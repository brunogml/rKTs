[\[1a\]]
[\[1b\]]
[\[1b.1\]]@##/_/so sor thar pa'i mdo'i gzhung 'grel bam po bcu dgu pa/_da ni so sor bshags pa gdon pa bshad par bya ste/_de'i phyir/_sdom la/_grong dang khyim gzhan nyid dang yang /_/
[\[1b.2\]]bslab pa rnams dang dgon pa ni/_/sangs rgyas phan pa gsungs pa yis/_/so sor bshags par bya bar gsungs/_/zhes bya ba gsungs te/_sdom la zhes bya ba ni/_tshig gi don dang dgos pa
[\[1b.3\]]ni snga ma bzhin no/_/so sor bshags par bya ba'i chos ni bzhi ste/_dge slong ma las zas len pa'i so sor bshags par bya ba dang /_gral rims su ma phebs par [(]'drim [,]'brim [)]du 'jug pa ma bzlog par za ba'i
[\[1b.4\]]so sor bshags par bya ba dang /_bslab pa dral te khyim du 'jug pa'i so sor bshags par bya ba dang /_nags brtag pa las gyur pa'i so sor bshags par bya ba ste/_sdom gyi tshigs su bcad pa
[\[1b.5\]]dang go rims bzhin du sbyar ro/_/tshe dang ldan pa dag so sor bshags par bya ba'i chos bzhi po 'di dag ni zla ba phyed phyed cing so sor thar pa'i mdo gdon pa las 'byung ngo zhes bya ba ni so sor bshags par bya ba
[\[2a\]]
[\[2a.1\]]gdon pa'i lung dbog pa bsten to/_/so sor bshags pa'i chos zhes bya ba ni/_smre sngags 'don pa'i rnam pas mthol bar bya ba'o/_/de nyid kha na ma tho ba'i mtshan nyid 'dzin pas chos zhes bya'o/_/bzhi po
[\[2a.2\]]'di dag ni zhes bya ba ni 'og nas 'byung ba'i bzhi po 'di dag go/_/zla ba phyed phyed cing so sor thar pa'i mdo gdon pa las 'byung ngo zhes bya ba ni zla ba phyed phyed cing gso sbyong 'don pa'i tshe 'dul ba 'dzin pa'i kha ton las 'byung ngo zhes bstan pa yin
[\[2a.3\]]no/_/de las dge slong ma las zas len pa'i bar so sor bshags par bya ba'i gleng gzhi ni/_sangs rgyas bcom ldan 'das rgyal po'i khab na 'od ma'i tshal ka lan da ka'i gnas na bzhugs so/_/yul rdo 'jog na khyim bdag phyug pa nor
[\[2a.4\]]mang ba longs spyod che ba/_yongs su gzung ba yangs shing rgya che ba rnam thos kyi bu'i nor dang ldan pa rnam thos kyi bu'i nor la nor gyis 'gran pa zhig 'dug pa des rigs mnyam pa las chung ma blangs nas/_de de dang lhan cig rtse bar byed/_dga'
[\[2a.5\]]bar byed/_dga' mgur spyod par byed do/_/de'i chung ma la dus gzhan zhig na sems can zhugs par gyur nas/_de zla ba brgyad dam dgu 'das te btsas pa las bu mo gzugs bzang ba/_lta na sdug pa mdzes pa/_mig ut+pal 'dra
[\[2b\]]
[\[2b.1\]]ba/_ut+pa la'i dri dang ldan pa/_ut+pa la'i ze'u 'bru'i mdog 'dra ba zhig byung ngo /_/de'i nye du dag 'dus shing lhags nas zhag bdun gsum nyi shu rtsa gcig tu btsas pa'i btsas ston rgya cher byas nas/_bu mo 'di'i ming cir gdags zhes de'i ming 'dogs par byed do/_/de'i nye du
[\[2b.2\]]dag gis smras pa/_gang gi phyir bu mo 'di mig ut+pal 'dra ba/_ut+pa la'i dri dang ldan pa/_ut+pa la'i ze'u 'bru'i mdog 'dra ba de'i phyir/_bu mo 'di'i ming yang ut+pa la'i mdog ces bya bar gdags so zhes de'i ming ut+pa la'i mdog ces bya bar btags so/_/de bsrings
[\[2b.3\]]shing bskyed nas chen mor gyur te/_khyim so bzung ba'i tshe rim gyis dus gzhan zhig na/_tshe dang ldan pa maud gal gyi bu chen pos btul nas rgyun du zhugs pa'i 'bras bu thob par byas nas/_bcom ldan 'das la phul ba dang /_bcom ldan 'das kyis skye dgu'i bdag mo gau ta
[\[2b.4\]]mI la gtad de/_des de rab tu phyung zhing bsnyen par rdzogs par byas te/_gdams ngag byin nas de gcig pu dben pa skyabs yod par brtun pa dang ldan pas bdag nyid btang bar gnas pa na dgra bcom pa nyid mngon sum du byas so/_/de nas bcom ldan 'das kyis dge slong rnams
[\[2b.5\]]la bka' stsal pa/_dge slong dag nga'i nyan thos rnams rdzu 'phrul che ba/_mthu che ba rnams kyi nang na 'di lta ste/_dge slong ma ut+pa la'i mdog 'di mchog yin no/_/ut+pa la'i bdag gi kun du spyod pa ni bsod snyoms brgyus nas/_bsod snyoms kyi phud dang por dge 'dun la dbul zhing phyis gzhan du
[\[2b.6\]]brgyus te bdag nyid za bar byed do/_/ji tsam du dus gzhan zhig na bsod snyoms la zhugs nas bsod snyoms kyi phud dge 'dun la phul nas de'i 'og tu bdag nyid kyi don du brgyus pa dang /_dge slong glo bur du 'ongs pa zhig bsod snyoms la zhugs pa dang /_de spyod yul la mi mkhas pas ci yang ma
[\[2b.7\]]rnyed pa de ut+pa la'i mdog gis mthong nas smras pa/_'phags pa ci yang ma rnyed dam/_'phags ma ci yang ma rnyed do/_/des bdag nyid kyi bsod snyoms bsod snyoms pa de la phul nas de'i zan bcad par gyur to/_/nye dgas de mthong nas/_des bsams pa/_sring mo 'di ni dge 'dun la mngon par
[\[3a\]]
[\[3a.1\]]dad pa 'ba' zhig tu ma zad kyi/_gang zag la yang mngon par dad pa 'dra na/_'di bgom par bya'o snyam nas/_de'i phyi de nyin bar ut+pa la'i mdog bsod snyoms la zhugs nas/_des bsod snyoms [(]gyi [,]kyi[)]phud de dge 'dun la phul nas/_bdag nyid kyi don du rnyed pa sgrub pa dang /_nye dga'
[\[3a.2\]]yang 'ongs nas smras pa/_'phags ma rnyed pa cung zad yod dam/_des smras pa/_'phags pa mchis na gsol bzhed dam/_lha'i gnas kyi lhag ma ji lta ba bzhin no/_/'phags pa gal te de lta na lhung bzed bzed du gsol/_des lhung bzed bzed pa dang /_des bsod snyoms de de'i lhung bzed
[\[3a.3\]]du phul lo/_/ut+pa la'i mdog nyi ma gnyis su zan chad pas nyam chung ba'i sbyor bas brgyal te sa la 'gyel ba dang /_ma dad pa dag gis glags rnyed nas/_shes ldan dag ut+pa la'i mdog 'di 'dod chags dang bral lo zhes grag na/_shAkya gzhon nu gzugs bzang ba 'di mthong nas 'dod
[\[3a.4\]]chags kyis brgyal te sa la 'gyel bar gyur pa de ji lta zhes smod pa la zhugs pa'i skabs de dge slong rnams kyis bcom ldan 'das la gsol to/_/de nas bcom ldan 'das kyis snga ma bzhin du/_yang dge slong gang dge slong ma nye du ma yin pa lam po che na 'dug pa bsod snyoms kyi phyir grong du 'gro ba
[\[3a.5\]]las bca' ba dang bza' ba rang gi lag gis blangs te'am za na/_dge slong des phyi rol du kun dga' ra bar song ste/_dge slong rnams la tshe dang ldan pa dag bdag la smad pa'i gnas mi rigs pa so sor bshags par bya ba byung gis/_chos de so sor 'chags so zhes so sor bshags par
[\[3a.6\]]bya ste/_chos 'di ni so sor bshags par bya'o zhes bca' ba mdzad de/_yul ni rgyal po'i khab/_gang zag ni nye dga'/_nyon mongs pa ni bgam gzhug gis tho 'tshams pa/_nyes pa ni dge slong ma nye du ma yin pa lam po che na 'dug pa bsod snyoms kyi phyir grong du 'gro ba las bca' ba dang
[\[3a.7\]]bza' ba rang gi lag gis blangs nas za ba'o/_/de la yang dge slong gang zhes bya ba ni shAkya'i bu nye dga' 'am gzhan yang de lta bu gang yin pa'o/_/dge slong ma zhes bya ba ni chos 'di pa'o/_/nye du ma yin pa zhes bya ba ni/_phyi mo dang /_mes po dang /_phrugs la brten pa'i bdun pa
[\[3b\]]
[\[3b.1\]]tshun chad ni nye du yin la/_de phan chad ni nye du ma yin no/_/lam po che na 'dug pa zhes bya ba ni srang du song ba'o/_/bsod snyoms kyi phyir grong du 'gro ba zhes bya ba la/_grong zhes bya ba ni/_gang na lam po che dang srang dang /_bzhi mdo dang sum mdo dag yod pa'o/_/las zhes bya ba ni gan nas so/_/bca'
[\[3b.2\]]ba dang bza' ba zhes bya ba ni bca' ba lnga dang /_bza' ba lnga'o/_/rang gi lag gis zhes bya ba ni lag gis lag tu'o/_/blangs te zhes bya ba ni byin nas stobs su bcug pa'o/_/'cha' ba'am za na zhes bya ba ni mgul du mid na'o/_/dge slong des zhes bya ba ni dge slong gang yin pa des so/_/
[\[3b.3\]]phyi rol kun dga' ra bar song ste zhes bya ba ni grong gi phyi rol du gtsug lag khang du song ste'o/_/dge slong rnams la zhes bya ba ni de na dge slong gang dag 'khod pa la'o/_/tshe dang ldan pa dag bdag la smad pa'i gnas zhes bya ba ni smad par bya ba'o/_/mi rigs pa zhes bya ba ni tshul dang mi mthun
[\[3b.4\]]pa'o/_/so sor bshags par bya ba zhes bya ba ni/_smre sngags 'don pa'i rnam pas mthol bar bya ba'o/_/byung gis zhes bya ba ni ltung ba byung bas so/_/chos de zhes bya ba ni chos ma yin pa la chos kyi sgrar gsungs pa de'o/_/so sor 'chags so zhes bya ba ni mthol lo zhes so/_/so sor bshags
[\[3b.5\]]par bya ste zhes bya ba ni mthol bar bya ste'o/_/chos 'di ni so sor bshags par bya'o zhes bya ba ni chos 'di ni mthol bar bya ba ste/_des na so sor bshags par bya ba'o zhes gsungs so/_/so sor bshags par bya ba'i rnam par gzhag pa ni gtsug lag khang de na dge slong ji snyed 'khod pa la yang rung /_
[\[3b.6\]]ji tsam mig sngar snang ba dang /_thos pa'i nye 'khor na 'dug pa dag la yang rung ste/_de dag la tshe dang ldan pa dag bdag la smad pa'i gnas mi rigs pa so sor bshags par bya ba dge slong ma las zas len pa'am/_gzhan yang che ge mo zhig byung gis/_chos de so sor 'chags so zhes smre sngags
[\[3b.7\]]'don pa'i rnam pas lan cig de skad ces mthol bar bya zhing de'i 'og tu bshags pa ni dge slong gi mdun du ltung byed bshags pa bzhin du bshags par bya ste/_'di ni ltung byed pas kha na ma tho ba spang bar bshad do/_/de la 'dir dngos gzhi'i ltung ba rnam par gzhag pa ni/_dge slong bdag nyid lam
[\[4a\]]
[\[4a.1\]]po che na 'dug pas/_dge slong ma nye du ma yin pa la der 'du shes pas/_dge slong ma de rang gi lag gis mi [(]'drim [,]'brim [)]pa'i rnam pas bsgrubs shing phul ba'i bca' ba'am/_bza' ba dge slong des rang gi lag gis blangs te/_gnas gang yang rung bar zos na dge slong ma las
[\[4a.2\]]zas len pa'i so sor bshags par bya ba'i dngos gzhir 'gyur ro/_/'di'i byed pa po ni dge slong ma nye du ma yin pa nyid la 'du shes gtso cher byed pa po nyid yin no/_/'di la yan lag lngas dngos gzhi'i ltung bar 'gyur te/_dge slong ma nye du ma yin pa nyid dang /_der 'du shes pa nyid dang /_gnyi ga
[\[4a.3\]]lam po che grong na 'dug pa nyid dang /_zas nyid dang /_rang gi lag gis blangs te zos pa nyid do/_/de dag las yan lag ma tshang na ci rigs par na smad do/_/dge slong ma la zas len pa'i so sor bshags par bya ba ste dang po'o//_//gral rims su ma phebs par 'drim du 'jug
[\[4a.4\]]pa ma bzlog par za ba'i so sor bshags par bya ba'i gleng gzhi ni/_sangs rgyas bcom ldan 'das mnyan yod na/_rgyal byed kyi tshal mgon med zas sbyin kun dga' ra ba na bzhugs so/_/de'i tshe na mu ge nyam nga ba/_dgon pa slong mo pas zas rnyed par dka' zhing pha ma dag kyang rang gi bu dag
[\[4a.5\]]la kha zas sbyin pa dang bya bar sems pa dka' na slong mo ba dag la lta smos kyang ci dgos pa byung ngo /_/drug sde dag snga dro sham thabs bgos/_lhung bzed dang chos gos thogs te mnyan yod du bsod snyoms la zhugs pa dang /_la la nas thob la la nas ma thob nas de dag bkres pas nyen nas/_
[\[4a.6\]]bcu gnyis sde dag gi gan du dong ba dang /_de dag gis smras pa/_'phags pa dag 'tsho'am/_sring mo dag 'di ni ji ltar 'tsho/_kho bo cag bkres pas nyen to/_/'phags pa dag gal te de ltar na sang spyon cig dang zhal tshus gsol lo/_/sring mo dag sang khyed kyis sbyin na/_gnangs sus
[\[4a.7\]]sbyin/_'phags pa dag bdag cag nyid kyis gsol lo/_/sring mo dag de ltar 'tsho bar mi nus kyis/_'di ltar sangs rgyas la sogs pa dge slong gi dge 'dun gang du spyan drangs pa der khyed cag gis zhal ta gyis la/_kho bo cag la yang dang yang du byin cig dang /_de ltar na kho bo cag
[\[4b\]]
[\[4b.1\]]'tsho bar 'gyur ro/_/sbom dga' mos smras pa/_gal te rung nam nongs kyis de bzhin bgyi'o/_/ji tsam na khyim bdag gcig gis sangs rgyas la sogs pa dge slong gi dge 'dun khyim gzhan du gdugs tshod la spyan drangs pa dang /_dge slong gi dge 'dun ni bzhugs so/_/bcom ldan 'das ni 'dul
[\[4b.2\]]ba la nyan thos rnams kyi bslab pa'i gzhi 'cha' bar bzhed pas/_rdzas las byung ba na bzhugs shing /_bsod snyoms mngon par bsgrubs pa khyim bdag de nang mi dang bcas pas/_dge slong gi dge 'dun la brim par brtsams pa dang /_sbom dga' mos rgan pa'i mtha' logs su 'dug nas smras pa/_
[\[4b.3\]]khyim bdag 'di ni 'phags pa dga' po ste/_shAkya rab tu byung ba ste/_sde snod gsum dang ldan pa chos sgrogs pa/_/rigs pa dang grol ba'i spobs pa can yin gyi/_'di la yang gsol cig 'di ni 'phags pa nye dga'o/_/'di ni 'phags pa 'gro mgyogs so/_/'di ni nab so'o/_/'di ni 'dun
[\[4b.4\]]pa ste 'di dag kyang shAkya rab tu byung ba ste/_sde snod gsum dang ldan pa/_chos sgrogs pa/_rigs pa dang grol ba'i spobs pa can yin gyi 'di dag la yang gsol cig_/'di 'phags pa 'char ka ste/_bram ze mdun na 'don gyi bu rab tu byung ba/_sde snod gsum dang ldan pa/_chos sgrogs pa/_rigs pa
[\[4b.5\]]dang grol ba'i spobs pa can yin gyi 'di la yang dang yang gsol cig khyim bdag des de bzhin du de dag la yang dang yang byin no/_/de bzhin du sbom dga' mos 'drim mkhan dag la yang smras nas/_de dag gis kyang de bzhin du de dag la yang dang yang byin no/_/de na dge slong kha cig la ni 'bras chan chad kha cig
[\[4b.6\]]la ni tshod ma chad/_kha cig la ni bca' ba chad/_kha cig la ni zas cung zad thob nas zan chad par gyur/_kha cig gis ni zan ma thob par zan chad par gyur to/_/de na dge slong gang dag 'ching ba mtha' dag yod pa de dag gis khyim bdag de mtho btsams pa/_khyim bdag gal
[\[4b.7\]]te khyod la 'byor pa med na ci'i phyir/_sangs rgyas la sogs pa dge slong gi dge 'dun spyan 'dren par byed/_des smras pa 'phags pa dag bdag gis zhal zas mang po sta gon bgyis na/_sbom dga' mo bgres pa'i mtha' logs su mchis pas bgres pa'i mtha' logs 'ba' zhig tu yang dang yang du
[\[5a\]]
[\[5a.1\]]stobs su rtsol bas/_de la bdag gis ji ltar bgyi zhes zer ba'i skabs de dge slong rnams kyis bcom ldan 'das la gsol to/_/de nas bcom ldan 'das kyis snga ma bzhin du/_de dge slong rab tu mang po khyim rnams su mgron du bos nas zan za ba'i tshe na gal te dge slong ma zhig
[\[5a.2\]]'di la bca' ba byin cig_/'di la ni 'bras chan byin cig_/'di la ni sran tshod byin cig_/'di la ni yang byin cig ces bsgo zhing 'dug na dge slong ma de la dge slong de rnams kyis 'di skad ces sring mo khyod dge slong rnams zan za ba'i bar du re zhig sdod cig ces bsgo bar bya'o/_/gal te gcig
[\[5a.3\]]gis kyang dge slong ma de la de yang smra ma spobs na dge slong de dag thams cad kyi phyi rol kun dga' ra bar song ste/_dge slong rnams la/_tshe dang ldan pa dag bdag cag la smad pa'i gnas mi rigs pa'i so sor bshags par bya ba byung gi chos de so sor 'chags so zhes so sor bshags par bya ste/_
[\[5a.4\]]chos 'di yang so sor bshags par bya'o zhes bca' ba mdzad de/_yul ni mnyan yod/_gang zag ni dge slong rab tu mang po/_/nyon mongs pa ni ngo zlog mi phod pa/_nyes pa ni gral rims su ma phebs par 'drim du 'jug pa'i dge slong ma ma bzlog par za ba'o/_/de la dge slong rab tu mang po zhes bya
[\[5a.5\]]ba ni/_dge slong gnyis las lhag pa ni rab tu mang po'o/_/khyim rnams su zhes bya ba ni bram ze dang khyim bdag gi khyim rnams su'o/_/mgron du bos nas zhes bya ba ni zan gyi phyir ro/_/zan za ba'i tshe zhes bya ba ni bca' ba lnga dang bza' ba lnga po dag go/_/de dag gal te dge slong ma zhig ces bya ba ni sbom
[\[5a.6\]]dga' mo'am/_gzhan yang de lta bu gang yin pa'o/_/dge slong ma de la zhes bya ba ni sbom dga' mo'am/_gzhan yang de lta bu gang yin pa la'o/_/dge slong de rnams kyis zhes bya ba ni de na dge slong gang dag 'khod pa rnams kyis so/_/'di skad ces zhes bya ba ni 'di skad ces bsgo bar bya ba'o/_/
[\[5a.7\]]sring mo khyod dge slong rnams zan za ba'i bar du re zhig sdod cig ces bya ba bsgo bar bya'o zhes bya ba ni sring mo khyod dge slong rnams zan za ba'i bar du re zhig yud tsam zhig kha rog par sdod ces brjod par bya'o/_/gal te dge slong gcig gis kyang dge slong ma de la de skad smra ba ma spobs na dge
[\[5b\]]
[\[5b.1\]]slong zhes bya ba ni gal te dge slong gcig gis kyang dge slong ma de la ma smras na'o/_/dge slong de dag thams cad kyis zhes bya ba ni de na dge slong gang dag 'khod pa de dag thams cad kyis so/_/phyi rol kun dga' ra bar dong ste/_dge slong rnams la tshe dang ldan pa dag bdag cag la smad pa'i gnas mi rigs pa
[\[5b.2\]]so sor bshags par bya ba byung gis chos de so sor bshags zhes so sor bshags par bya ste/_chos 'di yang so sor bshags par bya'o zhes bya ba ni snga ma bzhin no/_/de la 'dir dngos gzhi'i ltung ba rnam par gzhag pa ni/_khyim mam dgon pa dang /_gtsug lag khang la sogs par sbyin bdag
[\[5b.3\]]khyim gyi mi thams cad 'dus pa'am/_bskos pa la sogs pa zan sbyar bar dge slong gsum la sogs pa mgron du bos te zan za ba'i tshe/_de na dge slong ma de'i tshig gis sam de'i nye dus mgron du bos pa ma yin pa byug ris ston pa dang /_ma byin pa la sbyin du 'jug pa ma gtogs pa zhig dge slong ltung
[\[5b.4\]]ba 'byin pa po de 'am/_dge slong gzhan la 'di la bca' ba'am/_btung ba dang /_sran tshod dam/_bza' ba'am yang byin cig ces bya ba la sogs pas sko sham byed pa la zhugs pa de la/_dge slong gang yang rung ba zan gcig pa nyid yin la lhan cig za ba'am/_lhan cig mi za bas kyang
[\[5b.5\]]rung bas/_sring mo khyod dge slong rnams zan zos kyi bar du re zhig sdod cig ces ma bsgo bar/_dge slong gsum la sogs par mgron du bos pas zos na bsgo ba'i tshig de nye bar gdags su mi rung ba tsam du thag ring ba ma gtogs pa nyid dang /_bsgo ba nyid du 'du shes med na/_gral rims su ma
[\[5b.6\]]phebs pa 'drim du 'jug pa ma bzlog par za ba'i bar so sor bshags par bya ba'i dngos gzhir 'gyur ro/_/'di'i byed pa po ni dge slong ltung ba 'byin pa po de'am/_dge slong gzhan 'di la bca' ba'am/_btung ba'am/_sran tshod dam/_bza' ba'am/_yang byin cig ces bya ba la sogs
[\[5b.7\]]pas/_sko sham byed pa la zhugs pa'i dge slong ma de'i tshig gis sam/_de'i nye dus mgron du bos pa ma yin pa byug ris ston pa dang /_ma byin pa la sbyin du 'jug pa ma gtogs pa dang /_bsgo ba'i tshig nye bar gdags su mi rung bar thag ring ba ma gtogs pa de na 'dug pa ni byed pa po yin no/_/
[\[6a\]]
[\[6a.1\]]'di la yan lag lngas dngos gzhi'i ltung bar 'gyur te/_gang zhe na/_khyim dgon pa dang /_gtsug lag khang la sogs par sbyin bdag khyim gyi mi thams cad 'dus pa'am des bskos pa la sogs pas zan sbyar ba nyid dang /_dge slong gsum yan chad mgron du bos pa nyid dang /_
[\[6a.2\]]dge slong ma de'i tshig gis sam de'i nye dus mgron du bos pa ma yin pa byug ris ston pa dang /_ma byin pa la sbyin du 'jug pa ma gtogs pa nyid dang /_bsgo ba nyid tshig nye bar gdags su mi rung bar thag ring ba ma yin pa sko sham byed pa la zhugs pa nyid dang /_dge slong zan gcig pa rnams kyis ma bsgo
[\[6a.3\]]bar 'du shes pas zos pa nyid do/_/de dag las yan lag ma tshang na ci rigs par na smad do/_/gral rims su ma phebs par 'drim du 'jug pa ma bzlog par za ba'i so sor bshags par bya ba ste gnyis pa'o//_//bslab pa dral te khyim du 'jug pa'i so sor bshags par bya ba'i gleng
[\[6a.4\]]gzhi ni/_sangs rgyas bcom ldan 'das yangs pa can na spre'u rdzing gi 'gram khang pa brtsegs pa'i khang bzangs na bzhugs so/_/gang gi tshe dmag dpon seng ges bcom ldan 'das kyi spyan snga nas bden pa dag mthong ba de'i tshe des cha gcig bzung nas/_'di ltar khyu mchog rlabs po che'i tshig
[\[6a.5\]]smras shing 'khor gyi nang du seng ge'i sgra yang dag par bsgrags te/_de phyin chad gcer bu pa dag dang /_gcer bu ma dag dang /_gcer bu pa'i nyan thos dag dang /_gcer bu ma'i nyan thos ma dag gi sgo ni bcad do/_/bcom ldan 'das kyi nyan thos kyi dge slong dag dang /_dge slong ma dag dang /_dge
[\[6a.6\]]bsnyen dag dang /_dge bsnyen ma dag gi sgo ni phye'o zhes bsgrags shing zhing las kyi mtha' dag kha na ma tho ba dang bcas pa yin no zhes yongs su gtang ngo /_/de dad pa dang ldan zhing bzang la/_dge ba'i las sems pa can yin te/_des sangs rgyas sam/_chos sam/_dge 'dun nam/_yid du 'ong
[\[6a.7\]]ba'i dge slong rnams la ma phul ba'am/_yongs su ma btang ba ci yang med de/_des de ltar phul zhing yongs su btang bas/_longs spyod srabs shing yongs su zad de/_yongs su mthar thug par gyur to/_/de skabs su tshe dang ldan pa shA ri'i bu dang /_maud gal gyi bu chen po gnyis ljongs rgyu zhing
[\[6b\]]
[\[6b.1\]]'dong ba na/_yangs pa can du phyin pa na/_dmag dpon seng ges de gnyis khyim gzhan du zan la mgron du bos nas/_de de gnyis kyi zan sbyar ba'i phyir bdag nyid srong du song ba dang /_gcer bu ba dag gis mthong nas/_de dag shes ldan dag gang gi tshe dmag dpon seng ge bdag cag la
[\[6b.2\]]mngon par dad pa de'i tshe na 'di ni thams cad phun sum tshogs par gyur na/_da ltar shAkya'i bu dge sbyong dag la mngon par dad pa 'di la bcar yang med bcar yang med de/_bdag nyid khyim gyi las byed do zhes smod pa la zhugs pa'i skabs de/_dge slong rnams kyis bcom ldan 'das la gsol pa dang /_
[\[6b.3\]]bcom ldan 'das kyis bka' stsal pa/_dge slong dag khyed kyis dmag dpon seng ge dang /_gzhan yang de lta bu gang yin pa gsol ba 'ba' zhig gi las kyis bslab pa'i sdom pa sbyin zhing der dge slong gi khyim du 'gro bar mi bya/_stan la longs spyod par mi bya/_bsod snyoms bza' bar mi bya/_chos
[\[6b.4\]]bstan par mi bya'o/_/dge slong rnams kyis de la bslab pa'i sdom pa byin nas/_tshe dang ldan pa shA ri'i bu dang /_maud gal gyi bu gnyis sngar mgron du bos pa/_bcom ldan 'das kyis gnang ste/_dmag dpon seng ge'i khyim du 'phags pa drug sde dag gis de gnyis mthong nas/_de dag gis
[\[6b.5\]]smras pa/_khyed gnyis gar bzhud/_dmag dpon seng ge'i khyim du'o/_/de la dge 'dun gyis bslab pa'i sdom pa ma byin nam/_gang dag byin pa de la byin gyi/_kho bo cag gnyis sngar mgron du bos so/_/drug sde dag gis smras pa/_gal te de lta na kho bo cag gang gi tshe dmag dpon seng ges bcom
[\[6b.6\]]ldan 'das kyi spyan snga nas bden pa dag mthong ba de'i tshe na/_ches sngar mgron du bos so/_/de gnyis cang mi smra bar 'dod pa dang /_de dag kyang de gnyis kyi phyi bzhin phyi bzhin du rjes su 'brang ba na/_dmag dpon seng ges dge slong rab tu mang po dag 'ongs pa mthong nas mchog tu dga' ba bskyed de/_khyim mi la
[\[6b.7\]]dgos pa gang yin pa de dag dge slong rnams la brims so/_/de dag gis zos te dong ba dang /_de'i bu dag gis zas za bar brtsams pa dang /_des smras pa/_bu dag khyim mi la dgos pa gang dag yin pa de dag kyang /_dge slong rnams la brim gyis/_gzhan bsgrub kyi bar du re zhig sdod cig_/de
[\[7a\]]
[\[7a.1\]]dag gi du bar brtsams pa thos nas/_dge slong don nyung ngu dag ci'i phyir dge slong dag slob pa dag gi khyim gang yin pa dge 'dun gyi bslab pa'i sdom pas bsdoms pa dag tu sngar mgron du ma bos par dong ste rang gi lag gis bca' ba dang bza' ba blangs nas 'cha' bar byed/_za
[\[7a.2\]]bar byed ces smod par byed/_phyar ka gtong bar byed/_kha zer bar byed pa'i skabs de dge slong rnams kyis bcom ldan 'das la gsol to/_/de nas bcom ldan 'das kyis snga ma bzhin du slob pa dag gi khyim gang dag dge 'dun gyi bslab pa'i sdom pas bsdoms par gyur la/_yang dge slong
[\[7a.3\]]slob pa dag gi khyim gang dag dge 'dun gyi bslab pa'i sdom pas bsdoms pa de lta bu dag tu sngar mgron du ma bos par song ste/_rang gi lag gis bca' ba dang bza' ba blangs nas 'cha' ba'am zan/_dge slong des phyi rol kun dga' ra bar song ste/_dge slong rnams la tshe dang ldan pa dag
[\[7a.4\]]bdag la smad pa'i gnas mi rigs pa so sor bshags par bya ba byung gis chos de so sor 'chags so zhes so sor bshags par bya ste/_chos 'di yang so sor bshags par bya ba'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni mgron tshol ba/_nyes pa na
[\[7a.5\]]bslab pa dral te khyim gzhan du 'jug pa'o/_/de la slob pa dag gis zhes bya ba la slob pa dag ces bya ba ni rgyun du zhugs pa dang /_lan cig phyir 'ong ba dang /_phyir mi 'ong ba dag go/_/khyim gang dag ces bya ba ni bram ze dang khyim bdag gi khyim dag go/_/dge 'dun gyi zhes bya ba ni de bzhin
[\[7a.6\]]gshegs pa'i nyan thos kyi dge 'dun gyi'o/_/bslab pa'i sdom pas bsdams par gyur pa zhes bya ba ni gsol ba'i las kyis so/_/yang dge slong gang zhes bya ba ni drug sde'am/_gzhan yang de lta bu gang yin pa'o/_/slob pa dag gi khyim gang dag dge 'dun gyi bslab pa'i sdom pas bsdams pa de
[\[7a.7\]]lta bu dag tu zhes bya ba ni ji skad bstan pa de lta bu dag tu'o/_/sngar mgron du ma bos par zhes bya ba ni/_gleng gzhi las tshe dang ldan pa shA ri'i bu dang /_maud gal gyi bu chen po gnyis dmag dpon seng ges sngar mgron du bos pa bcom ldan 'das kyis gnang ngo zhes gsungs pa ltar sngar ma bstabs par
[\[7b\]]
[\[7b.1\]]ro/_/song ste zhes bya ba ni song nas so/_/rang gi lag gis zhes bya ba ni lag pas lag par ro/_/bca' ba dang bza' ba zhes bya ba ni bca' ba lnga dang bza' ba lnga'o/_/blangs zhes bya ba ni byin len stobs su bcug nas so/_/'cha' ba'am za na zhes bya ba ni mgul du mid na'o/_/dge slong des zhes bya
[\[7b.2\]]ba ni dge slong gang yin pa des so/_/phyi rol kun dga' ra bar song ste/_dge slong rnams la tshe dang ldan pa dag bdag la smad pa'i gnas mi rigs par so sor bshags par bya ba byung gis chos de so sor 'chags so zhes so sor bshags par bya ste/_chos 'di yang so sor bshags par bya'o zhes bya
[\[7b.3\]]ba ni snga ma bzhin no/_/de la 'dir dngos gzhi'i ltung ba rnam par gzhag pa ni/_dge slong sbyin bdag dad pa can longs spyod 'gribs pa gang la dge 'dun gyi bslab pa'i sdom pa sbyin pa'i mdun rol du mgron du ma bos pas bslab pa'i sdom pa byin pa'i khyim nas/_ga gon dang /_la phug
[\[7b.4\]]dang /_ldam ldum dang /_mod pa dag ma gtogs pa'i bca' ba dang bza' ba dag blangs shing zos na/_bslab pa dral te khyim du 'jug pa'i so sor bshags par bya ba'i dngos gzhir 'gyur ro/_/'di'i byed pa po ni sngar mgron du ma bos pa dang /_dge 'dun gyi bslab pa'i sdom pa byin pa'i
[\[7b.5\]]khyim nyid do/_/'di la yan lag lngas dngos gzhi'i ltung bar 'gyur te/_khyim pa'i khyim nyid dang /_sngar mgron du ma bos pa nyid dang /_dge 'dun gyi bslab pa'i sdom pa byin pa nyid dang /_de'i khyim nas ga gon dang la phug dang /_ldam ldum mod pa dag ma gtogs pa'i bza' ba dang bca'
[\[7b.6\]]bdag rang gi lag gis blangs pa nyid dang /_zos pa nyid do/_/de dag las yan lag ma tshang na ci rigs par na smad do/_/bslab pa dral te khyim du 'jug pa'i so sor bshags par bya ba ste gsum pa'o//_//nags brtag pa las gyur pa'i so sor bshags par bya ba'i gleng gzhi ni/_
[\[7b.7\]]sangs rgyas bcom ldan 'das ser skya'i gnas kyi gnas su dbyar gnas par zhal gyis bzhes so/_/bcom ldan 'das kyis dge slong rnams kyis zhag bdun nam brgyad na dgag dbye 'byung bar 'gyur ba na spyod yul gyi grong dag tu zhag 'di rnyed na dgag dbye 'byung bar 'gyur ro zhes brjod par bya'o
[\[8a\]]
[\[8a.1\]]zhes bka' stsal nas dge slong rnams kyis song ste brjod do/_/de nas ser skya'i gnas na gnas pa'i shAkya dag de nyid kyi dgag dbye bco lnga pa la bcom ldan 'das ga la ba der song ste phyin nas bcom ldan 'das kyi zhabs gnyis la mgo bos phyag 'tshal te mtha' gcig tu 'khod
[\[8a.2\]]do/_/mtha' gcig tu 'khod nas bcom ldan 'das ser skya'i gnas na gnas pa'i shAkya rnams la chos dang ldan pa'i bka' mchid kyis yang dag par ston par mdzad/_yang dag par 'dzin du 'jug par mdzad/_yang dag par gzengs stod par mdzad/_yang dag par rab tu dga' bar mdzad do/_/
[\[8a.3\]]rnam grangs du mar chos dang ldan pa'i bka' mchid kyis yang dag par 'dzin du bcug_/yang dag par gzengs stod/_yang dag par rab tu dga' bar mdzad nas cang mi gsung ngo /_/de nas ser skya'i gnas na gnas pa'i shAkya rnams kyis bcom ldan 'das kyis bka' stsal pa la mngon par dga' ba
[\[8a.4\]]dang /_rjes su yi rang bar byas nas bcom ldan 'das la 'di skad ces gsol to/_/bcom ldan 'das dge slong gi dge 'dun dang bcas pas sang 'di nyid du bdag cag gi gdugs tshod gsol bar ci gnang /_sang dge slong 'gas kyang bsod snyoms la 'jug par mi bgyi ste/_bdag cag bsod
[\[8a.5\]]snyoms 'tshal te/_mchi zhing bcom ldan 'das nyan thos kyi dge 'dun dang bcas pa la rang gi sug pa nas tshim par bgyi zhing stobs par bgyid do/_/bcom ldan 'das kyis ser skya'i gnas na gnas pa'i shAkya rnams la cang mi gsung bas gnang ngo /_/de nas de dag ser skya'i gnas su song ste/_de
[\[8a.6\]]nyid kyi mtshan mo bca' ba dang bza' ba gtsang zhing bsod pa dag sta gon byas nas/_nang par sngar langs te bca' ba dang bza' ba dag gis shing rta dag bkang nas shAkya'i bu mo rnams la smras pa/_khyed cag je shing rta dag zhon la deng shig dang kho bo cag phyi bzhin 'ong ngo /_/de dag rgyan thams cad kyis
[\[8a.7\]]brgyan te shing rta dag la zhon nas 'phags so/_/ser skya'i gnas kyi nyen kor thibs po yin pas de dag lam khar chom rkun pa dag gis mthong nas des smras pa/_shes ldan dag shAkya'i bu mo rgyan thams cad kyis brgyan pa 'di dag 'dong gi tshur sheg gzhom mo/_/chom rkun pa'i dmag dpon gyis
[\[8b\]]
[\[8b.1\]]smras pa/_shes ldan dag 'dong du zad mod/_/khyed cag la 'di dag gzhom pas ci bya/_shAkya gdug pa pha rol gnon pa dag gnod par byed par 'gyur gyi thong shig_/de dag gis smras pa dmag dpon zla'i rgyab sus mthong gzhom mo zhes de dag gi tshig tshig ma yin pa byas te/_de dag bcom nas gos dang
[\[8b.2\]]rgyan thams cad phrogs te dong ngo /_/shAkya'i bu mo de dag kyang 'jigs shing skrag nas sgren mor tshang tshing nags ma dag gi nang du yib ste 'khod do/_/shing rta ded pa dag kyang skrag nas byer ro/_/glang dag kyang chu thag bcad nas ci dgar yan cing 'khod do/_/shing rta dag kyang shing rta'i mda' dang bral te
[\[8b.3\]]'dug go/_/drug sde dag gis phan tshun gros bya bar brtsams pa/_dga' bo nye dga' shAkya bag med pa dag yun ring du thogs pas bdag cag gi zan gcad par bya ba'am ci/_bsod snyoms la 'dong ngo /_/de ltar bya'o zhes de dag lhung bzed dang chos gos thogs te 'phags pa dang /_ji tsam na
[\[8b.4\]]lam kha na shing rta bca' ba dang bza' bas gang ba shing rta mda' dang bral ba dag 'dug pa dang /_glang dag chu thag bcad de ci dgar yan pa dag 'khod pa mthong nas/_de dag gis phan tshun rnam par bltas nas bod par brtsams pa/_shes ldan dag 'di na su 'khod/_de dag gis sgra phyung ba dang /_drug
[\[8b.5\]]sde dag gis smras pa/_khyed cag su yin/_'phags pa dag bdag cag shAkya'i bu mo dag go/_/tshur sheg kho bo cag la brims shig_/'phags pa bdag cag chom rkun pa dag gis bcom ste sgren mor mchis so/_/kho bo cag gdugs tshod yol gyis tshur sheg_/khyed cag gi yan
[\[8b.6\]]lag dang nying lag kho bo cag gis sngon ma mthong ba gang yod tshur sheg de dag lo ma dag gis g.yogs te byung nas brim par brtsams pa dang /_drug sde dag gis smras pa/_dga' bo nye dga' ltos shig ltos shig_/shAkya'i bu mo 'di dag gi mig ci 'dra/_sna ci 'dra/_mchu ci 'dra/_nu ma ci
[\[8b.7\]]'dra/_lag pa ci 'dra/_rked pa ci 'dra/_rkang pa ci 'dra/_ltos shig_/de dag de ltar gtses pa na/_ngo tsha nas nags tshang tshing dang /_nags ma de dag nyid kyi nang du yib ste 'khod do/_/drug sde dag gis shAkya rnams la shAkya'i bu mo rnams bcom mo zhes smras pa dang /_de nas shAkya dag
[\[9a\]]
[\[9a.1\]]mda' gzhu lag na thogs shing /_mtshon gzas pa dag gis lam khar dong ste/_lam 'gags nas de dag gis chom rkun pa de dag bzung ngo /_/de na kha cig gis smras pa/_'di dag la btang snyoms byar ci yod/_bsad do/_/kha cig gis smras pa/_re zhig der khrid la shAkya'i
[\[9a.2\]]bu mo rnams la dris te bya'o/_/de dag gis de dag khrid nas shAkya'i bu mo rnams kyi gan du dong ste dris pa/_shAkya'i bu mo rnams kyis smras pa/_chom rkun pa'i dmag dpon 'di ni nyes pa med par gnod pa mi byed pa yin te/_'dis de dag bzlog na de dag ma btub pas 'di ni thong shig_/de dag gis
[\[9a.3\]]de btang ngo /_/de srog de'u chad pa las phyir thob nas des de dag gi rkang pa la gtugs te smras pa/_shes ldan dag khyed cag dad pa skyes te sangs rgyas la sogs pa dge slong gi dge 'dun gdugs tshod gsol du 'gro ba yin na/_'di dag bsad pas khyed la ci bya/_nyes pa byas pa 'di dag kyang btang
[\[9a.4\]]bar gsol/_de dag gis de dag la bcom pa'i rdzas dag phyir bskur te btang ngo /_/de nas shAkya de dag gis shAkya'i bu mo de dag gos bskon cing rgyan thogs su bcug nas shing rta dag kyang chu thag btags te shing rta la zhon nas bcom ldan 'das kyi spyan sngar dong ngo /_/bcom ldan 'das dge slong gi dge
[\[9a.5\]]'dun gyi gung la gdan bshams pa nyid la bzhugs pa dang /_shAkya dang shAkya'i bu mo rnams kyis sangs rgyas la sogs pa dge slong gi dge 'dun la brim par brtsams so/_/shAkya'i bu mo rnams kyis drug sde rnams la zas mi sbyin nas shAkya rnams kyis smras pa/_ci'i phyir 'phags pa dag la zhal zas mi
[\[9a.6\]]gsol/_de dag gis smras pa/_'di dag gis zos zin te/_gang du gsol/_de nyid du'o/_/sus brims kho mo cag gis so/_/khyed cag sgren mo dag gis ji ltar brims/_de'i phyir de dag gis kho bo cag tho btsams te/_ji ltar kho mo cag lo ma dag gis g.yogs te tshang tshing dang nags ma
[\[9a.7\]]dag gi nang nas byung ste brim par brtsams pa dang /_tho btsams te/_'di ltar brjod par bya ba mang du yod do/_/de ni 'jal gyis gnas ngan len kun du spyod pa yin gyis 'di dag la zas mi sbyin no/_/de dag cang mi smra bar 'khod do/_/de nas de dag gis dge slong gi dge 'dun la brims nas smras
[\[9b\]]
[\[9b.1\]]pa/_'phags pa dag kye ma khyed kyi lam 'di 'jigs pa dang bcas pa yin no zhes bka' stsal nas/_bdag cag bag bgyid cing 'chi ba zhig na zhes zer ba'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag de lta bas na khyed
[\[9b.2\]]kyis dge slong nags nyul ba chos lnga dang ldan pa spro bar bya ste/_gsol ba dang gnyis kyi las kyis bsko bar bya'o/_/des dpag tshad phyed kho ra khor yug tu brtag par bya'o/_/'jigs pa dang bcas pa nyid yin na dud brda gtul bar bya'o/_/ba dan sngon po bsgreng bar bya'o/_/'dab ma'i chang bu dag lam
[\[9b.3\]]khar gzhag par bya'o/_/gal te nags 'jigs pa med par gyur na ba dan dkar po dag bsgreng bar bya'o/_/de gal te 'dod pa nyid yin na de la khye'u sus dang gros kyang sbyin par bya'o/_/dge slong don nyung ngu dag ci'i phyir dge slong dag nags sngar ma byul bar kun dga' ra ba'i phyi rol du bca' ba dang
[\[9b.4\]]bza' ba blangs te/_'cha' zhing za zhes smod par byed/_phyar ka gtong bar byed/_kha zer bar byed pa'i skabs de dge slong rnams kyis bcom ldan 'das la gsol to/_/de nas bcom ldan 'das kyis snga ma bzhin du/_dge 'dun gyi gnas mal dgon pa gang dag dogs pa dang bcas par grags
[\[9b.5\]]pa/_'jigs pa dang bcas par grags pa 'jigs pa tha dad par 'jigs su rung ba dang bcas par grags par gyur pa la yang dge slong gang dge 'dun gyi gnas mal dgon pa gang dag dogs pa dang bcas par grags pa/_'jigs pa dang bcas par grags pa 'jigs pa tha dad pas 'jigs
[\[9b.6\]]su rung ba dang bcas par grags pa/_de lta bu dag tu sngar ma byul bar kun dga' ra ba'i phyi rol du bca' ba dang bza' ba blangs te 'cha' 'am za na dge slong des phyi rol kun dga' ra bar song ste/_dge slong rnams la tshe dang ldan pa dag bdag la smad pa'i gnas mi rigs pa so sor bshags par
[\[9b.7\]]bya ba byung gis/_chos de so sor 'chags so zhes so sor bshags par bya ste/_chos 'di yang so sor bshags par bya'o zhes bca' ba mdzad do/_/yul ni ser skya'i gnas/_gang zag ni drug sde/_nyon mongs pa ni bdag nyid 'gyengs shing dge 'dun gyi don yal bar dor ba/_nyes pa
[\[10a\]]
[\[10a.1\]]ni nags ma byul bar kun dga' ra ba'i phyi rol du bca' ba dang bza' ba blangs te za ba'o/_/de la dge 'dun gyi zhes bya ba ni de bzhin gshegs pa'i nyan thos kyi dge 'dun gyi'o/_/gnas mal dgon pa gang dag ces bya ba la/_dgon pa zhes bya ba ni rdul phra rab drug la rdul phra mo
[\[10a.2\]]gcig go/_/rdul phra mo drug la chu rdul gcig go/_/chu rdul drug la lcags rdul gcig go/_/lcags rdul drug la ri bong gi rdul gcig go/_/ri bong rdul drug la lug rdul gcig go/_/lug rdul drug la glang rdul gcig go/_/glang rdul drug la nyi zer gyi rdul gcig go/_/nyi zer gyi rdul drug
[\[10a.3\]]la sro ma gcig go/_/sro ma drug la shig gcig go/_/shig drug la nas gcig go/_/nas drug la sor gcig go/_/sor bzhi drug la khru gang ngo /_/khru phyed dang bzhi la mi'i srid do/_/khru bzhi la gzhu'o/_/gzhu lnga brgya la rgyang grags gcig ste/_grong nas rgyang grags gcig ni dgon pa ste/_
[\[10a.4\]]de na gtsug lag khang gang yod pa de ni gnas mal dgon pa yin no/_/dogs pa dang bcas par grags pa zhes bya ba ni chom rkun pa dang /_g.yon can gyis 'jigs par grags pa'o/_/'jigs pa dang bcas par grags pa zhes bya ba ni/_seng ge dang /_stag dang /_gung gis 'jigs par
[\[10a.5\]]grags pa'o/_/'jigs pa tha dad pas 'jigs su rung ba dang bcas par grags par 'gyur la zhes bya ba ni sha sbrang dang /_sbrang bu mchu rings dang /_rlung dang nyi ma dang /_sdig sbrul gyi 'jigs pa tha dad pas 'jigs su rung ba dang bcas par grags par 'gyur ba'o/_/yang dge slong gang zhes bya ba ni drug
[\[10a.6\]]sde'am gzhan yang de lta bu gang yin pa'o/_/dge 'dun gyi gnas dgon pa gang dag dogs pa dang bcas par grags pa/_'jigs pa dang bcas par grags pa/_'jigs pa tha dad pas 'jigs su rung ba dang bcas par grags pa de lta zhes bya ba ni ji skad bstan pa lta bu dag go/_/sngar ma byul bar
[\[10a.7\]]zhes bya ba ni nags byul bas sngar ma byul bar ro/_/kun dga' ra ba'i phyi rol du zhes bya ba ni gtsug lag khang gi phyi rol du'o/_/bca' ba dang bza' ba zhes bya ba ni bca' ba lnga dang bza' ba lnga'o/_/blangs te zhes bya ba ni byin len stobs su bcug ste'o/_/'cha' ba'am za na zhes bya ba ni mgul
[\[10b\]]
[\[10b.1\]]du mid na'o/_/dge slong des phyi rol du kun dga' ra bar song ste/_dge slong rnams la tshe dang ldan pa dag bdag la smad pa'i gnas mi rigs pa so sor bshags par bya ba byung gis chos de so sor 'chags so zhes so sor bshags bar bya ba ste/_chos 'di yang so sor bshags par bya ba'o zhes bya ba
[\[10b.2\]]ni snga ma bzhin no/_/de la 'di'i dngos gzhi'i ltung ba rnam par gzhag pa ni dge slong gis nags sam dgon pa rgyang grags kyi mtha' 'jigs pa dang bcas pa ma byul ba nyid la der 'du shes pas kun dga' ra ba'i phyi rol gyi dgon par bca' ba dang bza' ba blangs te zos na/_nags brtags pa las
[\[10b.3\]]gyur pa'i so sor bshags par bya ba'i dngos gzhir 'gyur ro/_/'di'i byed pa po ni nags sam dgon pa 'jigs pa dang bcas pa byul ba nyid la 'du shes gtso cher byed pa po nyid yin no/_/'di la yan lag lngas dngos gzhi'i ltung bar 'gyur te/_grong gi phyi rol nas rgyang grags gcig phan chad kyi
[\[10b.4\]]mtha' nyid dang /_nags sam dgon pa 'jigs pa dang bcas par gyur pa nyid dang /_ma byul ba nyid dang der 'du shes pa nyid dang /_kun dga' ra ba'i phyi rol gyi dgon par bza' ba dang bca' ba rang ngam/_spring yig dang bsngags pa la sogs pa gang yang rung bas blangs te zos pa nyid do/_/
[\[10b.5\]]de dag las yan lag ma tshang na ni ci rigs par na smad do/_/nags brtag pa las gyur pa'i so sor bshags par bya ba ste bzhi pa'o//_//tshe dang ldan pa dag bdag gis so sor bshags par bya ba'i chos bzhi po dag bton pa zin to zhes bya ba ni so sor bshags par bya ba dag gdon
[\[10b.6\]]pa'i mjug bsdu ba dang /_so sor bshags par bya ba'i chos bzhi po dag ces bya ba ni sngar bstan pa bzhi po dag go/_/bton zin to zhes bya ba ni dam bca' ba'i don gyi mjug bsdu ba'i phyir dang /_nyan pa po rnams spro bar bya ba'i phyir smos so/_/de la bdag gis tshe dang ldan pa dag la ci 'di la khyed
[\[10b.7\]]yongs su dag gam zhes dri'o/_/ci 'di la khyed yongs su dag gam zhes lan gnyis lan gsum du dri'o/_/'di la tshe dang ldan pa dag yongs su dag na 'di ltar cang mi smra bas/_de de bzhin du 'dzin to zhes bya ba ni so sor bshags par bya ba rnam par gzhag pa bsgrags par bya ba yin te/_de la
[\[11a\]]
[\[11a.1\]]zhes bya ba ni so sor bshags par bya ba'i chos bzhi po ston pa de la'o/_/lhag ma ni snga ma bzhin no/_/so sor bshags par bya ba gdon pa bshad zin to//_//so sor thar pa'i mdo'i gzhung 'grel/_bam po nyi shu pa/_da ni bslab pa'i chos mang po rnams gdon pa
[\[11a.2\]]bshad par bya ste/_de'i phyir/_sdom la/_sham thabs la ni rnam bdun dang /_/stod g.yogs la yang rnam gsum dang /_/shin tu bsdams la sogs pa lnga/_/mgo g.yogs la sogs rnam pa lnga/_/mchod la sogs pa rnam pa lnga/_/lus la sogs pa rnam pa lnga/_/'dug par bya ba dgu dag
[\[11a.3\]]dang /_/byin len bya ba brgyad rnams so/_/zhes bya ba la sogs pa gsungs so/_/sdom la zhes bya ba'i tshig gi don dang dgos pa ni snga ma bzhin no/_/sham thabs la ni rnam bdun dang /_/zhes bya ba la sogs pa sdom gyi tshigs su bcad pa gong ma gnyis la bslab pa'i chos bzhi bcu rtsa bdun yod pa
[\[11a.4\]]rnams ni go rims bzhin du 'og nas gzhung nyid las ston to/_/tshe dang ldan pa dag bslab pa'i chos mang po 'di dag ni zla ba phyed phyed cing so sor thar pa'i mdo gdon pa las 'byung ngo zhes bya ba ni/_bslab pa'i chos mang po gdon pa'i lung 'bogs pa yin te/_bslab pa'i chos zhes bya ba ni 'dul
[\[11a.5\]]ba dang mi 'gal ba dang /_'jig rten dang mi 'gal bar nges par 'byung ba'i tshul khrims kyi rjes su mthun par bslab pa'i chos te/_de dag nyid rang gi mtshan nyid 'dzin pa'i phyir chos zhes bya'o/_/mang po 'di dag ni zhes bya ba ni bslab pa'i chos brgya rtsa bcu gnyis 'og nas 'byung ba dag
[\[11a.6\]]ste/_'di dag las 'das na dngos gzhi la ni bshags par bya ba'i nyes byas su 'gyur la/_sbyor ba la ni bsdam par bya ba'i nyes byas su 'gyur/_sbyor ba'i sbyor ba la ni de bas kyang na smad de bsdam par bya ba'i nyes byas phra mor 'gyur ro/_/zla ba phyed phyed cing so sor thar pa'i mdo gdon pa las
[\[11a.7\]]'byung ngo zhes bya ba ni zla ba phyed phyed cing gso sbyong 'don pa'i tshe 'dul ba 'dzin pa'i kha ton las 'byung ngo zhes bya ba ston te/_sdom la/_sham thabs la ni rnam bdun dang /_/zhes bya ba gsungs pa'i bslab pa bsdu ba'i mdo ni sham thabs zlum por bgo bar bslab par bya/_sham thabs ha cang
[\[11b\]]
[\[11b.1\]]rtsengs pa ma yin pa dang /_ha cang 'jol ba ma yin pa dang /_glang po che'i sna ltar ma yin pa dang /_ta la'i lo ma ltar ma yin pa dang /_'bru'i phur ma ltar ma yin pa dang /_sbrul mgo'i gdengs ka ltar ma yin par bgo bar bslab par bya'o zhes bya ba dag yin no/_/de la sham thabs zlum por
[\[11b.2\]]bgo bar bslab par bya ba'i gleng gzhi ni sangs rgyas bcom ldan 'das bA rA Na sI na drang srong smra ba ri dgas kyi nags na bzhugs so/_/gang gi tshe bcom ldan 'das kyis lnga po dag skyon med pa la 'jug pas dge slong nyid la bkod pa de'i tshe na de dag sngon goms pa'i sbyor bas sham thabs khyim pa bzhin
[\[11b.3\]]du gon par byed nas/_bram ze dang khyim bdag dad pa can dag gis mthong nas smras pa/_'phags pa dag ji ltar khyed sham thabs gsol ba nor can dag dang /_tshong dpon dag dang /_ded dbon dag 'tshal bar bgyid do zhes zer ba'i skabs de dge slong rnams kyis bcom ldan 'das la gsol ba dang /_
[\[11b.4\]]bcom ldan 'das kyis dgongs pa dang /_khyim bdag zer ba bden gyis ngas sngon gyi yang dag par rdzogs pa'i sangs rgyas rnams kyi nyan thos dag sham thabs ji ltar gyon par gyur pa bsam mo snyam du dgongs pa dang /_lha rnams kyis bcom ldan 'das la gsol pa/_btsun pa 'di lta ste/_gnas gtsang
[\[11b.5\]]ma'i ris kyi lha rnams kyis ji lta ba bzhin no/_/bcom ldan 'das nyid la yang 'di lta ste/_gnas gtsang ma'i ris kyi lha rnams lta bur mkhyen pa dang gzigs pa byung ngo /_/de nas bcom ldan 'das kyis dge slong rnams la bka' stsal nas/_de lta bas na nga'i nyan thos rnams kyis 'dul ba la bslab
[\[11b.6\]]pa 'di ltar gdon par bya ste/_sham thabs zlum por bgo bar bslab par bya'o zhes bca' ba mdzad de/_yul ni bA rA Na sI/_gang zag ni lnga po dag_/nyon mongs pa ni bag chags ma byang bas sngon goms pa'i sbyor ba/_nyes pa ni sham thabs khyim pa bzhin du gyon pa'o/_/'dir dngos gzhi'i
[\[11b.7\]]ltung ba bstan pa la dgag pa'i tshul gyis 'di dang 'di ltar mi bya'o zhes dgag pa'i sgo nas bstan nam/_sgrub pa'i tshul gyis 'di dang 'di ltar bya'o zhes sgrub pa'i sgo nas bstan ce na/_sgrub pa'i sgo nas bstan te/_sham thabs ci nas zlum por 'dug par 'gyur ba de ltar bgo bar bslab par bya'o zhes
[\[12a\]]
[\[12a.1\]]bya ba la sogs pa lta bur bsgrub pa'i tshul gyis bstan to/_/de la sham thabs zlum po zhes bya ba ni mtha'i kha mnyam par 'dug pa ste/_sham thabs ni ci nas kyang zlum por 'dug par 'gyur ba de ltar bgo bar bslab par bya'o/_/sham thabs zlum por bgo bar
[\[12a.2\]]bslab par bya ba 'di ni mdor bstan pa yin la/_'og nas sham thabs ha cang rtsengs pa ma yin par bgo bar bslab par bya ba la sogs pa drug 'byung ba dag ni 'di'i spros pa yin gyi/_rnam pa gzhan bstan pa ni ma yin no/_/de la 'dir dngos gzhi'i ltung ba rnam par gzhag pa ni dngos gzhi'i gnas
[\[12a.3\]]skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di ni byed pa po ni sham thabs su rung ba dang /_tshad dang ldan pa nyid do/_/'di la yan lag ni gcig ste dngos gzhi'i bsgrub pa nyid do/_/sbyor ba dang /_sbyor ba'i sgrub pa nyid dag la ci rigs
[\[12a.4\]]par na smad do/_/bslab pa 'og ma thams cad la yang dngos gzhi dang byed pa po dang /_yan lag dang sbyor ba dang /_sbyor ba'i sbyor ba 'di bzhin ci rigs par sbyar ro/_/bslab pa dang po'o//_//sham thabs ha cang rtsengs pa ma yin par bgo bar bslab par bya ba'i gleng gzhi
[\[12a.5\]]ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/bcom ldan 'das kyis sham thabs zlum por bgo bar bslab par bya'o zhes bka' stsal nas dge slong lnga po dag gis sham thabs zlum por bgo bar brtsams so/_/de bzhin du nyer lnga dag
[\[12a.6\]]dang /_mngon par mtho ba lnga bcu dang /_bzad sde'i tshogs drug cu dang /_gzhan yang bcom ldan 'das kyis brgyud pas dge slong dag gis rab tu byung ba gang dag yin pa de dag gis kyang sham thabs zlum por bgo bar brtsams so/_/gang gi tshe drug sde dag rab tu byung ba de'i tshe na/_de dag
[\[12a.7\]]gis sham thabs ha cang rtsengs pa bgo bar brtsams pa dang /_bram ze dang khyim bdag dad pa can dag gis mthong nas smod par byed de/_'phags pa dag dwa dag dang rgyan po pa dang /_nal gyi bu dag sham thabs 'di ltar 'tshal bas 'di ni tshul dang mthun pa ma lags kyis/_sham
[\[12b\]]
[\[12b.1\]]thabs ha cang rtsangs par ma gsol cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa dag la zhugs pa thos nas skabs de dge slong
[\[12b.2\]]rnams kyis bcom ldan 'das la gsol ba dang /_bcom ldan 'das kyis dgongs pa dang /_khyim pa dag zer ba bden no snyam nas snga ma bzhin du/_sham thabs ha cang rtsengs pa ma yin par bgo bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon
[\[12b.3\]]mongs pa ni tshul dang mthun pa ma yin pa/_nyes pa ni sham thabs ha cang rtsengs par gyon pa'o/_/de la sham thabs ha cang rtsengs pa zhes bya ba pus mo gnyis las gong du thal ba nyid de/_de lta bu ma yin par sham thabs zlum por bgo bar bslab par bya'o/_/de la dngos gzhi'i ltung ba rnam par gzhag
[\[12b.4\]]pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni sham thabs rung ba dang /_tshad dang ldan pa nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid
[\[12b.5\]]dag la ni ci rigs par na smad do zhes bya ba yang snga ma bzhin no/_/bslab pa gnyis pa'o//_//sham thabs ha cang 'jol ba ma yin par bgo bar bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/bcom ldan
[\[12b.6\]]'das kyis sham thabs ha cang rtsengs pa ma yin par bgo bar bslab par bya'o zhes bka' stsal nas/_drug sde dag gis ha cang 'jol bar bgo bar brtsams pa dang /_bram ze dang khyim bdag dad pa can dag gis mthong nas smod par byed do/_'phags pa dag ta ga ka'i yul na gnas pa'i bud
[\[12b.7\]]med dag dang /_rigs kyi mna' ma dag sham thabs 'di ltar 'tshal bas 'di'i tshul dang mthun pa ma lags kyi/_sham thabs ha cang 'jol bar ma gsol cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por
[\[13a\]]
[\[13a.1\]]khyed cag nyid mi shes pa dang bral ba dang bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol ba dang /_bcom ldan 'das kyis dgongs pa/_khyim bdag zer ba bden no snyam nas snga ma bzhin
[\[13a.2\]]du/_sham thabs ha cang 'jol ba ma yin par bgo bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni sham thabs ha cang 'jol bar gyon pa'o/_/de la ha cang 'jol ba zhes bya ba ni long bu'i
[\[13a.3\]]tshigs la reg pa nyid do/_/de lta bu ma yin par sham thabs zlum por bgo bar bslab par bya'o/_/de la dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni sham
[\[13a.4\]]thabs su rung ba dang /_tshad dang ldan pa nyid do/_/'di la yan lag ni gcig ste dngos gzhi'i bsgrub pa nyid do/_/sbyor ba dang sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no//_//bslab pa gsum pa'o//_//sham thabs glang po che'i sna ltar ma
[\[13a.5\]]yin par bgo bar bslab par bya ba'i gleng gzhi ni sangs rgyas bcom ldan 'das ser skya'i gnas n+ya gro d+ha'i kun dga' ra ba na bzhugs so/_/drug sde dag sham thabs gyon pa na mdun 'phyang bar byed nas/_bram ze dang khyim bdag dad pa can dag gis mthong nas smod par byed de/_'phags pa dag byis pa
[\[13a.6\]]khye'u dag dang /_chang gis ra ro ba dag dang /_'byung po dang sha zas brlams pa dag sham thabs 'di ltar 'tshal bas/_'di ni tshul dang mthun pa ma lags kyis sham thabs 'di ltar ma gsol cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang
[\[13a.7\]]lags/_je dang po khyed cag nyid mi shes pa dang bral ba dang /_bslabs par 'gyur ba'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam du snga ma
[\[13b\]]
[\[13b.1\]]bzhin du/_sham thabs glang po che'i sna ltar ma yin par bgo bar bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni sham thabs glang po che'i sna ltar gyon pa'o/_/de la glang po che'i sna ltar zhes bya ba ni
[\[13b.2\]]glang po che'i sna ltar nar ba ste/_'dir kha tshar dang phun tshar gyi mtha' ma bcad pa'i grwa dag la glang po che'i sna ltar nar ba dag yod pas/_de lta bu ma yin par sham thabs zlum por bgo bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su
[\[13b.3\]]bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni sham thabs rung ba dang /_tshad dang ldan pa nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ci rigs par na
[\[13b.4\]]smad do zhes bya ba yang snga ma bzhin no/_/bslab pa bzhi pa'o//_//sham thabs ta la'i lo ma ltar bltab pa ma yin par bgo bar bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag sham thabs gyon
[\[13b.5\]]pa na glo dag ltebs par byed nas/_bram ze dang khyim bdag dad pa can dag gis mthong nas smod par byed de/_'phags pa dag gar mkhan dag tshogs kyi nang na sham thabs 'di ltar 'tshal bas 'di ni tshul dang mthun pa ma lags kyis/_sham thabs 'di ltar ma gsol cig_/de dag gis smras
[\[13b.6\]]pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom
[\[13b.7\]]ldan 'das kyis dgongs pa khyim pa dag zer ba bden no snyam nas snga ma bzhin du sham thabs te la'i lo ma ltar bltab pa ma yin par bgo bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa
[\[14a\]]
[\[14a.1\]]ni sham thabs ta la'i lo ma ltar blta ba ste gyon pa'o/_/de lta ta la'i lo ma ltar bltab pa zhes bya ba ni gong du ltebs pa ste/_sham thabs kyi steng gi kha logs lte ba'i gong rol du ta la 'i lo ma ltar ltebs shing 'dug pa de lta bu ma yin par sham thabs zlum por bgo bar
[\[14a.2\]]bslab par bya'o/_/de la 'dir dngos gzhi'i ltung ba rnam par gzhag pa ni/_/dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni sham thabs su rung ba dang /_tshad dang ldan pa nyid do/_/'di la yan lag
[\[14a.3\]]ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa lnga pa'o//_//sham thabs 'bru'i phur ma ltar ma yin par bgo bar bslab par bya ba'i gleng gzhi ni/_sangs
[\[14a.4\]]rgyas bcom ldan 'das ser skya'i gnas na n+ya gro dru'i kun dga' ra ba na bzhugs so/_/drug sde dag sham thabs gyon pa na glor bltab ste phur ma ltar 'jog par byed nas/_bram ze dang khyim bdag dad pa can dag gis mthong nas smod par byed de/_'phags pa dag nor can dag dang /_tshong dpon
[\[14a.5\]]dag dang /_bud med dag sham thabs 'di ltar 'tshal bas 'di ni tshul dang mthun pa ma lags kyis/_sham thabs 'di ltar ma gsol cig_/de dag gis smras pa/_shes ldan dag 'di la ni dgos pa yod do/_/'phags pa dag dgos pa gang lags/_je dang por khyed cag nyid mi shes pa
[\[14a.6\]]dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol ba dang /_bcom ldan 'das kyis dgongs pa/_khyim bdag zer ba bden no snyam nas/_snga ma bzhin du/_sham thabs 'bru'i phur ma ltar
[\[14a.7\]]ma yin par bgo bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni sham thabs 'bru'i phur ma ltar 'dug par gyon pa'o/_/de la 'bru'i phur ma ltar zhes bya ba ni glo nas phyi rol gyi rim
[\[14b\]]
[\[14b.1\]]ba'i grwa phur ma ltar 'dug pa ste/_de lta bu ma yin par sham thabs zlum por bgo bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ba'o/_/'di'i byed pa
[\[14b.2\]]po ni sham thabs rung ba nyid dang /_tshad dang ldan pa nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa drug pa'o//_//sham thabs sbrul
[\[14b.3\]]mgo'i gdengs ka ltar ma yin par bgo bar bslab par bya ba'i gleng gzhi ni/_sangs rgyas bcom ldan 'das ser skya'i gnas n+ya gro d+ha'i kun dga' ra ba na bzhugs so/_/drug sde dag sham thabs gyon pa lte ba'i 'og tu sbrul mgo'i gdengs ka ltar byed nas/_bram ze dang khyim bdag dad pa can dag
[\[14b.4\]]smod par byed de/_'phags pa dag rgyan po dag sham thabs 'di ltar 'tshal bas 'di ni tshul dang mthun pa ma lags kyis/_sham thabs 'di ltar ma gsol cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_
[\[14b.5\]]bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa khyim pa dag zer ba bden no snyam nas snga ma bzhin no/_/sham thabs sbrul mgo'i gdengs ka ltar ma yin par bgo bar
[\[14b.6\]]bslab par bya'o zhes bca' ba mdzad de/_yul ni ser skya'i gnas gang zag ni drug sde/_nyon mongs pa ni tshul dang mthun pa ma yin pa/_nyes pa ni sham thabs sbrul mgo'i gdengs ka ltar phyir phyung ba gyon pa'o/_/de la sbrul mgo'i gdengs ka ltar zhes bya ba ni sham thabs kyi nang dang 'brel pa'i kha
[\[14b.7\]]logs mdun gyi lte ba'i 'og tu sbrul mgo'i gdengs ka ltar phyir byung ba ste/_de lta bu ma yin pa sham thabs zlum por bgo bar bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir
[\[15a\]]
[\[15a.1\]]'gyur ro/_/'di'i byed pa po ni sham thabs su rung ba dang /_tshad dang ldan pa nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bdun
[\[15a.2\]]pa'o//_//sdom la/_/stod g.yogs la yang rnam gsum dang /_/zhes gsungs pa'i bslab pa bsdu ba'i don ni/_chos gos zlum por bgo bar bslab par bya ba chos gos ha cang rtsengs pa ma yin pa dang /_ha cang 'jol ba yang ma yin par bgo bar bslab par bya'o zhes bya ba dag yin no/_/
[\[15a.3\]]de la chos gos zlum por bgo bar bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/bcom ldan 'das kyis dge slong gis sham thabs zlum por bgo bar bslab par bya'o/_/sham thabs ha cang rtsengs par bya ba ma yin pa dang /_
[\[15a.4\]]ha cang 'jol bar bya ba ma yin pa dang /_glang po che'i sna ltar ma yin pa dang /_ta la'i lo ma ltar ma yin pa dang /_'bru'i phur ma ltar ma yin pa dang /_sbrul mgo'i gdengs ka ltar ma yin par bgo bar bslab bar bya'o zhes bka' stsal nas/_dge slong dag chos gos gyon pa na/_ji ltar
[\[15a.5\]]bgo ba mi shes nas/_bcom ldan 'das kyis bka' stsal pa/_de lta bas na dge slong rnams kyis chos gos zlum por bgo bar bslab par bya'o zhes bca' ba mdzad de/_yul ni ser skya'i gnas/_gang zag ni dge slong rab tu mang po dag_/nyon mongs pa ni bslab ba la ma bslabs pa nyes
[\[15a.6\]]ba ni chos gos ji ltar bgo bar bya ba mi shes pa'o/_/de la chos gos zlum por zhes bya ba la/_chos gos zhes bya ba ni bla gos dang snam sbyar ro/_/sham thabs byin gyis ma brlabs pa la sogs pa dag la yang rnam pa 'di dag rig par bya'o/_/zlum po zhes bya ba ni mtha'i kha mnyam par 'dug pa
[\[15a.7\]]ste/_chos gos ci nas kyang zlum por 'dug par 'gyur ba de ltar bgo bar bslab par bya'o/_/chos gos zlum por bgo bar bslab par bya ba 'di ni mdor bstan pa yin la/_'og nas chos gos ha cang rtsengs pa ma yin pa dang /_ha cang 'jol ba ma yin par bgo bar bslab par bya ba gnyis
[\[15b\]]
[\[15b.1\]]'byung ba dag ni 'di'i spros pa yin gyi/_rnam pa gzhan bstan pa ni ma yin no/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni chos gos rung ba dang /_tshad
[\[15b.2\]]dang ldan pa nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sgrub pa nyid dag la ni ci rigs par smad do/_/bslab pa brgyad pa'o//_//chos gos ha cang rtsengs pa ma yin par bgo bar bslab par bya ba'i gleng gzhi ni
[\[15b.3\]]sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/bcom ldan 'das kyis chos gos zlum por bgo bar bslab par bya'o zhes bka' stsal nas/_drug sde dag chos gos ha cang rtsengs par gyon par byed nas/_bram ze dang khyim bdag dad pa can gyis
[\[15b.4\]]mthong nas smod par byed de/_'phags pa dwa dag dang /_rgyan po pa dag dang /_nal gyi bu dag stod g.yogs 'di ltar 'tshal bas 'di ni tshul dang mthun pa ma lags kyis/_chos gos 'di ltar ma gsol cig_/de dag gis smras pa/_shes ldan dag 'di la dgos pa yod do/_/'phags
[\[15b.5\]]pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag kyang rgya cher smod pa la zhugs pa thos nas/_skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa khyim bdag zer ba
[\[15b.6\]]bden no snyam nas snga ma bzhin du/_chos gos ha cang rtsengs pa ma yin par bgo bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa dang /_nyes pa ni chos gos ha cang rtsengs par gyon pa'o/_/de la chos
[\[15b.7\]]gos ha cang rtsengs pa zhes bya ba ni pus mo gnyis las gong du thal ba nyid de/_de lta bu ma yin par chos gos zlum por bgo bar bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos
[\[16a\]]
[\[16a.1\]]gzhir 'gyur ro/_/'di'i byed pa po ni chos gos rung ba dang tshad dang ldan pa nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa dgu
[\[16a.2\]]pa'o//_//chos gos ha cang 'jol ba ma yin par bgo bar bslab pa'i gleng gzhi ni sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/bcom ldan 'das kyis chos gos ha cang 'jol ba ma yin par bgo bar bslab par bya'o zhes bka' stsal nas/_
[\[16a.3\]]drug sde dag ha cang 'jol bar gyon par byed nas/_bram ze dang khyim bdag dad pa can dag gis mthong nas smod par byed de/_'phags pa dag tag ka'i yul na gnas pa'i mi dag dang rigs kyi mna' ma dag stod g.yogs 'di ltar 'tshal bas 'di ni tshul dang mthun pa ma lags kyis/_
[\[16a.4\]]chos gos 'di ltar ma gsol cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs
[\[16a.5\]]de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_chos gos ha cang 'jol ba ma yin par bgo bar bslab par bya'o zhes bca' ba mdzad de/_yul ni ser skya'i gnas/_gang zag ni
[\[16a.6\]]drug sde/_nyon mongs pa ni tshul dang mthun pa ma yin pa/_nyes pa ni chos gos ha cang 'jol bar gyon pa'o/_/de la ha cang 'jol bar zhes bya ba ni long bu'i tshigs la reg pa nyid de/_de lta bu ma yin par chos gos zlum por bgo bar bslab par bya ba'o/_/de la 'dir dngos gzhi'i ltung
[\[16a.7\]]ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni chos gos rung ba dang tshad dang ldan pa nyid do/_/'di la yan lag ni gcag ste/_dngos gzhi'i bsgrub pa nyid do/_/
[\[16b\]]
[\[16b.1\]]sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bcu pa'o//_//sdom la/_shin tu bsdams la sogs pa lnga/_/zhes gsungs pa'i bslab pa bsdu ba'i mdo ni shin tu bsdams pa dang /_legs par
[\[16b.2\]]bgos pa dang /_sgra bskyungs pa dang /_mig g.yeng bar mi bya ba dang /_gnya' shing gang tsam du blta zhing khyim gzhan du 'gro bar bslab par bya'o zhes bya ba dag yin ni/_/de la shin tu bsdams shing khyim gzhan du 'gro bar bslab par bya ba'i gleng gzhi ni/_sangs rgyas bcom ldan 'das
[\[16b.3\]]ser skya'i gnas na n+ya gro d+ha'i kun dga' ra ba na bzhugs so/_/drug sde dag lag pa dang rkang pa dag rkyong bar byed cing khyim gzhan du 'dong nas bram ze dang /_khyim bdag dad pa can dag gis mthong nas smod par byed de/_'phags pa dag byis pa khye'u dag dang /_chang gis ra ro ba
[\[16b.4\]]dag dang /_'byung po dang /_sha zas brlams pa dag lag pa dang rkang pa 'di ltar rkyong bar bgyid cing mchi bas 'di ni tshul dang mthun pa ma lags kyis/_'di ltar ma bzhud cig de dag gis smras pa shes ldan dag 'di la dgos pa yod do/_/'phags pa dag dgos pa gang lags/_je dang
[\[16b.5\]]por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_shin
[\[16b.6\]]tu bsdams shing khyim gzhan du 'gro bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni shin tu ma bsdams par khyim gzhan du 'gro ba'o/_/de la shin tu bsdams pa zhes bya ba ni rnam
[\[16b.7\]]par rab tu brtag pa la sbyar bar bya ste/_lag pa dang rkang pa rkyong ba la sogs pa mi bya bar mnyam par bzhag pa'i rnam pas khyim gzhan du 'gro bar bslab par bya'o zhes bya ba'i tha tshig go/_/shin tu bsdams shing khyim gzhan du 'gro bar bslab par bya ba 'di ni mdor bstan pa yin la/_'og nas
[\[17a\]]
[\[17a.1\]]legs par bgos shing khyim gzhan du 'gro bar bslab par bya ba la sogs pa bcu dgu 'byung ba dag ni 'di'i spros pa yin gyi rnam pa gzhan bstan pa ni ma yin no/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de
[\[17a.2\]]ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni shin tu ma bsdams pa dang /_khyim gzhan nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do
[\[17a.3\]]do/_/bslab pa bcu gcig pa'o//_//legs par bgos shing khyim gzhan du 'gro bar bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag chos gos bsdus shing phrag pa la gzar te khyim
[\[17a.4\]]gzhan du 'gro bar byed nas/_bram ze dang khyim bdag dad pa can dag gis mthong nas smod par byed de/_'phags pa dag 'gyed par mchis pa dag stod g.yogs 'di ltar 'tshal ba 'di ni tshul dang mthun pa ma lags kyis/_chos gos 'di ltar ma gsol cig_/de dag gis smras pa/_
[\[17a.5\]]shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par 'gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom
[\[17a.6\]]ldan 'das kyis dgongs pa khyim pa dag zer ba bden no snyam nas yang snga ma bzhin du legs par bgos shing khyim gzhan du 'gro bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang ldan pa ma yin pa/_nyes pa ni legs par
[\[17a.7\]]bgos par khyim gzhan du 'gro ba'o/_/de la legs par bgos zhes bya ba ni sham thabs dang /_stod g.yogs dag gis g.yogs par bya ba'i lus la mnyam par g.yogs shing zhes bya ba'i tha tshig ste/_de lta bu'i shin tu bsdams shing khyim gzhan du yongs su 'gro bar bslab par bya'o/_/
[\[17b\]]
[\[17b.1\]]de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de dag ma byas na/_bshags par bya ba'i nyes byas kyi dngos gzhir 'gyur ro/_/'di'i byed pa po ni legs par ma bgos pa dang /_khyim gzhan nyid do/_/'di la yan lag ni gcig ste/_dngos gzhi'i
[\[17b.2\]]bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bcu gnyis pa'o//_//sgra bskyung zhing khyim gzhan du 'gro bar bslab par bya ba'i gleng gzhi ni/_sangs rgyas bcom ldan 'das ser skya'i
[\[17b.3\]]gnas na n+ya gro d+ha'i kun dga' ra ba na bzhugs so/_/drug sde dag byung rgyal du smra bas sgra 'byin cing khyim gzhan du 'dong nas/_bram ze dang khyim bdag dad pa can dag gis thos nas smod par byed de/_'phags pa dag byis pa khye'u dag dang /_chang gis ra ro ba dag dang /_'byung po dang /_sha
[\[17b.4\]]zas brlams pa dag 'di ltar byung rgyal du smra bas sgra 'byin cing mchi bas 'di ni tshul dang mthun pa ma lags kyis/_'di ltar sgra 'byin cing ma bzhud cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid
[\[17b.5\]]mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa khyim pa dag zer ba bden no snyam nas snga ma bzhin du/_sgra bskyung zhing khyim gzhan
[\[17b.6\]]du 'gro bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni sgra ma bskyungs par khyim gzhan du 'gro ba'o/_/de la sgra bskyung zhes bya ba ni ca co bskyung ba ste/_de lta bus shin tu bsdams
[\[17b.7\]]shing khyim gzhan du 'gro bar bslab par bya ba'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni sgra ma bskyungs pa dang /_khyim gzhan nyid do/_/
[\[18a\]]
[\[18a.1\]]'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bcu gsum pa'o//_//mig g.yeng bar mi bya zhing khyim gzhan du 'gro bar bslab
[\[18a.2\]]bar bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag mig g.yengs shing khyim gzhan du 'dong ba na de dag glang po che 'khrul pa dang lhan cig 'dong ba dang /_rta 'khrul pa dang /_shing rta 'khrul
[\[18a.3\]]pa dang /_rkang thang 'khrul pa dang /_'dom zhing de dag gis rdos shing phul ba na mi gtsang ba dang /_rdzab kyi khung dang /_phyag dar gyi khrod du bsgyel nas/_bram ze dang khyim bdag dad pa can dag gis mthong nas smod par byed de/_'phags pa dag skar ma la rtog pa dang /_mig btsums pa dag bzhin ci'i phyir gzigs
[\[18a.4\]]pa la gzigs na ci nongs/_'di ni tshul dang mthun ba ma lags kyis/_'di ltar g.yengs shing ma bzhud cing /_de dag gis smras pa/_shes ldan dag 'di la dgos pa yod do/_/'phags pa dgos pa gang lags/_je dang por khyed cag nyid mi shes pa dang bral ba dang /_bslabs par
[\[18a.5\]]gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_mig g.yeng bar mi bya zhing khyim gzhan du 'gro bar bslab par bya'o zhes
[\[18a.6\]]bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni mig yengs shing khyim gzhan du 'gro ba'o/_/de la mig g.yeng bar mi bya zhes bya ba ni mig 'khrul pa med pa ste/_de ltar shin tu bsdams shing khyim gzhan
[\[18a.7\]]du 'gro bar bslab par bya'o/_/de la dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na/_bshags par bya ba'i nyes byas kyi dngos gzhir 'gyur ro/_/'di'i byed pa po ni mig g.yengs pa dang khyim gzhan nyid do/_/'di la yan lag ni gcig
[\[18b\]]
[\[18b.1\]]ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i bsgrub pa nyid dag la ni ci rigs par ni smad do zhes bya ba yang snga ma bzhin no/_/bslab pa bcu bzhi pa'o//_//gnya' shing gang tsam du blta zhing khyim gzhan du 'gro bar bslab par bya ba'i gleng gzhi ni/_sangs rgyas
[\[18b.2\]]bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag mig rgyang ring por blta zhing khyim gzhan du lta ba na de dag spyod lam nyams shing lam shor ba la sogs par gyur nas/_bram ze dang khyim bdag dad pa can dag gis mthong nas smod par byed de/_'phags pa
[\[18b.3\]]dag skar ma la rtog pa dang /_bya ra ba dag gis 'di ltar blta bar bgyid pas 'di ni tshul dang mthun pa ma lags kyis 'di ltar gzigs shing ma bzhud cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid
[\[18b.4\]]mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_gnya' shing gang tsam du
[\[18b.5\]]blta bar bya zhing khyim gzhan du 'gro bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni gnya' shing gang tsam du mi lta bar khyim gzhan du 'gro ba'o/_/de la gnya' shing gang tsam du blta
[\[18b.6\]]bar bya ba ni/_gang la gnya' shing gang tsam du blta ba'i ngang tshul can yod pa de ni gnya' shing gang tsam du lta ba ste/_de ltar shin tu bsdams shing khyim gzhan du 'gro bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma
[\[18b.7\]]byas na bshags par bya ba'i nyes byas kyi dngos gzhir 'gyur ro/_/'di'i byed pa po ni gnya' shing gang tsam du mi lta ba dang /_khyim gzhan nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sgrub pa nyid dag la ni ci rigs par na
[\[19a\]]
[\[19a.1\]]smad do zhes bya ba yang snga ma bzhin no/_/bslab pa bco lnga pa'o//_//sdom la/_mgo g.yogs la sogs rnam pa lnga/_/zhes gsungs pa'i bslab pa bsdu ba'i mdo ni mgo mi g.yogs pa dang /_mi brdze ba dang /_mi gzar ba dang /_gnya' gong du mi
[\[19a.2\]]bsnol ba dang /_lhag par mi bsnol bar khyim gzhan du 'gro bar bslab par bya'o zhes bya ba dag yin no/_/de la mgo mi g.yogs par khyim gzhan du 'gro bar bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_drug sde
[\[19a.3\]]dag mgo g.yogs shing khyim gzhan du 'dong bar byed nas bram ze dang khyim bdag dad pa can dag gis mthong nas smod par byed de/_'phags pa dag rigs kyi mna' ma dag dang /_mig na ba dag dang /_sbrang rtsi'i sbrang bus 'jigs pa dag 'di ltar bgyid pas/_'di ni tshul dang mthun pa ma
[\[19a.4\]]lags kyis/_'di ltar mgo ma g.yogs shig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos
[\[19a.5\]]nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyams nas snga ma bzhin du/_mgo mi g.yogs par khyim gzhan du 'gro bar bslab par bya'o zhes bca' ba mdzad de/_yul ni ser skya'i gnas/_
[\[19a.6\]]gang zag ni drug sde/_nyon mongs pa ni tshul dang mthun pa ma yin pa/_nyes pa ni mgo g.yogs shing khyim gzhan du 'gro ba'o/_/de la mgo mi g.yogs pa zhes bya ba ni ras la sogs pas mgo g.yogs pa de'i rnam pa de lta bus mgo mi g.yogs pa ste/_de lta bus shin tu bsdams shing khyim gzhan
[\[19a.7\]]du 'gro bar bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni mgo g.yogs pa dang /_khyim gzhan nyid do/_/'di la
[\[19b\]]
[\[19b.1\]]yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bcu drug pa'o//_//mi brdze bar khyim gzhan du 'gro bar bslab par bya ba'i gleng gzhi ni sangs rgyas bcom ldan
[\[19b.2\]]'das ser skya'i gnas na n+ya gro d+ha'i kun dga' ra ba na bzhugs so/_/drug sde dag sham thabs brdzes te khyim gzhan du 'gro bar byed nas/_bram ze dang khyim bdag dad pa can dag gis mthong nas smod par byed de/_'phags pa dag bshang ba dang gci ba bgyid pa'i mi dag 'di ltar bgyid pas/_
[\[19b.3\]]'di ni tshul dang mthun pa ma lags kyis/_'di ltar ma brdze shig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang bslabs par gyur pa'o/_/de dag rgya cher smod pa la zhugs pa thos
[\[19b.4\]]nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa dang /_khyim pa dag zer ba bden no snyam nas snga ma bzhin du mi brdze bar khyim gzhan du 'gro bar bslab par bya'o zhes bca' ba mdzad de/_yul ni ser skya'i gnas/_gang zag ni
[\[19b.5\]]drug sde/_nyon mongs pa ni tshul dang mthun pa ma yin pa/_nyes pa ni sham thabs brdzes te khyim gzhan du 'gro ba'o/_/de la mi brdze ba zhes bya ba ni ci tsam gyi mdoms kyi phyogs snang bar 'gyur ba de tsam gyi sham thabs mi brdze ba ste/_de lta bus shin tu bsdams shing khyim gzhan du 'gro
[\[19b.6\]]bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni sham thabs brdzes pa dang /_khyim gzhan nyid do/_/'di la yan lag ni
[\[19b.7\]]gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la na ci rigs par na smad do zhes bya ba yang snga ma bzhin no/_/bslab pa bcu bdun pa'o//_//mi gzar bar khyim gzhan du 'gro bar bslab par bya ba'i gleng gzhi ni/_sangs rgyas bcom
[\[20a\]]
[\[20a.1\]]ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag chos gos phrag pa la gzar te khyim gzhan du 'dod bar byed nas/_bram ze dang khyim bdag dad pa can dag gis mthong nas smod par byed de/_'phags pa dag dwa dag
[\[20a.2\]]dang /_rgyan pa po dag dang /_nal gyi bu dag 'di ltar bgyid pas 'di ni tshul dang mthun pa ma lags kyis/_'di ltar ma mdzad cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang
[\[20a.3\]]bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_mi gzar bar khyim gzhan du 'gro
[\[20a.4\]]bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni chos gos phrag pa la gzar te/_khyim gzhan du 'gro ba'o/_/de la mi gzar ba zhes bya ba ni chos gos phrag pa'i phyogs gcig tu
[\[20a.5\]]gzar te bzhag pa nyid kyis gzar ba de ltar mi gzar ba ste/_dge slong dag la ni phrag pa g.yon par gzar bar grags pa nyid yin la/_yul ni dza la ta dag na ni/_ngos gnyis kar gzar bar grags pa de lta bu ma yin par shin tu bsdams shing khyim gzhan du 'gro bar bslab par
[\[20a.6\]]bya'o/_/de la 'dir dngos gzhi'i bsgrub pa rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni chos gos phrag pa la gzar ba dang /_khyim gzhan nyid do/_/'di la yan
[\[20a.7\]]lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bco brgyad pa'o//_//gnya' gong du mi bsnol bar khyim gzhan du 'gro bar bslab par bya ba'i gleng
[\[20b\]]
[\[20b.1\]]gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag lag pa gnya' gong du bsnol te/_khyim gzhan du 'dong bar byed nas/_bram ze dang khyim bdag dad pa can dag gis mthong nas smod par byed de/_'phags pa dag dwa dag dang /_
[\[20b.2\]]rgyan po pa dag dang /_nal gyi bu dag 'di ltar byed pas 'di tshul dang mthun pa ma lags kyis/_'di ltar gnya' gong du ma bsnol cig de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_
[\[20b.3\]]bslabs par gyur pa'o/_/de dag rgya cher smod pa la zhugs pa thos nas/_skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_gnya' gong du mi bsnol bar khyim gzhan
[\[20b.4\]]du 'gro bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni lag pa gnya' gong du bsnol te khyim gzhan du 'gro ba'o/_/de la gnya' gong du mi bsnol ba zhes bya ba ni lag pa
[\[20b.5\]]g.yas pa mdun du btang ste/_dpung pa'am/_phrag pa'am/_gnya' ba'i phyogs su bzhag la/_g.yon pa yang g.yas pa bzhin du byas pa de ni gnya' gong du bsnol ba ste/_de ltar mi bsnol bar shin tu bsdams shing khyim gzhan du 'gro bar bslab par bya'o/_/de la 'dir dngos
[\[20b.6\]]gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lag pa gnya' gong du bsnol ba dang /_khyim gzhan nyid do/_/'di la yan lag ni gcig ste/_dngos gzhi'i
[\[20b.7\]]bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bcu dgu pa'o//_//ltag par mi bsnol bar khyim gzhan du 'gro bar bslab par bya ba'i gleng gzhi ni/_sangs rgyas bcom ldan 'das
[\[21a\]]
[\[21a.1\]]ser skya'i gnas na n+ya gro d+ha'i kun dga' ra ba na bzhugs so/_/drug sde dag lag pa ltag par bsnol te/_khyim gzhan du 'dong bar byed nas/_bram ze dang khyim bdag dad pa can dag gis mthong nas smod par byed de/_/'phags pa dag g.yog dag 'di ltar
[\[21a.2\]]bgyid pas 'di ni tshul dang mthun pa yang ma lags kyis/_'di ltar ltag par ma bsnol cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang bslabs par gyur ba'o/_/
[\[21a.3\]]de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_ltag par mi bsnol bar khyim gzhan du 'gro bar bslab par bya'o zhes
[\[21a.4\]]bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni lag pa ltag par bsnol te khyim gzhan du 'gro ba'o/_/de la ltag par mi bsnol ba zhes bya ba ni lag pa cung zad dam por brkyang ste ltag pa'am/_dpung
[\[21a.5\]]mgor lag pa gnyis phan tshun nas sprad cing bsnol ba ni ltag par bsnol ba zhes bya ste de ltar ltag pa'i phyogs su lag pa phan tshun nas sprad pa de/_sor mo bsnol ba dang de ltar ltag par mi bsnol bar shin tu bsdams shing khyim gzhan du 'gro bar bslab par bya'o/_/de la 'dir dngos
[\[21a.6\]]gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lag pa ltag par bsnol ba dang /_khyim gzhan nyid do/_/'di la yan lag ni gcig ste/_dngos gzhi'i
[\[21a.7\]]bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa nyi shu pa'o//_//so sor thar pa'i mdo'i gzhung 'grel bam po nyi shu gcig pa/_sdom la/_mchong la sogs pa rnam
[\[21b\]]
[\[21b.1\]]lnga dang /_/zhes gsungs pa'i bslab pa bsdu ba'i mdo ni mi mchong ba dang /_mi brkyang ba dang /_tsog pus ma yin pa dang /_brang bas ma yin pa dang /_dkur mi brten par khyim gzhan du 'gro bar bslab par bya'o zhes bya ba dag yin no/_/de la mi mchong bar gzhan gyi khyim
[\[21b.2\]]du 'gro bar bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag rib ma la mchong zhing khyim gzhan du 'dod bar byed nas/_bram ze dang khyim bdag dad pa can dag gis mthong nas
[\[21b.3\]]smod par byed de/_'phags pa dag 'jigs pas skrag cing 'bros pa dag 'di ltar bgyid pas 'di ni tshul dang mthun pa ma lags kyis/_'di ltar ma mchong shig_/de dag gis smras pa/_shes ldan dag 'di la dgos pa yod do/_/'phags pa dag dgos pa
[\[21b.4\]]gang lags/_je dang por khyed cag nyid mi shes pa dang phral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag
[\[21b.5\]]zer ba bden no snyam nas snga ma bzhin no/_/mi mchong bar khyim gzhan du 'gro bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni mchong zhing khyim gzhan du 'gro ba'o/_/de la
[\[21b.6\]]mi mchong ba zhes bya ba ni mchong zhing 'gro bar mi bya ba ste/_de lta bus shin tu bsdams shing khyim gzhan du 'gro bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos
[\[21b.7\]]gzher 'gyur ro/_/'di'i byed pa po ni mchong ba dang /_khyim gzhan nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa nyi shu
[\[22a\]]
[\[22a.1\]]gcig pa'o//_//mi brkyang bar khyim gzhan du 'gro bar bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag gom pa ha cang chen po dag gis khyim gzhan du 'dong nas/_bram
[\[22a.2\]]ze dang khyim bdag dad pa can dag gis mthong nas smod par byed de/_'phags pa dag chang gis ra ro ba dag dang /_'byung po dang sha zas brlams pa dag 'di ltar bgyid pas 'di ni tshul dang mthun pa ma lags kyis 'di ltar ma bzhud cig_/de dag gis smras pa/_shes ldan dag 'di la dgos
[\[22a.3\]]pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs
[\[22a.4\]]pa/_khyim pa dag zer ba bden no snyam nas snga ma bzhin du mi brkyang bar khyim gzhan du 'gro bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni sgyid pa brkyang zhing khyim gzhan du 'gro
[\[22a.5\]]ba'o/_/de la mi brkyang ba zhes bya ba ni sgyid pa rkyong skum byed cing 'gro bar mi bya ba ste/_de lta bus shin tu bsdams shing khyim gzhan du 'gro bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags
[\[22a.6\]]par bya ba'i nyes byas kyi dngos gzhir 'gyur ro/_/'di'i byed pa po ni sgyid pa brkyang ba dang /_khyim gzhan nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma
[\[22a.7\]]bzhin no/_/bslab pa nyi shu gnyis pa'o//_//tsog pus ma yin par bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag tsog pus khyim gzhan du 'dong nas/_bram ze dang khyim bdag
[\[22b\]]
[\[22b.1\]]dad pa can dag gis mthong nas smod par byed de/_'phags pa dag 'gros nyams pa dag dang /_rkang bam can dag dang /_byis pa khye'u dag 'gros 'di ltar bgyid pas 'di ni tshul dang mthun pa ma lags gyis/_'di ltar ma mdzad cig de dag gis smras pa/_shes ldan dag 'di la dgos
[\[22b.2\]]pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis
[\[22b.3\]]dgongs pa/_khyim pa dag zer ba bden no snyam nas snga ma bzhin du/_tsog pus ma yin par khyim gzhan du 'gro bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/nyon mongs pa ni tshul dang mthun pa ma yin pa/_nyes pa ni tsog pus
[\[22b.4\]]khyim gzhan du 'gro ba'o/_/de la tsog pus ma yin pa zhes bya ba ni tsog pus 'gro bar mi bya ba ste/_de lta bus shin tu bsdams shing khyim gzhan du 'gro bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas
[\[22b.5\]]na bshags par bya ba'i nyes byas kyi dngos gzhir 'gyur ro/_/'di'i byed po po ni tsog pus 'gro ba dang /_khyim gzhan nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma
[\[22b.6\]]bzhin no/_/bslab pa nyi shu gsum pa'o//_//brang bas ma yin par khyim gzhan nyid du 'gro bar bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag rkang pa'i brang ba dag gis khyim gzhan du 'dong
[\[22b.7\]]bar byed nas/_bram ze dang khyim bdag dad pa can dag gis mthong nas smod par byed de/_'phags pa dag byis pa khye'u smyig ma bzhin du rtse bar byed pa dag dang /_rkang mthil rmas pa dag 'di ltar rtse bar bgyid pas 'di ni tshul dang mthun pa ma lags kyis/_'di ltar ma bzhud cig_/de dag
[\[23a\]]
[\[23a.1\]]gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom
[\[23a.2\]]ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du brang bas ma yin par khyim gzhan du 'gro bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun
[\[23a.3\]]pa ma yin pa/_nyes pa ni rkang pa'i brang bas khyim gzhan du 'gro ba'o/_/de la brang bas 'gro ba ma yin pa zhes bya ba ni rkang pa'i rting pa bteg ste/_sor mo'i brang ba sa la phab ste 'gro bar mi bya ba ste/_de lta bus shin tu bsdams shing khyim gzhan du 'gro bar bslab par bya'o/_/de la
[\[23a.4\]]'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni rkang pa'i brang bas 'gro ba dang /_khyim gzhan nyid do/_/'di la yan lag ni gcig ste/_dngos
[\[23a.5\]]gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa nyi shu bzhi pa'o//_//dkur mi brten par khyim gzhan du 'gro bar bslab par bya ba'i gleng gzhi ni/_sangs rgyas bcom ldan 'das
[\[23a.6\]]ser skya'i gnas na n+ya gro d+ha'i kun dga' ra ba na bzhugs so/_/drug sde dag lag pa gnyis dkur brten te/_khyim gzhan du 'dong bar byed nas/_bram ze dang khyim bdag dad pa can dag gis mthong nas smod par byed do/_/'phags pa dag nor can dag dang /_tshong dpon dag dang /_ded
[\[23a.7\]]dpon dag 'di ltar bgyid pas 'di ni tshul dang mthun pa ma lags gyis/_'di ltar ma bzhud cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/
[\[23b\]]
[\[23b.1\]]de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyem bdag zer ba sabaden no snyam nas snga ma bzhin du/_dkur mi brten par khyim gzhan du 'gro bar bslab par bya'o zhes bca' ba mdzad de/_yul
[\[23b.2\]]ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni lag pa gnyis dkur brten te khyim gzhan du 'gro ba'o/_/de la bkur mi brten pa zhes bya ba ni lag pa gnyis te/_rked pa'i phyogs su brtan te/_gru mo'i phyogs smyung smyung por byas shing 'gro
[\[23b.3\]]bar mi bya ba ste/_de lta bus shin tu bsdams pas khyim gzhan du 'gro bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lag pa
[\[23b.4\]]gnyis dkur brten pa dang /_khyim gzhan nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i bsgrub pa nyid dag la ni ci rigs par na smad do zhes bya ba yang snga ma bzhin no/_/bslab pa nyi shu lnga pa'o//_//sdom la/_lus la
[\[23b.5\]]sogs pa rnam pa lnga/_/zhes gsungs pa'i bslab pa bsdus pa'i mdo ni lus mi bsgyur ba dang /_lag pa mi kyog pa dang /_mgo mi bsgyur ba dang /_phrag pa mi sprad pa dang /_lag pa mi sbrel bar khyim gzhan du 'gro bar bslab par bya'o zhes bya ba dag yin no/_/de la lus mi bsgyur bar khyim
[\[23b.6\]]gzhan du 'gro bar bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag lus bsgyur zhing khyim gzhan du 'gro bar byed de/_bram ze dang khyim bdag dad pa can dag gis mthong nas smod par byed de/_
[\[23b.7\]]'phags pa dag gzugs 'tshod dang glang po che dag dang /_ba lang mo dag 'di ltar mchi bas/_'di ni tshul dang mthun pa ma lags kyis/_'di ltar ma bzhud cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang
[\[24a\]]
[\[24a.1\]]por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam
[\[24a.2\]]nas snga ma bzhin du/_lus mi bsgyur bar khyim gzhan du 'gro bar bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni lus bsgyur zhing gzhan du 'gro ba'o/_/de la lus mi bsgyur ba zhes
[\[24a.3\]]bya ba ni gong du 'gro ba der lus bsgyur zhing 'gro ba ni lus bsgyur zhing 'gro ba zhes bya ba ste/_de ni bya ba'i bye brag yin pas de'i phyir lus bsgyur ba zhes bya ba'i bya ba de mi bya bar de lta bus shin tu bsdams shing khyim gzhan du 'gro bar bslab par bya'o/_/de la 'dir dngos gzhi'i ltung ba
[\[24a.4\]]rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lus mi bsgyur ba nas/_khyim gzhan nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang
[\[24a.5\]]sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa nyi shu drug pa'o//_//lag pa mi kyog par khyim gzhan du 'gro bar bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun
[\[24a.6\]]dga' ra ba na bzhugs so/_/drug sde dag lag pa kyog cing khyim du 'dong bar byed nas/_bram ze dang khyim bdag dad pa can dag gis mthong nas smod par byed de/_'phags pa dag dwa dag dang /_rgyan po pa dag dang /_nal gyi bu dag 'di ltar mchi bas 'di ni tshul dang mthun pa ma
[\[24a.7\]]lags kyis 'di ltar ma bzhud cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas
[\[24b\]]
[\[24b.1\]]skabs de dge slong rnams kyis bcom ldan 'das la gsol ba dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_lag pa mi kyog par khyim gzhan du 'gro bar bslab par bya'o zhes bca' ba mdzad de/_yul ni ser skya'i gnas/_gang
[\[24b.2\]]zag ni drug sde/_nyon mongs pa ni tshul dang mthun pa ma yin pa/_nyes pa ni lag pa kyog cing khyim gzhan du 'gro ba'o/_/de la lag pa mi kyog pa zhes bya ba yang bya ba'i bye brag yin te/_lag pa kyog cing 'gro bar mi bya ba de lta bus shin tu bsdams shing khyim gzhan du 'gro bar
[\[24b.3\]]bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lag pa kyog pa dang /_khyim gzhan nyid do/_/'di la yan lag ni
[\[24b.4\]]gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa nyi shu bdun pa'o//_//mgo mi bsgyur bar khyim gzhan du 'gro bar bslab par bya ba'i gleng gzhi ni/_sangs
[\[24b.5\]]rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag mgo bsgyur zhing khyim gzhan du 'dong bar byed nas/_bram ze dang khyim bdag dad pa can dag gis mthong nas smod par byed de/_'phags pa dag glang po che dag dang /_srog chags rtsangs pa
[\[24b.6\]]dag 'di ltar mchi bas 'di ni tshul dang mthun pa ma lags kyis 'di ltar ma bzhud cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de
[\[24b.7\]]dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_mgo mi bsgyur bar khyim gzhan du 'gro bar bslab par bya'o zhes bca'
[\[25a\]]
[\[25a.1\]]ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni mgo bsgyur zhing khyim gzhan du 'gro ba'o/_/de la mgo mi bsgyur ba zhes bya ba yang bya ba'i bye brag yin te/_mgo bsgyur zhing 'gro bar mi bya ba
[\[25a.2\]]de lta bu'i shin tu bsdams shing khyim gzhan du 'gro bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni mgo bsgyur ba dang /_
[\[25a.3\]]khyim gzhan nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa nyi shu brgyad pa'o//_//phrag pa mi sprad par khyim gzhan du 'gro bar
[\[25a.4\]]bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag phrag pa sprod cing khyim gzhan du 'dong ba na/_ji tsam na mi zhig spos dang me tog gis brgyan te/_'jig rten la bu tsam du sems shing 'gro nas
[\[25a.5\]]drug sde dag gis smras pa/_dga' bo dang nye dga' 'di bkran pa 'di 'jig rten la bu tsam du sems shing 'gro na ji 'di'i snying lam na drug sde dag gis sngon lan 'ga' yang dri dang me tog thogs pa ma myong ba 'dras/_tshur shog 'di ni mi dga' bar bya'o/_/de ltar bya'o zhes de na de dag gcig dang gcig phrag
[\[25a.6\]]pa sprad cing /_gzhan dang gzhan yang phrag pa sprad cing de phul ba dang sa la 'gyel nas/_des smras pa/_bdag gis khyed cag la nongs pa ci bgyis/_bkren pa khyod kyi snying lam na drug sde dag gis sngon lan 'ga' yang spos dang me tog thogs ma myong snyam pas khyed de ltar mi dga' bar bya'o/_/des
[\[25a.7\]]smod par byed/_phyar ka gtong bar byed/_kha zer bar byed pa'i skabs de dge slong rnams kyis bcom ldan 'das la gsol ba dang /_bcom ldan 'das kyis dgongs pa khyim bdag de gnas su smod par byed do snyam nas snga ma bzhin du/_phrag pa mi sprad par khyim gzhan du 'gro ba la bslab par bya'o zhes bca' ba
[\[25b\]]
[\[25b.1\]]mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni phrag pa sprod cing khyim gzhan du 'gro ba'o/_/de la phrag pa mi sprod pa zhes bya ba ni gzhan dag dang phrag pa gnyis mi sprod pa ste/_de lta bus shin tu bsdams shing khyim gzhan
[\[25b.2\]]du 'gro bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni phrag pa sprod pa dang /_khyim gzhan nyid do/_/'di la yan lag
[\[25b.3\]]ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa nyi shu dgu pa'o//_//lag pa mi sbrel bar khyim gzhan du 'gro bar bslab par bya ba'i gleng gzhi
[\[25b.4\]]ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag gis lag pa sbrel cing khyim gzhan du 'dong nas ci tsam du mi zhig spos dang me tog gis brgyan te/_'jig rten la bu tsam du sems shing 'gro nas drug sde dag gis smras pa/_
[\[25b.5\]]dga' bo nye dga' bkren pa 'di 'jig rten la bu tsam du sems shing 'gro na/_ji 'di'i snying lam na/_drug sde dag gis sngon lan 'ga' yang dri dang me tog thogs ma myong snyam pa 'dras/_tshur sheg 'di mi dga' bar byed pa/_de ltar bya'o zhes de na de dag gcig dang gcig lag pa sbrel cing
[\[25b.6\]]gzhan dang gzhan yang lag pa sbral te/_de phul ba dang sa la 'gyel nas des smras pa/_bdag gis khyed cag la nongs pa ci bgyis/_bkren pa khyod kyi snying lam na drug sde dag gis sngon lan 'ga' yang spos dang me tog thogs ma myong snyam pas khyod de ltar mi dga' bar bya'o/_/des smod
[\[25b.7\]]par byed/_phyar ka gtong bar byed/_kha zer bar byed pa'i skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim bdag de gnas su smod par byed do snyam nas snga ma bzhin du lag pa mi sbrel par khyim gzhan du 'gro bar bslab par
[\[26a\]]
[\[26a.1\]]bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni lag pa sbrel te khyim gzhan du 'gro ba'o/_/de la lag pa mi sbrel bar zhes bya ba ni gzhan dag dang lag pa sbrel te 'gro bar mi bya ba
[\[26a.2\]]ste/_de lta bus shin tu bsdams shing khyim gzhan du 'gro bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lag pa sbrel ba dang /_
[\[26a.3\]]khyim gzhan nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/shin tu bsdams shing khyim gzhan du 'gro bar bslab par bya'o zhes bya ba man chad/_'di yan
[\[26a.4\]]chad thams cad ni shin tu bsdams shing khyim gzhan du 'gro bar bslab par bya ba de'i spros pa yin par sbyar ro/_/de dag gi gleng gzhi ni ser skya'i gnas zhes smos pa ni gzhung gzhan las ser skya'i gnas su yab dang sras mjal nas shAkya rnams rab tu byung ba'i tshe/_drug sde dag gsar du rab
[\[26a.5\]]tu byung ba las bcas so zhes gsungs pa las shes par bya'o/_/bslab pa sum cu pa'o//_//sdom la/_'dug par bya ba dgu dag dang /_/zhes gsungs pa'i bslab pa bsdu ba'i mdo ni ma bsgo bar khyim gzhan du stan la mi 'dug par bslab par bya/_stan la ma brtags pa
[\[26a.6\]]dang /_lus thams cad kyi ljid kyis mi dbab pa dang /_rkang pa mi bsnol ba dang /_brla mi bsnol ba dang /_long bu'i steng du long bu mi gzhag pa dang /_rkang pa mi dgug pa dang /_rkang pa mi gdang ba dang /_mdoms mi snang bar khyim gzhan du stan la 'dug par bslab par bya'o zhes bya ba de dag
[\[26a.7\]]yin no/_/de la ma bsgo bar khyim gzhan du stan la mi 'dug par bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/mnyan yod na bram ze gtsang stan 'dod pa zhig 'dug pa des sgo
[\[26b\]]
[\[26b.1\]]khang du mal bshams nas de nas bu mo zhig bsil yab thogs te sbrang bu skyob cing 'dug go/_/tshe dang ldan pa nye dga' de'i khyim du bsod snyoms la zhugs nas des smras pa/_bu mo bram ze'i gan du song la nye dga' sgo na sdod do zhes gyis shig_/'phags pa dag 'di na
[\[26b.2\]]sbrang ma skyob cing mchis pas mi mchi'o/_/des smras pa/_gal te de lta na kho bos re zhig bsrung gis khyod song la smros shig_/de song ba dang nye dgas rkang pa dang bcas par 'dzegs te mal de'i steng du 'dug go/_/bram ze de phyir byung ba dang nye dga' rkang pa dang bcas par mal gyi
[\[26b.3\]]steng du 'dzegs te 'dug par mthong ngo /_/mthong nas kyang smras pa/_'jig rten gyi gtsang sbra ni tha dad pa yin na/_ci'i phyir khyod 'dir rkang pa dang bcas par 'dzegs te 'dug_/des smras pa/_bram ze dge slong gis mal longs spyod pa gang yin pa ni khyod kyi khyim bdun pa tshun chad la
[\[26b.4\]]phan btags pa yin no/_/des smod par byed phyar ka gtong bar byed kha zer bar byed pa'i skabs de dge slong rnams kyis bcom ldan 'das la gsol ba dang /_bcom ldan 'das kyis dgongs pa/_bram ze de gnas su smod par byed do snyam nas snga ma bzhin du/_ma bsgo bar khyim gzhan du
[\[26b.5\]]stan la mi 'dug par bslab par bya'o zhes bca' ba mdzad de/_yul ni mnyan yod/_gang zag ni nye dga'/_nyon mongs pa ni thug thub/_nyes pa ni ma bsgo bar khyim gzhan du stan la 'dug pa'o/_/de la ma bsgo bar khyim gzhan du stan la mi 'dug par bslab par bya zhes bya ba ni khyim gzhan
[\[26b.6\]]der khyim bdag gis ma bsgo bar dge slong stan la mi 'dug par bslab par bya'o/_/ma bsgo bar khyim gzhan du stan la mi 'dug par bslab par bya'o zhes bya ba 'di ni mdor bstan pa yin la/_'og nas stan la ma brtags par khyim gzhan du stan la 'dug par mi bya bar bslab par bya ba la sogs pa brgyad
[\[26b.7\]]'byung ba dag ni 'di'i spros pa yin te/_rnam pa gzhan bstan pa ni ma yin no/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni ma bsgo ba dang 'dug pa nyid do/_/
[\[27a\]]
[\[27a.1\]]'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa sum cu gcig pa'o//_//stan la ma brtags par khyim gzhan du
[\[27a.2\]]stan la 'dug par mi bya bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyis tshal mgon med zas sbyin gyi kun dga' ra ba na bzhugs so/_/gang gi tshe tshe dang ldan pa 'char kas gtum mo btul pa de'i tshe de'i drang srong gi stan bshams nas/_tshe
[\[27a.3\]]dang ldan pa 'char kas longs spyad cing spyad cing 'gro'o/_/ci tsam dus gzhan zhig na des gtum mo la smras pa/_sring mo khyod bltas kyis ljongs rgyur 'gro'o/_/des smras pa/_'phags pa myur du slar sbyor cig_/bdag skyo ba skyed par ma mdzad cig_/des smras pa/_sring mo mnyes
[\[27a.4\]]kyis de bzhin du byas so/_/de de bltas te rgyal byed kyi tshal du song ba dang /_bcom ldan 'das kyis tshe dang ldan pa kun dga' bo la bka' stsal pa/_kun dga' bo song la dge slong rnams la bcom ldan 'das nyi ma bdun la ljongs rgyur gshegs kyis/_khyed cag las gang bcom ldan 'das
[\[27a.5\]]dang thabs cig ljongs rgyur 'gro bar spro ba des chos gos kyi las gyis shig ces bsgo shig_/tshe dang ldan pa kun dga' bos dge slong rnams la de skad ces bsgo ba na tshe dang ldan pa 'char kas bsams pa/_sangs rgyas ljongs rgyur gshegs pa la phan yon bco brgyad yod kyis bcom
[\[27a.6\]]ldan 'das nyid dang thabs cig 'gro'o/_/snyam nas de ma 'phags so/_/de'i tshe na gtum mo'i khyim na khye'u btsas nas ring po ma lon pa zhig yod nas des bu mo la smras pa/_bu mo khye'u 'di drang srong gi gdan la bsnyol cig dang yun ring du 'tsho zhing tshe ring du song bar 'gyur ro/_/des de
[\[27a.7\]]gos dkar po bskon te bsnyal ba dang /_tshe dang ldan pa 'char ka mnyan yod du bsod snyoms la zhugs nas des bsams pa/_je gtum mo'i khyim du stan la longs spyod du 'gro zhing phyis bsod snyoms brgyus te 'gro'o snyam nas de der song ngo /_/dgra bcom pa dag ni ma bsams par shes pa dang /_
[\[27b\]]
[\[27b.1\]]mthong ba mi 'jug pas de stan de nyid la gya tshom du 'dug pa dang /_nang mi brtad pa dang bcas par 'phags pa khye'u khye'u byas pa dang /_de myur ba myur bar langs nas ji tsam na de dag gis de dus la bab par mthong nas de dag du bar brtsams pa dang /_des smras pa/_sring mo dag 'di la
[\[27b.2\]]ci 'du byed thams cad kyi chos nyid 'di lta bu yin no/_/'on kyang kho bo la brten te/_bcom ldan 'das 'dul ba la nyan thos rnams kyi bslab pa'i gzhi 'cha' bar 'gyur bas 'di la kho bos 'dud par bya ba yin no/_/'khor ba na sems can rnams nye du la byams pa ni thog ma med pa'i
[\[27b.3\]]dus nas goms pa yin pas de dag de bzhin du ngu zhing mi sdod pa thos nas/_dge slong rnams kyis skabs de bcom ldan 'das la gsol ba dang /_bcom ldan 'das kyis bka' stsal pa/_de bas na nga'i nyan thos rnams kyis 'dul ba la bslab pa'i gzhi 'di ltar gdon par bya ste/_
[\[27b.4\]]stan la ma brtags par khyim gzhan du stan la 'dug par mi bya bar bslab par bya'o zhes bca' ba mdzad de/_yul ni mnyan yod/_gang zag ni tshe dang ldan pa 'char ka_/nyon mongs pa ni bag chags ma byang pas ma bsams par shes pa dang mthong ba mi 'jug pa dang /_nyes pa ni
[\[27b.5\]]stan la ma brtags par khyim gzhan du stan la 'dug pa'o/_/de la stan la ma brtags pa zhes bya ba ni khyim gzhan der stan la ma brtags pa ste/_de ltar khyim gzhan du stan la 'dug par mi bya bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i
[\[27b.6\]]gnas skabs su bslab pa de ltar ma byas na bshags par byas pa'i nyes byas kyi dngos gzhir 'gyur ro/_/'di'i byed pa po ni ma brtags pa dang /_'dug pa nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci
[\[27b.7\]]rigs par na smad do zhes bya ba yang snga ma bzhin no/_/bslab pa sum cu rtsa gnyis pa'o//_//lus thams cad kyi ljid kyis mi dbab par khyim gzhan du stan la 'dug par bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra
[\[28a\]]
[\[28a.1\]]ba na bzhugs so/_/gang gi tshe bcom ldan 'das mngon par byung nas lo bcu gnyis lon zhing mngon par rdzogs par sangs rgyas nas lo drug lon nas ser skya'i gnas su byon pa de'i tshe na nyi ma gcig ni yab kyi thad du gdugs tshod gsol/_nyi ma gnyis pa la ni rang gi
[\[28a.2\]]btsun mo'i 'khor du gdugs tshod gsol ba na tshe dang ldan pa 'char kas btsun mo grags 'dzin bshos 'drim pa la rkang pas rkang pa la phul ba dang /_de stobs dang ldan pas ma 'gyel nas/_des btsun mo sa 'tsho ma la smras pa/_sa 'tsho ma 'phags pa 'char kas bdag sangs
[\[28a.3\]]rgyas la sogs pa dge slong gi dge 'dun gyi spyan sngar mtho btsams so/_/ji byas/_des ji ltar gyur pa brjod pa dang /_des smras pa/_ci nas kyang da phyin chad de ltar byed par mi 'gyur ba de ltar mi dga' bar bya'o/_/ji tsam nyi ma gzhan zhig la btsun mo grags 'dzin gyis khri'u ma brgyus pa zhig
[\[28a.4\]]ras kyis g.yogs nas bu mo mngag gzhug ma tshe dang ldan pa 'char ka bram ze'i ming gis 'bod du btang ba dang /_des bsam pa der gor ma chag par sbyin pa byed kyis 'gro'o snyam nas de myur ba myur bar song nas smras pa/_je slong mo pa dag la ci zhig sbyin par bya ba de blta'o/_/grags
[\[28a.5\]]'dzin gyis smras pa/_'phags pa zho'i kham phor 'di dang phye'i kham phor de 'greng ste longs la khri'u 'di la bzhugs shig_/je khri'u 'di yang kho bo la sbyin nam/_'phags pa khri'u ni mi gsol lo/_/des bsams pa/_gal te khri'u mi ster na khri'u 'di bcag par bya'o snyam nas des
[\[28a.6\]]zho'i kham phor dang phye'i kham phor de gnyis 'greng ste blangs nas khri'u de nyid la lus thams cad kyi ljid kyis phab ste 'dug par brtsams pa dang /_khri'u zhig ste 'gyel nas zho'i kham phor dang phye'i kham phor de mgor bo ba dang /_de dag gis rta gad kyis btab ste/_lag pa dang rkang pa
[\[28a.7\]]dag nas bzung nas byang chub sems dpa' rol pa'i rdzing du 'phangs so/_/de langs te gos dag 'tshir ba dge slong rnams kyis mthang nas smras pa/_tshe dang ldan pa 'char ka 'di ci nyes/_des smras pa/_kho bos ku re cung zhig byas na nyes dmigs 'di lta bu 'di byung ngo /_/de dag smod
[\[28b\]]
[\[28b.1\]]par byed/_phyar ka gtong bar byed/_kha zer bar byed pa'i skabs de thos nas/_skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_de dag gnas su smad do snyam nas snga ma bzhin du lus thams cad kyi ljid kyis mi dbab par khyim gzhan
[\[28b.2\]]du stan la 'dug par bslab par bya'o zhes bca' ba mdzad de/_yul ni ser skya'i gnas/_gang zag ni tshe dang ldan pa 'char ka_/nyon mongs pa ni mtho btsams pa/_nyes pa ni lus thams cad kyi ljid kyis phab ste khyim gzhan du stan la 'dug pa'o/_/de la lus thams cad kyi ljid
[\[28b.3\]]kyis mi dbab pa zhes bya ba ni khyim gzhan der stan la gya tshom du lus thams cad kyis phab ste/_trigs zhes 'dug par mi bya ste/_de ltar khyim gzhan la 'dug par bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma
[\[28b.4\]]byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lus thams cad kyi ljid kyis 'bebs pa dang 'dug pa nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par
[\[28b.5\]]na smad do zhes bya ba yang snga ma bzhin no/_/bslab pa sum cu gsum pa'o//_//rkang pa mi bsnol bar khyim gzhan du stan la 'dug par bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde
[\[28b.6\]]dag khyim gzhan du rkang pa bsnol te 'dug par byed nas bram ze dang khyim bdag dad pa can dag gis mthong nas smod par byed de/_'phags pa dag dwa dag dang /_rgyan po pa dag dang /_nal gyi bu dag 'di ltar mchis pas 'di ni tshul dang mthun pa ma lags kyis 'di ltar ma
[\[28b.7\]]bzhugs shig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang bslabs par gyur pa'o/_/de dag rgya cher smod pa la zhugs pa thos nas skabs de dge slong rnams
[\[29a\]]
[\[29a.1\]]kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_rkang pa mi bsnol bar khyim gzhan du stan la 'dug par bslab par bya'o zhes bca' ba mdzad de/_yul ni ser skya'i gnas/_
[\[29a.2\]]gang zag ni drug sde/_nyon mongs pa ni tshul dang mthun pa ma yin pa/_nyes pa ni rkang pa bsnol te khyim gzhan du stan la 'dug pa'o/_/de la rkang pa mi bsnol ba zhes bya ba ni rkang pa'i steng du rkang pa bzhag ste 'dug par mi bya ba ste/_de ltar khyim gzhan du stan la 'dug par bslab par bya ba'o/_
[\[29a.3\]]de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni rkang pa bsnol ba dang 'dug pa nyid do/_/'di la yan lag ni gcig ste/_dngos gzhi'i
[\[29a.4\]]bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa sum cu bzhi pa'o//_//brla mi bsnol bar khyim gzhan du 'dug par bslab par bya ba'i gleng gzhi ni/_sangs rgyas bcom ldan 'das ser skya'i
[\[29a.5\]]gnas na n+ya gro d+ha'i kun dga' ra ba na bzhugs so/_/drug sde dag brla bsnol te khyim gzhan du 'dug par byed pa na bram ze dang khyim bdag dad pa can dag gis mthong nas smod par byed de/_'phags pa dag dwa dag dang /_rgyan po pa dag dang /_nal gyi bu dag 'di ltar mchis pas 'di ni
[\[29a.6\]]tshul dang mthun pa ma lags kyis 'di ltar ma bzhugs shig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs
[\[29a.7\]]pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas/_snga ma bzhin du brla mi bsnol bar khyim gzhan du stan la 'dug par bslab par bya'o zhes bca' ba mdzad de/_yul ni ser skya'i
[\[29b\]]
[\[29b.1\]]gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni brla bsnol te khyim gzhan du stan la 'dug pa'o/_/de la brla mi bsnol ba zhes bya ba ni brla'i steng du brla bzhag ste 'dug par mi bya ba ste/_de ltar khyim gzhan du stan la 'dug par bslab par bya'o/_/de la
[\[29b.2\]]'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni brla bsnol ba dang 'dug pa nyid do/_/'di la yan lag ni gcig ste/_dngos gzhi'i bsgrub pa nyid do/_/
[\[29b.3\]]sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa sum cu lnga pa'o//_//long bu'i steng du long bu mi bzhag par khyim gzhan du stan la 'dug par bslab par bya ba'i gleng gzhi ni/_sangs rgyas bcom ldan 'das ser skya'i
[\[29b.4\]]gnas na n+ya gro d+ha'i kun dga' ra ba na bzhugs so/_/drug sde dag long bu'i steng du long bu bzhag ste/_khyim gzhan du 'dug par byed nas bram ze dang khyim bdag dad pa can dag gis mthong nas smod par byed de/_'phags pa dag dwa dag dang /_rgyan po pa dag dang /_nal gyi bu dag 'di ltar
[\[29b.5\]]mchis pas 'di ni tshul dang mthun pa ma lags kyis/_'di ltar ma bzhugs shig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang bslabs par gyur pa'o/_/de dag
[\[29b.6\]]rgya cher smod pa la zhugs pa thos nas skabs de dge slong rnams kyis bcom ldan 'das la gsol ba dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_long bu'i steng du long bu mi bzhag par khyim gzhan du stan la 'dug par bslab par bya
[\[29b.7\]]ba'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni long bu'i steng du long bu bzhag ste khyim gzhan du stan la 'dug pa'o/_/de la long bu mi gzhag par zhes bya ba ni long bu'i steng du long bu
[\[30a\]]
[\[30a.1\]]gzhag ste 'dug par mi bya ba ste/_de ltar khyim gzhan du stan la 'dug par bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/
[\[30a.2\]]'di'i byed pa po ni long bu'i steng du long bu gzhag pa dang 'dug pa nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa sum cu drug pa'o//_//_
[\[30a.3\]]rkang pa mi dgug par khyim gzhan du stan la 'dug par bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/drug sde dag rkang pa dgug ste khyim gzhan du 'dug par byed nas/_dge bsnyen ma dag lhags te/_phyag 'tshal
[\[30a.4\]]nas de dag a rog gya mi zer nas/_de dag gis smras pa/_'phags pa dag ci'i slad du a rog gya mi gsung /_de dag gis smras pa/_khyed cag gis kho bo cag gi rkang pa la phyag ma byas so/_/de dag de dag gi rkang pa la phyag 'tshal ba na rkub tshos 'jal bar byed cing /_dga' bo nye dga' 'di
[\[30a.5\]]dag gi rkub tshos che khyad la ltos zhes smras pa dang /_de dag ngo tsha nas cang mi smra bar 'khod pa'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du rkang pa mi dgug par khyim gzhan du stan la 'dug par bslab par bya'o zhes bca' ba mdzad de/_
[\[30a.6\]]yul ni ser skya'i gnas/_gang zag ni drug sde/_nyon mongs pa ni mtho btsams pa/_nyes pa ni rkang pa dgug ste khyim gzhan du stan la 'dug pa'o/_/de la rkang pa mi dgug par zhes bya ba ni rkang pa gnyis 'gab kung du bzhag ste 'dug par mi bya ba ste/_de ltar khyim gzhan du stan la 'dug
[\[30a.7\]]par bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni rkang pa bkug pa dang 'dug pa nyid do/_/'di la yan lag ni gcig ste/_
[\[30b\]]
[\[30b.1\]]dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa sum cu bdun pa'o//_//rkang pa mi gdang bar khyim gzhan du 'dug par bslab par bya ba'i gleng gzhi ni/_sangs rgyas bcom ldan 'das ser skya'i
[\[30b.2\]]gnas na n+ya gro d+ha'i kun dga' ra ba na bzhugs so/_/drug sde dag rkang pa gdangs te khyim gzhan du 'dug par byed nas/_dge bsnyen ma dag lhags te phyag 'tshal bar byed pa na de dag a rog gya lhag ma dang bcas par zer nas de dag gis smras pa/_'phags pa dag ci'i slad du a rog gya lhag ma
[\[30b.3\]]dang bcas pa gsung /_de dag gis smras pa/_khyed cag gis kho bo cag gi rkang pa la phyag ma byas so/_/de dag de dag gi rkang pa la phyag 'tshal ba na rkub tshos 'jal bar byed cing /_dga' bo nye dga' 'di dag gi rkub tshos che khyad la ltos zhes smras pa dang /_de dag ngo tsha nas cang mi smra bar
[\[30b.4\]]'khod pa'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du/_rkang pa mi gdang bar khyim gzhan du stan la 'dug par bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni mtho
[\[30b.5\]]btsams pa/_nyes pa ni rkang pa gdangs te khyim gzhan du stan la 'dug pa'o/_/de la rkang pa mi gdang ba zhes bya ba ni brla gnyis gshibs te byin pa dang /_rkang pa gnyis bar dag so sor phye ste 'dug par mi bya ba ste/_de ltar khyim gzhan du stan la 'dug par bslab par bya'o/_/de la
[\[30b.6\]]'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni rkang pa gdangs pa dang 'dug pa nyid do/_/'di la yan lag ni gcig ste/_dngos gzhi'i bsgrub pa
[\[30b.7\]]nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa sum cu brgyad pa'o//_//mdoms mi snang bar khyim gzhan du stan la 'dug par bslab par bya ba'i gleng gzhi ni/_sangs rgyas bcom ldan 'das ser skya'i
[\[31a\]]
[\[31a.1\]]gnas na n+ya gro d+ha'i kun dga' ra ba na bzhugs so/_/drug sde dag mdoms snang bar stan la 'khod cing sgren mor snang nas bram ze dang khyim bdag dad pa can dag gis mthong nas smod par byed de/_'phags pa dag byis pa khye'u dag dang /_chang gis ra ro ba dag dang /_'byung
[\[31a.2\]]po dang sha zas brlams pa dag 'di ltar mchis pas/_'di ni tshul dang mthun pa ma lags kyis/_'di ltar ma bzhugs shig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral
[\[31a.3\]]ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol ba dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du/_mdoms mi snang bar khyim gzhan du stan la 'dug par
[\[31a.4\]]bslab par bya'o zhes bca' ba mdzad de/_yul ni ser skya'i gnas/_gang zag ni drug sde/_nyon mongs pa ni tshul dang mthun pa ma yin pa/_nyes pa ni mdoms snang bar khyim gzhan du stan la 'dug pa'o/_/de la mdoms mi snang bar zhes bya ba ni brla gnyis sam/_byin pa gnyis sam/_
[\[31a.5\]]rkang pa gnyis sam/_yang na thams cad kyang rung ba thad kar gdangs te 'dug par mi bya ba ste/_de ltar khyim gzhan du stan la 'dug par bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i
[\[31a.6\]]nyes byas dngos gzhir 'gyur ro/_/'di'i byed pa po ni mdoms snang ba dang 'dug pa nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/ma bsgo bar khyim gzhan
[\[31a.7\]]du stan la mi 'dug par bslab par bya ba man chad 'di yan chad thams cad ni khyim gzhan du stan la 'dug par bslab par bya ba'i spros pa yin par sbyar ro/_/bslab pa sum cu dgu pa'o//_//so sor thar pa'i mdo'i gzhung 'grel bam po nyi shu gnyis pa/_sdom la/_byin len bya ba brgyad
[\[31b\]]
[\[31b.1\]]rnams so/_/zhes gsungs pa'i bslab pa bsdu ba'i mdo ni legs par zas blang bar bslab par bya/_mu dang kha da chang du ma yin pa dang /_tshod ma dang mnyam par ma yin pa dang /_mthar chags su dang /_lhung bzed la lta ba dang bca' ba dang bza' ba ma 'ongs par lhung bzed mi bzed ba dang /_yang
[\[31b.2\]]'dod pa'i phyir 'bras chan gyis tshod ma mi dgab pa dang /_tshod mas 'bras chan mi dgab pa dang /_bza' ba dang bca' ba'i steng du lhung bzed mi gzung bar bslab par bya'o zhes bya ba dag yin no/_/de la legs par zas blang bar bslab par bya ba'i gleng gzhi ni/_sangs rgyas bcom ldan
[\[31b.3\]]'das chu srin byin pa gsod kyi ri la 'jigs su rung gi tshal ri dgas kyi nags na bzhugs so/_/rgyal bu rtogs ldan gyi khang bzangs pad+ma can tshon brgya rtsa gcig gis bris pa der dge slong gi dge 'dun spyan drangs te bshos gsol ba na rgyal bu rtogs ldan ni dad pa dang ldan pa yin la/_'khor ni ma dad
[\[31b.4\]]pas 'drim mkhan rnams kyis la du dag gis dge slong rnams kyi lhung bzed dag gcog par byed nas drug sde dag gis gros byas pa 'di dag mi dga' bar bya'o zhes de dag 'bras chan dang tshod ma 'drim pa na/_drug sde dag gis lhung bzed phyir byed pa dang de dag sa la bo nas/_de dag gis smras pa/_
[\[31b.5\]]'phags pa dag rgyal bu rtogs ldan gyi khang bzangs pad+ma can tshon brgya rtsa gcig gis bris pa'i sa gzhi khyed kyis ma rung bar byas so/_/de dag gis smras pa/_bkren pa dag khyed cag sa gzhi ma rung ba na mi dga' bar byed na/_dge slong gang dag gi lhung bzed dag chag pa de dag ji ltar byed ces
[\[31b.6\]]zer ba thos nas skabs de dge slong rnams kyis bcom ldan 'das la gsol ba dang /_bcom ldan 'das kyis snga ma bzhin du/_legs par zas blang bar bslab par bya'o zhes bca' ba mdzad de/_yul ni chu srin byis pa gsod kyi ri/_gang zag ni drug sde/_nyon mongs pa ni nga rgyal/_nyes
[\[31b.7\]]pa ni zas legs par mi len pa'o/_/de la legs par zas blang bar zhes bya ba ni grong 'ba' zhig tu ma zad kyi gzhan du yang rung ba ste/_legs par zas kyi byin len blang bar bslab par bya'o/_/legs par zas blang bar bslab par bya zhes bya ba 'di ni mdor bstan pa yin la/_'og nas mu
[\[32a\]]
[\[32a.1\]]dang kha da chad du ma yin par zas blang bar bslab par bya ba la sogs pa bdun 'byung ba dag ni 'di'i spros pa yin te/_rnam pa gzhan bstan pa ni ma yin no/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na
[\[32a.2\]]bshags par bya ba'i nyes byas kyi dngos gzhir 'gyur ro/_/'di'i byed pa po ni legs par mi len pa dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin
[\[32a.3\]]no/_/bslab pa bzhi bcu pa'o//_//mu dang kha da chad du ma yin par zas blang bar bya bslab par bya ba'i gleng gzhi ni/_sangs rgyas bcom ldan 'das ser skya'i gnas chu srin byis pa gsod kyi ri la/_'jigs su rung gi tshal ri dgas kyi nags na bzhugs so/_/drug sde dag rgyal bu rtogs
[\[32a.4\]]ldan gyi khyim du bsod snyoms la zhugs nas/_de dag dang por 'bras chan ji tsam gyis lhung bzed gang ba de tsam len par byed pa na bsod snyoms 'bul ba dag gis smras pa/_'phags pa dag skyu rum gang du stsal/_de dag gis smras pa/_'di nyid du lhug cig_/de dag gis der blugs pa dang /_
[\[32a.5\]]de steng du lud de sa la bo nas de dag gis smras pa/_'phags pa dag rgyal bu rtogs ldan gyi khang bzangs pad+ma can tshon brgya rtsa gcig gis bris pa'i sa gzhi khyod kyis ma rung bar byas so/_/de dag gis smras pa/_bkren pa dag re zhig rgyal bu rtogs ldan gyis 'di la lhag par
[\[32a.6\]]ma chags par byas nas/_gang du skye bar 'gyur ba ni mi shes kyi/_khyed cag ni 'di la lhag par chags par byas nas/_yi dgas lba ba can rnams kyi nang du skye bar 'gyur ro zhes bya ba'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du/_mu dang
[\[32a.7\]]kha da chad du ma yin par zas blang bar bslab par bya'o zhes bca' ba mdzad do/_/yul ni chu srin byis pa gsod kyi ri/_gang zag ni drug sde/_nyon mongs pa ni bye brag mi shes pa/_nyes pa ni mu dang kha da chad du zas len pa'o/_/de la mu dang kha da chad du ma yin pa zhes bya ba la mu zhes bya ba'i
[\[32b\]]
[\[32b.1\]]sgra ni lhung bzed kyi kha logs kyi mu la bya ste/_ci nas kyang mu dang kha da chad du gang bar 'gyur ba de ltar ma yin par zas blang bar bya ste/_de ltar legs par zas blang bar bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab par de ltar ma
[\[32b.2\]]byas na bshags par bya ba'i nyes byas kyi dngos gzhir 'gyur ro/_/'di'i byed pa po ni mu dang kha da chad du len pa dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang
[\[32b.3\]]snga ma bzhin no/_/bslab pa bzhi bcu gcig pa'o//_//tshod ma dang mnyam pa ma yin par kha zas blang bar bslab par bya ba'i gleng gzhi ni/_sangs rgyas bcom ldan 'das chu srin byis pa gsod kyi ri la/_'jigs su rung gi tshal ri dgas kyi nags na bzhugs so/_/drug sde dag
[\[32b.4\]]rgyal bu rtogs ldan gyi khyim du bsod snyoms la zhugs nas/_de dag dang por tshod ma ji tsam gyis lhung bzed gang ba de tsam gyis len par byed pa na bsod snyoms 'bul ba dag gis smras pa/_'phags pa dag 'bras chan gang du stsal/_de dag gis smras pa/_'di nyid du lhug shig_/de dag
[\[32b.5\]]gis der blugs pa dang /_steng du lud de bo nas de dag gis smras pa/_'phags pa dag rgyal bu rtogs ldan gyi khang bzangs pad+ma can tshon brgya rtsa gcig gis bris pa'i sa gzhi khyed kyis ma rung bar byas so/_/de dag gis smras pa/_bkren pa dag re zhig rgyal bu rtogs ldan gyis
[\[32b.6\]]'di la lhag par chags par byed cing byas nas/_gang du skye bar 'gyur ba ni ma shes kyi/_khyed cag ni 'di las lhag par chags par byas nas/_yi dgas lba ba can rnams kyi nang du skye bar 'gyur ba'o zhes zer ba'i skabs de dge slong rnams kyis bcom ldan 'das la gsol pa dang /_bcom
[\[32b.7\]]ldan 'das kyis snga ma bzhin du tshod ma dang mnyam pa ma yin pas zas blang bar bslab par bya'o zhes bca' ba mdzad de/_yul ni chu srin byis pa gsod kyi ri/_gang zag ni drug sde/_nyon mongs pa ni bye brag mi shes pa/_nyes pa ni tshod ma dang mnyam par zas len pa'o/_/de la tshod ma dang
[\[33a\]]
[\[33a.1\]]mnyam pa ma yin pa zhes bya ba ni bza' ba gang la tshod ma dang mnyam pa de ltar tshod ma dang mnyam pa ma yin pa ste/_gang gi phyir bza' bar bya ba'i zas g.yos su byas zin pa thams cad bsod snyoms nyid du bstan pa yin pa de'i phyir rang la tshod ma'am bya na ji tsam gyis
[\[33a.2\]]zas brdegs pa'am/_'brus legs par dgos pa'i tshad las ma lhag pa/_de ltar legs par zas blang bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir
[\[33a.3\]]'gyur ro/_/'di'i byed pa po ni tshod ma dang mnyam par len pa dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bzhi bcu gnyis
[\[33a.4\]]pa'o//_//mthar chags su zas blang bar bslab par bya ba'i gleng gzhi ni/_sangs rgyas bcom ldan 'das chu srin byis pa gsod kyi ri la/_'jigs su rung gi tshal ri dgas kyi nags na bzhugs so/_/drug sde dag zan za ba dang /_tshod ma mi len par phyis thag ring du song ba dang 'bod
[\[33a.5\]]par byed nas/_'dir ma mkhan dag brel bar gyur pa'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du/_mthar chags su zas blang bar bslab par bya'o zhes bca' ba mdzad de/_yul ni chu srin byis pa gsod kyi ri gang zag ni
[\[33a.6\]]drug sde/_nyon mongs pa ni phral gyi bya ba mi shes pa/_nyes pa ni mthar chags ma yin par zas len pa'o/_/de la mthar chags su zhes bya ba ni rgan rims kyang rung /_rgan gzhon 'chol bar bkad kyang rung ste/_stan la 'dug pa'i rim pa bzhin du mthar chags su zas blang bar bya
[\[33a.7\]]ste/_de ltar legs par zas blang bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni mthar chags pa ma yin par len pa dang
[\[33b\]]
[\[33b.1\]]zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bzhi bcu gsum pa'o//_//lhung bzed la blta zhing zas blang bar bslab
[\[33b.2\]]par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas byin gyi kun dga' ra ba na bzhugs so/_/mnyan yod na khyim bdag cig 'dug pa des sangs rgyas la sogs pa dge slong gi dge 'dun khyim gzhan du gdugs tshod la spyan drangs nas/_
[\[33b.3\]]des zhal zas bsod pa sta gon byas nas des dang por zan brim par brtsams pa dang /_dge slong rnams kyis yang dang yang du blang bar brtsams pa dang /_des smras pa/_'phags pa dag bdag gis zhal zas bsod pa dag sta gon bgyis kyi 'di mang du ma bzhes shig_/drug sde dang /_
[\[33b.4\]]gis smras pa/_dga' bo nye dga' khyim bdag bkren pa 'di rnam pa 'dis zan yang 'gog par byed kyis mang du blang ngo zhes de dag gis mang du blangs so/_/ji tsam na rgan pa'i mtha' logs su bca' ba bsod pa dag 'drim pa drug sde dag gis mthong nas/_de dag gi 'og na dge slong rgan
[\[33b.5\]]zhugs zhig 'dug pa de rgan pa'i mtha' logs su rnam par lta ba'i tshe drug sde dag gis de'i lhung bzed zan gyi chang bus bkang ngo /_/khyim bdag des bca' ba bsod pa brim pa na rgan zhugs de la bca' ba byin pa na/_de lhung bzed kyi gzhir lhung nas/_des khyim bdag gi gdong du lta bar
[\[33b.6\]]brtsams pa dang /_des smras pa/_'phags pa ci'i slad du khyod kyis zan mang po dag blangs khyim bdag bdag gis ma blangs so/_/'o na 'di dag ga las mchis/_ma shes so drug sde dag gis smras pa/_des khyim bdag rgyal po nga las nu la nyi ma bdun du dbyig gi char 'bab ces grags pas/_
[\[33b.7\]]rgan zhugs 'di la yang de dang 'dra bar zan gyi chang bu'i char 'bab bo/_/de cang mi smra bar 'dug pa'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du/_lhung bzed la blta zhing zas blang bar bslab par bya'o zhes bca' ba mdzad de/_
[\[34a\]]
[\[34a.1\]]yul ni mnyan yod/_gang zag ni dge slong rgan zhugs/_nyon mongs pa ni yengs pa/_nyes pa ni lhung bzed la mi lta bar zas len pa'o/_/de la lhung bzed la lta ba zhes bya ba ni snod shes pa dang blang ba ste/_gang zag lhung bzed la lta ba'i 'du shes yod pa'i dge slong
[\[34a.2\]]de ni lhung bzed la blta ba'o/_/'dir lhung bzed la blta ba zhes bya ba de ni yid kyis lta ba la bya'i/_mig gi dbang pos blta ba ni sngar gnya' shing gang tsam du lta ba'i skabs nyid kyis bsdus zin te/_de ltar blta zhing legs par zas blang bar bslab par bya'o/_/de la 'dir dngos
[\[34a.3\]]gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lhung bzed la mi lta bar len pa dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/
[\[34a.4\]]sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bzhi bcu bzhi pa'o//_//bca' ba dang bza' ba ma 'ongs par lhung bzed mi bzed par bslab par bya ba'i gleng gzhi ni/_/sangs rgyas bcom ldan 'das mnyan yod na
[\[34a.5\]]rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag bsod snyoms la zhugs pa na ji srid bsod snyoms mi sbyin pa de srid du lhung bzed bzed de sdod nas bram ze dang khyim bdag dad pa can dag gis mthong nas smod par byed de/_'phags pa dag ci'i slad du bca'
[\[34a.6\]]ba dang bza' ba ma mchis par lhung bzed bzed de gzhes par mdzad/_'di ni tshul dang mthun pa ma lags kyis 'di ltar ma mdzad cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa
[\[34a.7\]]dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol ba dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du bca' ba dang bza' ba ma 'ongs par
[\[34b\]]
[\[34b.1\]]lhung bzed mi bzed par bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni tshul dang mthun pa ma yin pa/_nyes pa ni bca' ba dang bza' ba ma 'ongs par lhung bzed bzed pa'o/_/de la bca' ba dang bza' ba ma 'ongs par lhung bzed
[\[34b.2\]]mi bzed ba zhes bya ba ni ji srid du bza' ba dang bca' ba mngon sum du ma 'ongs pa de srid du lhung bzed mi bzed pa ste/_de ltar legs par zas blang bar bslab par bya'o/_/'di la dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya
[\[34b.3\]]ba'i nyes byas kyi dngos gzhir 'gyur ro/_/'di'i byed pa po ni bca' ba dang bza' ba ma 'ongs par lhung bzed bzed pa dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do
[\[34b.4\]]zhes bya ba yang snga ma bzhin no/_/bslab pa bzhi bcu lnga pa'o//_//yang 'dod pa'i phyir 'bras chan gyis tshod ma mi dgab/_tshod mas 'bras chan mi dgab par bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas
[\[34b.5\]]sbyin gyi kun dga' ra ba na bzhugs so/_/mnyan yod na khyim bdag cig gis sangs rgyas la sogs pa dge slong gi dge 'dun khyim gzhan du gdugs tshod la spyan drangs nas khyim bdag de la 'bras chan ni mang tshod ma ni nyung nas/_drug sde dag gis 'bras chan gyis tshod ma bkab pa dang /_
[\[34b.6\]]khyim bdag des 'bras chan mthong nas smras pa/_'phags pa dag skyu rum ma mchis sam ci/_de dag gis smras pa/_khyim bdag 'dir ltos shig_/des tshod ma gzhan yang byin no/_/yang mnyan yod na khyim bdag cig gis/_sangs rgyas la sogs pa dge slong gi dge 'dun
[\[34b.7\]]khyim gzhan du gdugs tshod la spyan drangs nas/_khyim bdag de la tshod ma ni mang /_'bras chan ni nyung nas drug sde dag gis tshod mas 'bras chan bkab pa dang /_khyim bdag des tshod ma mthong nas smras pa/_'phags pa dag 'bras chan ma mchis sam ci/_de dag gis smras pa/_
[\[35a\]]
[\[35a.1\]]khyim bdag 'dir ltos shig_/des 'bras chan gzhan yang byin no/_/dge slong rnams gtsug lag khang du dong ste smras pa/_tshe dang ldan pa dag khyim bdag snga ma des 'bras chan bzang po byas nas 'di ltar tshod ma nyung ngo /_/khyim bdag phyi ma des/_tshod ma bzang po byas nas 'di
[\[35a.2\]]ltar 'bras chan nyung ngo /_/drug sde dag gis smras pa/_kho bo cag gis ni snga mar yang tshod ma mang du thob la phyi mar yang 'bras chan mang du thob po/_/ji ltar de dag gis ji ltar gyur pa brjod pa dang dge slong rnams kyis smras pa/_khyed cag de ltar rung ngam/_rung yang srid mi rung yang srid de
[\[35a.3\]]kho bo cag gis de ltar byas so zhes zer ba'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du yang 'dod pa'i phyir 'bras chan gyis tshod ma mi dgab/_tshod mas 'bras chan mi dgab par bslab par bya'o zhes bca' ba mdzad de/_yul ni
[\[35a.4\]]mnyan yod/_gang zag ni drug sde/_nyon mongs pa ni yeb rngam/_nyes pa ni yang 'dod pa'i phyir 'bras chen gyis tshod ma 'gebs ba dang /_tshod mas 'bras chan 'gebs pa'o/_/de la yang 'dod pa'i phyir 'bras chan gyis tshod ma mi dgab/_tshod mas 'bras chan mi dgab ces bya ba ni yang thob
[\[35a.5\]]par bya'o snyam pa'i bsam pas 'bras chan gyis tshod ma mi dgab/_tshod mas 'bras chan mi dgab pa ste/_de ltar legs par zas blang bar bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya
[\[35a.6\]]ba'i nyes byas kyi dngos gzhir 'gyur ro/_/'di'i byed pa po ni yang 'dod pa'i bsam pa dang /_gcig gis gcig 'gebs pa dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do
[\[35a.7\]]zhes bya ba yang snga ma bzhin no/_/bslab pa bzhi bcu drug pa'o//_//bca' ba dang bza' ba'i steng du lhung bzed mi gzung bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/dge slong
[\[35b\]]
[\[35b.1\]]dag bca' ba dang bza' ba'i steng du lhung bzed 'dzin par byed nas bram ze dang khyim bdag dad pa can dag gis mthong nas smod par byed de/_'phags pa dag gtsang sbra ni tha dad pa lags ni ci'i slad du bca' ba dang bza' ba'i steng du lhung bzed 'dzin par mdzad/_'di ni tshul dang mthun pa ma
[\[35b.2\]]lags kyis 'di ltar ma mdzad cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang bslabs par gyur pa'o/_/de dag rgya cher smod pa la zhugs pa thos nas/_
[\[35b.3\]]skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa khyim pa dag zer ba bden no snyam nas snga ma bzhin du/_bca' ba dang bza' ba'i steng du lhung bzed mi gzung bar bslab par bya'o zhes bca' ba mdzad de/_yul ni mnyan yod/_
[\[35b.4\]]gang zag ni drug sde/_nyon mongs pa ni tshul dang mthun pa ma yin pa/_nyes pa ni bza' ba dang bca' ba'i steng du lhung bzed 'dzin pa'o/_/de la bca' ba dang bza' ba'i steng du lhung bzed mi gzung bar bslab par bya'o zhes bya ba ni bca' ba dang bza' ba'i steng du lhung bzed gzung bar mi
[\[35b.5\]]bya ba ste/_de ltar legs par zas blang bar bslab par bya'o/_/de la 'dir dngos gzhi'i lhung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni bca' ba dang bza' ba'i steng
[\[35b.6\]]du lhung bzed 'dzin pa dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/legs par zas blang bar bslab par bya zhes bya ba man chad 'di yan chad
[\[35b.7\]]thams cad ni grang dang gtsug lag khang la sogs pa'i gnas skabs thams cad du legs par zas blang bar bslab par bya ba'i spyod pa yin par sbyar ro/_/bslab pa bzhi bcu bdun pa'o//_//sdom la/_zas la legs par bya ba drug_/tsug tsug la sogs rnam pa lnga/_/'bru
[\[36a\]]
[\[36a.1\]]nas tha dad byed pa lnga/_/lag pa ldag la sogs pa lnga/_/zhes gsungs pa la/_sdom la zhes bya ba'i tshig gi don dang /_dgos pa ni snga ma bzhin no/_/sdom gyi tshigs su bcad pa 'dis bslab pa nyi shu rtsa gcig bstan pa dag kyang 'og nas gzhung nyid las go
[\[36a.2\]]rims bzhin du ston to/_/sdom la/_zas la legs par bya ba drug_/ces gsungs pa'i bslab pa bsdu ba'i mdo ni/_legs par zas bza' bar bslab par bya/_kham ha cang chung ba ma yin pa dang /_kham ha cang chen por ma yin pa dang /_kham ran pa dang /_kham
[\[36a.3\]]ma gzas par kha mi gdang ba dang /_kha kham gyis bkang ste mi smra bar bslab par bya ba'o zhes bya ba dag yin no/_/de la legs par zas bza' bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba
[\[36a.4\]]na bzhugs so/_/drug sde dag rnam par 'gyur ba dag gis zas za bar byed nas bram ze dang khyim bdag dad pa can dag gis mthong nas smod par byed de/_'phags pa dag byis pa khye'u dag dang /_gzugs 'tshong ma dag 'di ltar 'tshal bar bgyid pas 'di ni tshul dang mthun pa ma lags
[\[36a.5\]]kyis 'di ltar ma gsol cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de
[\[36a.6\]]dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du legs par zas za bar bslab par bya ba'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni tshul dang
[\[36a.7\]]mthun pa ma yin pa/_nyes pa ni rnam par 'gyur ba dag gis legs par zas za bar mi byed pa'o/_/de la legs par zas bza' bar bslab par bya zhes bya ba ni grang 'ba' zhig tu ma zad kyi gzhan du yang rung ba ste/_kham ha cang chung ba la sogs pa rnam par 'gyur ba dag mi bya bar legs par
[\[36b\]]
[\[36b.1\]]bza' bar bslab par bya'o/_/legs par zas bza' bar bslab par bya zhes bya ba 'di ni mdor bstan pa yin la/_'og nas kham ha cang chung ba ma yin par zas bza' bar bya ba la sogs pa nyi shu 'byung ba dag ni 'di'i spros pa yin te/_rnam pa gzhan bstan pa ni ma yin no/_/de la 'dir
[\[36b.2\]]dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni legs par mi bza' ba dang zas nyid do/_/'di la yan lag ni gcig ste/_dngos gzhi'i bsgrub pa nyid
[\[36b.3\]]do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bzhi bcu brgyad pa'o//_//kham ha cang chung ba ma yin par zas bza' bar bslab par bya ba'i gleng gzhi ni/_sangs rgyas bcom ldan 'das mnyan yod
[\[36b.4\]]na rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag khyim gzhan du zas bza' ba na kham ha cang chung ngur za bar byed nas/_bram ze dang khyim bdag dad pa can dag gis mthong nas smod par byed de/_'phags pa dag byis pa khye'u dag dang /_rigs kyi
[\[36b.5\]]mna' ma dag dang /_gzugs 'tsho ma dag dang 'di ltar 'tshal bas 'di ni tshul dang mthun pa ma lags kyis/_de ltar ma gsol cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes
[\[36b.6\]]pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du kham ha cang chung ba ma yin
[\[36b.7\]]par zas bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni tshul dang mthun pa ma yin pa/_nyes pa ni kham ha cang chung ngur zas za ba'o/_/de la kham ha cang chung ngu ma yin pa zhes bya ba la/_kham zhes bya ba ni khar
[\[37a\]]
[\[37a.1\]]kham tshad du gzhug cing mid par bya ba ni kham zhes bya'o/_/de la ha cang chung ba ma yin pa ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab
[\[37a.2\]]pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni kham ha cang chung ba dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do
[\[37a.3\]]zhes bya ba yang snga ma bzhin no/_/bslab pa bzhi bcu dgu pa'o//_//kham ha cang chen po ma yin par zas bza' bar bslab par bya ba'i gleng gzhi ni sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag
[\[37a.4\]]khyim gzhan du zan za ba na/_kham ha cang chen por zas za bar byed nas bram ze dang khyim bdag dad pa can dag gis mthong nas smod par byed de/_'phags pa dag mu to ba dag 'di ltar 'tshal bas 'di ni tshul dang mthun pa ma lags kyis/_'di ltar ma gsol cig_/de dag gis smras pa/_
[\[37a.5\]]shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom
[\[37a.6\]]ldan 'das kyis dgongs pa/_khyim pa dag zer ba bden no snyam nas snga ma bzhin du kham ha cang chen po ma yin par zas bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni tshul dang mthun pa ma yin pa/_nyes pa ni kham
[\[37a.7\]]ha cang chen por za ba'o/_/de la kham ha cang chen por ma yin pa zhes bya ba ni kham ha cang chen po yang ma yin pa ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na
[\[37b\]]
[\[37b.1\]]bshags par bya ba'i nyes byas kyi dngos gzhir 'gyur ro/_/'di'i byed pa po ni kham ha cang che ba dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa
[\[37b.2\]]lnga bcu pa'o//_//kham ran par zas bza' bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag khyim gzhan du zas za ba na kham ran pa ma yin par za nas bram ze
[\[37b.3\]]dang khyim bdag dad pa can dag gis mthong nas smod par byed de/_'phags pa dag byis pa khye'u dang mu to ba dag 'di ltar 'tshal bas 'di ni tshul dang mthun pa ma lags kyis 'di ltar ma gsol cig_/de dag gis smras pa/_shes ldan dag 'di la dgos pa yod do/_/'phags pa dag
[\[37b.4\]]dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim pa dag zer ba
[\[37b.5\]]bden no snyam nas snga ma bzhin du kham ran par zas bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni tshul dang mthun pa ma yin pa/_nyes pa ni kham ran pa ma yin par za ba'o/_/de la kham ran pa zhes bya ba ni rang dang
[\[37b.6\]]mthun pa dang /_'jig rten dang mthun pa'i kham ran pa ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/
[\[37b.7\]]'di'i byed pa po ni kham ran par ma yin pa dang /_zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa lnga bcu gcig pa'o//_//
[\[38a\]]
[\[38a.1\]]kham ma gzas par kha mi gdang bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' rab na bzhugs so/_/mnyan yod na khyim bdag cig gis sangs rgyas la sogs pa dge
[\[38a.2\]]slong gi dge 'dun khyim gzhan du gdugs tshod la spyan drangs pa dang /_ji tsam na drug sde dag gi 'og na dge slong rgan zhugs zhig 'dug pa de kha gdangs te rgan pa'i mtha' logs su lta bar byed pa dang /_nye dgas de'i khar bong ba bcug ste/_je dang por 'di zo shig ces smras pa thos nas
[\[38a.3\]]skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du/_kham ma gzas par kha mi gdang bar bslab par bya'o zhes bca' ba mdzad de/_yul ni mnyan yod/_gang zag ni rgan zhugs/_nyon mongs ba ni rngam che ba/_nyes ba ni kham
[\[38a.4\]]ma gzas par kha gdangs ba'o/_/de la kham ma gzas par kha me gdang bzhes bya ba ni ji srid du kham kha'i sgor nye bar ma 'ongs ba de srid du kha'i sgo gdang bar mi bya ba ste/_de ltar legs par zas bza' bar bslab bar bya'o/_/de la 'dir dngos gzhi'i ltung ba rnam par gzhag pa ni dngos
[\[38a.5\]]gzhi'i ltung ba rnam par gzhag pa ni dngos gzhi'i gnas skabs su bslab ba de ltar ma byas na bshags par bya ba'i nyes byes kyi dngos gzhir 'gyur ro/_/'di'i byed pa po ni kham ma gzas par kha gdangs ba dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid
[\[38a.6\]]dag la ni ci rigs bar na smad do zhes bya ba yang snga ma bzhin no/_/bslab pa lnga bcu gnyis pa'o//_//kha kham kyis bkang ste mi smra bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshad kyi tshal mgon med zas sbyin gyi kun dga' ra ba na bzhugs so/_/
[\[38a.7\]]drug sde dag kha kham gyisabakang ste smra bar byed ba na/_skad nyams bar gyur ba'i skabs de dge slob rnams kyis bcom ldan 'das la sogs pa dang /_bcom ldan 'das kyis snga ma bzhin du/_kha kham gyis bkang ste mi smra bar bslab bar bya'o zhes bca' ba mdzad de/_yul ni mnyan yod
[\[38b\]]
[\[38b.1\]]gang zag ni rgan zhugs/_nyon mongs pa ni rngam che ba/_nyes pa ni kham ma gzas par kha gdangs pa'o/_/de la kham ma gzas par kha mi gdang ba zhes bya ba ni ji srid du kham kha'i sgor nye bar ma 'ongs pa de srid du kha'i sgo gdang bar mi bya ba ste/_de ltar legs par zas bza' bar bslab par bya'o/_/de
[\[38b.2\]]la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni kham ma gzas par kha gdangs pa dang zas nyid do/_/'di la yan lag ni gcig ste/_dngos gzhi'i bsgrub pa nyid
[\[38b.3\]]do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa lnga bcu gnyis pa'o//_//sdom la/_tsug tsug la sogs rnam pa lnga/_/zhes bya ba gsungs pa'i bslab pa bsdu ba'i mdo ni tsug tsug mi bya ba dang /_
[\[38b.4\]]balcag balcag mi bya ba dang /_hu hu mi bya pa dang /_phu phu mi bya ba dang /_lce phyur ste zas mi bza' bar bslab par bya ba'o zhes bya ba dag yin no/_/de la tsug tsug mi bya bar zas bza' bar bslab par bya ba'i gleng gzhi ni/_sangs bcom ldan 'das mnyan yod na rgyal byed kyi tshal mgon
[\[38b.5\]]med zas sbyin gyi kun dga' ba na bzhugs so/_/mnyan yod na khyim bdag cig gis sangs rgyas la sogs pa dge slong gi dge 'dun khyim gzhan du gdugs tshod la spyan drangs nas des mchod ma te por mngar bdag sta gon byas pa dang /_drug ste dag gis khas sgra phyung ste smras pa dga' bo nye dga' tshod ma
[\[38b.6\]]te por skyur ro/_/khyim bdag des pros nas de skyengs nas cang mi smra bar 'dug pa'i stabs de dge slong rnams kyis bcom ldan 'das la sogs pa dang /_bcom ldan 'das kyis snga ma bzhin du tsug tsug mi bya bar bslab par bya'o zhes bca' ba mdzad de/_yul ni mnya yod/_gang zag ni drug sde/
[\[38b.7\]]nyon mongs pa ni mthing slad kyi bsam pa/_nyes pa ni zas myong ba ni mthing slad kyi bsam pa/_nyes pa ni zas myong ba na kha'i sgra tsug tsug zer ba'o/_/de la tsug tsug mi bya ba zhes bya ba ni tsug tsug zer zhing za ba bar mi bya ba ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par bzhag pa ni dngosadangos
[\[39a\]]
[\[39a.1\]]gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni kha'i rnam par 'gyur ba'i sgra tsug tsug zer ba dang kha zas nyid do/_/'di la yan lag ni gcig ste/_dngos gzhi'i bsgrub pa nyid do/_/
[\[39a.2\]]sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa lnga bcu bzhi pa'o//_//balcag balcag mi bya bar zas bza' bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon
[\[39a.3\]]med zas sbyin gyi kun dga' ra ba na bzhugs so/_/mnyan yod na khyim bdag cig gi sangs rgyas la sogs pa dge slong gi dge 'dun khyim gzhan du gdugs tshod la spyan drangs nas/_des tshod ma te por skur ba dag ste gon byas pa dang /_drug sde dag dag gi khas sgra phyung ste smras pa/_dga'
[\[39a.4\]]bo nye dga' tshod ma te por mngar ro/_/khyim bdag des thos nas de skyengs te cang mi smra bar 'dug pa'i skabs de dge slong rnams kyis bcom ldan 'das la gsol ba dang /_bcom ldan 'das kyis snga ma bzhin du balcag balcag mi bya bar zas bza' bar bslab par bya'o zhes bca' ba mdzad de/_yul
[\[39a.5\]]ni mnyan yod/_gang zag ni drug sde/_nyon mongs pa ni mthing slad kyi bsam pa/_nyes ba ni zas myong ba na kha'i sgra balcag balcag zer ba'o/_/de la balcag balcag mi bya bar zhes bya ba ni/_balcag balcag zer zhing za bar mi bya ba ste/_de ltar legs par zas bza' bar bslab par
[\[39a.6\]]bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni kha'i rnam par 'gyur ba'i sgra balcag balcag zer ba dang zas nyid do/_/
[\[39a.7\]]'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab ba lnga bcu lnga pa'o//_//hu hu mi bya bar zas bza' bar bslab par bya ba'i gleng gzhi ni/_sangs rgyas
[\[39b\]]
[\[39b.1\]]bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/mnyan yod na khyim bdag cig gis sangs rgyas bcom ldan 'das la sogs pa dge slong gi dge 'dun khyim gzhan du gdugs tshod la spyan drangs nas/_khyim bdag de la snod spyad med pas
[\[39b.2\]]des 'bras chan btsos te sgrom du blugs pa dang /_de tsha nas drug sde dag gis khas sgra phyung ste smras pa/_dga' bo nye dga' 'bras chan te por 'di grang gis kha'i hu'i dbugs kyis bsres te bza' ba'o/_/khyim bdag des thos nas/_de skyengs te cang mi smra bar 'dug pa'i skabs de dge slong rnams kyis
[\[39b.3\]]bcom ldan 'das la gsol pa dang /_bcom ldan 'das kyis snga ma bzhin du/_hu hu mi bya bar zas bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni mthing slad kyi bsam pa/_nyes pa ni zas myong ba na kha'i sgra hu hu zer ba'o/_/de la
[\[39b.4\]]hu hu mi bya ba zhes bya ba ni hu hu zer zhing za bar mi bya ba ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed
[\[39b.5\]]pa po ni kha'i rnam par 'gyur ba'i sgra hu hu zer ba dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa lnga bcu drug pa'o//_//phu phu
[\[39b.6\]]mi bya bar zas bza' bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/mnyan yod na khyim bdag cig gis sangs rgyas bcom ldan 'das la sogs pa dge slong gi dge 'dun khyim gzhan du
[\[39b.7\]]gdugs tshod la spyan drangs nas des 'bras chan btsos te re lder bdal ba dang /_de grang bar gyur pa nas drug sde dag gis khas sgra phyung ste smras pa/_dga' bo nye dga' 'bras chen te por tsha bas/_kha'i dbugs kyis bsgrangs te bza' 'o/_/khyim bdag des thos nas skyengs te cang mi smra bar
[\[40a\]]
[\[40a.1\]]'dug pa'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du phu phu mi bya bar zas bza' bar bslab par bya ba'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni mthing
[\[40a.2\]]slad kyi bsam pa/_nyes pa ni zas myong ba na kha'i sgra phu phu zer ba'o/_/de la phu phu mi bya bar zhes bya ba ni phu phu zer zhing za bar mi bya ba ste/_de ltar legs par zas bza' bar bslab par bya ba'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab
[\[40a.3\]]pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni kha'i rnam par 'gyur ba'i sgra phu phu zer ba dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i bsgrub pa nyid dag la ni ci
[\[40a.4\]]rigs par na smad do zhes bya ba yang snga ma bzhin no/_/bslab pa lnga bcu bdun pa'o//_//lce phyung ste zas mi bza' bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag
[\[40a.5\]]gis khyim gzhan du zan za ba na lce phyung ste lta zhing mchu gnyis las ldag par byed nas dge slong rnams kyis de dag la smras pa/_tshe dang ldan pa dag ci'i slad du lce phyung ste blta de dag gis smras pa/_tshe dang ldan pa dag ma bcas par mid na mi rung bas de blta'o/_/de dag smod par byed pa'i skabs de
[\[40a.6\]]dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du lce phyung ste zas mi bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni mi dgos pa byed pa/_nyes pa ni lce phyung ste zas za ba'o/_/de la lce phyung
[\[40a.7\]]ste zas mi bza' bar bslab par bya'o zhes bya ba ni zas bza' ba na lce phyung ste za bar mi bya bar bslab par bya ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags
[\[40b\]]
[\[40b.1\]]par bya ba'i nyes byas kyi dngos gzhir 'gyur ro/_/'di'i byed pa po ni lce phyung ste za ba dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa lnga
[\[40b.2\]]bcu brgyad pa'o//_//so sor thar pa'i mdo'i gzhung 'grel/_bam po nyi shu gsum pa/_sdom la/_'bru nas tha dad byed pa lnga/_/zhes gsungs pa'i bslab pa bsdu ba'i mdo ni/_'bru'i nas tha dad du mi bya ba dang /_'phyas mi gdags pa dang /_mkhur ba mi spo ba dang /_rkan mi gtogs pa dang /_
[\[40b.3\]]kham 'phror mi gcad par zas bza' bar bslab par bya'o zhes bya ba dag yin no/_/de la 'bru nas tha dad du mi bya bar zas bza' bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag
[\[40b.4\]]khyim gzhan du zas bza' ba na 'bras chan 'bru re re nas thu zhing za nas/_bram ze dang khyim bdag dad pa can dag gis mthong nas smod par byed de/_'phags pa dag byis pa khye'u dag dang /_dra dag dang /_rgyan po pa dag dang /_nal gyi bu dag 'di ltar 'tshal bas 'di ni tshul dang mthun pa ma
[\[40b.5\]]lags kyis/_de ltar ma gsol cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs
[\[40b.6\]]de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_khyim bdag zer ba bden no snyam nas snga ma bzhin du 'bru nas tha dad du mi bya bar zas bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa
[\[40b.7\]]ni tshul dang mthun pa ma yin pa/_nyes pa ni 'bras 'bru re nas thu zhing za ba'o/_/de la 'bru nas tha dad du mi bya bar zhes bya ba la/_'bru zhes bya ba ni 'bras chan la sogs pa'i 'bru ste/_de gang la 'bru de lta bu yod pa de dag re re nas thu zhing za bar mi bya ba ste/_de ltar legs par zas
[\[41a\]]
[\[41a.1\]]bza' bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni 'bru nas tha dad par byed pa dang zas nyid do/_/
[\[41a.2\]]'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa lnga bcu dgu pa'o//_//'phyas mi gdags par zas bza' bar bslab par bya ba'i gleng
[\[41a.3\]]gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag khyim gzhan du zan za ba dang /_dga' bo nye dga' tshod ma 'di dag ha cang kha'o/_/ha cang skyur ro zhes zer ba'i skabs de dge slong rnams
[\[41a.4\]]kyis bcom ldan 'das la gsol pa dang /_bcom ldan 'das kyis snga ma bzhin du 'phyas mi gdags par zas bza' bar bslab par bya'o zhes bca' ba mdzad de/_/yul ni mnyan yod/_gang zag ni drug sde/_nyon mongs pa ni gzhan gyi yid mi bsrung ba/_nyes pa ni zas la 'phyas
[\[41a.5\]]'dogs pa'o/_/de la 'phyas mi gdags pa zhes bya ba ni zas la 'phya smod par byed pa ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i
[\[41a.6\]]nyes byas kyi dngos gzhir 'gyur ro/_/'di'i byed pa po ni 'phyas 'dogs pa dang /_zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_bslab pa drug
[\[41a.7\]]cu pa'o//_//mkhur ba mi spo bar zas bza' bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag khyim gzhan du zas bza' ba na mkhur ba nas mkhur bar kham spo zhing za
[\[41b\]]
[\[41b.1\]]bar byed nas/_bram ze dang khyim bdag dad pa can dag gis mthong nas smod par byed de/_'phags pa dag byis pa khye'u dag dang mu to bye ba dag 'di ltar 'tshal bas 'di ni tshul dang mthun pa ma lags kyis/_'di ltar ma gsol cig_/de dag gis smras pa/_shes ldan dag 'di la dgos pa
[\[41b.2\]]yod do/_/'phags pa dag dgos pa gang lags/_je dang por khyed cag nyid la mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_
[\[41b.3\]]khyim pa dag zer ba bden no snyam nas snga ma bzhin du mkhur ba mi spo bar zas bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni tshul dang mthun pa ma yin pa/_nyes pa ni mkhur ba nas mkhur bar kham spo zhing za bar byed pa'o/_/
[\[41b.4\]]de la mkhur bar mi spo ba zhes bya ba ni mkhur ba gnyis gal bzhin bu bkang ste/_g.yas g.yon spo bar mi bya ba'i tha tshig go/_/de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar
[\[41b.5\]]ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni mkhur ba spo ba dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin
[\[41b.6\]]no/_/bslab pa drug cu gcig pa'o//_//skan mi gtogs par zas bza' bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag khyim gzhan du zan bza'
[\[41b.7\]]ban rkan sgra gtogs par byed nas bram ze dang khyim bdag dad pa can dag gis mthong nas smod par byed de/_'phags pa dag byis pa khye'u dang /_mu to ba dag 'di ltar 'tshal bas/_'di ni tshul dang mthun pa ma lags kyis 'di ltar ma gsol cig_/de dag gis smras pa/_bzhin
[\[42a\]]
[\[42a.1\]]bzang dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das la
[\[42a.2\]]gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du rkan mi gtogs par zas bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni tshul dang mthun pa ma yin pa/_nyes
[\[42a.3\]]pa ni zas bza' ba na rkan sgra gtogs par byed pa'o/_/de la skan sgra mi gtogs par zhes bya ba ni lces rkan gtogs shing zas bza' bar mi bya ba ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su
[\[42a.4\]]bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni rkan gtogs pa dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma
[\[42a.5\]]bzhin no/_/bslab pa drug cu gnyis pa'o//_//kham 'phror mi gcad par zas bza' bar bslab par bya ba'i gleng gzhi ni/_sangs rgyas bcom ldan 'das mnyan yod na/_rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag khyim gzhan du zas za ba na/_
[\[42a.6\]]kham phyed blangs te khar 'jug cing phyed lhung bzed du ltung bar byed nas bram ze dang khyim bdag dad pa can dag gis mthong nas smod par byed de/_'phags pa dag byis pa khye'u dag dang /_gzugs 'tsho ma dag 'di ltar 'tshal bas 'di ni tshul dang mthun pa ma lags kyis/_'di ltar ma gsol
[\[42a.7\]]cig_/de dag gis smras pa/_shes ldan dag 'di la dgos pa yod do/_/'phags pa dag dgos pa gang lags/_je dang por khyed cag nyid mi shes pa dang bral ba dang /_bslabs par gyur pa'o/_/de dag rgya cher smod pa la zhugs pa thos nas skabs de dge slong rnams kyis bcom ldan 'das
[\[42b\]]
[\[42b.1\]]la gsol pa dang /_bcom ldan 'das kyis dgongs pa/_khyim pa dag zer ba bden no snyam nas snga ma bzhin du kham 'phror mi gcad par zas bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni tshul dang mthun pa ma yin pa/_nyes pa ni kham
[\[42b.2\]]'phror gcod cing za ba'o/_/de la kham 'phror mi gcad par zas bza' bar bya'o zhes bya ba ni/_kham 'phror gcad cing zan bza' bar mi bya ba ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas
[\[42b.3\]]skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni kham 'phror gcod pa dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci
[\[42b.4\]]rigs par na smad do zhes bya ba yang snga ma bzhin no/_/bslab pa drug cu gsum pa'o//_//sdom la/_lag pa bldag la sogs pa lnga/_/zhes gsungs pa bsdu ba'i mdo ni lag pa mi bldag pa dang /_lhung bzed mi byog pa dang /_lag pa mi sprug pa dang /_lhung bzed mi
[\[42b.5\]]bskyams pa dang /_mchod rten 'dra ba bcom ste zas mi bza' bar bslab par bya'o zhes bya ba dag yin no/_/de la lag pa mi bldag par zas bza' bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba
[\[42b.6\]]bzhugs so/_/drug sde dag khyim gzhan du zan bza' ba na lag pa ldag par byed nas/_dge slong rnams kyis smras pa/_tshe dang ldan pa dag ci'i phyir mi mdzes pa 'di lta bu byed/_de dag gis smras pa/_tshe dang ldan pa dag snying po gang yin pa 'di la chags so/_/de dag smod par byed pa'i
[\[42b.7\]]skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du lag pa mi bldag par zas bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni mi mdzes pa/_nyes pa ni
[\[43a\]]
[\[43a.1\]]zan bza' ba na lag pa bldag pa'o/_/de la lag pa mi bldag pa zhes bya ba la sogs pa ni gang la lhag pa yod pa de la mi bldag pa ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas
[\[43a.2\]]skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lag pa bldag pa dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs
[\[43a.3\]]par na smad do zhes bya ba yang snga ma bzhin no/_/bslab pa drug cu bzhi pa'o//_//lhung bzed mi byog par zas bza' bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag
[\[43a.4\]]khyim gzhan du zas bza' ba na lhung bzed dag 'byog par byed nas/_dge slong rnams kyis smras pa/_tshe dang ldan pa dag ci'i phyir mi mdzes pa 'di lta bu byed/_de dag gis smras pa/_tshe dang ldan pa dag snying po gang yin pa de 'di la chags so/_/de dag smod par byed pa'i skabs de dge
[\[43a.5\]]slong rnams kyis bcom ldan 'das la gsol pa dang /_bcom ldan 'das kyis snga ma bzhin du/_lhung bzed mi byog par zas bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni mi mdzes pa/_nyes pa ni lhung bzed byog pa'o/_/
[\[43a.6\]]de la lhung bzed mi byog pa zhes bya ba ni lhung bzed gang la byog par bya ba yod pa de sor mos mi byog pa ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par
[\[43a.7\]]bya ba'i nyes byas kyi dngos gzhir 'gyur ro/_/'di'i byed pa po ni lhung bzed 'byog pa dang /_zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/
[\[43b\]]
[\[43b.1\]]bslab pa drug cu lnga pa'o//_//lag pa mi sprug par zas bza' bar bslab par bya ba'i gleng gzhi ni sangs rgyas bcom ldan 'das mnyan yod na/_rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag khyim gzhan du zas bza' ba na/_lag pa sprug par
[\[43b.2\]]byed pas dge slong rnams la lag pa'i chu phog nas de dag smod par byed pa'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du lag pa mi sprug par zas bza' bar bslab par bya'o zhes bca' ba mdzad de/_yul ni mnyan yod/_gang zag
[\[43b.3\]]ni drug sde/_nyon mongs pa ni bag med pa/_de la nyes pa ni zas bza' ba na lag pa sprug pa'o/_/de la lag pa mi sprug pa zhes bya ba ni lag pa la zas chags pa sprug par mi bya ba dang /_yang na lag pa la zas chags pa lce'i steng du sprug par mi bya ba ste/_de ltar legs par zas bza' bar
[\[43b.4\]]bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lag pa sprug pa dang zas nyid do/_/'di la yan lag ni gcig ste/_dngos
[\[43b.5\]]gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa drug cu drug pa'o//_//lhung bzed mi bskyams par zas bza' bar bslab par bya ba'i gleng gzhi ni/_sangs rgyas bcom ldan 'das
[\[43b.6\]]mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag khyim gzhan du zan bza' ba na de dag gi 'og na dge slong snam sbyar dmar ser can zhig 'dug nas drug sde dag gis smras pa/_dga' bo nye dga' bkren pa 'di'i snying lam na yu bu cag
[\[43b.7\]]gis sngon lan 'ga' yang snam sbyar 'di lta bu gyon ma myong snyam gyis/_'di mi dga' bar bya'o zhes de dag gi lhung bzed bskyams pa dang /_dge slong de'i snam sbyar lhung bzed kyi chus ma rung bar gyur nas de smod pa la zhugs pa'i skabs de dge slong rnams kyis bcom ldan 'das la gsol pa
[\[44a\]]
[\[44a.1\]]dang /_bcom ldan 'das kyis snga ma bzhin du lhung bzed mi bskyams par zas bza' bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni phrag dog_/nyes pa ni zan za ba na lhung bzed bskyam pa'o/_/de la lhung bzed mi bskyams pa zhes bya ba ni lhung bzed kyi nang du
[\[44a.2\]]zas la sogs pa blugs te bskyam par mi bya ba dang /_yang na lhung bzed kyi nang du zas blugs te/_lci yang ci yod pa lag srang la mi gdab pa ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar
[\[44a.3\]]ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lhung bzed bskyams pa dang zas nyid do/_/de la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma
[\[44a.4\]]bzhin no/_/bslab pa drug cu bdun pa'o//_//mchod rten 'dra ba bcom pa ste zas mi bza' bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/mnyan yod na khyim bdag cig 'dug pa de gcer
[\[44a.5\]]bu pa dag la mngon par dad do/_/de dus gzhan zhig na bcom ldan 'das la mngon par dad par gyur nas/_des dge slong gi dge 'dun khyim gzhan du gdugs tshod la spyan drangs nas/_des phye dag brims pa dang /_drug sde dag gis de dag sbrus te/_mchod rten 'dra ba rnam par gzhag go/_/
[\[44a.6\]]la phug gi phye tshal dag brims pa na/_de yang de nyid la btsugs te/_srog shing 'dra ba'i rnam par gzhag go/_/khur ba dag brims pa dang /_de yang la phug de nyid kyi steng du gdugs 'dra bar gzhag go/_/de nas smras pa/_dga' bo nye dga' mchod rten 'di ni ngan 'gro rdzogs par byed pa
[\[44a.7\]]rdzogs byed kyi mchod rten yin no zhes zer ro/_/yang bcom ste za zhing smras pa/_dga' bo nye dga' ngan 'gro rdzogs par byed pa rdzogs byed kyi mchod rten rdib po zhes zer ba khyim bdag des thos nas des smras pa/_'phags pa dag bdag ni sdig pa can gyi lta ba'i rnam pa de dang bral ba lags na/_
[\[44b\]]
[\[44b.1\]]khyed cag da dung du zhe sdang dang ma bral lo/_/de dag cang mi smra bar 'khod pa'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du mchod rten 'dra ba bcom ste zas mi bza' par bslab par bya ba'o zhes bca' ba mdzad de/_yul ni mnyan yod/_gang
[\[44b.2\]]zag ni drug sde/_nyon mongs pa ni zhe sdang dang ma bral ba/_nyes pa ni zas la mchod rten 'dra bar rnam par gzhag pa bcom ste za ba'o/_/de la mchod rten 'dra bar bcom ste zas mi bza' bar bslab par bya'o zhes bya ba ni zan la mchod rten gyi dbyibs 'dra ba byas te gzhom zhing bza' bar mi bya bar bslab par
[\[44b.3\]]bya ba ste/_de ltar legs par zas bza' bar bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni mchod rten 'dra bar rnam par
[\[44b.4\]]gzhag pa bcom pa dang zas nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/legs par zas bza' bar bslab par bya zhes bya ba man chad 'di yan chad thams
[\[44b.5\]]cad ni grong dang gtsug lag khang la sogs pa gnas skabs thams cad du legs par zas bza' bar bslab par bya ba de'i spros pa yin par sbyar ro/_/bslab pa drug cu brgyad pa'o//_//sdom la/_'phya la sogs pa rnam pa bzhi/_/lhung bzed la yang rnam pa bcu/_/'greng par byed la
[\[44b.6\]]sogs pa lnga/_/mgo g.yogs la sogs rnam pa lnga/_/do ker can la sogs pa lnga/_/glang chen la sogs zhon pa lnga/_/lag na 'khar ba la sogs drug_/na ba rnam pa bzhi rnams so/_/zhes gsungs pa la/_sdom la/_zhes bya ba'i tshig gis don dang dgos pa ni snga ma bzhin no/_/
[\[44b.7\]]sdom gyi tshigs su bcad pa 'di dag gis bslab pa bzhi bcu rtsa bzhi bstan pa dag kyang 'og nas gzhung nyid las go rims bzhin du ston to/_/sdom la/_'phya la sogs pa rnam pa bzhi/_/zhes gsungs pa'i bslab pa bsdu ba'i mdo ni/_drung na 'dug pa'i dge slong gi lhung bzed la phyas gdags
[\[45a\]]
[\[45a.1\]]par bya ba'i phyir mi blta bar bslab par bya/_lag pa zas dang 'bags pas chu snod la mi gzung bar bya/_drung na 'dug pa'i dge slong la zas dang 'bags pa'i chus mi gtor bar bslab par bya/_khyim pa 'dug pa la ma dris par chu zas dang 'bags pa khyim gzhan
[\[45a.2\]]du mi dbo bar bslab par bya'o zhes bya ba dag yin no/_/de la drung na 'dug pa'i dge slong gi lhung bzed la 'phyas gdags pa'i phyir mi blta bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/
[\[45a.3\]]drug sde dag khyim gzhan du zan za ba na de dag gi drung na 'dug pa'i dge slong mang du zan za ba dang 'phyas 'dogs shing dga' bo nye dga' rgan zhugs/_'di mang po 'di snyed za ba la ltos zhes zer ba'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma
[\[45a.4\]]bzhin du/_drung na 'dug pa'i dge slong gi lhung bzed la 'phyas gdags pa'i phyir mi blta bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni 'phya smod kyi nyes rtsom/_nyes pa ni dge slong gi lhung bzed la 'phyas gdags pa'i phyir lta ba'o/_/
[\[45a.5\]]de la drung na 'dug pa'i dge slong gi lhung bzed la 'phyas gdags pa'i phyir mi blta ba zhes bya ba ni gang la 'phyas gdags pa'i phyir mi blta ba ste de ltar 'phya zhing smod kyi nyes rtsom mi bya bar bslab par bya'o/_/drung na 'dug pa zhes bya ba ni mtshon pa tsam du zad de/_thag ring por 'dug pa yang 'dir
[\[45a.6\]]bsdus par rig par bya'o/_/bslab pa 'di dang 'og ma gsum ni nyes rtsom mi bya bar bslab par bya ba ste/_'di ni mdor bstan pa yin la 'og ma gsum ni de'i spros pa yin te/_rnam pa gzhan du bstan pa ni ma yin no/_/de la 'dir dngos gzhi'i ltung ba rnam par gzhag pa ni/_dngos gzhi'i
[\[45a.7\]]gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni dge slong gi lhung bzed la 'phyas 'dogs pa dang /_lta ba nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i
[\[45b\]]
[\[45b.1\]]sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa drug cu dgu pa'o//_//lag pa zas dang 'bags pas chu snod la mi gzung bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi
[\[45b.2\]]kun dga' ra ba na bzhugs so/_/drug sde dag khyim gzhan du zan za ba na lag pa zas dang 'bags pas chu snod la 'dzin par byed nas/_ma dad pa dag shAkya'i bu'i dge sbyong dag ni lag pa zas dang 'bags pas chu snod la 'dzin pas/_gtsang sbra med pa yin no zhes co 'dri bar byed pa'i skabs de dge
[\[45b.3\]]slong rnams kyis bcom ldan 'das la gsol pa dang /_bcom ldan 'das kyis snga ma bzhin du/_lag pa zas dang 'bags pas chu snod la mi gzung bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni gtsang sbra med pa'i nyes rtsom/_
[\[45b.4\]]nyes pa ni lag pa zas dang chu 'bags pas snod la 'dzin pa'o/_/de la lag pa zas dang 'bags pas chu snod la mi gzung ba zhes bya ba ni lag pa dang zas 'bags pas bya ma bum la sogs pa'i chu snod la mi bzung ba ste/_de ltar gtsang sbra med pa'i nyes tsam mi bya bar bslab par bya'o/_/de la
[\[45b.5\]]'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lag pa zas dang /_'bags pa dang /_chu snod la 'dzin pa nyid do/_/'di la yan lag ni gcig
[\[45b.6\]]ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bdun cu ba'o//_//drung na 'dug pa'i dge slong la zas dang 'bags pa'i chus mi gtor bar bslab par bya ba'i gleng gzhi ni/_
[\[45b.7\]]sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/drug sde dag khyim gzhan du zan za ba na de dag gi 'og na dge slong snam sbyar dmar ser can zhig 'dug nas drug sde dag gis smras pa/_dga' bo nye dga' bkren pa 'di'i snying
[\[46a\]]
[\[46a.1\]]lam na/_yu bu cag gis sngon lan 'ga' yang snam sbyar 'di lta bu gyon ma myong snyam gyis/_'di mi dga' bar bya'o zhes de dag gis zas 'bags pa'i chu gtor ba dang /_de smod pa la zhugs pa'i skabs de/_dge slong rnams kyis bcom ldan 'das la gsol pa dang /_bcom
[\[46a.2\]]ldan 'das kyis snga ma bzhin du/_drung na 'dug pa'i dge slong la zas dang 'bags pa'i chus mi gtor bar bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni gnod par byed pa'i nyes rtsom/_nyes pa ni dge slong la zas
[\[46a.3\]]dang 'bags pa'i chus 'thor ba'o/_/de la drung na 'dug pa'i dge slong la zas dang 'bags pa'i chus mi gtor ba zhes bya ba ni dge slong la zas dang 'bags pa'i chus gtor bar mi bya ba ste/_de ltar gnod par byed pa'i nyes rtsom mi bya bar bslab par bya ba'o/_/'dir yang drung na 'dug pa zhes bya ba
[\[46a.4\]]ni mtshon pa tsam du zad do/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni zas dang 'bags pa'i chu dang /_dge slong la 'thor ba nyid do/_/
[\[46a.5\]]'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bdun cu gcig pa'o//_//khyim pa 'dug pa la ma dris pa chu zas dang 'bags pa khyim gzhan du mi
[\[46a.6\]]dbo bar bslab par bya ba'i gleng gzhi ni/_sangs rgyas bcom ldan 'das chu srin byis pa gsod kyi ri la/_'jigs su rung gi gnas su dge slong gi dge 'dun spyan drangs te bshos gsol ba na/_rgyal bu rtogs ldan gyi khang bzangs pad+ma can tshon brgya rtsa gcig gis bris pa der drug sde dag gis
[\[46a.7\]]lhung bzed kyi chu de nyid du 'pho ba dang /_'drim mkhan dag 'phags pa dag rgyal bu rtogs ldan gyi khang bzangs pad+ma can tshon brgya rtsa gcig gis bris pa'i sa gzhi khyed kyis ma rung bar byas so zhes smod par byed pa dang /_drug sde dag gis smras pa rgyal bu rtogs ldan gyis re zhig 'di la chags par
[\[46b\]]
[\[46b.1\]]byas nas/_gang du skye bar 'gyur ba ni ma shes kyi khyed cag ni 'di la lhag par chags par byas nas yi dgas la ba can gyi nang du skye bar 'gyur ro/_/de dag smod pa la zhugs pa'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du/_khyim pa 'dug pa
[\[46b.2\]]la ma dris par chu zas dang 'bags pa khyim gzhan du mi dbo bar bslab par bya'o zhes bca' ba mdzad de/_yul ni chu srin byis pa gsod kyi ri/_gang zag ni drug sde/_nyon mongs pa ni sa gzhi ma rung bar byed pa'i nyes rtsom/_nyes pa ni chu zas dang 'bags pa khyim gzhan du 'pho ba'o/_/de la khyim
[\[46b.3\]]pa 'dug pa la ma dris par chu zas dang 'bags pa khyim gzhan du mi dbo ba zhes bya ba ni/_khyim bdag la ma dris par chu zas dang 'bags pa khyim du dbo bar mi bya ba ste/_de ltar sa gzhi ma rung bar 'gyur ba'i nyes rtsom mi bya ba bslab par bya'o/_/de la 'dir dngos gzhi'i ltung pa rnam par gzhag
[\[46b.4\]]pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni chu zas dang 'bags pa dang /_khyim gzhan nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i
[\[46b.5\]]sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bzhi po dag ni nyes byas rtsom mi bya bar bslab pa mdor bstan pa/_de'i spros pa yin par sbyar ro/_/bslab pa bdun cu gnyis pa'o//_//sdom la/_lhung bzed la yang rnam pa
[\[46b.6\]]bcu/_/zhes gsungs pa'i bslab pa/_bsdu ba'i mdo ni lhung bzed kyi nang du zas kyi lhag ma blugs te mi dor bar bslab par bya'o/_/'og gzhi med pa'i sa phyogs su lhung bzed mi gzhag par bslab par bya/_gad ka ma yin pa dang /_g.yang sa ma yin pa dang /_dkan gzar po ma
[\[46b.7\]]yin par lhung bzed gzhag par bslab par bya'o/_/'greng ste lhung bzed mi bkru bar bslab par bya/_gad ka ma yin pa dang /_g.yang sa ma yin pa dang /_dkan gzar po ma yin par lhung bzed bkru bar bslab par bya'o/_/'bab chu drag po'i rgyun las bzlog ste lhung bzed kyis chu mi bcu
[\[47a\]]
[\[47a.1\]]bar bslab par bya'o zhes bya ba dag yin no/_/de la lhung bzed kyi nang du zas kyi lhag ma blugs te mi dor bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/mnyan yod na
[\[47a.2\]]bram ze zhig 'dug pa de'i bu na bar gyur nas/_de sman pa'i gan du song ste/_smras pa/_bzhin bzangs kho bo'i bu na bas sman ston cig_/sman pa de dad pa can zhig yin pas/_des smras pa/_bram ze 'phags pa rnams kyi lhung bzed chus khrus shig_/de rgyal byed kyi tshal mgon
[\[47a.3\]]med zas sbyin gyi tshal du song ste nye dga' la smras pa/_'khru bas bdag gi bu bro 'tshal te/_de la 'phags pa dag gi lhung bzed kyi chab cig 'tshal na stsal bar gsol/_des smras pa/_bram ze de nyid du re zhig sdod cig dang /_lhung bzed kyi chu khyer te 'ong ngo /_/des
[\[47a.4\]]gtsug lag khang du song ste lhung bzed phye nyung shas cig dang /_'bras chan nyung shas cig dang khur ba nyung shas cig dang /_sha nyung shas cig dang /_rus pa nyung shas cig blugs te chu blugs nas phyir byung ste smras pa/_bram ze long shig_/bram ze des mthong nas smras pa/_'phags pa khyed kyi
[\[47a.5\]]lhung bzed kyi chab 'di lta bu'am/_bram ze 'di lta bu'o/_/'phags pa bdag gi bu gum pa ni legs kyis/_'di lta bu mi gtsang bas bkru ba ni mi rung ngo zhes zer ba'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du/_lhung bzed kyi
[\[47a.6\]]nang du zas kyi lhag ma blugs te/_mi dor bar bslab par bya'o/_/'di ltar gang lhung bzed kyi chu slong ba de la lhung bzed lan gsum bkrus te/_gtsug lag gi tshigs su bcad pa dag gi bzlas brjod byas pa'i chu sbyin par bya'o zhes bca' ba mdzad de/_yul ni mnyan yod/_gang zag ni drug
[\[47a.7\]]sde/_nyon mongs pa ni brnyas thabs nyes pa ni lhung bzed kyi nang du zas kyi lhag ma blugs pa'o/_/de la lhung bzed kyi nang du zas kyi lhag ma blugs te mi dor ba zhes bya ba ni shing thog la sogs pa phyed phyed zos pa ngan par gyur pa lhung bzed kyis mi dor bar bslab par bya'o/_/'di ni lhung bzed mig
[\[47b\]]
[\[47b.1\]]bzhin du yongs su bskyang bar bya'o zhes gsungs pa'i bslab pa bsdu ba'i mdor bstan pa yin la/_'og nas 'og gzhi med pa'i sa phyogs su lhung bzed mi gzhag par bya ba la sogs pa dgu byung ba dag ni 'di'i spros pa yin gyi rnam pa gzhan bstan pa ni ma yin no/_/de la 'dir dngos gzhi'i ltung ba
[\[47b.2\]]rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lhung bzed dang zas kyi lhag ma nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i
[\[47b.3\]]sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa bdun cu gsum pa'o//_//so sor thar pa'i mdo'i gzhung 'grel/_bam po bzhi pa/_'og gzhi med pa'i sa phyogs su lhung bzed mi gzhag par bslab par bya ba dang /_gad ka ma yin pa dang /_
[\[47b.4\]]g.yang sa ma yin pa dang /_dkan gzar po ma yin par lhung bzed gzhag par bslab par bya ba dang /_'greng ste lhung bzed mi bkru bar bslab par bya ba dang /_gad ka ma yin pa dang /_g.yang sa ma yin pa dang /_dkan gzar po ma yin par lhung bzed bkru bar bslab par bya ba dang /_'bab
[\[47b.5\]]chu drag po'i rgyun las bzlog ste lhung bzed kyis chu mi bcu bar bslab par bya ba dgu'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/dge slong dag 'og gzhi med pa'i sa phyogs su lhung bzed 'jog
[\[47b.6\]]par byed nas/_de btsas zos pa dang /_gad ka dang g.yang sa dang /_dkan gzar por lhung bzed 'jog par byed nas/_de 'dril te chag pa dang /_'greng ste lhung bzed 'khru nas de shor te chag pa dang /_gad ka dang /_g.yang sa dang /_dkan gzar por lhung bzed 'khru bar byed nas/_de
[\[47b.7\]]shor te 'dril nas chag pa dang /_'bab chu drag po'i rgyun las bzlog ste lhung bzed kyis chu 'chu bar byed nas/_de shor te chus khyer ba'i skabs de dge slong rnams kyis bcom ldan 'das la gsol pa dang /_bcom ldan 'das kyis snga ma bzhin du/_'og gzhi med pa'i sa phyogs su lhung bzed
[\[48a\]]
[\[48a.1\]]mi gzhag par bslab par bya'o/_/gad ka ma yin pa dang /_g.yang sa ma yin pa dang /_dkan gzar po ma yin par lhung bzed gzhag par bslab par bya/_'greng ste lhung bzed mi bkru bar bslab par bya/_gad ka ma yin pa dang /_g.yang sa ma yin pa dang /_dkan gzar
[\[48a.2\]]po ma yin par lhung bzed bkru bar bslab par bya/_'bab chu drag po'i rgyun las bzlog ste lhung bzed kyis chu mi bcu bar bslab par bya zhes bca' ba mdzad de/_yul ni mnyan yod/_gang zag ni dge slong chos 'di pa dag_/nyon mongs pa ni shes bzhin ma yin pa/_nyes pa ni 'og gzhi med
[\[48a.3\]]pa'i sa phyogs dang /_gad ka dang /_g.yang sa dang /_dkan gzar por lhung bzed 'jog pa dang /_'greng bzhin du dang /_gad ka dang /_g.yang sa dang /_dkan gzar por lhung bzed 'khru ba dang /_'bab chu drag po'i rgyun las bzlog ste lhung bzed kyis chu 'chu ba'o/_/de la 'og gzhi med pa'i
[\[48a.4\]]sa phyogs su lhung bzed mi gzhag pa zhes bya ba ni lo ma la sogs pa dag gis ma g.yogs pa/_'og gzhi med pa'i sa phyogs su lhung bzed mi gzhag pa'o/_/gad ka ma yin pa zhes bya ba ni dos chad pa'i ngam grog gi kha ma yin pa'o/_/g.yang sa ma yin pa zhes bya ba ni byin gyis gzhol ba'i g.yang
[\[48a.5\]]sa yin pa'o/_/dkan gzar po ma yin pa zhes bya ba ni bang rim bzhi pa ma yin pa'o/_/'greng ste zhes bya ba ni 'greng bzhin du'o/_/'bab chu drag po'i rgyun las bzlog ste lhung bzed kyis chu mi bcu ba zhes bya ba ni lhung bzed des 'bab chu drag po'i rgyun las bzlog ste chu mi bcu ba ste/_de ltar lhung bzed
[\[48a.6\]]kyis nyes pa de dag mi bya bar lhung bzed mig bzhin du yongs su bskyang ba dang bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni lhung
[\[48a.7\]]bzed 'og gzhi med pa'i sa phyogs dang /_gad ka dang /_g.yang sa dang /_dkan gzar po dang /_'greng ba dang /_'bab chu drag po'i rgyun las bzlog pa nyid do/_/'di la yan lag ni re re ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs
[\[48b\]]
[\[48b.1\]]par na smad do zhes bya ba yang snga ma bzhin no/_/lhung bzed kyi nang du zas kyi lhag ma blugs te mi dor bar bslab par bya zhes bya ba man chad/_'di yan chad thams cad ni lhung bzed mig bzhin du yongs su bskyang bar bya'o zhes gsungs pa'i bslab pa mdor bstan pa dang /_de'i spros pa
[\[48b.2\]]dag yin par sbyar ro/_/bslab pa sngar bdun cu gsum gyi steng du 'di dgus bsnan te brgyad cu gnyis pa'o//_//sdom la/_'greng bar byed la sogs pa lnga/_/zhes gsungs pa'i bslab pa bsdu pa'i mdo ni/_mi na bar 'dug pa la 'greng ste chos mi bshad par bslab par bya/_mi na
[\[48b.3\]]bar nyal ba la 'dug ste chos mi bshad par bslab par bya/_mi na bar stan mthon po la 'dug pa la stan dma' ba la 'dug pas chos mi bshad par bslab par bya/_mi na bar mdun du 'gro ba la phyi nas 'gro zhing chos mi bshad par bslab par bya/_mi na bar lam nas 'gro ba la lam gyi 'gram nas
[\[48b.4\]]'gro zhing chos mi bshad par bslab par bya'o zhes bya ba dag yin no/_/sdom la/_mgo g.yogs la sogs rnam pa lnga/_/zhes gsungs pa'i bslab pa bsdu ba'i mdo ni/_mi na bar mgo g.yogs pa dang /_brdzes pa dang /_gzar ba dang /_gnya' gong du bsnol ba dang /_ltag par
[\[48b.5\]]bsnol ba la chos mi bshad par bslab par bya'o zhes bya ba dag yin no/_/sdom la/_do ker can la sogs pa lnga/_/zhes gsungs pa'i bslab pa bsdu ba'i mdo ni/_mi na bar skra do ker can dang /_zhwa gyon pa dang /_mgo cod pan can dang /_mgo phreng ba can dang /_mgo dkris pa la chos mi
[\[48b.6\]]bshad par bslab par bya ba'o zhes bya ba dag yin no/_/sdom la/_glang chen la sogs zhon pa lnga/_/zhes gsungs pa'i bslab pa bsdu ba'i mdo ni/_mi na bar glang po che zhon pa dang /_rta zhon pa dang /_khyogs na 'dug pa dang /_bzhon pa'i steng du 'dug pa dang /_mchil lham gyon pa
[\[48b.7\]]la chos mi bshad par bslab par bya'o zhes bya ba dag yin no/_/sdom la/_lag na 'khar ba la sogs drug_/ces gsungs pa'i bslab pa bsdu ba'i mdo ni/_mi na bar lag pa na 'khar ba thogs pa dang /_lag na gdugs thogs pa dang /_lag na mtshon cha thogs pa dang /_lag na ral gri thogs pa dang /_lag
[\[49a\]]
[\[49a.1\]]na dgra cha thogs pa dang /_go cha gyon pa la chos mi bshad par bslab par bya'o zhes bya ba dag yin no/_/de la bslab pa nyi shu drug po de dag gi gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba
[\[49a.2\]]na bzhugs so/_/drug sde dag nyan pa po mi na bar 'dug pa la bdag nyid 'greng ste chos 'chad pa dang /_nyan pa po mi na bar nyal ba la bdag nyid 'dug ste chos 'chad pa dang /_nyan pa po mi na bar stan mthon po la 'dug pa la bdag nyid stan dma' ba la 'dug ste chos 'chad pa dang /_nyan pa po mi na bar
[\[49a.3\]]mdun du 'gro ba la bdag nyid phyi nas 'gro zhing chos 'chad pa dang /_nyan pa po mi na bar lam nas 'gro ba la bdag nyid lam gyi 'gram nas 'gro zhing chos 'chad pa dang /_nyan pa po mi na bar mgo g.yogs pa dang /_brdzes pa dang /_gzar ba dang /_gnya' gong du bsnol ba dang /_ltag par
[\[49a.4\]]bsnol ba la chos 'chad pa dang /_nyan pa po mi na bar skra do ker can dang /_zhwa gyon pa dang /_mgo cod pan can dang /_mgo phreng ba can dang /_mgo dkris pa la sogs pa la chos 'chad pa dang /_nyan pa po mi na bar glang po che zhon pa dang /_rta zhon pa dang /_khyogs na 'dug pa dang /_
[\[49a.5\]]bzhon pa'i steng du 'dug pa dang /_mchil lha ma gyon pa la chos 'chad pa dang /_nyan pa po mi na bar lag na 'khar ba thogs pa dang /_lag na gdugs thogs pa dang /_lag na mtshon thogs pa dang /_lag na ral gri thogs pa dang /_lag na dgra cha thogs pa dang /_go cha gyon pa la chos
[\[49a.6\]]'chad par byed nas bram ze dang khyim bdag dad pa can dag_/'phags pa dag bcom ldan 'das bskal pa grangs med pa gsum gyis dka' ba spyad pa brgya stong phrag du ma dag gis pha rol tu phyin pa drug yongs su rdzogs par mdzad nas/_bla na med pa'i ye shes brnyes nas/_khyed cag nyan pa po mi na
[\[49a.7\]]bar rjes med pa dang /_gus pa med par 'dug pa la sogs pa la bdag nyid 'gro ba la sogs pas chos 'chad par byed dam zhes smod par byed nas/_de dag cang mi smra bar 'khod pa'i skabs de dge slong rnams kyis bcom ldan 'das la gsol ba dang /_bcom ldan 'das kyis bka' stsal pa/_de lta bas
[\[49b\]]
[\[49b.1\]]na nga'i nyan thos rnams kyis 'dul ba la bslab pa'i gzhi 'di ltar gdon par bya ste/_mi na bar 'dug pa la 'greng ste chos mi bshad par bslab par bya/_mi na bar nyal ba la 'dug ste chos mi bshad par bslab par bya/_mi na bar stan mthon po la 'dug pa la stan dma' ba la 'dug ste chos mi bshad par
[\[49b.2\]]bslab par bya/_mi na bar mdun du 'gro ba la phyi nas 'gro zhing chos mi bshad par bslab par bya/_mi na bar lam nas 'gro ba la lam gyi 'gram nas 'gro zhing chos mi bshad par bslab par bya/_mi na bar mgo g.yogs pa dang /_brdzes pa dang /_gzar ba dang /_gnya' gong du bsnol
[\[49b.3\]]ba dang /_ltag par bsnol ba la chos mi bshad par bslab par bya'o/_/mi na bar skra do ker can dang /_zhwa gyon pa dang /_mgo cod pan can dang /_mgo phreng ba can dang /_mgo dkris pa la chos mi bshad par bslab par bya'o/_/mi na bar glang po che la zhon pa dang /_rta la zhon
[\[49b.4\]]pa dang /_khyogs pa la 'dug pa dang /_bzhon pa'i steng na 'dug pa dang /_mchil lham gyon pa la chos mi bshad par bslab par bya'o/_/mi na bar lag na 'khar ba thogs pa dang /_lag na gdugs thogs pa dang /_lag na mtshon thogs pa dang /_lag na ral gri thogs pa
[\[49b.5\]]dang /_lag na dgra cha thogs pa dang /_go cha gyon pa la chos mi bshad par bslab par bya'o zhes bca' ba mdzad de/_yul ni mnyan yod/_gang zag ni drug sde/_nyon mongs pa ni bstan bcos dang 'jig rten mi shes pa/_nyes pa ni nyan pa po mi na bar 'dug pa la bdag nyid 'greng
[\[49b.6\]]ste chos 'chad pa la sogs pa bslab pa nyi shu drug la 'di nyid la de ltar ma byas pa'i nyes pa rnams so sor ci rigs par sbyar ba'o/_/de la min bar 'dug pa la 'greng ste chos mi bshad par bslab par bya'o zhes bya ba ni nyan pa po mi na bar 'dug pa la dge slong 'greng ste chos mi bshad par bslab
[\[49b.7\]]par bya'o/_/mi na bar 'dug pa la dge slong 'greng ste chos mi bshad par bslab par bya ba 'di man chad bslab pa nyi shu rtsa drug ni dge slong gi bstan bcos shes pa dang /_'jig rten shes pa'i sgo nas sangs rgyas bcom ldan 'das kyis bskal pa grangs med pa gsum gyis dka' ba spyad pa brgya stong
[\[50a\]]
[\[50a.1\]]phrag du ma dag gis pha rol tu phyin pa drug yongs su rdzogs par mdzad nas bla na med pa'i mkhyen pa brnyes te/_de kho na nyid thugs su chud pa'i dpal gyi mgur nas gsungs pa'i chos la gus par bya ba'i bslab pa mdor bstan pa dang /_de'i spros pa yin te/_rnam pa
[\[50a.2\]]gzhan bstan pa ni ma yin no/_/mi na bar nyal ba la 'dug ste chos mi bshad par bslab par bya zhes bya ba ni nyan pa po mi na bar nyal ba la dge slong 'dug ste chos mi bshad par bslab par bya'o/_/mi na bar stan mthon po la 'dug pa la stan dma' ba la 'dug ste chos mi bshad par bslab
[\[50a.3\]]par bya zhes bya ba ni nyan pa po mi na bar stan mthon po la 'dug pa la/_dge slong stan dma' ba la 'dug ste chos mi bshad par bslab par bya'o/_/'dir stan zhes bya ba ni 'dug pa'i sa phyogs kyang gzung bar rig par bya'o/_/stan ngan pa dang bzang po yang de yin te/_gang gi tshe stan tshad
[\[50a.4\]]mnyam pa de'i tshe/_ngan pa ni dma' ba nyid yin la bzang po ni mthon po nyid yin par shes par bya'o/_/'dir gzhung ni sgur mchog gis de dag stan bzang po la mchis te chos nyan la/_bdag ni stan ngan pa la mchis te chos ston to zhes gsol ba dang /_bcom ldan 'das kyis bka'
[\[50a.5\]]stsal pa/_de ltar chos bstan par mi bya ba'o zhes gsungs pa yin no/_/mi na bar mdun du 'gro ba la phyi nas 'gro zhing chos mi bshad par bslab par bya zhes bya ba ni nyan pa po mi na bar mdun du 'gro ba la/_dge slong phyi nas 'gro zhing chos mi bshad par bslab par bya'o/_/mi na bar lam nas
[\[50a.6\]]'gro ba la lam gyi 'gram nas 'gro zhing chos mi bshad par bslab par bya'o zhes bya ba ni nyan pa po mi na bar lam nas 'gro ba la/_dge slong lam gyi 'gram nas 'gro zhing chos mi bshad par bslab par bya'o/_/mi na bar mgo g.yogs pa dang /_brdzes pa dang /_gzar ba dang /_
[\[50a.7\]]gnya' gong du bsnol ba dang ltag par bsnol ba la chos mi bshad par bslab par bya'o zhes bya ba ni nyan pa po mi na bar mgo g.yogs pa dang /_brdzes pa dang /_gzar ba dang /_gnya' gong du bsnol ba dang ltag par bsnol ba la dge slong gis chos mi bshad par bslab par bya ba'o/_/'di lta
[\[50b\]]
[\[50b.1\]]bu'i mtshan nyid ni sngar/_mgo g.yogs la sogs rnam pa lnga/_/zhes bya ba snga ma'i rim gyis bshad zin to/_/mi na bar skra do ker can dang /_zhwa gyon pa dang /_mgo bo cod pan can dang /_mgo phreng ba can dang /_mgo dkris pa la chos mi bshad par bslab par bya'o zhes bya ba ni nyan pa po mi na
[\[50b.2\]]bar mgo do ker can dang /_zhwa gyon pa dang /_mgo cod pan can dang /_mgo phreng ba can dang /_mgo thod bcings pa la dge slong gis chos mi bshad par bslab par bya'o/_/mi na bar glang po che zhon pa dang /_rta zhon pa dang /_khyogs na 'dug pa dang /_bzhon pa'i steng na 'dug pa
[\[50b.3\]]dang /_mchil lham gyon pa la chos mi bshad par bslab par bya'o zhes bya ba ni/_nyan pa po mi na bar glang po che zhon pa dang /_rta zhon pa dang /_khyogs na 'dug pa dang /_bzhon pa'i steng na 'dug pa dang /_mchil lham gyon pa la dge slong gis chos mi bshad par bslab par bya'o/_/mi na
[\[50b.4\]]bar lag na 'khar ba thogs pa dang /_lag na gdugs thogs pa dang /_lag na mtshon thogs pa dang /_lag na ral gri thogs pa dang /_lag na dgra cha thogs pa dang /_go cha gyon pa la chos mi bshad par bslab par bya'o zhes bya ba ni nyan pa po min bar lag na 'khar ba thogs pa
[\[50b.5\]]dang /_lag na gdugs thogs pa dang /_lag na mtshon thogs pa dang /_lag na ral gri thogs pa dang /_lag na dgra cha thogs pa dang /_go cha gyon pa la dge slong gis chos mi bshad par bslab par bya'o/_/de la 'dir de dag gi dngos gzhi'i ltung ba rnam par gzhag pa ni dngos gzhi'i
[\[50b.6\]]gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni nyan pa po dang /_dge slong dang chos nyid do/_/'di la yan lag ni re re ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci
[\[50b.7\]]rigs par na smad do zhes bya ba yang snga ma bzhin no/_/mi na bar 'dug pa la 'greng ste chos mi bshad par bslab par bya ba man chad/_'di yan chad thams cad ni chos la gus pas bslab par bya ba mdor bstan pa dang /_'di'i spros pa dag yin par sbyar ro/_/bslab pa sngar brgyad cu rtsa gnyis
[\[51a\]]
[\[51a.1\]]kyi steng du 'dir nyi shu rtsa drug gis bsnan te brgya rtsa brgyad pa'o//_//sdom la/_na ba rnam pa bzhi rnams so/_/zhes gsungs pa'i bslab pa bsdu ba'i mdo ni/_mi na bar 'greng ste bshang gci mi bya bar bslab par bya'o/_/mi na bar chu'i nang du bshang gci dang
[\[51a.2\]]mchil ma dang /_snabs dang /_skyugs pa dang /_rlugs pa mi dor bar bslab par bya/_mi na bar rtswa sngon po yod pa'i phyogs su bshang gci dang /_mchil ma dang /_snabs dang /_skyugs pa dang /_rlugs pa mi dor bar bslab par bya gnod pa byung ba ma gtogs par shing la mi gang tsam las mtho bar mi 'dzeg par
[\[51a.3\]]bslab par bya ba'o zhes bya ba dag yin no/_/de la mi na bar 'greng ste bshang gci mi bya bar bslab par bya ba'i gleng gzhi ni/_sangs rgyas bcom ldan 'das mnyan yod na/_rgyal byed kyi tshal mgon med zas sbyin gyi kun dga' ra ba na bzhugs so/_/tshe dang ldan pa nye dga' 'greng bzhin du bshang
[\[51a.4\]]gci byed nas bram ze dang khyim bdag dad pa can dag gis mthong nas smod par byed de/_'phags pa dag ston pa'i nyan thos ni ngo tsha dang ldan pa lags na/_nyan thos ngo tsha ba dang khrel med pa 'di 'greng bzhin du bshang gci bgyid pa ga la gda' zhes zer ba'i skabs de dge slong rnams kyis bcom
[\[51a.5\]]ldan 'das la gsol pa dang /_bcom ldan 'das kyis bka' stsal pa/_de lta bas na nga'i nyan thos rnams kyis 'dul ba bslab pa'i gzhi 'di ltar gdon par bya ste/_mi na bar 'greng ste bshang gci mi bya bar bslab par bya zhes bca' ba mdzad de/_yul ni mnyan yod/_gang zag ni nye dga'/_
[\[51a.6\]]nyon mongs pa ni ngo tsha dang khrel med pa/_nyes pa ni mi na bar 'greng ste bshang gci byed pa'o/_/de la mi na bar 'greng ste bshang gci mi bya bar bslab par bya zhes bya ba ni dge slong mi na bar 'greng ste bshang ba dang gci ba mi bya bar bslab par bya'o/_/bslab pa 'di dang 'og nas chu dang rtswa sngon po'i
[\[51a.7\]]phyogs su bshang gci la sogs pa mi dor bar bslab par bya ba ni/_dge slong gi sman dang kha zas kyi rgyu mthun pa dag 'jig rten dang mi 'gal ba dang /_'dul ba dang mi 'gal bar bag yangs su bsgrub pa'i tshul mdor bstan pa dang /_spros pa dang bcas pa yin te/_rnam pa gzhan bstan
[\[51b\]]
[\[51b.1\]]pa ni ma yin no/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na/_bshags par bya ba'i nyes byas kyi dngos gzhir 'gyur ro/_/'di'i byed pa ni dge slong mi na ba dang /_'greng ste bshang gci byed pa nyid do/_/'di la yan
[\[51b.2\]]lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa brgya rtsa dgu pa'o//_//mi na bar chu'i nang du bshang gci dang /_mchil ma dang /_snabs dang /_skyugs pa dang /_
[\[51b.3\]]rlugs pa mi dor bar bslab par bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/tshe dang ldan pa nye dga' btso blag mkhan gyi gan du song ste smras pa/_bzhin bzangs gos 'di khrus te byin cig_/des smras
[\[51b.4\]]pa/_'phags pa khyod kyis sngon ni bdag cag bsrung bar byas par gyur na/_deng sang mi byed pas ci'i phyir khyed cag gi gos bkrus te sbyin/_des sdod cig ces byas te song nas des bsams pa/_bkren pa de mi dga' bar bya'o snyam nas/_des bkru sman zos te mi gtsang bas gyo mo bkang
[\[51b.5\]]nas/_btso blag mkhan de'i bkru bshal sar blugs so/_/de nas btso blag mkhan de nang par sngar langs te gos bkru bar brtsams pa dang /_ji tsam nas mi gtsang ba'i dri bro nas/_des lag pa 'gram pa la gtad de sems khong du chud cing 'dug pa dang /_nye dgas ched du bsams te/_
[\[51b.6\]]phyogs der song nas smras pa/_bzhin bzangs khyod ci'i phyir sems khong du chud cing 'dug_/des smras pa/_'phags pa bkru bshal sa 'dir gcig gis mi gtsang ba blugs te las bgyir ma mchis pas da ji ltar 'tsho ba sbyar bar bgyi ma 'tshal to/_/bkren pa khyod 'di ltar mi dga' bar
[\[51b.7\]]bya'o/_/de smod pa la zhugs pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_de lta bas na nga'i nyan thos rnams kyis 'dul ba la bslab pa'i gzhi 'di ltar gdon par bya ste/_mi na bar chu'i nang du bshang gci mi bya bar
[\[52a\]]
[\[52a.1\]]bslab par bya'o/_/thams cad chus gang ste go skabs med pa ni ma gtogs so/_/bshang gci ji lta ba bzhin du chu'i nang du mchil ma dang /_snabs dang /_skyugs pa dang /_rlugs pa mi dor bar bslab par bya ba yang de bzhin no zhes bca' ba mdzad de/_yul ni mnyan
[\[52a.2\]]yod/_gang zag ni nye dga'/_nyon mongs pa ni mi bzod pa/_nyes pa ni chu'i nang du bshang gci la sogs pa 'dor ba'o/_/de la mi na bar chu'i nang du bshang gci dang /_mchil ma dang /_snabs dang /_skyugs pa dang /_rlugs pa mi dor bar bslab par bya'o zhes bya ba ni/_dge slong mi na bar
[\[52a.3\]]chu'i nang du bshang gci la sogs pa mi bya ba dang /_byas zin pa yang mi dor bar bslab par bya'o/_/de la 'dir dngos gzhi'i ltung ba rnam par gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni dge slong mi na
[\[52a.4\]]ba dang /_chu'i nang du bshang gci la sogs pa byed pa dang /_byas pa 'dor ba nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa brgyad rtsa bcu
[\[52a.5\]]pa'o//_//mi na bar rtswa sngon po yod pa'i sa phyogs su bshang gci dang mchil ma dang /_snabs dang /_skyugs pa dang /_rlugs pa mi dor bar bslab par bya ba'i gleng gzhi ni/_sangs rgyas bcom ldan 'das ser skya'i gnas na n+ya gro d+ha'i kun dga' ra ba na bzhugs so/_/tshe dang ldan pa nye
[\[52a.6\]]dga' ldum pa'i gan du song ste smras pa/_bzhin bzang ldum cung zhig byin cig_/des smras pa/_'phags pa khyod kyis sngon ni bdag cag bsrung ba byas par gyur na/_deng sang mi byed pas ci'i phyir khyod la ldum sbyin/_des sdod cig byas te song nas des bsams pa/_bkren pa de mi dga' bar
[\[52a.7\]]bya'o snyam nas/_des bkru sman zos te/_mi gtsang bas gyo mo bkang nas phyags ma thogs te/_ldum zhing gi steng du thams cad du mi gtsang bas gtor nas/_ldum thams cad ma rung bar byas so/_/mi gtsang ba'i dri yis der wa dag 'dus nas/_de dag gis kyang ldum thams cad ma
[\[52b\]]
[\[52b.1\]]rung bar byas so/_/de nas sdum pa de ldum btsong ba'i phyir/_nang par sngar langs te ldum rar song ba dang /_ji tsam na ldum thams cad mi gtsang bas gtor zhing /_ldum was kyang zos te/_zong du mi rung bar mthong ste/_de lag pa 'gram pa la gtad de/_sems khong du chud de 'dug
[\[52b.2\]]pa dang /_nye dgas de'i ched du bsams te phyogs der song nas smras pa/_bzhin bzangs khyod ci'i phyir sems khong du chud cing 'dug_/des smras pa/_'phags pa dag ldum zhing 'dir gcig gis mi gtsang ba gtor zhing was kyang zos te/_zong du ma rung bas da ji ltar 'tsho ba sbyar bar bgyi
[\[52b.3\]]ma 'tshal to/_/nye dgas smras pa/_bkren pa khyod de ltar mi dga' bar bya'o/_/de smod pa la zhugs pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_de lta bas na nga'i nyan thos rnams kyis 'dul ba la bslab pa'i gzhi
[\[52b.4\]]'di ltar gdon par bya ste/_mi na bar rtswa sngon po yod pa'i sa phyogs su bshang gci mi bya bar bslab par bya'o/_/thams cad sngos gang ste/_go skabs med pa ma gtogs so/_/bshang gci ji lta ba bzhin du/_rtswa sngon po yod pa'i sa phyogs su mchil ma dang /_snabs dang /_skyugs pa dang /_
[\[52b.5\]]rlugs pa mi dor bar bslab par bya ba yang de bzhin no zhes bca' ba mdzad de/_yul ni ser skya'i gnas/_gang zag ni nye dga'/_nyon mongs pa ni mi bzod pa/_nyes pa ni mi na bar rtswa sngon po yod pa'i sa phyogs su bshang gci la sogs pa 'dor ba'o/_/de la mi na bar rtswa sngon po yod pa'i
[\[52b.6\]]sa phyogs su bshang gci dang mchil ma dang /_snabs dang /_skyugs pa dang /_rlugs pa mi dor bar bslab par bya ba ni dge slong mi na bar rtswa sngon bo yod pa'i sa phyogs su bshang gci la sogs pa mi bya ba dang /_byas pa mi dor bar bslab par bya'o/_/de la 'dir dngos gzhi'i ltung ba rnam par
[\[52b.7\]]gzhag pa ni/_dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni dge slong mi na ba dang /_rtswa sngon po yod pa'i sa phyogs su bshang gci la sogs pa 'dor ba nyid do/_/'di la yan lag ni gcig ste/_dngos
[\[53a\]]
[\[53a.1\]]gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa brgya rtsa bcu gcig pa'o//_//gnod pa byung ba ma gtogs par shing la mi gang tsam las mthor mi 'dzeg par bslab par
[\[53a.2\]]bya ba'i gleng gzhi ni/_sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/mnyan yod na khyim bdag cig gis sangs rgyas la sogs pa dge slong gi dge 'dun khyim gzhan du gdugs tshod la spyan drangs pa na/_tshe dang ldan pa nye dga'
[\[53a.3\]]la dge skos kyi bsod snyoms nod pa'i res bab pa nas/_des bsams pa/_gang gis dge bskos 'di zan gcad par bya ba de lta bu'i thabs ci yod snyam nas de 'di snyam du sems te/_gal te 'ga' zhig bdag mnyan yod nas rgyal byed kyi tshal thag ji srid cig yod ces 'dri na/_bdag
[\[53a.4\]]gis de la ji skad brjod par byas rnam pa thams cad du gom pa dag gis sa gzhi gzhal bar bya'o snyam nas/_de gom pa dag gis sa gzhi 'jal zhing dal bus 'ong ba dang /_dge skos kyis bsams pa/_de yun ring du thogs pas bdag zan chad na mi rung gis blta'o snyam nas/_de shing
[\[53a.5\]]ljon pa zhig la 'dzegs te blta bar brtsams pa dang /_ji tsam na tshe dang ldan pa nye dga' dal bus 'ong ba mthong nas des bsams pa/_'di ji ltar 'ong ba'i stangs las ni 'dis bdag zan gcod par byed do snyam du rig nas/_de ljon shing de las babs te 'dug go/_/tshe dang ldan pa nye
[\[53a.6\]]dga' yang 'ong ba dang /_ji tsam na gdugs tshod yol nas dge skos kyis smras pa/_tshe dang ldan pa khyod 'gros de lta bur 'ong ba las na/_don gyis na khyod kyis ched du bsams te kho bo zan bcad du bcug go/_/des smras pa/_khyod kyis kho bo ji ltar mthong kho bos shing ljon pa la
[\[53a.7\]]'dzegs te bltas so/_/khyod shing ljon pa la 'dzeg tu rung ngam/_rung yang srid mi rung yang srid de kho bos ni 'dzegs so zhes zer ba'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_de lta bas na dge slong gis shing la mi
[\[53b\]]
[\[53b.1\]]'dzeg par bslab par bya'o/_/bcom ldan 'das kyis dge slong gis shing la mi 'dzeg par bslab par bya'o zhes bka' stsal pa dang /_dge slong dag tshon gyi las byed par 'dod pas gzar thag gang du gdags par mi shes nas/_bcom ldan 'das kyis bka' stsal pa/_shing la mi gang tsam du
[\[53b.2\]]'dzeg par bya ste/_de lta bas na dge slong gis shing la mi gang tsam las mthor mi 'dzeg par bslab par bya'o/_/bcom ldan 'das kyis dge slong gis shing la mi gang tsam las mthor mi 'dzeg par bslab par bya'o zhes bka' stsal nas/_dge slong zhig don mthun pa dang /_lhan cig ljongs rgyur 'phags pa dang /_don mthun pa dgon pa'i lam du
[\[53b.3\]]mtshan mo btab pa na de ltar stag gi 'jigs pa byung nas/_don mthun pa dag ni shing ljon pa la mthor 'dzegs te 'khod do/_/dge slong de shing ljon pa la mi gang tsam du 'dzegs te 'dug pa dang /_ji tsam na stag 'ongs nas don mthun rnams kyis smras pa/_'phags pa stag mchis kyis myur du mthor 'dzegs shig_/des bsams pa/_
[\[53b.4\]]bcom ldan 'das kyis shing la mi gang tsam las mthor 'dzeg par ma gnang bas/_ji ltar mthor 'dzeg snyam nas/_de nyid du 'dug nas/_stag gis mchongs pa byas pas bsad pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka'
[\[53b.5\]]stsal pa/_de lta bas na nga'i nyan thos rnams kyis 'dul ba la bslab pa'i gzhi 'di ltar gdon par bya ste/_gnod pa byung ba ma gtogs par shing la mi gang tsam las mthor mi 'dzeg par bslab par bya'o zhes bca' ba mdzad de/_yul ni mnyan yod/_gang zag ni chos 'di pa/_nyon mongs pa ni
[\[53b.6\]]dus dang bya ba mi shes pa/_nyes pa ni gnod pa byung ba ma gtogs par shing la mi gang tsam las mthor mi 'dzegs pa'o/_/de la gnod pa byung ba ma gtogs par shing la mi gang tsam las mthor mi 'dzeg par bslab par bya'o zhes bya ba ni/_dge slong gnod pa byung ba ma gtogs par shing la mi gang
[\[53b.7\]]tsam las mthor mi 'dzeg par bslab par bya'o/_/'di'i rgyu ni mi mdzes par snang ba dang /_snad pa la sogs pa'i nyes dmigs spong ba'i sgo nas 'jig rten dang mi 'gal ba dang /_'dul ba dang mi 'gal bar nges par 'byung ba'i tshul khrims kyi rjes su mthun par bslab par bya ba nyid do/_/
[\[54a\]]
[\[54a.1\]]de la 'dir dngos gzhi'i ltung ba rnam par gzhag pa ni dngos gzhi'i gnas skabs su bslab pa de ltar ma byas na bshags par bya ba'i nyes byas kyi dngos gzhir 'gyur ro/_/'di'i byed pa po ni dge slong gnod pa byung ba ma gtogs pa dang shing la mi gang tsam las mthor 'dzegs
[\[54a.2\]]pa nyid do/_/'di la yan lag ni gcig ste/_dngos gzhi'i bsgrub pa nyid do/_/sbyor ba dang sbyor ba'i sbyor ba'i sgrub pa nyid dag la ni ci rigs par na smad do zhes bya ba yang snga ma bzhin no/_/bslab pa brgya rtsa bcu gnyis pa'o//_//bslab pa rnams kyi yul rab tu dbye ba ni mdor bsdu na rnam
[\[54a.3\]]pa dgu ste/_gos bgo ba dang /_spyod yul du 'gro ba dang /_der stan la 'dug pa dang /_zas blang ba dang /_zan bza' ba dang /_lhung bzed kyi spyod pa dang /_chos bstan pa dang /_sgrub pa'i tshul dang rgyu ba'o/_/de dag ni sham thabs zlum por bgo bar bslab par zhes bya ba nas/_gnod
[\[54a.4\]]pa byung ba ma gtogs par shing la mi gang tsam las mthor mi 'dzeg par bslab par bya'o zhes bya ba'i bar dang go rims bzhin du sbyar ro/_/tshe dang ldan pa dag bdag gis bsgrub pa'i chos mang po rnams bton zin to zhes bya ba ni bslab par bya ba'i chos mang po rnams gdon pa'i mjug bsdu ba ste/_bslab
[\[54a.5\]]pa'i chos mang po rnams zhes bya ba ni/_sngar bstan pa bslab pa'i chos kyi dngos gzhi brgya rtsa bcu gnyis pa dag go/_/bton zin to zhes bya ba ni dam bca' ba'i don gyi mjug bsdu ba'i phyir dang /_nyan pa po rnams spro bar bya ba'i phyir smos so/_/de la bdag gis tshe dang ldan pa dag la ci 'di la khyed
[\[54a.6\]]yongs su dag gam zhes dri'o/_/ci 'di la khyed yongs su dag gam zhes lan gnyis lan gsum du dri'o/_/'di la tshe dang ldan pa dag yongs su dag nas 'di ltar cang mi smra bas de de bzhin du 'dzin to zhes bya ba ni bslab pa'i chos mang po rnams rnam par gzhag pa rnams bsgrag par bya ba yin te/_
[\[54a.7\]]de la zhes bya ba ni bslab pa'i chos mang po bton pa de la'o/_/lhag ma ni snga ma bzhin no/_/bslab pa'i chos mang po rnams gdon pa bshad zin to//_//so sor thar pa'i mdo'i gzhung 'grel/_bam po nyi shu lnga pa/_da ni rtsod pa zhi bar bya ba gdon par bya ste/_de'i
[\[54b\]]
[\[54b.1\]]phyir sdom la/_mngon sum dran pa ma smyos pa/_/de bzhin gang mang ngo bo nyid/_/rtswa rnams bkram pa lta bu dang /_/khas blang bar yang bya ba'o/_/zhes bya ba gsungs te/_sdom la zhes bya ba'i tshig gi don dang dgos pa ni snga ma bzhin no/_/rtsod pa zhi bar bya ba'i chos ni bdun te/_mngon sum gyis
[\[54b.2\]]'dul ba dang /_dran pas 'dul ba dang /_ma smyos pas 'dul ba dang /_tshul shing mang po sbyin pa dang /_de'i ngo bo nyid tshol du gzhug pa dang /_rtswa bkram pa lta bu dang /_khas blang bar bya ba ste/_sdom gyi tshigs su bcad pa dag go rims bzhin du sbyar ro/_/tshe dang ldan pa dag rtsod pa zhi bar
[\[54b.3\]]bya ba'i chos bdun po 'di dag ni zla ba phyed phyed cing so sor thar pa'i mdo gdon pa las 'byung ngo zhes bya ba ni rtsod pa zhi bar bya ba gdon pa'i lung dbog pa bstan to/_/rtsod pa zhi bar bya ba'i chos zhes bya ba ni 'khrug long gi rtsod pa bzhi po dag rgyud gcig tu bya ba de nyid kha na ma tho ba'i mtshan nyid 'dzin pas chos zhes bya'o/_/
[\[54b.4\]]bdun po 'di dag ni zhes bya ba ni 'og nas 'byung ba bdun po dag go/_/zla ba phyed phyed cing so sor thar pa'i mdo 'don pa las byung ngo zhes bya ba ni zla ba phyed phyed cing gso sbyong 'don pa'i tshe/_'dul ba 'dzin pa'i kha ton las 'byung ngo zhes bstan pa yin no/_/mngon sum gyis 'dul bar 'os pa la mngon
[\[54b.5\]]sum gyis 'dul ba sbyin no/_/dran pas 'dul bar 'os pa la dran pas 'dul ba sbyin no/_/ma smyos pas 'dul bar 'os pa la ma smyos pas 'dul ba sbyin no/_/gang tshul shing mang po sbyin par 'os pa la tshul shing mang po sbyin no/_/de'i ngo bo nyid tshol du gzhug par 'os pa la de'i ngo bo nyid tshol ba sbyin
[\[54b.6\]]no/_/rtswa bkram par 'os pa la rtswa bkram pa lta bu sbyin no/_/gang khas blang bar 'os pa la khas blang bar bya'o zhes bya ba ni 'khrug long gi rgyu bzhi las byung ba'i 'khrug long gi rtsod pa zhi bar bya ba'i chos bdun gyis rgyud gcig tu bya ba dang /_dag pa sbyin pa dang /_phyir bcos pa dang /_nges
[\[54b.7\]]par 'dzin pa la sbyor ba nyid sbyin pa dang /_las la mthun pa sbyin du gzhug pas ci rigs par zhi bar bya ba bstan to/_/de la 'khrug long gi rgyu bzhi gang zhe na/_dngos po'i de bzhin nyid la log par sgrub pa dang /_gdams ngag la sogs pa 'jog pas gzhan spong ba dang /_ltung ba dang
[\[55a\]]
[\[55a.1\]]bcas pa nyid dang /_las la mthun pa mi sbyin pa'o/_/'khrug long gi rtsod pa bzhi gang zhe na/_'gyed pa'i phyir rtsod pa dang /_mi gdams pa'i phyir rtsod pa dang /_ltung ba'i phyir rtsod pa dang /_bya ba'i phyir rtsod pa'o/_/rtsod pa zhi bar bya ba'i chos bdun gang zhe na/_mngon sum
[\[55a.2\]]gyis 'dul ba dang /_dran pas 'dul ba dang /_ma smyos pas 'dul ba dang /_tshul shing mang po sbyin pa dang /_de'i ngo bo nyid tshol du gzhug pa dang /_rtswa bkram pa lta bu dang /_khas blang bar bya'o/_/de la 'khrug long gi rgyu dang po dngos po'i de bzhin nyid la log par sgrub pa las 'byung ba'i
[\[55a.3\]]'khrug long 'gyed pa'i phyir rtsod pa ni mngon sum gyis 'dul ba dang /_tshul shing mang po sbyin pas rgyud gcig tu bya'o/_/'khrug long gi rgyu gnyis pa gdams ngag la sogs pa 'jog pas gzhan spong ba las byung ba'i 'khrug long mi gdams pa'i phyir rtsod pa ni mngon sum gyis 'dul ba dang /_
[\[55a.4\]]tshul shing mang po sbyin pas rgyud gcig tu bya ba nyid dang /_dran pas 'dul ba dang /_ma smyos pas 'dul bas dag pa sbyin pas zhi bar bya'o/_/'khrug long gi rgyu gsum pa ltung ba dang bcas pa nyid las byung ba'i 'khrug long ltung ba'i phyir rtsod pa ni khas blang bar bya ba dang /_mngon sum gyis 'dul
[\[55a.5\]]ba dang /_rtswa bkram pa lta bus phyir bcos pa dang /_de'i ngo bo nyid tshol du gzhug pas nges par 'dzin pa la sbyar ba nyid sbyin pas zhi bar bya'o/_/'khrug long gi rgyu bzhi pa las la mthun pa mi sbyin pa las byung ba'i 'khrug long bya ba'i phyir rtsod pa ni/_rtsod pa zhi bar bya ba'i chos bdun po thams cad
[\[55a.6\]]kyis snga ma bzhin du ci rigs par rgyud gcig tu bya ba dang /_dag pa sbyin pa dang /_phyir bcos pa dang /_nges par 'dzin pa la sbyar ba nyid sbyin pa'i rim gyis las la mthun pa sbyin du gzhug pas zhi bar bya'o/_/de ltar na mngon sum gyis 'dul bar 'os pa dang /_tshul shing mang po sbyin par 'os pa ni/_
[\[55a.7\]]'khrug long gi rgyu dang po'i de bzhin nyid las log par sgrub pa las byung ba'i 'khrug long 'gyed pa'i phyir rtsod pa yin te/_de la ni mngon sum gyis 'dul ba dang /_tshul shing mang po sbyin pas rgyud gcig tu bya bas zhi bar bya'o/_/yang mngon sum gyis 'dul bar 'os pa dang /_tshul
[\[55b\]]
[\[55b.1\]]shing mang po sbyin par 'os pa ni/_'khrug long gi rgyu gnyis pa gdams ngag la sogs pa 'jog pas gzhan spong ba las byung ba'i 'khrug long mi gdams pa'i phyir rtsod pa rgyu dang bcas pa nyid kyang yin te/_de yang mngon sum gyis 'dul ba dang /_tshul shing mang po sbyin pas rgyud gcig tu bya bas zhi bar bya'o/_/
[\[55b.2\]]dran pas 'dul bar 'os pa dang /_ma smyos par 'dul bar 'os pa yang 'khrug long gi rgyu gnyis pa gdams ngag la sogs pa 'jog pas gzhan spong ba las byung ba'i 'khrug long mi gdams pa'i phyir rtsod pa rgyu med pa nyid yin te/_de la ni dran pas 'dul ba dang /_ma smyos pas 'dul ba sbyin pas dag pa
[\[55b.3\]]sbyin pas zhi bar bya'o/_/khas blang bar 'os pa dang /_mngon sum gyis 'dul bar 'os pa dang /_rtswa bkram pa lta bur 'os pa ni/_'khrug long gi rgyu gsum pa ltung ba dang bcas pa rnam par shes pa na rang gi ngo bo nyid las ltung ba dang bcas pa nyid las byung ba'i 'khrug long gi ltung ba'i phyir rtsod pa
[\[55b.4\]]yin te/_de la ni khas blang bar bya ba dang /_mngon sum gyis 'dul ba dang /_rtsa bkram pa lta bu sbyin pas phyir bcos pas zhi bar bya'o/_/de'i ngo bo nyid tshol du gzhug par 'os pa ni/_'khrug long gi rgyu gsum pa ltung ba dang bcas pa rnam par mi shes pa na/_rang gi ngo bo nyid las ltung ba
[\[55b.5\]]dang bcas pa nyid las byung ba'i 'khrug long ltung ba'i phyir rtsod pa yin te/_de la ni de'i ngo bo nyid btsal ba sbyin pas nges par 'dzin pa la sbyar ba nyid sbyin pas zhi bar bya'o/_/mngon sum la sogs pa rtsod pa zhi bar bya ba'i chos bdun po thams cad kyis 'dul bar 'os pa ni 'khrug long gi rgyu bzhi
[\[55b.6\]]pa las la mthun pa mi sbyin pa las byung ba'i 'khrug long bya ba'i rtsod pa yin te/_de la ni mngon sum gyis 'dul ba la sogs pa rtsod pa zhi bar bya ba'i chos bdun po thams cad kyis snga ma bzhin du ci rigs par rgyud gcig tu bya ba dang /_dag pa sbyin pa dang /_phyir bcos pa dang /_nges par
[\[55b.7\]]'dzin pa la sbyar ba nyid sbyin pa'i rim gyis las la mthun pa sbyin du gzhug pas zhi bar bya ba ste/_'dir gzhung ni zhu ba las/_zhi ba thams cad ni bya ba'i phyir rtsod par 'jug go zhes gsungs pa yin no/_/rtsod pa byung bar gyur pa rnams rtsod pa zhi bar bya ba'i chos bdun po dag gis chos dang /_'dul
[\[56a\]]
[\[56a.1\]]ba dang /_ston pa'i bstan pa bzhin du dul bar bya/_zhi bar bya/_rnam par zhi bar bya'o zhes bya ba ni rtsod pa'i gzhir spyir bstan pa yin te/_rtsod pa byung bar gyur pa rnams zhes bya ba ni 'khrug long gi rgyu bzhi las byung ba'i 'khrug long gi rtsod pa bzhi po rnams so/_/rtsod pa zhi bar bya ba'i
[\[56a.2\]]chos bdun po 'di dag gis zhes bya ba ni mngon sum gyis 'dul ba la sogs pa bdun po dag gis so/_/chos dang 'dul ba dang /_ston pa'i bstan pa bzhin du zhes bya ba ni shes bya rnam par gzhag pa'i chos dang /_tshul khrims rnam par gzhag pa'i 'dul ba dang /_chen po bstan pa dang nag po
[\[56a.3\]]bstan pa ston pa'i bstan pa bzhin du'o/_/dul bar bya/_zhi bar bya/_rnam par zhi bar bya'o zhes bya ba ni chung ngu dang /_'bring dang chen po'i gnas skabs sam/_sbyor ba dang dngos dang /_mjug gi gnas skabs sam/_chos dang 'dul ba dang /_ston pa'i bstan pa'i gnas skabs kyi go rims
[\[56a.4\]]bzhin du shes par bya'o/_/tshe dang ldan pa dag bdag gis rtsod pa zhi bar bya ba'i chos bdun po dag bton zin to zhes bya ba ni rtsod pa zhi bar bya ba gdon pa'i mjug bsdu ba ste/_rtsod pa zhi bar bya ba'i chos bdun po dag ces bya ba ni sngar bstan pa bdun po dag go/_/bton zin to zhes bya ba ni dam bca' ba'i don
[\[56a.5\]]gyi mjug bsdu ba'i phyir dang /_nyan pa po spro bar bya ba'i phyir smos so/_/de la bdag gis tshe dang ldan pa dag la ci 'di la khyed yongs su dag gam zhes lan gnyis lan gsum du dri'o/_/'di la tshe dang ldan pa dag yongs su dag na 'di ltar cang mi smra bas de de bzhin du 'dzin to zhes bya ba ni rtsod pa zhi bar bya ba rnam
[\[56a.6\]]par gzhag pa bsgrag par bya ba yin te/_de la zhes bya ba ni rtsod pa zhi bar bya ba'i chos bdun po bton pa de la'o/_/lhag ma ni snga ma bzhin no/_/de ltar rtsod pa zhi bar bya ba'i chos bdun po rnam par 'byed pa dang /_so sor thar pa'i mdor gtogs pa'i gzhung 'grel pa nyi tshe mdor bstan nas/_da ni
[\[56a.7\]]rtsod pa'i gzhi zhu ba dang bcas pa'i skabs brjod par bya ste/_rtsod pa zhi bar bya ba'i chos bdun zhes gsungs pa la/_rtsod pa zhes bya ba ni 'khrug long ste/_dgra bos mi mthun par smras pa'i tshig gi phyir sems gzhol ba yin gyi khro ba ni ma yin no/_/gal te dgra bos mi mthun par smras pa'i tshig gi phyir
[\[56b\]]
[\[56b.1\]]sems gzhol ba 'khrug long yin pa la de nyid rtsod pa yin na/_'o na ji ltar gtsug lag khang las de la brten te 'thab pa dang /_mtshang 'dru ba dang /_rtsod pa'i 'gyed pa byung ba gang yin pa de 'gyed pa'i phyir rtsod pa zhes bya ba'o zhes gsungs she na/_'di ltar 'thab pa la sogs pa ni dgra bos mi mthun par smras
[\[56b.2\]]pa'i tshig gi phyir sems gzhol ba'i phyir 'khrug long 'di'i 'khor yin te/_de dang 'brel pa las 'byung ba'i phyir de dag kyang 'dir bsdus par shes par bya'o/_/de la rtsod pa ni rnam pa bzhi ste/_'gyed pa'i phyir rtsod pa dang /_mi gdams pa'i phyir rtsod pa dang /_ltung ba'i phyir rtsod pa dang /_bya ba'i
[\[56b.3\]]phyir rtsod pa ste/_'gyed pa'i rgyu las rtsod pa ni 'gyed pa'i phyir rtsod pa'o/_/mi gdams pa'i rgyu las rtsod pa ni mi gdams pa'i phyir rtsod pa'o/_/ltung ba'i rgyu las rtsod pa ni ltung ba'i phyir rtsod pa'o/_/bya ba'i rgyu las rtsod pa ni bya ba'i phyir rtsod pa'o zhes gsungs pa las/_rtsod pa bzhi po gang dag yin pa
[\[56b.4\]]de dag gi rang gi ngo bo nges par bzung ba'i phyir/_'khrug long gi rgyu bzhi las/_'khrug long gi rtsod pa bzhi go rims bzhin du 'byung ste zhes bya ba gsungs so/_/'khrug long gi rgyu bzhi gang zhe na/_dngos po'i de bzhin nyid la log par sgrub pa dang /_gdams ngag la sogs pa 'jog pas gzhan
[\[56b.5\]]spong ba dang /_ltung ba dang bcas pa nyid dang /_las la mthun pa mi sbyin pa'o/_/de la dngos po'i de bzhin nyid la log par sgrub pa ji lta bu zhe na/_dngos po zhes bya ba ni chos rnam par gzhag pa dang /_tshul khrims rnam par gzhag pa'i dngos po chos 'dul ba dang /_ston pa'i bstan pa dang /_ltung
[\[56b.6\]]ba sde lngar gtogs pa dag go/_/de bzhin nyid ces bya ba ni chos rnam par gzhag pa ji lta bu dang /_tshul khrims rnam par gzhag pa ji lta ba nyid de/_chos dang chos ma yin pa dang /_'dul ba dang /_'dul ba ma yin pa dang /_ston pa'i bstan pa dang /_ston pa'i bstan pa ma yin
[\[56b.7\]]pa dang /_ltung ba dang /_ltung ba ma yin pa la sogs pa dngos po 'di'i rang bzhin nyid de rang gi ngo bo nyid ces bya ba'i tha tshig go/_/de la log par sgrub pa zhes bya ba ni ma nges pa nyid de/_chos rnam par gzhag pa yin no zhe'am/_ma yin no zhes bya ba dang /_tshul khrims rnam par
[\[57a\]]
[\[57a.1\]]gzhag pa yin no zhe'am/_ma yin no zhes bya ba la sogs pa gnyis su 'dren pa'o/_/de ltar dngos po'i de bzhin nyid la log par sgrub pa des dngos po'i rnam pa la dpyod pa dag kyang bsdus te/_dngos po'i rnam pa zhes bya ba ni bya ba dang bya ba ma yin pa nyid dang /_blang ba dang dor ba nyid
[\[57a.2\]]dang /_sbyin par bya ba dang /_sbyin par mi bya ba nyid dang /_las su bsko ba dang /_las su mi bsko ba nyid ces bya ba la sogs pa lta bu'o/_/de la dpyod pa zhes bya ba ni ci'i phyir khyod kyi bya ba 'di ma byas la/_bya ba ma yin pa 'di ni byas she 'am/_blang ba ni bor la dor ba 'di ni blangs she'am/_sbyin
[\[57a.3\]]par bya ba ni ma byin la/_sbyin par mi bya ba 'di ni byin zhe'am/_las su bsko ba 'di ni ma bskos la/_las su mi bsko ba ni bskos so zhes bya ba la sogs pa lta bur dpyod pa'o/_/de ltar dngos po'i de bzhin nyid la log par sgrub pa dang /_dngos po'i rnam pa la dpyod pa de ni 'khrug long
[\[57a.4\]]gi rgyu dang po yin no/_/de las 'khrug long gi rgyu dang po 'gyed pa'i phyir rtsod pa 'byung ste/_'gyed pa'i phyir rtsod pa zhes bya ba ni dngos po'i de bzhin nyid la log par sgrub pa dang /_dngos po'i rnam pa la dpyod pa de la brten te/_dgra bos mi mthun par smras pa'i tshig gi phyir sems gzhol ba'i 'khrug
[\[57a.5\]]long 'thab pa dang /_mtshang 'dru ba dang /_rtsod pa dang /_'gyed pa la sogs pa'i 'khor dang bcas pa 'gyed pa'i rgyu las rtsod pa mngon sum gyis 'dul ba dang /_tshul shing mang po sbyin pas rgyud gcig tu bya bas zhi bar bya ba gang byung ba ste/_de ni 'gyed pa'i phyir rtsod pa zhes bya'o/_/de ltar na 'khrug
[\[57a.6\]]long gi rgyu dang po dngos po'i de bzhin nyid la log par sgrub pa la 'khrug long dang po 'gyed pa'i phyir rtsod pa 'byung bar shes par bya'o/_/gdams ngag la sogs pa 'jog pas gzhan spong ba ji lta bu zhe na/_gdams ngag la sogs pa zhes bya ba ni/_dge slong ltung ba 'byin pa la dge 'dun gyis gang zag
[\[57a.7\]]gleng ba po chos gsum mam lnga dang ldan pa gsol ba dang /_gnyis kyi las kyis bskos te/_des de la skabs 'byed du bcug nas/_dus su dben pa'i mthar dran pa dang /_shes bzhin nye bar gzhag ste/_mthong ba'am/_thos pa'am/_dogs pa'i gzhi dang bcas pas gleng bar bya'o/_/de ltar gzhi
[\[57b\]]
[\[57b.1\]]dang bcas pas glengs pa na mi dran na/_yul dang /_dus dang gzhi gang las ltung ba byung ba gleng pa pos ji ltar mthong ba'am/_thos pa'am/_dogs pa'i sgo nas dran par bya'o/_/de ltar gleng zhing dran par byas pa na des ltung ba mthong na skabs phye ste/_gleng ba pos gzhi gang gi gleng ba'i ltung ba rgyu dang bcas pa nyid yin na/_
[\[57b.2\]]rgyud gcig tu bya bas phyir bcos par bya ba'o/_/rgyu med pa nyid yin na dag pa sbyin pas rang bzhin du gnas par bya'o/_/de ltar byas pa de la dge 'dun gyis gdams ngag dang /_rjes su bstan pa dang /_gtam 'dre ba dang /_phebs par smra ba dang /_so sor kun dga' bar bya ba dang /_rtag tu lhan cig
[\[57b.3\]]gnas par bya ba dang /_gso sbyong dang /_dgag dbye la sogs pa lhan cig bya ba ste/_gdams ngag la sogs pa zhes bya ba'o/_/'jog pas zhes bya ba ni dge slong ltung ba 'byin pa la/_dge 'dun gyis gang zag gleng ba po de lta bu de ltar bskos te/_des de ltar glengs shing dran par byas pa na/_
[\[57b.4\]]skabs 'byed par mi byed na/_de la brjod pa dang bcas pa nyid bya ste/_tshe dang ldan pa khyod la brjod pa dang bcas pa nyid byas kyis/_gnas 'di nas ma zhus par 'gro bar mi bya'o/_/kho bo la tshe dang ldan pa la brjod par bya ba'i phyir bsngags pa yod do zhes brjod pa dang bcas pa nyid du bya'o/_/des skabs
[\[57b.5\]]'byed par mi byed na mi gdams pa nyid du bya ste/_de la gdams ngag dang rjes su bstan pas phan gdags par mi bya'o/_/des kyang skabs mi 'byed na de la gtam 'dre ba la sogs pa yang bzlog par bya ste/_de la gtam 'dre ba dang /_pheb par smra ba dang /_so sor kun dga' bar bya ba dang /_rtag tu lhan
[\[57b.6\]]cig gnas par bya ba'i tha snyad kyi tshig sbyin par yang mi bya'o/_/de lta na yang skabs 'byed par mi byed na de la gso sbyong gzhag par bya ba ste/_gso sbyong gi dus su de la gsol ba dang bzhi'i las kyis de'i gso sbyong gzhag par bya'o/_/gso sbyong gzhag pa zhes bya ba ni gang zag 'di 'dug pa dang lhan cig dge
[\[57b.7\]]'dun gyi gso sbyong mi bya'o zhes bya ba yin par rig par bya'o/_/de lta na yang skabs 'byed par mi byed na/_de la dgag dbye gzhag par bya ste/_dgag dbye'i dus su gsol ba dang bzhi'i las kyis de'i dgag dbye bzhag par bya'o/_/dgag dbye gzhag pa zhes bya ba ni gang zag 'dug pa dang lhan
[\[58a\]]
[\[58a.1\]]cig dge 'dun gyis dgag dbye mi bya'o zhes bya ba yin par rig par bya'o/_/skabs phye ba nyid na mnyen pa nyid ma yin na phur ba dang bcas par bya ste/_gnas 'di'am gzhan du'am/_gzhi 'di'am gang yang rung ba la ci 'dod pa smra bar bya'o zhes bya ba dang de la ltung ba bkal zhing nyes pa bstan
[\[58a.2\]]te btang bas/_rta dmu rgod phur ba la btags pa bzhin du phur pa dang bcas pa bya ste/_de dag ni gdams ngag la sogs pa 'jog pas zhes bya ba yin no/_/des gzhan spong ba zhes bya ba ni gdams ngag la sogs pa 'jog pa'i rim pa des gang zag ltung ba 'byin pa po gzhan te/_dge 'dun rang bzhin
[\[58a.3\]]du gnas pa las logs shig tu spong bar byed pa'o/_/de gzhan spong ba de ni rgyu dang bcas pa yod pa/_rgyu med pa yod de/_rgyu dang bcas pa ni yul dang dus dang /_gzhi gang las ltung ba byung ba'i rgyu yod pa nyid kyis spong ba'o/_/rgyu med pa ni gleng ba'i kha na ma tho ba med pa la gzhi med pas gleng ba dang /_
[\[58a.4\]]gzhan rjes su bsgrub pa'i dbang gis gleng ba dang /_phyir bcos pa la mi ltos par gleng ba dang /_smyon pas byas pas gleng ba dag gis spong ba'o/_/de ltar gdams ngag la sogs pa 'jog pas gzhan spong ba de ni 'khrug long gi rgyu gnyis pa yin no/_/de las 'khrug long gi rgyu gnyis pa mi gdams
[\[58a.5\]]pa'i phyir rtsod pa 'byung ste mi gdams pa'i phyir rtsod pa zhes bya ba ni/_gdams ngag la sogs pa 'jog pas gzhan spong ba rgyu dang bcas pa dang /_rgyu med pa de la brten te dgra bos mi mthun par smras pa'i tshig gi phyir sems gzhol ba'i 'khrug long gzhan spong ba rgyu dang bcas pa la dge slong ltung ba dang
[\[58a.6\]]bcas pa la dge 'dun gyis gang zag gleng ba po bsko ba dang /_des de la skabs 'byed du gzhug pa dang /_dus su dben pa'i mthar dran pa dang shes bzhin gyis rgyu dang bcas pas gleng ba dang /_yul dang dus dang /_gzhi gang las ltung ba byung ba'i sgo nas dran par bya ba dang /_skabs mi 'byed na brjod
[\[58a.7\]]pa dang bcas pa nyid dang /_mi gdams pa nyid dang /_gtam 'dre ba la sogs pa brjod pa dang /_gso sbyong gzhag pa dang /_dgag dbye gzhag pa dang /_phur ba dang bcas pa nyid la sogs pa 'khor dang bcas pa nyid dang /_mi gdams pa'i rgyu las rtsod pa mngon sum gyis 'dul ba dang /_
[\[58b\]]
[\[58b.1\]]tshul shing mang po sbyin pas rgyud gcig tu byas pas zhi bar bya ba dang /_gzhan spong ba dang rgyu med pa las/_dge slong ltung ba med pa gzhi med pas gleng ba dang /_gzhan rjes su bsgrub pa'i dbang gis gleng ba dang /_phyir bcos pa la mi ltos pas gleng ba dang /_skyon pas byas pas gleng ba la sogs pa'i 'khor
[\[58b.2\]]dang bcas pa dang /_mi gdams pa'i rgyud las rtsod pa dran pas 'dul ba dang /_ma smyos pas 'dul bas dag pa sbyin pas zhi bar bya ba gang byung ba ste/_de ni mi gdams pa'i phyir rtsod pa zhes bya'o/_/de ltar na 'khrug long gi rgyu gnyis pa gdams ngag la sogs pa 'jog pas gzhan spong ba las
[\[58b.3\]]'khrug long gnyis pa mi gdams pa'i phyir rtsod pa byung bar shes par bya'o/_/ltung ba dang bcas pa nyid ji lta bu zhe na/_ltung ba zhes bya ba ni ltung ba sde lnga las lhag ma dang bcas pa gang yang rung ba'o/_/ltung ba dang bcas pa nyid ni rnam pa gnyis te/_rnam par shes pa ni rang gi ngo bo nyid nyes
[\[58b.4\]]pas ltung ba dang bcas pa nyid dang /_rnam par mi shes pa ni rang gi ngo bo nyes byas ltung ba dang bcas pa nyid do/_/de la rnam par shes pa ni rang gi ngo bo nyes pas ltung ba dang bcas pa nyid ces bya ba ni/_gang zag ni ltung ba dang bcas pa la gleng ba pos gleng nas dngos po dang phyogs dang /_bsams
[\[58b.5\]]pa dang /_che bzhi dang /_khas blangs pa la sogs pa'i sgo nas ltung ba rnam par shes pa ni ltung ba sde lnga gang yang rung ba dag gi dngos gzhi'am/_sbyor ba'am sbyor ba'i sbyor ba zhes bya ba'i rang gi ngo bo'i nyes pa ltung ba dang bcas pa nyid do/_/rnam par mi shes pa na rang gi ngo bo'i nyes pas ltung ba
[\[58b.6\]]dang bcas pa nyid ces bya ba ni gang zag ltung ba dang bcas pa la gleng ba pos gleng nas ltung ba dran pa dge 'dun la khas blangs nas de'i 'og tu brjed pas dngos po dang /_phyogs dang /_bsam pa dang /_che bzhi dang /_khas blangs pa la sogs pa'i sgo nas ltung ba rnam par mi shes pa ni/_ltung
[\[58b.7\]]ba sde lnga gang yang rung ba dag gi dngos gzhi'am/_sbyor ba'am/_sbyor ba'i sbyor ba zhes bya ba'i rang gi ngo bo'i nyes pa ltung ba dang bcas pa nyid do/_/de ltar ltung ba dang bcas pa nyid de ni 'khrug long gi rgyu gsum pa yin no/_/de la 'khrug long gsum pa ltung ba'i phyir rtsod pa 'byung ste/_ltung ba'i
[\[59a\]]
[\[59a.1\]]phyir rtsod pa zhes bya ba ni ltung ba dang bcas pa rnam par shes pa ni rang gi ngo bo'i nyes pas ltung ba dang bcas pa nyid dang /_rnam par shes pa na rang gi ngo bo'i nyes pas ltung ba dang bcas pa nyid la brten te/_dgra bos mi mthun par smras pa'i tshig gi phyir sems gzhol ba'i 'khrug long
[\[59a.2\]]rnam par shes pa na rang gi ngo bo'i nyes pas ltung ba dang bcas pa nyid las phyir 'phros pa med pa'i nyes pa'i 'khrug long dang /_phyir 'phrod pa dang bcas pa rnam pa gnyis po nyi tshe ba'i 'khrug long dang /_dge 'dun mtha' dag dang 'brel pa'i 'khrug long la sogs pa'i 'khor dang bcas pa ltung ba'i
[\[59a.3\]]rgyu las rtsod pa khas blang bar bya ba dang /_mngon sum gyis 'dul ba dang /_rtswa bkram pa lta bus phyir bcos pas zhi bar bya ba dang /_rnam par mi shes pa na rang gi ngo bo'i nyes pas ltung ba dang bcas pa nyid la sogs pa de'i ngo bo nyid tshol ba dang mthun pa sbyin zhing /_sa gzhan na gnas pa'i
[\[59a.4\]]spyod pa spyad par bya ba la sogs pa'i 'khor dang bcas pa ltung ba'i rgyud las rtsod pa de'i ngo bo nyid tshol du gzhug pas nges par 'dzin pa la sbyor ba nyid sbyin pas zhi bar bya ba gang byung ba ste/_de ni ltung ba'i phyir rtsod pa zhes bya'o/_/de ltar na 'khrug long gi rgyu gsum pa ltung ba dang bcas pas ltung ba nyid las
[\[59a.5\]]'khrug long gsum pa ltung ba'i phyir rtsod pa 'byung bar shes par bya'o/_/las la mthun pa mi sbyin pa ji lta bu zhe na/_las la zhes bya ba ni gsol ba la sogs pa'i las brgya rtsa gcig po gso sbyong dang dgag dbye la sogs pa'i bdag nyid kyi las dag go/_/de la mthun pa mi sbyin pa ni rnam pa gnyis te/_
[\[59a.6\]]'dus par rjes su ma zhugs pa nyid dang /_phyir zlog par byed pa nyid do/_/de la 'dus par rjes su ma zhugs pa nyid ni dge slong las de'i mtshams kyi khongs su gtogs pa tshogs kyi kha skong bar 'os pa/_lus sam 'dun pas dge 'dun 'dus pa'i nang du rjes su ma zhugs pa nyid kyis mthun pa
[\[59a.7\]]mi sbyin pa'o/_/phyir bzlog par bya ba nyid ni dge slong las de'i mtshams kyi khongs su gtogs pa rang bzhin du gnas pa spyod lam las ma nyams pa/_ngag yang dag par bsdams pa 'dul ba'i bya ba mngon par shes pa/_zhe 'gras pa med pas las gzhan la byed pa chos dang mi ldan pa'i phyir bzlog pa nyid
[\[59b\]]
[\[59b.1\]]kyis mthun pa mi sbyin pa'o/_/de ltar gsol ba la sogs pa'i las la 'dus par rjes su ma zhugs pa nyid dang phyir zlog par byed pa nyid kyis mthun pa mi sbyin pa de ni 'khrug long gi rgyu bzhi pa yin no/_/de la 'khrug long bzhi pa bya ba'i phyir rtsod pa 'byung ste/_bya ba'i phyir rtsod pa zhes bya ba ni gsol ba la
[\[59b.2\]]sogs pa'i las la 'dus par rjes su ma zhugs pa nyid phyir zlog par byed pa nyid kyis mi mthun pa sbyin pa de la brten te dgra bos mi mthun par smras pa'i tshig gi phyir/_sems gzhol ba'i 'khrug long 'thab pa dang /_mtshang 'dru ba dang /_rtsod pa 'gyed pa la sogs pa'i 'khor dang bcas pa
[\[59b.3\]]bya ba'i rgyu las rtsod pa mngon sum gyis 'dul ba dang /_tshul shing mang po sbyin pas rgyud gcig tu bya bas zhi bar bya ba gang byung ba de dang /_gzhan spong ba rgyu dang bcas pa las dge slong ltung ba dang bcas pa la dge 'dun gyis gang zag gleng ba po bsko ba dang /_des de la skabs 'byed du
[\[59b.4\]]gzhug pa dang /_dus dben pa'i mthar dran pa dang shes bzhin gyis gzhi dang bcas pas gleng ba dang /_yul dang dus dang gzhi gang las ltung ba byung ba'i sgo nas dran par bya ba dang /_skabs mi 'byed na brjod pa dang bcas pa nyid dang /_mi gdams pa nyid dang /_gtam 'dre ba la sogs pa
[\[59b.5\]]bzlog pa dang /_gso sbyong gzhag pa dang /_dgag dbye gzhag pa dang /_phur pa dang bcas pa nyid la sogs pa'i 'khor dang bcas par bya ba'i rgyu las rtsod pa mngon sum gyis 'dul ba dang /_tshul shing mang po sbyin pas rgyud gcig tu bya bas zhi bar bya ba dang zhi bar gzhan spong ba rgyu med pa
[\[59b.6\]]la dge slong ltung ba med pa la gzhi med pas gleng ba dang /_gzhan rjes su bsgrub pa'i dbang gis gleng ba dang /_phyir bcos pa la mi ltos par gleng ba dang /_smyon pas byas pas gleng ba la sogs pa'i 'khor dang bcas pa bya ba'i rgyud las rtsod pa dran par 'dul ba dang /_ma smyos
[\[59b.7\]]pas 'dul bas dag pa sbyin pas zhi bar bya ba gang byung ba de dang /_ltung ba dang bcas pa rnam par shes pa na rang gi ngo bo'i nyes pas ltung ba dang bcas pa nyid las phyir 'phros pa med pa'i 'khrug long dang /_phyir 'phros pa dang bcas pa rnam pa gnyis po nyi tshe ba'i 'khrug
[\[60a\]]
[\[60a.1\]]long dang /_dge 'dun mtha' dag dag 'brel pa'i 'khrug long la sogs pa 'khor dang bcas pa bya ba'i rgyu las rtsod pa khas blang bar bya ba dang /_mngon sum gyis 'dul ba dang /_rtswa bkram pa lta bus phyir bcos pas zhi bar bya ba gang byung ba de dang /_rnam par shes pa na
[\[60a.2\]]rang gi ngo bo'i nyes pas ltung ba dang bcas pa nyid las/_de'i ngo bo nyid tshol ba dang /_mthun pa sbyin zhing sa gzhan na gnas pa'i spyod pa spyad par bya ba la sogs pa'i 'khor dang bcas pa bya ba'i rgyu las rtsod pa/_de'i ngo bo nyid tshol du gzhug pas nges par 'dzin pa la sbyar ba nyid sbyin pas zhi
[\[60a.3\]]bar bya ba gang byung ba ste/_de dag ni bya ba'i phyir rtsod pa zhes bya'o/_/de ltar na las la mthun pa mi sbyin pa las byung ba'i 'khrug long bya ba'i rtsod pa 'di ni 'gyed pa'i phyir rtsod pa dang /_mi gdams pa'i phyir rtsod pa dang /_ltung ba'i phyir rtsod pa thams cad ni yul la yang rgyu de dag nyid kyi sgo bzhi
[\[60a.4\]]nas 'byung ba zhi bar bya ba'i chos bdun po thams cad gong du bstan pa bzhin ci rigs par rgyud gcig tu bya ba dang /_dag pa sbyin pa dang /_phyir bcos pa dang /_nges par 'dzin pa la sbyar ba nyid sbyin pa'i rim gyis las la mthun pa sbyin du gzhug pas zhi bar bya ba yin te/_'dir gzhung ni zhu
[\[60a.5\]]ba las zhi ba thams cad ni bya ba'i phyir rtsod par 'jug go zhes gsungs pa yin no/_/de ltar na 'khrug long gi rgyu bzhi pa las la mthun pa mi sbyin pa las 'khrug long bzhi pa zhi bar bya ba'i phyir rtsod pa 'byung bar shes par bya'o/_/de ltar 'khrug long gi rgyu bzhi pa las byung ba'i 'khrug
[\[60a.6\]]long gi rtsod pa bzhi po de dag zhi bar bya ba'i chos ni bdun te/_mngon sum gyis 'dul ba dang /_dran pas 'dul ba dang /_ma smyos pas 'dul ba dang /_tshul shing mang po sbyin pa dang /_de'i ngo bo nyid tshol du gzhug pa dang /_rtswa bkram pa lta bu dang /_khas blang bar bya'o/_/de la mngon sum gyis
[\[60a.7\]]'dul ba zhes bya ba ni gzu bo'i mdun du gleng bar bya ba dang /_gleng ba po dang /_de dag gi rjes su 'brang ba rnams kyi rgol ba dang /_lan gyi tshig gam mngon sum du byung ba gang yin pa de 'dul bar 'os pa mngon sum gyis 'dul ba sbyin zhing rgyud gcig tu bya bas rtsod pa de ni zhi bar gyur pa'o/_/
[\[60b\]]
[\[60b.1\]]dran pas 'dul ba zhes bya ba ni dge slong dran pa dang ldan pa gang la gleng ba'i kha na ma tho ba med pa la/_dge 'dun gyis gsol ba dang /_bzhi'i las kyis dran pas 'dul ba sbyin zhing de byin na dge slong de la dge slong gzhan dag gis dran pa dang ldan pa nyid du 'dzin gyi ltung ba dang bcas par mi
[\[60b.2\]]'dzin te/_des 'dul bar 'os pa la dran pas 'dul bar sbyin zhing dag pa sbyin pas rtsod pa de zhi bar 'gyur ba'o/_/ma smyos pas 'dul ba zhes bya ba ni dge slong smyos pa gang la gleng ba'i kha na ma tho ba med pa de la dge 'dun gyis gsol ba dang bzhi'i las kyis ma smyos pa'i 'dul ba sbyin
[\[60b.3\]]zhing /_de byin nas dge slong de la dge slong gzhan dag gis rang bzhin du gnas pa nyid du/_'di ni ltung ba dang bcas par mi 'dzin te/_des 'dul bar 'os pa la ma smyos par 'dul ba sbyin zhing dag pa sbyin pas rtsod pa de zhi bar 'gyur ba'o/_/tshul shing mang po sbyin pa zhes bya ba ni chos rnam par
[\[60b.4\]]gtan la dbab pa la srid kyi/_tshul khrims rnam par gtan la dbab pa ni mi srid de/_chos dang /_'dul ba dang /_ston pa'i bstan pa'i chos rnam par gtan la dbab pa'i dngos po'i de bzhin nyid la log par sgrub pa las byung ba'i 'khrug long 'gyed pa'i phyir rtsod pa mngon sum du
[\[60b.5\]]'dul bas rgyud gcig tu bya bas zhi bar bya bar ma nus pa nyid yin zhing rgol ba dang /_phyir rgol ba dag gi rtsod pa de gces par bzung ba nyid dang /_rab tu dam pa nyid dang /_mi bzad pa nyid dang /_bsdam par bya ba ma yin pa'i don nyid yin na/_de la dge 'dun bzhi pos tshul shing
[\[60b.6\]]'drim pa'i dge slong bskos te chos dang chos ma yin pa'i tshul shing mang po brim zhing rgyud gang mang ba'i phyogs la skyo sdogs mi bya bar des 'dul bar 'os pa la tshul shing mang po sbyin zhing rgyud gcig tu bya bas rtsod pa de zhi bar 'gyur ba'o/_/de'i ngo bo nyid tshol du gzhug pa zhes bya ba ni gang
[\[60b.7\]]zag ltung ba dang bcas pa la gleng ba pos glengs nas ltung ba dran pa dge 'dun la khas blangs na de'i 'og tu brjed de rnam par mi shes pa na rang gi ngo bo'i nyes pas ltung ba dang bcas pa de la/_dge 'dun gyis gsol ba dang bzhi'i las kyis de'i ngo bo nyid tshol ba dang mthun pa sbyin zhing
[\[61a\]]
[\[61a.1\]]sa gzhan na gnas pa'i spyod pa des/_'dul ba de'i ngo bo nyid tshol du gzhug par 'os pa la de'i ngo bo nyid tshol du gzhug pa sbyin zhing nges par 'dzin pa la sbyar ba nyid yin pas rtsod pa de zhi bar 'gyur ba'o/_/rtswa bkram pa lta bu zhes bya ba ni ltung ba'i phyir rtsod
[\[61a.2\]]pa'i 'khrug long dge 'dun mtha' dag dang 'brel pa gang la yang dge slong gi tshogs gcig kyang ma lus par dge slong mtha' dag phyogs dang gzhan gyi phyogs su rnam par gnas pas 'khrug long du gyur na/_de la dge 'dun gyis phyogs gnyi ga nas dper na rtswa bkram pa ste/_mgo sprad
[\[61a.3\]]pa lta bur sems btud de/_gzhi 'di las khyed la ltung ba byung ba gang yin pa dang /_kho bo cag las ltung ba byung ba gang yin pa de dag tshe dang ldan pa dag gi mdun du bshags pa dang /_mi 'chab par kho bo cag spro'o zhes bya ba dang /_ltung ba'i ming dang rigs smos pas gzhan la ltung ba'i ngo bo
[\[61a.4\]]nyid shes pa snang bar bya ba la sogs pas blo gcig tu bya bar 'os pa la rtswa bkram pa lta bu sbyin zhing phyir bcos pas rtsod pa de zhi bar 'gyur ba'o/_/khas blang bar bya ba zhes bya ba ni ltung ba'i phyir rtsod pa de zhi bar 'khrug long phyir 'phros pa med pa gang la dge slong phyogs dang gzhan gyi
[\[61a.5\]]phyogs su rnam par gnas pa dang bral ba gleng bar bya ba dang /_gleng ba po 'ba' zhig kho na la 'khrug long yod kyi gzhan gang la yang 'khrug long med par gyur na/_de la gleng ba pos ji skad glengs pa de gleng bar bya bas khas blang bar 'os pa la khas blang bar bya zhing phyir bcos pas rtsod
[\[61a.6\]]pa de zhi bar 'gyur ba'o/_/de ni 'khrug long gi rgyu bzhi las byung ba'o/_/'khrug long gi rtsod pa bzhi po de dag rtsod pa zhi bar bya ba'i chos bdun po de las gang dang gang dus zhi bar bya ba bshad par bya ste de la 'khrug long gi rgyu dang po dngos po'i de bzhin nyid la log par sgrub pa las byung ba'i
[\[61a.7\]]'khrug long 'gyed pa'i phyir rtsod pa ni mngon sum gyis 'dul ba dang /_tshul shing mang po sbyin pas rgyud gcig tu bya bas zhi bar bya'o/_/'khrug long gi rgyu gnyis pa gdams ngag la sogs pa rgyu 'jog pas gzhan spong ba las byung ba'i 'khrug long mi gdams pa'i phyir rtsod pa ni mngon
[\[61b\]]
[\[61b.1\]]sum gyis 'dul ba dang /_tshul shing mang bo sbyin pas rgyud gcig tu bya ba de nyid dang /_dran pas 'dul ba dang /_ma smyos pas 'dul bas dag pa sbyin pas zhi bar bya ba'o/_/'khrug long gi rgyu gsum pa ltung ba dang bcas pa nyid las byung ba'i 'khrug long ltung ba'i phyir rtsod pa ni khas blang
[\[61b.2\]]bar bya ba dang /_mngon sum gyis 'dul ba dang /_rtswa bkram pa lta bus phyir bcos pa dang /_de'i ngo bo nyid tshol du gzhug pas nges par 'dzin pa la sbyar ba nyid sbyin pas zhi bar bya'o/_/'khrug long gi rgyu bzhi pa las la mthun pa mi sbyin pa las byung ba'i 'khrug long bya ba'i phyir rtsod pa ni
[\[61b.3\]]rtsod pa zhi bar bya ba'i chos bdun po thams cad kyis snga ma bzhin du ci rigs par rgyud gcig tu bya ba dang /_dag pa sbyin pa dang /_phyir bcos pa dang /_nges par 'dzin pa la sbyar ba nyid sbyin pa'i rim gyis/_las la mthun pa sbyin du gzhug pas zhi bar bya'o/_/de la dang por 'gyed pa'i
[\[61b.4\]]phyir rtsod pa nye bar zhi bar bya ba bshad par bya ste/_'khrug long gi rgyu dang po dngos po'i de bzhin nyid la log par bsgrub pa las byung ba'i 'khrug long 'gyed pa'i phyir rtsod pa ni mngon sum gyis 'dul ba dang /_tshul shing mang po sbyin pas rgyud gcig tu bya bas zhi bar bya'o zhes gsungs pa la/_
[\[61b.5\]]'khrug long gi rgyu dang po dngos po'i de bzhin nyid la log par bsgrubs pa las byung ba'i 'khrug long 'gyed pa'i phyir rtsod pa ni chos rnam par gtan la dbab pa dang /_tshul khrims rnam par gtan la dbab pa'i dngos po'i de bzhin nyid la log par bsgrubs pa las byung ba yang yod/_chos rnam par
[\[61b.6\]]gtan la dbab pa'i nyi tshe'i dngos po'i de bzhin nyid la log par bsgrubs pa las byung ba yang yod de/_snga ma ni mngon sum gyis 'dul bas rgyud gcig tu bya bas zhi bar 'gyur la/_phyi ma ni tshul shing mang po sbyin pas rgyud gcig tu bya bas zhi bar 'gyur ro/_/de la chos rnam par gtan la dbab
[\[61b.7\]]pa'i dngos po'i de bzhin nyid la log par bsgrubs pa las byung ba'i 'khrug long 'gyed pa'i phyir rtsod pa mngon sum gyis 'dul bas/_rgyud gcig tu bya bas zhi bar 'gyur ba ni/_'gyed pa'i phyir gnyis rang gis mi nus na tshogs par dbyung ba dag gis legs par bsgrub pas zhi bar bya'o/_/
[\[62a\]]
[\[62a.1\]]chos rnam par gtan la dbab pa nyi tshe'i dngos po'i de bzhin nyid la log par bsgrubs pa las byung ba'i 'khrug long 'gyed pa'i phyir rtsod pa tshul shing mang po sbyin pas rgyud gcig tu bya bas zhi bar ma gyur pa ni ches mang ba'i blos legs par gzhag pa zhes bya ba'i legs
[\[62a.2\]]par bsgrub pa'i rnam pa gzhan gyis zhi bar bya ba'o/_/de la re zhig chos rnam par gtan la dbab pa dang /_tshul khrims rnam par gtan la dbab pa'i dngos po'i de bzhin nyid la log par bsgrubs pa las byung ba'i 'khrug long 'gyed pa'i phyir rtsod pa mngon sum gyis 'dul bas rgyud gcig tu
[\[62a.3\]]bya bas zhi bar bya ba'i go rims rnam par gzhag pa ni 'di yin te/_dge 'dun gyis gnas der gzu bo dag gtan du bsko ba dang /_gzu bo de dag gis don legs par bsgrub pa dang /_de dag gis nye bar ma zhi na dge 'dun la dbul ba dang /_dge 'dun des rtsod pa de nye bar zhi bar byed ma
[\[62a.4\]]nus na gsal ba dag bsko ba dang /_sde tshan des ma nus na rang gis gsal ba'i yang gsal ba dag bsko ba dang /_de dag gis ma nus shing gzhan mi byed na gang las blangs pa de la dbul ba dang /_phyir 'ongs nas dge 'dun bzhi pos rtsod pa sbed pa bsko ba dang /_de nas gnas brtan
[\[62a.5\]]dang bcas/_so sor thar pa dang bcas pa'i dge 'dun la sngar byung ba brjod de/_dus zla ba gsum du dbul ba dang /_des ma nus na de phyir dbul ba dang /_phyir phul na mdo sde dang 'dul ba dang /_ma mo 'dzin pa dag la sngar byung ba brjod de/_dus zla ba drug du dbul ba dang /_de dag gis
[\[62a.6\]]ma nus na gnas brtan mthu dang ldan pa la sngar byung ba brjod de/_dus thug pa med par dbul ba'i rim gyis 'dul bas rgyud gcig tu bya bas 'gyed pa'i phyir rtsod pa zhi bar bya'o/_/dge 'dun gyis gnas der gzu bo dag rtag tu bsko ba'i go rims rnam par gzhag pa ni 'di ltar bya ste/_gleng
[\[62a.7\]]bar bya ba dang /_gleng ba po'i gang zag 'gyed pa gnyis rang gi rtsod pa de nye bar zhi bar byed mi nus pa na/_dge 'dun gyis gnas der dge slong gzu bo tshogs par dbyung ba phyogs gnyi ga 'dra ba 'thab mo mi skyed pa ngo tsha shes shing bslab pa 'dod pa/_'dul ba la shin tu rnam par nges pa/_rtsod
[\[62b\]]
[\[62b.1\]]pa byung ba dpyod pa la mkhas pa/_rnam par zhen pa brtan zhing nyes rtsom med par 'jug pa snyoms par brda sprod pa/_brda sprod par byed pa/_mkhas pa chos nyi shu rtsa gnyis dang ldan pa gcig yan chad dang por spro bar bya ste/_gsol ba dang gnyis kyi las kyis bsko zhing dge 'dun gyi gnas
[\[62b.2\]]der gzu bo de dag gtan du dge 'dun gyi rtsod pa byung ngo cog rnam par zhi bar bya ba'i phyir bsko bar bya'i rtsod pa gcig gi phyir 'phral la bsko bar bya ba ni ma yin no/_/chos nyi shu rtsa gnyis gang zhe na/_ma mo las dge slong chos nyi shu rtsa gnyis dang ldan pa bsko bar bya ste/_nyi shu rtsa gnyis gang
[\[62b.3\]]zhe na/_ci tshe dang ldan pa de tshul khrims dang ldan zhing dang po nas phun sum tshogs pa dang /_ngo tsha shes shing 'gyod pa dang ldan pa la bsdams pa dang /_bslab par 'dod pa la bsdams pa dang /_'dul ba shin tu rnam par nges shing thos pa 'dzin la thos pa bsags pa dang /_lung nod pa
[\[62b.4\]]dang rtsod pa la mkhas pa dang /_rtsod pa kun nas slong ba la mkhas pa dang /_rtsod pa'i bye brag la mkhas pa dang /_rtsod pa 'gog pa la mkhas pa dang /_rtsod pa 'gags nas phyir mi 'byung ba la mkhas pa dang /_bstan bcos la mkhas pa dang /_gzhi lhag par spyod pa la mkhas shing nyes
[\[62b.5\]]rtsom med par smra ba dang /_nyes rtsam byed du mi 'jug pa dang /_lus dang ngag gis mi 'jug pa dang /_smra bar byed cing smras pa brda phrad par byed pa dang /_go bar byed cing go bas brda sprod par byed pa dang /_rnam par rig par byed cing rnam par rig pas brda phrad par byed pa dang /_nges par
[\[62b.6\]]rtogs par byed cing nges par rtogs pas brda phrad par byed pa dang /_'dun pas 'gro ba ma yin pa dang /_zhe sdang gis 'gro ba ma yin pa dang /_gti mug gis 'gro ba ma yin pa dang /_'jigs pas 'gro ba ma yin pa ste/_gzu bo chos nyi shu rtsa gnyis dang ldan pa ni chos kyi longs spyod dam/_
[\[62b.7\]]zang zing gi longs spyod kyis phyogs gnyi ga la mi brten pa yin no zhes gsungs pa yin no/_/dge 'dun gyis de dang por spro bar bya zhing /_gsol ba dang gnyis kyi las kyis bsko ba'i cho ga dang las ni 'di ltar bya ste/_gnas mal bsham pa byas nas gci brdungs te dris pa'i
[\[63a\]]
[\[63a.1\]]tshig gis dge slong rnams la yang dag par bsgo nas/_dge 'dun thams cad 'dug cing mthun par gyur pa na/_je dang por spro bar bya ste/_de'i 'og tu dge slong gcig gis gsol ba byas te las bya'o/_/'di'i sngags ni 'di yin te/_ming 'di zhes bgyi ba khyod
[\[63a.2\]]dge 'dun la rtsod pa byung ba rnams mngon sum gyis 'dul bas rnam par zhi bar byed par spro'am/_spro'o/_/dge 'dun btsun pa rnams gsan du gsol/_gzu bo ming 'di zhes bgyi ba 'di dge 'dun la rtsod pa byung ba rnams mngon sum gyis 'dul bas rnam par zhi bar bgyid par spro na/_gal te dge
[\[63a.3\]]'dun gyi dus la bab cing bzod na/_dge 'dun gyis gnang bar mdzod cig dang /_dge 'dun gyis ming 'di zhes bgyi ba 'di rtsod pa zhi bar bgyi bar bsko bar bgyi ste/_gzu bo ming 'di zhes bgyi ba 'di dge 'dun la rtsod pa byung ba rnams/_mngon sum gyis 'dul bas rtsod pa rnam par zhi bar bgyid do/_/
[\[63a.4\]]'di ni gsol ba'o/_/dge 'dun btsun pa rnams gsan du gsol/_gzu bo ming 'di zhes bgyi ba 'di dge 'dun la rtsod pa byung ba rnam par zhi bar bgyid par spro ste/_de'i slad du dge 'dun gyis gzu bo ming 'di zhes bgyi ba 'di rtsod pa rnam par zhi bar bgyid par bsko na/_tshe dang ldan pa gang
[\[63a.5\]]dag gzu bo ming 'di zhes bgyi ba 'di rtsod pa rnam par zhi bar bgyid par bsko bar bzod pa de dag ni cang ma gsung shig_/gang dag mi bzod pa de dag ni gsungs shig_/dge 'dun gyis bzod cing gnang nas/_dge 'dun gyis gzu bo ming 'di zhes bgyi ba 'di rtsod pa rnam par zhi bar bgyid par
[\[63a.6\]]bskos lags te/_'di ltar cang mi gsung bas de de bzhin du 'dzin to zhes gsungs pa yin no/_/de'i 'og tu gzu bo de dag gis don de legs par bsgrub pa'i go rims rnam par bzhag pa ni 'di ltar bya ste/_'gyed pa gnyis chos rnam par gtan la dbab pa dang /_tshul khrims rnam par gtan la
[\[63a.7\]]dbab pa'i dngos po'i de bzhin nyid la log par sgrub pa dang /_dngos po'i rnam par dpyod pa las byung ba'i 'khrug long 'gyed pa'i phyir rtsod pa de la/_gzu bo de dag gis chen po bstan pa dang /_nag po bstan pa dang mdo sde'i tshul gyis gang mdo sde la 'jug pa dang 'dul ba la snang ba dang /_chos nyid
[\[63b\]]
[\[63b.1\]]dang mi 'gal ba de ni chen po bstan pa dang mthun pas yang dag pa'i de bzhin nyid yin no/_/gang mdo sde la mi 'jug pa dang /_'dul ba la mi snang ba dang /_chos nyid dang 'gal ba la de ni nag po bstan pa dang mthun pas log pa'i de bzhin nyid yin no zhes chos rnam par gtan la dbab pa rnam par
[\[63b.2\]]nges par bya ba dang /_bslab pa bcas pa dang /_ltung ba rnam par gzhag pa bstan pa 'dul ba'i tshul gyi yul dang /_gang zag dang nyon mongs pa dang /_nyes pa'i gzhi'i bye brag gis bslab pa bcas pa dang /_rjes su bcas pa dang /_bcas pa las gnang ba dang /_gnang ba las bkag pa dang /_
[\[63b.3\]]rang bzhin gyi kha na ma tho ba dang bcas pa bkag pa dang /_gnang ba'i ltung ba sde lnga bsam pa dang sbyor ba'i sgo nas rnam par gzhag pa'i dngos gzhi dang /_sbyor ba dang sbyor ba'i sbyor ba'i ltung ba dang bcas pa'i 'jig rten dang mi 'gal ba dang /_'dul ba dang mi 'gal bar bsgrub pa la tshul khrims nyams pa dang /_
[\[63b.4\]]lta ba nyams pa dang /_cho ga nyams pa dang /_'tsho ba nyams pa dang /_ltung ba dang ltung ba med pa dang /_bslab par bya bas phyir bcos pa gang yin zhe na/_tshul khrims rnam par gtan la dbab pa dang /_rnam par nges par bya ba dang /_gzu bos mdun du gleng bar bya ba dang /_gleng ba po dang /_de dag gi rjes
[\[63b.5\]]su 'brang ba rnams kyi rgol ba dang /_lan gyi tshig dag mngon sum du byung ba gang yin pa des 'dul bar 'os pa la mngon sum gyis 'dul ba sbyin zhing /_rgyud gcig tu bya bas 'gyed pa'i phyir rtsod pa'i don de legs par bsgrub cing mtha' gcig tu nges par bya bas nges par zhi bar bya'o/_/rgyud gcig
[\[63b.6\]]tu bya ba zhes bya ba ni nges par rtogs par bya ba ste/_chos dang tshul khrims kyi dngos po gang la nges par rtogs pa gcig yod pa'i dngos po'i rgyud gang yin pa de mtha' gcig tu nges par bya ba ni rgyud gcig tu bya ba zhes bya'o/_/'di ltar dngos po'i de bzhin nyid la log par sgrub pa ni the tshom
[\[63b.7\]]zhes bya'o/_/the tshom ni nges par bskyed pas ldog pas/_des na mngon sum gyis 'dul bar 'os pa la/_mngon sum gyis 'dul ba sbyin pas rgyud gcig tu byas na chos dang tshul khrims kyi dngos po'i de bzhin nyid la log par sgrub pa las byung ba'i 'khrug long 'gyed pa'i phyir rtsod pa
[\[64a\]]
[\[64a.1\]]de zhi bar 'gyur ro/_/de'i 'og tu de dag gis nye bar ma zhi na dge 'dun la dbul ba'i go rims bzhin du rnam par gzhag pa ni 'di ltar bya ste/_gzu bo de dag gis rtsod pa de nye bar ma zhi na mtshams de'i dge 'dun nyid la bdag cag gis rtsod pa de mngon sum gyis 'dul
[\[64a.2\]]ba sbyin zhing rgyud gcig tu bya bas nye bar zhi ba ma nus kyis/_dge 'dun gyis chos ji lta ba dang /_'dul ba ji lta ba dang /_ston pa'i bstan pa ji lta ba dang /_ltung ba rnam par gzhag pa ji lta bas gleng bar bya ba dang /_gleng ba po dang /_de dag gi rjes su 'brang ba rnams kyis rgol ba dang /_
[\[64a.3\]]lan gyi tshig dag mngon du bya ba gang yin pa des 'dul bar 'os pa la mngon sum gyis 'dul ba sbyin zhing rgyud gcig tu bya bas rtsod pa de zhi bar mdzod cig ces dbul bar bya'o/_/de'i 'og tu dge 'dun des rtsod pa nye bar zhi bar byed ma nus na/_gsol ba dag bsko ba'i go rims rnam
[\[64a.4\]]par gzhag pa ni 'di ltar bya ste/_dge 'dun gyis de'i rtsod pa de nye bar zhi bar byed ma nus na/_dge slong gzu bo snga ma dag pas gsal ba'i dge slong gi dge 'dun gyi tshad las mi nyung ba dag dang por spro bar bya ste/_gsol ba dang gnyis kyi las kyis bsko zhing /_de dag gi rtsod pa de nye bar zhi bar
[\[64a.5\]]bya'o/_/dge 'dun gyis de dag dang por spro bar bya zhing gsol ba dang gnyis kyi las kyis bsko ba'i cho ga dang /_las ni 'di ltar bya ste gnas mal bsham pa byas nas gaN+DI brdungs te dris pa'i tshig gis/_dge slong rnams la yang dag par bsgo nas/_dge 'dun thams cad 'dug cing mthun
[\[64a.6\]]par gyur pa na/_je dang por spro bar bya ste/_de'i 'og tu dge slong gcig gis gsol ba byas te las bya'o/_/de'i sngags ni 'di yin te/_ming 'di zhes bya ba khyod dge 'dun la rtsod pa byung ba rnam par zhi bar byed pa spro'am/_spro'o/_/dge 'dun btsun pa rnams gsan du gsol/_dge slong
[\[64a.7\]]gsal ba ming 'di zhes bgyi ba 'di dge 'dun la rtsod pa byung ba rnam par zhi bar bgyid par spro na/_gal te dge 'dun gyis dus la bab cing bzod na/_dge 'dun gyis gnang bar mdzod cig dang /_dge 'dun gyis ming 'di zhes bgyi ba 'di gsal bar bsko bar bgyi ste/_gsal ba ming 'di
[\[64b\]]
[\[64b.1\]]zhes bgyi ba 'di dge 'dun la rtsod pa byung ba rnam par zhi bar bgyid do/_/'di ni gsol ba'o/_/dge 'dun btsun pa rnams gsan du gsol/_gsal ba ming 'di zhes bgyi ba 'di dge 'dun la rtsod pa byung ba rnam par zhi bar bgyid par spro ste/_de'i slad du dge 'dun gyis ming 'di zhes bgyi ba 'di rtsod pa
[\[64b.2\]]rnam par zhi bar bgyid par bsko na/_tshe dang ldan pa gang dag gsal ba ming 'di zhes bgyi ba 'di rtsod pa rnam par zhi bar bgyid par bsko bar bzod pa de dag ni cang ma gsung shig_/gang dag mi bzod pa de dag ni gsungs shig_/dge 'dun gyis bzod cing gnang nas/_dge 'dun gyi gsal ba ming
[\[64b.3\]]'di zhes bgyi ba 'di rtsod pa rnam par zhi bar bgyid par bskos lags te/_'di ltar cang mi gsung bas de de bzhin du 'dzin to/_/zhes gsungs pa yin no/_/de'i 'og tu sde tshan des ma nus na rang gi gsal ba'i yang gsal ba dag bsko ba'i go rims rnam par gzhag pa ni 'di ltar bya ste/_gzu bo'i
[\[64b.4\]]sde tshan gang yang rung ba des rtsod pa de nye bar zhi bar ma nus na/_gzu bo rnams sam/_dge 'dun rang gis dge slong gsal ba snga ma bzhin dag pas kyang ches gsal ba'i dge slong gsal ba'i yang gsal ba dag dang por spro bar bya ste/_gsol ba dang gnyis kyi las kyis bsko zhing de dag gis rtsod pa
[\[64b.5\]]de nye bar zhi bar bya'o/_/gzu bo rnams rang gis sam/_dge 'dun gyis de dag dang por spro bar bya ste/_gsol ba dang gnyis kyi las kyis bsko ba'i cho ga dang /_las ni 'di ltar bya ste/_gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsko na/_dge
[\[64b.6\]]'dun thams cad 'dug cing mthun par gyur pa na/_je dang por spro bar bya ste/_de'i 'og tu dge slong gcig gis gsol ba byas te las bya'o/_/de'i sngags ni 'di yin te/_ming 'di zhes bya ba khyod dge 'dun la rtsod pa byung ba rnam par zhi bar byed pa khyod spro'am/_spro'o/_/dge 'dun btsun pa rnams gsan du
[\[64b.7\]]gsol/_dge slong gsal ba'i yang gsal ba ming 'di zhes bgyi ba 'di dge 'dun la rtsod pa byung ba rnam par zhi bar bgyid par spro na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis ming 'di zhes bgyi ba 'di gsal ba'i yang gsal bar
[\[65a\]]
[\[65a.1\]]bsko bar bgyi ste/_gsal ba'i yang gsal ba ming 'di zhes bgyi ba 'di dge 'dun la rtsod pa byung ba rnam par zhi bar bgyid do/_/'di ni gsol ba'o/_/dge 'dun btsun pa rnams gsan du gsol/_/gsal ba'i yang gsal ba ming 'di zhes bgyi ba 'di dge 'dun la rtsod pa byung ba
[\[65a.2\]]rnam par zhi bar bgyid par spro ste/_de'i slad du dge 'dun gyis ming 'di zhes bgyi ba 'di rtsod pa rnam par zhi bar bgyid par bsko na/_tshe dang ldan pa gang dag gsal ba'i yang gsal ba ming 'di zhes bgyi ba 'di rtsod pa rnam par zhi bar bgyid par bsko bar bzod pa de dag ni cang ma gsung shig_/gang
[\[65a.3\]]dag mi bzod pa de dag ni gsungs shig_/dge 'dun gyis bzod cing gnang nas/_dge 'dun gyis gsal ba'i yang gsal ba ming 'di zhes bgyi ba 'di rtsod pa rnam par zhi bar bgyid par bskos lags te/_'di ltar cang mi gsung bas de de bzhin du 'dzin to zhes gsungs pa yin no/_/de'i 'og
[\[65a.4\]]tu de dag gis ma nus shing gzhan mi byed na gang las blangs pa de la dbul ba'i go rims bzhin rnam par gzhag pa ni 'di ltar bya ste/_gsal ba dang gsal ba'i yang gsal ba gang dag yin pa de dag gis rtsod pa de nye bar zhi bar byed ma nus shing rang gi sde tshan las/_sde tshan gzhan bsko bar yang
[\[65a.5\]]mi byed na/_de'i tshe dang po rtsod pa de gang las blangs pa de nyid las phyir dbul bar bya ste/_gsal ba'i yang gsal ba dag gis ni gzu bo dag gam dge 'dun la dbul lo/_/gzu bo dag gis ni rgol ba dang phyir rgol ba dag la dbul lo/_/de dag gis ni dge 'dun la dbul te/_bdag cag la khyed kyis gtad
[\[65a.6\]]pa ni rtsod pa 'di bdag cag gis mngon sum gyis 'dul ba sbyin zhing rgyud gcig tu bya bas zhi bar byed ma nus kyis/_khyed nyid la phyir dbul lo zhes phyir khungs khungs su phul nas/_dge 'dun bzhi pos nyams su blang bar bya ste/_de'i 'og tu phyir 'ongs nas/_dge 'dun bzhi pos rtsod pa de sbed pa bsko ba'i go rims rnam
[\[65a.7\]]par gzhag pa ni 'di ltar bya ste/_gsal ba'i yang gsal ba dag las rtsod pa de phyir 'ongs na/_dge 'dun bzhi bos rtsod pa zhi bar ma nus pa de mtshams gzhan gyi dge 'dun la zhi bar bya bar bcol ba'i phyir rtsod pa mtshams gzhan du sbed pa'i dge slong dang por spro bar bya ste/_gsol ba dang gnyis kyi las kyis
[\[65b\]]
[\[65b.1\]]bsko bar bya'o/_/dge 'dun bzhi pos dge slong rtsod pa sbed pa dang por spro bar bya ba ste/_gsol ba dang gnyis kyi las kyis bsko ba'i cho ga dang las ni 'di ltar bya ste/_gnas mal bsham pa byas nas/_gaN+DI brdungs te dris pa'i tshig gis dge slong rnams la yang dag par bsgo nas/_dge 'dun thams cad 'dug cing
[\[65b.2\]]mthun par gyur pa na/_je dang por spro bar bya ste/_de'i 'og tu dge slong gcig gis gsol ba bya ste las bya'o/_/de'i sngags ni 'di yin te/_ming 'di zhes bya ba khyod dge 'dun gyi rtsod pa sbed par spro'am/_spro'o/_/'dul ba dang ma mo 'dzin pa dag la sngar byung ba brjod de/_dus zla ba drug tu dbul ba'i go rims
[\[65b.3\]]rnam par gzhag pa ni 'di ltar bya ste/_mtshams gzhan gyi dge 'dun gnas brtan dang bcas/_so sor thar pa dang bcas pas rtsod pa de rnam par zhi bar byed ma nus te/_rtsod pa sbed pa'i dge slong de nyid la phul ba na/_rtsod pa sbed pa'i dge slong des/_mtshams snga ma'i dge 'dun bzhi po'i dge slong
[\[65b.4\]]mdo sde dang /_'dul ba dang /_ma mo 'dzin pa dag la rtsod pa de sngar ji ltar byung ba'i lo rgyus brjod de/_dus zla ba drug tshun chad kyis khyod kyis rtsod pa 'di rnam par zhi bar mdzad du gsol zhes sngags kyi tshig lan cig brjod pas dbul bar bya'o/_/de'i sngags ni 'di yin te/_tshe dang ldan pa
[\[65b.5\]]mdo sde 'dzin pa dang /_'dul ba 'dzin pa dang /_ma mo 'dzin pa dag gsan du gsol/_rtsod pa 'di ni gnas che ge mo zhes bgyi bar/_gang zag che ge mo dang /_ming che ge mo zhes bgyi ba las gzhi 'di'i slad du byung nas yun 'di srid cig lags te/_rtsod pa 'di gzu bo rnams la phul na gzu bo
[\[65b.6\]]rnams kyis kyang rnam par zhi bar bgyid rngo ma thogs te/_de dag gis dge 'dun la phul nas/_dge 'dun gyis kyang rnam par zhi bar bgyid rngo ma thogs te/_dge 'dun gyis dge slong gsal ba dag bskos na/_dge slong gsal ba rnams kyis kyang rnam par zhi bar bgyid rngo ma thogs te/_de dag gis dge slong
[\[65b.7\]]gsal ba'i yang gsal ba dag bskos na/_dge slong gsal ba'i yang gsal ba dag gis kyang rnam par zhi bar bgyid rngo ma thogs te/_de dag gis gsal ba rnams la phul ba las gsal ba rnams kyis dge 'dun la phul nas/_dge 'dun gyis bdag dge slong ming 'di zhes bgyi ba rtsod pa sbed
[\[66a\]]
[\[66a.1\]]par bskos te/_bdag rtsod pa sbed pa dge slong ming 'di zhes bgyi bas rtsod pa 'di gnas brtan dang bcas so sor thar pa dang bcas pa'i dge 'dun la zla ba gsum gyi mtha' tshun chad du phul na/_gnas brtan dang bcas/_so sor thar pa dang bcas pa'i dge 'dun gyis kyang rnam par zhi bar
[\[66a.2\]]bgyid rngo ma thogs te/_des kyang bdag rtsod pa sbed pa ming 'di zhes bgyi ba la stsal nas/_bdag rtsod pa sbed pa ming 'di zhes bgyi bas rtsod pa 'di mdo sde 'dzin pa dang /_'dul ba 'dzin pa dang /_ma mo 'dzin pa rnams la dbul lo/_/mdo sde 'dzin pa dang /_'dul ba 'dzin pa dang /_ma mo 'dzin pa rnams kyis rtsod pa
[\[66a.3\]]ni zla ba drug gi mtha' tshun chad kyi rnam par zhi bar mdzad du gsol zhes gsungs pa yin no/_/de'i 'og tu de dag gis ma nus na gnas brtan mthu dang ldan pa la sngar byung ba brjod do/_/dus thug pa med par dbul ba'i go rims rnam par gzhag pa ni 'di ltar bya ste/_dge slong mdo sde dang /_'dul ba dang /_
[\[66a.4\]]ma mo 'dzin pa 'di dag gis rtsod pa de rnam par zhi bar byed ma nus na de dag gis gnas brtan grags pa bas kyang ches grags pa/_de'i gtso bo bas kyang ches gtso bo gang yin pa de la rtsod pa de sngar ji ltar byung ba'i lo rgyus brjod de/_dus ni gnas de las gzhan na med pa'i phyir thug pa med pa la brten te/_
[\[66a.5\]]sngags kyi tshig lan cig brjod pas dbul bar bya'o/_/de'i sngags ni 'di yin te/_gnas brtan gsan du gsol/_rtsod pa 'di gnas che ge mo zhes bgyi bar/_gang zag che ge mo zhes bgyi ba dang /_ming che ge mo zhes bgyi ba las gzhi 'di'i slad du byung nas yun ji srid cig lags te/_rtsod pa
[\[66a.6\]]'di gzu bo rnams la phul na/_gzu bo rnams kyis kyang rnam par zhi bar bgyid rngo ma thogs te/_de dag gis dge 'dun la phul nas dge 'dun gyis kyang rnam par zhi bar bgyid par rngo ma thogs te/_dge 'dun gyis dge slong gsal ba dag bskos na dge slong gsal ba rnams kyis kyang rnam par zhi bar
[\[66a.7\]]bgyid rngo ma thogs te/_de dag gis dge slong gsal ba'i yang gsal ba dag bskos nas/_dge slong gsal ba'i yang gsal ba de dag gis kyang rnam par zhi bar bgyid rngo ma thogs te/_dge 'dun gyis dge 'dun btsun pa rnams gsan du gsol/_dge slong ming 'di zhes bgyi ba 'di/_dge 'dun gyi
[\[66b\]]
[\[66b.1\]]rtsod pa sbed par spro na/_gal te dge 'dun gyi dus la bab cing bzod na/_dge 'dun gyis gnang bar mdzod cig dang /_dge 'dun gyis ming 'di zhes bgyi ba 'di rtsod pa sbed par bsko bar bgyid de/_rtsod pa sbed pa ming 'di zhes bya ba 'di dge 'dun la rtsod pa sbed do/_/'di ni gsol ba'o/_/dge 'dun
[\[66b.2\]]btsun pa rnams gsan du gsol/_dge slong ming 'di zhes bgyi ba 'di dge 'dun gyi rtsod pa sbed par spro ste/_de'i slad du dge 'dun gyis ming 'di zhes bgyi ba 'di rtsod pa sbed par bsko na/_tshe dang ldan pa gang dag ming 'di zhes bgyi ba 'di rtsod pa sbed par bsko bar bzod pa de dag ni cang ma gsung shig_/
[\[66b.3\]]gang dag mi bzod pa de dag ni gsungs shig_/dge 'dun gyis bzod cing gnang nas/_dge 'dun gyis ming 'di zhes bgyi ba 'di rtsod pa sbed par bskos lags te/_'di ltar cang mi gsung bas de de bzhin du 'dzin to zhes gsungs pa yin no/_/de'i 'og tu des gnas brtan dang bcas/_so sor
[\[66b.4\]]thar pa dang bcas pa'i dge 'dun la sngar byung ba brjod de/_dus zla ba gsum du dbul ba'i go rims rnam par gzhag pa ni 'di ltar bya ste/_rtsod pa sbed pa des rtsod pa'i gzhi khyer te/_mtshams gzhan gyi dge 'dun gnas brtan dang bcas/_so sor thar pa dang bcas pa'i gnas su song ste/_rtsod pa de
[\[66b.5\]]sngar ji ltar byung ba'i lo rgyus brjod de/_dus zla ba gsum tshun chad kyis khyed kyis rtsod pa 'di rnam par zhi bar mdzad du gsol zhes dbul bar bya'o/_/rtsod pa sbed pa des rtsod pa de der dbul ba'i cho ga ni 'di yin te/_des der gnas mal bsham pa byas nas gaN+DI brdungs te/_dris pa'i tshig gis dge
[\[66b.6\]]slong rnams la yang dag par bsgo nas/_dge 'dun thams cad 'dug cing mthun par gyur pa na des mchil lham gnyis phud de/_rgan pa'i mtha' logs su phyag 'tshal nas/_tsog tsog por 'dug ste thal mo sbyar ba nas sngags kyi tshig lan cig brjod pas dbul bar bya'o/_/de'i sngags ni 'di yin te/_dge
[\[66b.7\]]'dun btsun pa rnams gsan du gsol/_rtsod pa 'di gnas che ge mo zhes bgyi ba dang /_gang zag che ge mo zhes bgyi ba dang /_ming che ge mo zhes bgyi ba las gzhi 'di'i slad du byung nas yun 'di srid cig lags te/_rtsod pa 'di gzu bo rnams la phul nas/_gzu bo rnams kyis kyang rnam par zhi
[\[67a\]]
[\[67a.1\]]bar bgyid rngo ma thogs te/_de dag gis phul nas/_dge 'dun gyis kyang rnam par zhi bar rngo ma thogs te/_dge 'dun gyis dge slong gsal bdag bskos na/_dge slong gsal ba rnams kyis kyang rnam par zhi bar bgyid rngo ma thogs te/_de dag gis kyang dge slong gsal ba'i yang gsal ba dag
[\[67a.2\]]bskos na dge slong gsal ba'i yang gsal ba de dag gis kyang rnam par zhi bar bgyid rngo ma thogs te/_de dag gis gsal ba rnams la phul ba las gsal ba rnams kyis dge 'dun la phul nas dge 'dun gyis bdag dge slong ming 'di zhes bgyi ba rtsod pa sbed par bskos te/_bdag rtsod pa sbed par dge slong ming 'di zhes bgyi
[\[67a.3\]]bas/_rtsod pa 'di gnas brtan dang bcas/_so sor thar pa dang bcas pa'i dge 'dun la dbul lo/_/dge 'dun btsun pa rnams kyis rtsod pa 'di zla ba gsum gyi mtha' tshun chad kyis rnam par zhi bar mdzad du gsol zhes gsungs pa yin no/_/de'i 'og tu des ma nus na/_de la phyir dbul ba'i go
[\[67a.4\]]rims rnam par gzhag pa ni 'di ltar bya ste/_mtshams gzhan gyi dge 'dun gnas brtan dang bcas pa des rtsod pa de rnam par zhi bar ma nus na/_rtsod pa sbed pa'i dge slong de la phyir dbul bar bya ste/_dge 'dun bzhi pos rtsod pa bdag cag la spos pa 'di bdag cag gis mngon sum gyis 'dul ba
[\[67a.5\]]sbyin zhing rgyud gcig tu bya bas zhi bar ma nus kyis khyed nyid la phyir dbul lo zhes bya ba'i tshig gis dbul bar bya'o//_//so sor thar pa'i mdo'i gzhung 'grel/_bam po nyi shu drug pa/_de'i 'og tu phyir phul ba na/_des mdo sde 'dzin pa dang /_'dul ba 'dzin pa dang /_ma mo 'dzin pa
[\[67a.6\]]dang /_dge slong gsal ba rnams la phul ba las/_gsal ba rnams kyis dge 'dun la phul nas/_dge 'dun gyis bdag dge slong ming 'di zhes bgyi ba rtsod pa sbed par bskos te/_bdag rtsod pa sbed par dge slong ming 'di zhes bgyi bas rtsod pa 'di gnas brtan dang bcas pa/_so sor thar pa dang
[\[67a.7\]]bcas pa'i dge 'dun la zla ba gsum gyi mtha' tshun chad du phul na/_des kyang rnam par zhi bar bgyid rngo ma thogs te/_des bdag rtsod pa sbed pa ming 'di zhes bgyi ba la stsal nas/_bdag rtsod pa sbed pa ming 'di zhes bgyi bas rtsod pa 'di mdo sde 'dzin pa dang /_'dul ba 'dzin pa dang /_ma mo 'dzin pa
[\[67b\]]
[\[67b.1\]]ba rnams la zla ba drug gi mtha' tshun chad du phul nas/_de dag gis kyang rnam par zhi bar bgyid rngo ma thogs nas/_de dag gis kyang bdag rtsod pa sbed pa ming 'di zhes bgyi ba la stsal te/_bdag rtsod pa sbed pa ming 'di zhes bgyi bas rtsod pa 'di gnas brtan la dbul lo/_/gnas brtan gyis rtsod pa 'di thug pa
[\[67b.2\]]ma mchis pa tshun chad kyi rnam par zhi bar mdzad du gsol zhes gsungs pa yin no/_/gnas brtan des gdul bar bya ba de nyid la ji ltar bsgrub par bya zhe na/_des de gnyis la ji ltar bdag gir bya ba tha na 'dag rdzas dang so shing yan chad cung zad kyang spang bar bya'o/_/lhan cig 'greng ba dang /_'dug pa dang /_
[\[67b.3\]]lhan cig 'chag sar 'chag pa dang /_gtam 'dre ba dang /_phebs par smra ba yang spang bar bya'o/_/rjes su 'brang na de dag la 'di skad ces tshe dang ldan pa khyed cag legs par gsungs pa'i chos 'dul ba la rab tu byung nas 'thab par gyur/_mtshang 'dru bar gyur rtsod par gyur/_'gyed par gyur
[\[67b.4\]]cing gnas pa ni ma rnyed de/_rnyed pa ni ma yin no/_/nyes pa ni rnyed kyis legs par rnyed pa ma yin gyis/_tshe dang ldan pa dag ma 'thab cig_/mtshang ma 'dru zhig_/ma rtsod cig_/ma 'gyed cig_/'gyed pa gnyi ga rgyal ba med do/_/rgyug pa gnyi ga mgyogs pa med do/_/gcig rgyal gcig pham
[\[67b.5\]]du 'gyur ro zhes brjod par bya'o/_/de tsam gyis na chos rnam par gtan la dbab pa dang /_tshul khrims rnam par gtan la dbab pa'i dngos po'i de bzhin nyid la log par sgrub pa las byung ba'i 'khrug long 'gyed pa'i phyir rtsod pa mngon sum gyis 'dul bas rgyud gcig tu bya bas zhi bar 'gyur ba 'gyed pa
[\[67b.6\]]gnyis rang gis mi nus na tshogs par dbyung ba dag gis legs par bsgrub pas zhi bar bya ba de zhi bar 'gyur ro/_/re zhig de ltar na 'gyed pa'i phyir rtsod pa mngon sum gyis 'dul bas rgyud gcig tu bya bas zhi ba yin no/_/da ni chos rnam par gtan la dbab pa nyi tshe'i dngos po'i de bzhin nyid la log
[\[67b.7\]]par sgrub pa las byung ba'i 'khrug long 'gyed pa'i phyir rtsod pa tshul shing mang po sbyin pas rgyud gcig tu bya ba zhi bar 'gyur ba ches mang ba'i blos legs par gzhag pa zhes bya ba legs par bsgrub pa'i rnam pa gzhan gyis zhi bar bya ba bshad par bya ste/_'di ni chos rnam par gtan la dbab pa
[\[68a\]]
[\[68a.1\]]la srid kyi/_tshul khrims rnam par gtan la dbab pa la mi srid de/_de'i skabs kyi shes pa ni 'gyed pa gnyis dang 'brel pa yin pa'i phyir ro/_/de'i rnam par gzhag pa ni 'gyed pa gnyis rang gis mi nus na tshogs par dbyung ba dag gis legs par bsgrub pas zhi bar ma nus pa'i
[\[68a.2\]]nyid yin zhing rgol ba dang /_phyir rgol ba dag gis rtsod pa de gces par gzung ba nyid dang /_rab tu dam pa nyid dang /_mi zad pa nyid dang /_bsdam par bya ba nyid ma yin pa'i don dang /_gnas brtan mthu dang ldan pa la sngar byung ba brjod de/_dus thug pa med par dbul ba'i mthar thug pa dag yongs su nyon
[\[68a.3\]]mongs par gyur pa nyid yin na/_de dag dge 'dun bzhi pos tshul shing 'drim pa'i dge slong bskos te/_chos dang chos ma yin pa'i tshul shing mang po brim zhing gang mang ba'i phyogs su skyo sdogs mi bya ba zhes 'dul bar 'os pa la tshul shing mang po sbyin pas rgyud gcig tu bya bas rtsod pa de zhi bar bya ba gang yin no/_/
[\[68a.4\]]de'i go rims rnam par gzhag pa ni 'di yin te/_dge 'dun gyis tshul shing mang po 'drim pa bsko ba dang /_tshul shing 'drim pa'i kun du spyad pa'i chos bstan pa dang /_de la chos mang ba'i blos legs par gzhag pa zhes bya ba legs par bsgrub pa'i rnam pa gzhan
[\[68a.5\]]gyis rgyud gcig tu bya bas zhi bar bya ba'o/_/de la dge slong tshul shing mang po 'drim pa bsko ba'i go rims rnam par gzhag pa ni 'di ltar bya ste/_dge 'dun bzhi po rgol ba dang /_phyir rgol ba'i phyogs su rnam par gnas pa dang gnyis kas phyir blo mthun par byas te/_tshul shing 'drim pa'i dge slong chos dang ldan pa
[\[68a.6\]]gcig dang por spro bar bya ste/_gsol ba dang gnyis kyi las kyis bsko bar bya'o/_/dge 'dun gyis dang por de spro bar bya zhing gsol ba dang gnyis kyi las kyis bsko ba'i cho ga dang las ni 'di ltar bya ste/_gnas mal bsham pa byas nas/_gaN+DI brdungs te/_dris pa'i tshig gis dge slong rnams la yang dag
[\[68a.7\]]par bsgo nas/_dge 'dun thams cad 'dug cing mthun par gyur pa na/_je dang por spro bar bya ste/_de'i 'og tu dge slong gcig gis gsol ba byas te las bya'o/_/de'i sngags ni 'di yin te/_ming 'di zhes bya ba khyod dge 'dun la tshul shing 'drim par spro'am/_spro'o/_/dge 'dun btsun pa rnams gsan du
[\[68b\]]
[\[68b.1\]]gsol/_dge slong ming 'di zhes bgyi ba 'di dge 'dun la tshul shing 'drim par spro na/_gal te dge 'dun gyi dus la bab cing bzod na/_dge 'dun gyis gnang bar mdzod cig dang /_dge 'dun gyis dge slong ming 'di zhes bgyi ba 'di tshul shing 'drim par bsko bar bgyi ste/_dge slong tshul shing 'drim pa ming 'di
[\[68b.2\]]zhes bgyi ba tshul shing 'drim mo/_/'di ni gsol pa'o/_/dge 'dun btsun pa rnams gsan du gsol/_dge slong ming 'di zhes bgyi ba 'di dge 'dun la tshul shing 'drim par spro ste/_de'i slad du dge 'dun gyis ming 'di zhes bgyi ba 'di tshul shing 'drim pa bsko na/_tshe dang ldan pa gang dag ming 'di zhes
[\[68b.3\]]bgyi ba 'di tshul shing 'drim par bsko bar bzod pa de dag ni cang ma gsung shig_/gang dag mi bzod pa de dag ni gsungs shig_/dge 'dun gyis bzod cing gnang nas dge 'dun gyis dge slong ming 'di zhes bgyi ba 'di tshul shing 'drim par bskos lags te/_'di ltar cang mi gsung bas de de bzhin du 'dzin to
[\[68b.4\]]zhes gsungs pa yin no/_/de'i 'og tu tshul shing 'drim pa'i kun du spyod pa'i chos bstan pa'i gau rims rnam par gzhag pa ni 'di ltar bya ste/_dge slong tshul shing 'drim pa des chos dang chos ma yin pa'i phyogs kyi tshul shing rnam pa gnyis nye bar gzhag par bya ste/_chos kyi tshul shing dag ni ya yo med pa
[\[68b.5\]]dang /_khyar khyor med pa dang /_chas chus med pa dang /_kha dog bzang ba dang /_dri zhim pa dang /_reg pa 'jam pa nyid du bya'o/_/chos ma yin pa'i tshul shing de dag ni de las bzlog par bya'o/_/des dge 'dun la deng tshul shing 'dram par 'gyur gyis thams cad kyis 'du bar bya'o zhes gsol lo/_/gal te
[\[68b.6\]]de ltar 'du ba sbyin pas tshogs pa na chos ma yin pa'i tshul shing lhag par 'gyur bar sems na brim par mi bya'o/_/'drim pa'i tshe na lag pa g.yas pas chos kyi tshul shing dag bzung zhing g.yon pas chos ma yin pa'i tshul shing dag bzung ngo /_/chos ma yin pa'i tshul shing dag g.yogs te/_chos kyi tshul
[\[68b.7\]]shing dag snang bar byas nas/_dge 'dun la 'di skad ces gnas brtan 'di dag ni chos kyi tshul shing ya yo med pa/_khyar khyor med pa/_chas chus med pa/_kha dog bzang ba/_dri zhim pa/_reg pa 'jam pa dag yin gyi lang shig ces brjod par bya'o/_/gal te lan pa dag chos ma yin pa'i tshul shing tshol na tshig
[\[69a\]]
[\[69a.1\]]gnyis kyi bar du mi dbul lo/_/g.yogs sam phye ba gang gi chos kyi tshul shing mang bar gyur pa de ltar brim par bya'o/_/chos kyi tshul shing blangs pa dag gis slob ma la sogs pa gang chos ma yin pa'i tshul shing len par rtsol ba ltar na/_de dag la 'di skad ces tshe dang ldan pa khyod
[\[69a.2\]]kyi mkhan po dang /_slob dpon dang mkhan po gcig pa dang /_slob dpon gcig pa dang /_gtam 'dre ba dang /_phebs par smra ba dang /_smos 'drin pa dang /_'grogs bshes dag gis chos kyi tshul shing blangs kyis/_khyod kyis kyang chos kyi tshul shing long shig/_/khyod de dag dang lhan cig rtsod
[\[69a.3\]]par gyur na ma legs so zhes rna drung du gshub po/_/de'i 'og tu tshul shing len pa'i kun du spyod pa'i chos bstan pa'i go rims rnam par gzhag pa ni 'di ltar bya ste/_dge slong tshul shing len pa dag gis chos ma yin pa'i tshul shing blang bar mi bya'o/_/len na 'dul ba dang 'gal ba'i nyes byas kyi
[\[69a.4\]]ltung ba bshags par bya'o/_/dge slong mdo sde 'dzin pa dang /_'dul ba 'dzin pa dang /_ma mo 'dzin pa dag blang bar ma dris par tshul shing blang bar mi bya'o/_/dbyen du 'gyur ba'i bzod pas e ma'o/_/dbye bar gyur na ci ma rung snyam pa'i mngon par 'dod pas tshul shing blang bar mi bya'o/_/chos ma
[\[69a.5\]]yin pas e ma'o chos ma yin par byung bar gyur na ci ma rung snyam pas tshul shing blang bar mi bya'o/_/'di ltar e ma'o bye bar gyur na ci ma rung snyam pa dang /_e ma'o chos ma yin pa byung bar gyur na ci ma rung snyam pa med du zin kyang bye ba'i don 'di lta bu dang /_'di na dge slong dag dbyen la mngon par
[\[69a.6\]]zhen par byed pa de lta bu dag yod pas/_ston pa nyid kyang 'ga' zhig 'byung bar 'gyur ro snyam pa shes na de ltar yang tshul shing blang bar mi bya'o/_/de'i 'og tu de la ches mang po'i blos legs par gzhag pa zhes bya ba legs par bsgrub pa'i rnam pa gzhan gyis rgyud gcig tu bya bas zhi bar bya ba'i go
[\[69a.7\]]rims rnam par gzhag pa ni 'di ltar bya ste/_dge 'dun rgol ba dang /_phyir rgol ba'i phyogs su rnam par gnas pa gnyis kas blo mthun par bya ste/_chos dang chos ma yin pa'i tshul shing brim par dri ma zin pa'i 'og tu bgrangs te mnyam pa nyid yin na/_nyan thos chen po btsun pa kun shes kau N+Di n+ya la
[\[69b\]]
[\[69b.1\]]bsngo ste/_chos kyi tshul shing gcig blang bar bya zhing chos smra ba rgyal bar bya'o/_/de ltar rtsod pa de chos kyi nye bar zhi bar gyur pa yin no/_/chos ma yin pa'i tshul shing lhag na ni rtsod pa des chos ma yin pas nye bar zhi bar gyur pa yin no/_/chos ma yin pas zhi ba la skyo
[\[69b.2\]]sdogs mi bya'o/_/chos kyis zhi ba la skyo sdogs byed na ltung byed du 'gyur ro/_/chos ma yin pas zhi ba la skyo sdogs byed na nyes byas su 'gyur ro/_/'dir rtsod pa de nye bar zhi bar bya ba gtso che ba'i chos dang chos ma yin pa ni chos rnam par gtan la dbab pa'i skabs gzhan yang yod pas de la dam du gzung bar mi bya'o/_/de tsam gyis na chos rnam
[\[69b.3\]]par gtan la dbab pa nyi tshe'i dngos po'i de bzhin nyid la log par bsgrubs pa las byung ba'i 'khrug long 'gyed pa'i phyir rtsod pa tshul shing mang po sbyin pas rgyud gcig tu bya bas zhi bar 'gyur ba ches mang po'i blos legs par gzhag pa zhes bya ba legs par bsgrub pa'i rnam pa gzhan gyis zhi bar bya ba de zhi bar 'gyur
[\[69b.4\]]ro/_/rgyud gcig tu bya bas zhes bya ba ni nges par rtogs par bya ba ste/_'dir ni chos nyi tshe'i dngos po gang la nges par rtogs pa gcig yod pa'i dngos po'i rgyud gang yin pa de mtha' gcig tu nges par bya ba ni rgyud gcig tu bya ba zhes bya'o/_/'di ltar dngos po'i de bzhin nyid la log par sgrub pa ni the tshom
[\[69b.5\]]zhes bya ba ste/_the tshom ni nges pa bskyed pas ldog pas des ni tshul shing mang po sbyin par 'os pa la/_tshul shing mang po sbyin pas rgyud gcig tu bya bas na chos kyi dngos po'i de bzhin nyid la log par bsgrubs pa las byung ba de'i 'khrug long 'gyod pa'i phyir rtsod pa de zhi bar 'gyur ro/_/de ltar na 'gyed pa'i phyir rtsod pa
[\[69b.6\]]tshul shing mang po sbyin pas rgyud gcig tu bya bas zhi ba yin no/_/'gyed pa'i phyir rtsod pa zhi bar bya ba bshad zin to//_//da ni mi gdams pa'i phyir rtsod pa zhi bar bya ba bshad par bya ste/_'khrug long gi rgyu gnyis pa gdams ngag la sogs pa 'jog pas gzhan spong ba las byung ba'i 'khrug long mi
[\[69b.7\]]gdams pa'i phyir rtsod pa ni mngon sum gyis 'dul ba dang /_tshul shing mang po sbyin pas rgyud gcig tu bya ba de nyid dang /_dran pas 'dul ba dang /_ma smyos pas 'dul bas dag pa sbyin pas zhi bar bya'o zhes gsungs pa la/_'khrug long gi rgyu gnyis pa gdams ngag la sogs pa 'jog pas gzhan spong ba las byung ba'i
[\[70a\]]
[\[70a.1\]]'khrug long mi gdams pa'i phyir rtsod pa ni gdams ngag la sogs pa 'jog pas gzhan spong ba rgyu dang bcas pa nyid las byung ba yang yod/_rgyu med pa las byung ba yang yod/_de la rgyu dang bcas pa ni yul dang dus dang gzhi gang las byung ba'i rgyu yod pa nyid kyis spong ba'o/_/rgyu
[\[70a.2\]]med pa ni gleng ba'i kha na ma tho ba med pa la gzhi med pas gleng ba la sogs pas spong ba'o/_/de la rgyu dang bcas pa nyid las byung ba ni mngon sum gyis 'dul ba dang /_tshul shing mang po sbyin pas rgyud gcig tu bya bas zhi bar 'gyur la/_rgyu med pa las byung ba ni dran pas 'dul ba dang /_ma smyos pas
[\[70a.3\]]'dul bas dag pa sbyin pas zhi bar 'gyur ro/_/de la re zhig gdams ngag la sogs pa 'jog pas gzhan spong ba rgyu dang bcas pa nyid las byung ba'i 'khrug long mi gdams pa'i phyir rtsod pa mngon sum gyis 'dul ba dang /_tshul shing mang po sbyin pas rgyud gcig tu bya bas zhi bar 'gyur ba je bshad par bya
[\[70a.4\]]ste/_de la 'dir yang mngon sum gyis 'dul ba dang /_tshul shing mang po sbyin pas rgyud gcig tu bya bas zhi bar 'gyur ba'i tshul gzhan ni snga ma bzhin no/_/khyad par ni sngar 'khrug long gi rgyu dang po chos rnam par gtan la dbab pa dang /_tshul khrims rnam par gtan la dbab pa'i dngos po'i de bzhin
[\[70a.5\]]nyid la log par bsgrubs pa las byung ba'i 'khrug long 'gyod pa'i phyir rtsod pa ni mngon sum gyis 'dul bas rgyud gcig tu bya bas zhi bar bstan la/_chos rnam par gtan la dbab pa nyi tshe'i dngos po'i de bzhin nyid las log par bsgrubs pa las byung ba'i 'khrug long 'gyed pa'i phyir rtsod pa ni tshul shing mang po sbyin pas
[\[70a.6\]]rgyud gcig tu bya bas zhi bar bstan to/_/'dir ni 'khrug long gi rgyu gnyis pa gdams ngag la sogs pa 'jog pas gzhan spong ba rgyu dang bcas pa chos dang tshul khrims gnyi gas gdams ngag la sogs pa 'jog pas gzhan spong ba rgyu dang bcas pa nyid las byung ba'i 'khrug long mi gdams pa'i phyir rtsod pa ni
[\[70a.7\]]mngon sum gyis 'dul bas rgyud gcig tu bya bas zhi bar 'gyur la chos nyi tshe'i gdams ngag la sogs pa 'jog pas gzhan spong ba rgyu dang bcas pa nyid las byung ba'i 'khrug long mi gdams pa'i phyir rtsod pa ni tshul shing mang po sbyin pas rgyud gcig tu bya bas zhi bar 'gyur ro zhes bya bar sbyar ro/_/de
[\[70b\]]
[\[70b.1\]]la re zhig gdams ngag la sogs pa 'jog pas gzhan spong ba rgyu dang bcas pa nyid las byung ba'i 'khrug long mi gdams pa'i phyir rtsod pa mngon sum gyis 'dul ba dang /_tshul shing mang po sbyin pas rgyud gcig tu bya bas zhi ba yin no/_/da ni gdams ngag la sogs pa 'jog pas gzhan spong ba rgyu med pa
[\[70b.2\]]nyid las byung ba'i 'khrug long mi gdams pa'i phyir rtsod pa dran pas 'dul ba dang /_ma smyos pas 'dul bas dag pa sbyin pas zhi bar 'gyur ba bshad par bya ste/_de ni gal te dge slong de la ltung ba gang gis gleng bar bya ba'i ltung ba de'i kha na ma tho ba med par gyur na de'i phyir de la dran pas 'dul ba dang /_ma
[\[70b.3\]]smyos pas 'dul bas dag pa sbyin pas zhi bar bya'o/_/de la gdams ngag la sogs pa 'jog pas gzhan spong ba rgyu med pa nyid ni rnam pa bzhi ste/_gzhi med pas gleng ba dang /_gzhan rjes su bsgrub pa'i dbang gis gleng ba dang /_phyir bcos pa la mi ltos pas gleng ba dang /_smyon pas byas pas gleng
[\[70b.4\]]ba'o/_/de la gzhi med pas gleng ba ni gang zag dag pa ltung ba med pa nyid la mthong ba dang thos pa dang dogs pa'i gzhi med pas gleng ba'o/_/gzhan rjes su bsgrub pa'i dbang gis gleng ba ni des ltung ba gzhan rjes su bsgrubs la gzhan gyis gleng bar byed pas te/_ltung byed rjes su bsgrub pa'i dbang gis
[\[70b.5\]]de la dge 'dun lhag ma la sogs pas gleng ba lta bu'o/_/phyir bcos pa la mi ltos par gleng ba ni 'di la ltung ba byung bar gyur to zhes bya ba de des chos bzhin du phyir bcos pa nyid la mi ltos par yang gleng ba'o/_/smyon pas byas pas gleng ba ni smyon pa'i gnas skabs su des rung ba ma yin pa kun du spyad pa des
[\[70b.6\]]ma smyos pa'i dus su gleng bar byed pa'o/_/dang po gsum la ni dran pas 'dul bas dag pa sbyin pas zhi bar bya'o/_/tha ma la ni ma smyos pas 'dul bas dag pa sbyin pas zhi bar bya'o/_/de la dran pas 'dul ba sbyin pa'i go rims rnam par gzhag pa ni 'di yin te/_de la rang gis dge 'dun la gsol ba
[\[70b.7\]]dang /_dge 'dun gyis gsol ba dang bzhi'i las kyis sbyin par bya'o/_/de nas dge slong gzhan dag gis dran pa dang ldan pa nyid du 'dzin gyi ltung ba dang bcas par mi 'dzin te/_des 'dul bar 'os pa la dran pas 'dul ba sbyin zhing dag pa sbyin pas rtsod pa de zhi bar 'gyur ro/_/de rang gis dge 'dun la
[\[71a\]]
[\[71a.1\]]gsol ba'i go rims rnam par gzhag pa ni 'di ltar bya ste/_de rang gis gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsgo nas/_dge 'dun thams cad 'dug cing mthun par gyur pa la mchil lham gnyis phud nas rgan pa'i mtha'
[\[71a.2\]]logs su tsog pur 'dug ste/_thal mo sbyar ba btud nas rang gi dran pas 'dul ba gsol ba'i sngags lan gsum bzlas pas gsol lo/_/de'i sngags ni 'di yin te/_dge 'dun btsun pa rnams gsan du gsol/_bdag dge slong gyad bu nor la dge slong ma mdza' mos yang dag pa ma lags pa
[\[71a.3\]]gsob gsog brdzun gyis skur te/_bdag la dge slong dag gis gzhi de gleng bas bdag dge slong gyad bu nor/_dge 'dun las dran pas 'dul ba gsol na/_thugs brtse ba can dge 'dun btsun pa rnams kyis/_thugs brtse ba'i slad du bdag dge slong gyad bu nor la dran pas 'dul ba stsal du gsol/_lan
[\[71a.4\]]gsum du bzlas zhes gsung ba pa yin na/_/de'i 'og tu dge 'dun gyis gsol ba dang bzhi'i las kyis sbyin par bya ba'i go rims rnam par gzhag pa ni 'di ltar bya ste/_de'i 'og tu dge slong gcig gis gsol ba byas te las bya'o/_/de'i sngags ni 'di yin te/_dge 'dun btsun pa rnams gsan du
[\[71a.5\]]gsol/_dge slong gyad bu nor 'di la dge slong ma mdza' mos yang dag pa ma lags pa gsob/_gsog brdzun gyis skur te/_'di la dge slong gcig gis gzhi des glengs pas/_dge slong gyad bu nor 'di dge 'dun la dran pas 'dul ba gsol na/_gal te dge 'dun gyis dus la bab cing bzod na/_dge
[\[71a.6\]]'dun gyis gnang bar mdzod cig dang /_dge 'dun gyis dge slong gyad bu nor 'di la dran pas 'dul ba stsal to/_/'di ni gsol ba'o/_/dge 'dun btsun pa rnams gsan du gsol/_dge slong gyad bu nor 'di la dge slong ma mdza' mos yang dag pa ma lags pa gsol/_gsog brdzun gyis skur te/_'di la
[\[71a.7\]]dge slong dag gis gzhi des glengs bas dge slong gyad bu nor 'di dge 'dun la dran pas 'dul ba gsol te/_de'i slad du dge 'dun gyis dge slong gyad bu nor 'di la dran pas 'dul ba stsal na/_tshe dang ldan pa gang dag dge slong gyad bu nor 'di la dran pas 'dul ba stsal bar bzod pa de dag ni cang ma gsung shig_/gang
[\[71b\]]
[\[71b.1\]]dag mi bzod pa de dag ni gsungs shig_/'di ni brjod pa dang po ste/_de bzhin du lan gnyis lan gsum du bzlas/_dge 'dun gyis bzod cing gnang nas dge slong gyad bu nor 'di la dran pas 'dul ba stsal lags te/_cang mi gsung bas de de bzhin du 'dzin to zhes gsungs pa yin no/_/de ltar gdams
[\[71b.2\]]dag la sogs pa 'jog pas gzhan spong ba rgyu med pa dang /_gzhi med par gleng ba dang /_gzhan rjes su bsgrub pa'i dbang gis gleng ba dang /_phyir bcos pa la mi ltos par gleng ba nyid la byung ba'i 'khrug long mi gdams pa'i phyir rtsod pa dran pas 'dul bas dag pa sbyin pas zhi ba yin no/_/de la ma smyos pas
[\[71b.3\]]'dul ba sbyin pa'i go rims rnam par gzhag pa ni 'di yin te/_de rang gis dge 'dun la gsol ba dang /_dge 'dun gyis gsol ba dang /_bzhi'i las kyis sbyin par bya'o/_/de byin na dge slong de la dge slong de dag gis rang bzhin du gnas par 'dzin gyis ltung ba dang bcas par mi 'dzin
[\[71b.4\]]to/_/des 'dul bar 'os pa la ma smyos pas 'dul ba sbyin zhing dag pa sbyin pas rtsod pa de zhi bar 'gyur ro/_/de rang gis dge 'dun la gsol ba'i go rims rnam par gzhag pa ni 'di ltar bya ste/_de rang gis gnas mal bsham pa byas nas gaN+DI brdungs te dris pa'i tshig gis dge slong rnams la yang dag
[\[71b.5\]]par bsgo nas dge 'dun thams cad 'dug cing mthun par gyur pa na/_mchil lham gnyis phud nas rgan pa'i mtha' logs su tsog pur 'dug ste/_thal mo sbyar ba btud nas rang gis ma smyos pas 'dul ba'i go rims kyi sngags lan gsum bzlas pas gsol lo/_/de'i sngags ni 'di yin te/_dge 'dun
[\[71b.6\]]btsun pa rnams gsan du gsol/_bdag dge slong bye ma skyes smyos pa/_sems 'khrugs pa sdug bsngal gyi tshor bas gzir ba/_dge slong gi tshul ma lags pa/_rjes su mthun pa ma lags pa/_rung ba ma lags pa/_tshul dang mthun pa ma lags pa/_mang du spyod cing smras te stsal na/_mig
[\[71b.7\]]gyur/_kha chu zags/_bzhin bsgyur/_sa la 'gres ldog_/gnyid kyis ma log kyang gnyid kyis log pa ltar bcos/_ma smyos kyang smyos pa ltar bcos/_smra bar ma bsams kyang smras te bdag gi dran pa rnyed na/_bdag la dge slong rnams kyis gzhi des gleng bas/_bdag dge slong bye ma skyes dge
[\[72a\]]
[\[72a.1\]]'dun las ma smyos pas 'dul ba gsol na/_thugs brtse ba can dge 'dun btsun pa rnams kyis thugs brtse ba'i slad du bdag dge slong bye ma skyes la ma smyos pas 'dul ba stsal du gsol/_lan gsum du bzlas zhes gsungs pa yin no/_/de'i 'og tu dge 'dun gyis gsol ba dang /_bzhi'i
[\[72a.2\]]las sbyin par bya ba'i go rims rnam par gzhag pa ni 'di ltar bya ste/_de'i 'og tu dge slong gcig gis gsol ba byas te las bya'o/_/de'i sngags ni 'di yin te/_dge 'dun btsun pa rnams gsan du gsol/_dge slong bye ma skyes smyos pa/_sems 'khrugs pa/_sdug bsngal gyi tshor bas gzer
[\[72a.3\]]ba 'di dge slong gi tshul ma lags pa/_rjes su mthun pa ma lags pa/_rung ba ma lags pa/_tshul dang mthun pa ma lags pa/_mang du spyad cing smras te/_stsal nas mig gyur/_kha chu zags/_bzhin bsgyur/_sa la 'gres ldog_/gnyid kyis ma log kyang gnyid kyis log pa ltar bcos/_ma
[\[72a.4\]]smyos kyang smyos pa ltar bcos/_smra bar ma bsams kyang smras te/_'dis dran pa rnyed na/_'di la dge slong rnams gzhi des glengs pas/_dge slong bye ma skyes 'di dge 'dun las ma smyos pas 'dul ba gsol na/_gal te dge 'dun gyi dus la bab cing bzod na/_dge 'dun gyis gnang bar mdzod cig
[\[72a.5\]]dang /_dge 'dun gyis dge slong bye ma skyes la ma smyos pas 'dul ba stsal to/_/'di ni gsol ba'o/_/dge 'dun btsun pa rnams gsan du gsol/_dge slong bye ma skyes smyos pa/_sems 'khrugs pa/_sdug bsngal gyi tshor bas gzir ba 'dis/_dge slong gi tshul ma lags pa/_rjes su mthun
[\[72a.6\]]pa ma lags pa/_rung ba ma lags pa/_tshul dang mthun pa ma lags pa/_mang du spyad cing smras pa ste stsal nas/_mig gyur/_kha chu zags/_bzhin bsgyur/_sa la 'gres ldog_/gnyid kyis ma log kyang gnyid kyis log pa ltar bcos/_ma smyos kyang smyos pa ltar bcos/_smra
[\[72a.7\]]bar ma bsams kyang smras te/_'dis dran pa rnyed na/_'di la dge slong rnams kyis/_gzhi des glengs bas dge slong bye ma skyes 'di dge 'dun las ma smyos pas 'dul ba gsol te/_de'i slad du dge 'dun gyis/_dge slong bye ma skyes la ma smyos pas 'dul ba stsal na/_tshe dang ldan pa
[\[72b\]]
[\[72b.1\]]gang dag dge slong bye ma skyes la ma smyos pas 'dul ba stsal du bzod pa de dag ni cang ma gsung shig_/gang dag mi bzod pa de dag ni gsungs shig_/'di ni las brjod pa dang po ste/_de bzhin du lan gnyis lan gsum du bzlas dge 'dun gyis bzod cing gnang nas/_dge 'dun gyis dge slong bye ma
[\[72b.2\]]skyes la ma smyos pas 'dul ba stsal lags te/_'di ltar cang mi gsung bas de de bzhin du 'dzin to zhes gsungs pa yin no/_/de ltar gdams ngag la sogs pa 'jog pas gzhan spong ba rgyu med pa smyon pas byas pas gleng ba nyid las byung ba'i 'khrug long mi gdams pa'i phyir rtsod pa ma smyos pas
[\[72b.3\]]'dul bas dag pa sbyin pas zhi ba yin no/_/mi gdams pa'i phyir rtsod pa zhi bar bya ba bshad zin to//_//da ni ltung ba'i phyir rtsod pa zhi bar bya ba bshad par bya ste/_'khrug long gi rgyu gsum pa ltung ba dang bcas pa nyid las byung ba'i 'khrug long ltung ba'i phyir rtsod pa ni khas blang bar bya ba dang /_
[\[72b.4\]]mngon sum gyis 'dul ba dang /_rtswa bkram pa lta bus phyir bcos pa dang /_de'i ngo bo nyid tshol du gzhug pas nges par 'dzin pa la sbyar bar bya ba nyid sbyin par bya'o zhes gsungs pa la/_'khrug long gi rgyu gsum pa ltung ba dang bcas pa nyid las byung ba'i 'khrug long ltung ba phyir rtsod pa la khas
[\[72b.5\]]blang bar bya ba nyid ni rnam pa gnyis te/_rnam par shes pa ni rang gi ngo bo'i nyes pas ltung ba dang bcas pa nyid dang /_rnam par mi shes pa rang gi ngo bo'i nyes pas ltung ba dang bcas pa nyid do/_/de la rnam par shes pa ni rang gi ngo bo'i nyes pas ltung ba dang bcas pa nyid ces bya ba ni gang zag ltung
[\[72b.6\]]ba dang bcas pa gleng ba glengs nas dngos po dang /_phyogs dang bsam pa dang /_che bzhi dang /_khas blangs pa la sogs pa'i sgo nas ltung ba rnam par shes pa ni ltung ba sde lnga gang yang rung ba dag gi dngos gzhi'am/_sbyor ba'am sbyor ba'i sbyor ba zhes bya ba ni rang gi ngo bo'i nyes pas ltung ba
[\[72b.7\]]dang bcas pa nyid do/_/rnam par mi shes pa na rang gi ngo bo'i nyes pas ltung ba dang bcas pa nyid ces bya ba ni gang zag ltung ba dang bcas pa gleng ba pos glengs nas/_ltung ba dran pa dge 'dun la khas blangs nas/_de'i 'og tu brjed pas dngos po dang /_phyogs dang /_bsam pa dang /_che
[\[73a\]]
[\[73a.1\]]bzhi dang /_khas blangs pa la sogs pa'i sgo nas ltung ba rnam par mi shes pa na/_ltung ba sde lnga gang yang rung ba dag gi dngos gzhi'am sbyor ba'am/_sbyor ba'i sbyor ba zhes bya ba'i rang gi ngo bo'i nyes pa ltung ba dang bcas pa nyid do/_/de la ltung ba dang bcas pa rnam par shes pa na/_
[\[73a.2\]]rang gi ngo bo'i nyes pas ltung ba dang bcas pa nyid las byung ba'i 'khrug long ltung ba'i phyir rtsod pa ni khas blang bar bya ba dang /_mngon sum gyis 'dul ba dang /_rtswa bkram pa lta bus phyir bcos pas zhi bar 'gyur la/_rnam par mi shes pa na rang gi ngo bo'i nyes pas ltung ba dang bcas pa nyid las byung ba'i 'khrug long ltung
[\[73a.3\]]ba'i phyir rtsod pa ni/_de'i ngo bo nyid tshol du gzhug pas nges par 'dzin pa la sbyar ba nyid sbyin pas zhi bar 'gyur ro/_/de la re zhig ba dang bcas pa rnam par shes pa na/_rang gi ngo bo'i nyes pas ltung ba dang bcas pa nyid las byung ba'i 'khrug long ltung ba'i phyir rtsod pa khas blang bar bya ba
[\[73a.4\]]dang /_mngon sum gyis 'dul ba dang /_rtswa bkram pa lta bus phyir bcos pas zhi bar 'gyur ba je bshad par bya ste/_de ni ltung ba dang bcas pa rnam par shes pa na rang gi ngo bo'i nyes pas ltung ba dang bcas pa nyid las byung ba'i 'khrug long rnam pa gsum ste/_phyir 'phros pa med pa'i 'khrug long dang /_phyir 'phros pa dang
[\[73a.5\]]bcas pa rnam pa gnyis po nyi tshe ba'i 'khrug long dang /_dge 'dun mtha' dag dang 'brel ba'i 'khrug long ngo /_/de la phyir 'phros pa med pa'i 'khrug long ni phyogs dang gzhan gyi phyogs su rnam par gnas pa dang bral ba ste/_gang la gleng bar bya ba dang /_gleng ba po gnyis 'ba' zhig kho na
[\[73a.6\]]la 'khrug long yod kyi/_gzhan gang la yang 'khrug long med pa'o/_/phyir 'phros pa dang bcas pa gnyis po nyi tshe ba'i 'khrug long ni gang la gleng bar bya ba dang /_gleng ba po 'ba' zhig gnyis kho nar ma zad kyi/_dge 'dun gyi khongs su gtogs pa kha cig la yang 'khrug long byung ba'o/_/
[\[73a.7\]]dge 'du mtha' dag dang 'brel pa'i 'khrug long ni gang la dge slong gi tshogs gcig kyang ma lus par dge slong mtha' dag phyogs dang gzhan gyi phyogs su rnam par gnas pas 'khrug long du gyur pa'o/_/de dag las phyir 'phros pa med pa'i 'khrug long zhes bya ba ni khas blang bar bya bas phyir
[\[73b\]]
[\[73b.1\]]bcos pas zhi bar 'gyur te/_de ni khas blangs pa tsam gyi dbang gis phyir bcos par bya ba yin pa'i phyir ro/_/de yang 'di ltar de la gleng ba pos tshe dang ldan pa khyod la ltung ba byung gis chos bzhin du phyir gyis shig ces tshul de ltar glengs pa la gleng bar bya bas kyang khas blang ba 'ba' zhig gi phyir
[\[73b.2\]]bcos par byas na 'khrug long de phyir bcos pa gzhan la ltos mi dgos par zhi bar 'gyur bas/_de'i phyir 'phros pa med pa'i 'khrug long ni khas blang bar bya bas phyir bcos pas zhi bar 'gyur ro/_/phyir 'phros pa dang bcas pa rnam pa gnyis po nyi tshe ba'i 'khrug long zhes bya ba ni mngon sum gyis
[\[73b.3\]]'dul bas phyir bcos pas zhi bar 'gyur te/_de ni mngon sum du bya bas phyir bcos par bya ba yin pa'i phyir ro/_/de yang 'di ltar de la gzu bo'i mngon du gleng bar bya ba dang /_gleng ba po dang /_de dag gis rjes su 'brang ba rnams kyis rgol ba dang /_lan gyi tshig dag mngon sum du byung ba gang
[\[73b.4\]]yin pa des 'dul bar 'os pa la mngon sum gyis 'dul ba sbyin pas phyir bcos pas rtsod pa de zhi bar 'gyur bas/_de'i phyir phyir 'phros pa dang bcas pa rnam pa gnyis po nyi tshe ba'i 'khrug long ni/_mngon sum gyis 'dul bas phyir bcos pas zhi bar 'gyur ro/_/skabs 'di ni mngon sum
[\[73b.5\]]gyis 'dul ba tshul khrims kyi dngos po nyi tshe'i ltung ba dang bcas pa nyid las byung ba'i 'khrug long ltung ba'i phyir rtsod pa gzu bo'i mngon du gleng bar bya ba dang /_gleng ba po dang /_de dag gi rjes su 'brang ba rnams kyis rgol ba dang /_lan gyi tshig dag mngon sum du byung ba gang yin pa des 'dul bar 'os pa la mngon
[\[73b.6\]]sum gyis sbyin pas phyir bcos pas rtsod pa de zhi bar 'gyur ba yin par shes par bya'o/_/dge 'dun mtha' dag dang 'brel ba'i 'khrug long zhes bya ba ni rtswa bkram pa lta bus phyir bcos pas zhi bar 'gyur te/_de ni dge 'dun mtha' dag gis rtswa bkram pa lta bus phyir bcos par bya ba yin
[\[73b.7\]]pa'i phyir ro/_/de yang 'di ltar de la dge 'dun gyis phyogs gnyi ga nas dper na rtswa bkram ste mgo sprad pa lta bur sems btud de gzhi de las khyed la ltung ba byung ba gang yin pa dang /_kho bo cag la ltung ba byung ba gang yin pa de dag tshe dang ldan pa dag gi mdun du bshags pa dang /_mi bcab par
[\[74a\]]
[\[74a.1\]]kho bo cag spro'o zhes bya ba dang /_ltung ba'i ming dang rigs smos pas gzhan la ltung ba'i ngo bo nyid shes pa snang bar bya ba la sogs pas/_blo gcig tu bya bar 'os pa la rtswa bkram pa lta bu sbyin pas phyir bcos pas rtsod pa de zhi bar 'gyur bas/_de'i phyir dge 'dun mtha' dag dang
[\[74a.2\]]'brel pa'i 'khrug long ni rtswa bkram pa lta bus phyir bcos pas zhi bar 'gyur ro/_/'di'i rnam par gzhag pa ni 'di ltar bya ste/_dge slong mtha' dag phyogs dang /_gzhan gyi phyogs su rnam par gnas pas 'khrug long du gyur pa'i dge 'dun gyis phyogs gnyi ga nas dper na rtswa bkram ste mgo sprad pa lta bu
[\[74a.3\]]sems btud de gzhi de las khyed la ltung ba byung ba gang yin pa dang /_kho bo cag la ltung ba byung ba gang yin pa de dag tshe dang ldan pa dag gi mdun du bshags pa dang /_mi bcab par bdag cag spro'o zhes bya ba dang /_ltung ba'i ming dang rigs smos pas gzhan la ltung ba'i ngo bo nyid shes pa snang bar bya
[\[74a.4\]]ba la sogs pas blo gcig tu bya bar 'os pa la rtswa bkram pa lta bu sbyin pas phyir bcos pa'i sngags phan tshun gnyi ga nas lan gsum gsum brjod pas phyir brjod par bya'o/_/de'i sngags ni 'di yin te/_tshe dang ldan pa dag bdag cag legs par gsungs pa'i chos 'dul ba las rab tu byung nas
[\[74a.5\]]'thab par gyur/_mtshang 'dru bar gyur/_rtsod par gyur/_'gyed par gyur cing gnas pa ste/_phyogs dang gzhan gyi phyogs su rnam par gnas pa ni bdag cag gis ma rnyed de rnyed pa ma yin no/_/nyes pa rnyed kyis legs pa rnyed pa ma yin no/_/kha na ma tho ba sbom po dang /_khyim na gnas pa la
[\[74a.6\]]brten pa ma gtogs par gzhi 'di las khyed la ltung ba byung ba gang yin pa dang /_bdag cag la ltung ba byung ba gang yin pa de dag tshe dang ldan pa dag gi mdun du mthol ba dang /_'chags pa dang /_mi 'chab par bdag cag spro'o/_/tshe dang ldan pa dag bdag cag legs par gsungs pa'i chos 'dul
[\[74a.7\]]ba la rab tu byung nas 'thab par gyur/_mtshang 'dru bar gyur/_rtsod par gyur/_'gyed par gyur cing gnas te/_phyogs dang gzhan gyi phyogs su rnam par gnas pa ni bdag cag gis ma rnyed de/_rnyed pa ma yin no/_/nyes pa rnyed kyis legs pa rnyed pa ma yin no/_/kha na ma tho ba sbom po dang /_khyim na
[\[74b\]]
[\[74b.1\]]gnas pa la brten pa ma gtogs par gzhi 'di las khyed la ltung ba byung ba gang yin pa dang /_bdag cag la ltung ba byung ba gang yin pa de dag tshe dang ldan pa dag gi mdun du bdag mthol lo/_/'chags so/_/mi 'chab bo/_/mthol zhing bshags na bdag bde ba la reg par gnas par 'gyur ro/_/ma mthol ma
[\[74b.2\]]bshags na ni mi 'gyur ro/_/lan gsum du bzlas/_ltung ba mthong ngam/_mthong ngo /_/phyin chad sdom mam/_sdom mo/_/lan gsum du bzlas zhes gsungs pa yin no/_/'di la phyogs gcig gis de ltar byas na/_phyogs gzhan gyis kyang de dag la de ltar bya'o/_/'di la gang zag mang po dag gi don du nyes pa sbom po dang /_dge 'dun
[\[74b.3\]]lhag ma dang /_dge 'dun lhag mar gtogs pa'i nyes pa sbom po lci ba dge 'dun la bshags par bya ba de dag ma gtogs pa'i ltung ba dge 'dun ma yin pa gang zag la bshags par bya ba dag ni gang zag gcig gis gang zag gcig la rtswa bkram pa lta bus phyir bcos su yang rung ngo /_/'dir gang zag mang po dag
[\[74b.4\]]gi don du ltung ba du ma dag cig car phyir bcos su yang rung ngo /_/ltung ba byung ba la bdag la ltung ba byung ngo zhes khas mi len pa dang /_ltung ba ma byung ba la bdag la ltung ba byung ngo zhes khas len par byed pa ni chos ma yin par byed pa yin pas mi 'chags so/_/de ltar na ltung ba dang bcas pa rnam par shes pa na
[\[74b.5\]]rang gi ngo bo'i nyes pas ltung ba dang bcas pa nyid las byung ba'i 'khrug long rnam pa gsum po/_phyir 'phros pa med pa'i 'khrug long dang /_phyir 'phros pa dang bcas pa rnam pa gnyis po nyi tshe ba'i 'khrug long dang /_dge 'dun mtha' dag dang 'brel pa'i 'khrug long zhes bya ba dag khas blang bar bya ba dang /_
[\[74b.6\]]mngon sum gyis 'dul ba dang /_rtswa bkram pa lta bus phyir bcos pa zhi ba yin no//_//so sor thar pa'i mdo'i gzhung 'grel/_bam po nyi shu bdun pa ste tha ma'o/_/da ni ltung ba bcas pa rnam par mi shes pa na rang gi ngo bo'i nyes pas/_ltung ba dang bcas pa nyid las byung ba'i 'khrug long ltung ba'i phyir rtsod
[\[74b.7\]]pa/_de'i ngo bo nyid tshol du gzhug pas nges par 'dzin pa la sbyar ba nyid sbyin pas zhi bar 'gyur ba bshad par bya ste/_de'i go rims rnam par gzhag pa ni 'di yin te/_gleng ba po'i spu bdams pa dang /_gleng ba pos bsko ba dang /_gleng ba pos gleng ba dang /_che bzhi dri ba dang /_khas blang ba dang /_khas blangs
[\[75a\]]
[\[75a.1\]]pa brjod pa la de'i ngo bo nyid tshol du gzhug pas nges par 'dzin pa la sbyar ba nyid sbyin pa'o/_/de gleng ba po'i spu bdams pa'i go rims rnam par gzhag pa ni 'di ltar bya ste/_gleng bar bya ba dang /_gleng ba po'i bya ba 'di la gleng bar bya ba ji snyed kho na'i gleng ba po dag gis bya ba ni ma nges
[\[75a.2\]]pa'o/_/gleng ba po tshul khrims 'chal pa dang /_log par ston pa ni mthun par mi bya'o/_/gleng ba po tshul khrims 'chal ba dang /_log par ston pa ma yin pa sde snod dag tshig gi sgo nas 'dzin la/_don gyi sgo nas mi shes pas gleng bar byed pa la ni dge 'dun bzlog par blon gdab par bya'o/_/gleng
[\[75a.3\]]ba pos lus dang ngag gis bsdams pa nyid dang /_sde snod dag shes pa nyid dang /_dge 'dun gyi nang du bsams bzhin du chos dang 'dul ba log pa dang /_de la bzlog pa dag mi ston pa nyid ces bya ba'i yon tan gsum dang ldan pa la gus par bya'o/_/gleng ba po yon tan gsum dang ldan pa nyid yin yang sems
[\[75a.4\]]kyi spyod pa ni g.yo ba nyid yin pas sngar sdig pa las ma zhugs su zin kyang phyis 'jug par 'gyur srid pas de'i sems kyi spyod pa bgam pa'i phyir dus dang yul dang spyod lam dang rjes su bsgrub pa gnas su mi gzhag pas brgal zhing brtag par bya'o/_/de dag las gzhan du 'pho ba dang /_rnyog pa can du gyur pa na
[\[75a.5\]]gleng ba ni 'chags so/_/de'i 'og tu gleng ba po bsko ba'i go rims rnam par gzhag pa ni 'di ltar bya ste/_gleng ba po yon tan gsum dang ldan pa de lta bu dang por spro bar bya ste/_gsol ba dang gnyis kyi las kyis bsko bar bya'o/_/dge 'dun gyis gleng ba po dang por spro bar bya zhing gsol ba dang gnyis kyi las kyis bsko
[\[75a.6\]]ba'i cho ga dang las ni 'di ltar bya ste/_gnas mal bsham pa byas nas gaN+DI brdungs te dris pa'i tshig gis dge slong rnams la yang dag par bsgo nas/_dge 'dun thams cad 'dug cing mthun par gyur pa na/_je dang por spro bar bya ste/_de'i 'og tu gsol ba byas te las bya'o/_/de'i sngags ni 'di yin te/_
[\[75a.7\]]ming 'di zhes bya ba khyod re lde'i ri la dge slong 'gro mgyogs dang nab so la dge sbyong gi chos ma yin pa rnam pa mang pos gleng bar spro'am/_spro'o/_/dge 'dun btsun pa rnams gsan du gsol/_/dge slong gleng ba po ming 'di zhes bya ba 'di re lde'i ri la mchis te/_dge slong 'gro mgyogs dang /_nab so
[\[75b\]]
[\[75b.1\]]la dge sbyong gi chos ma lags pa rnam pa mang pos gleng bar spro na gal te dge 'dun gyi dus la bab cing bzod na/_dge 'dun gyis gnang bar mdzod cig dang /_dge 'dun gyis dge slong gleng ba po ming 'di zhes bgyi ba dge slong 'gro mgyogs dang nab so la gleng bar bsko'o/_/'di ni gsol ba'o/_/dge 'dun
[\[75b.2\]]btsun pa rnams gsan du gsol/_dge slong gleng pa po ming 'di zhes bgyi ba re lde'i ri la mchis nas/_dge slong 'gro mgyogs dang nab so la dge sbyong [(]gyi [,]gi [)]chos ma lags pa rnam pa mang pos gleng bar spro ste/_de'i slad du dge 'dun gyis dge slong gleng ba po ming 'di zhes bgyi ba dge slong 'gro mgyogs dang /_nab
[\[75b.3\]]so la gleng bar bsko na/_tshe dang ldan pa gang dag dge slong gleng ba po ming 'di zhes bgyi ba dge slong 'gro mgyogs dang /_nab so la gleng bar bsko bar bzod pa de dag ni cang ma gsung shig_/gang dag mi bzod pa de dag ni gsungs shig_/dge 'dun gyis bzod cing gnang nas/_dge 'dun gyis
[\[75b.4\]]dge slong gleng ba po ming 'di zhes bgyi ba dge slong 'gro mgyogs dang nab so la gleng bar bskos lags te/_'di ltar cang mi gsung bas de de bzhin du 'dzin to zhes gsungs pa yin no/_/de'i 'og tu dge slong gleng ba pos gleng ba'i go rims rnam par gzhag pa ni 'di ltar bya ste/_'di ltar lhan cig gi
[\[75b.5\]]dngos pos kyang gleng ba nyid du rung ste/_gang zag gis gang zag la gleng bar byed pa dang /_gang zag gis gang zag gnyis la dang /_gang zag gis gang zag mang po la dang /_gang zag gis dge 'dun la dang /_gang zag gnyis kyis gang zag la dang /_gang zag gnyis kyis gang zag gnyis la dang /_gang
[\[75b.6\]]zag gnyis kyis gang zag mang po la dang /_gang zag gnyis kyis dge 'dun la dang /_gang zag mang pos gang zag la dang /_gang zag mang pos gang zag gnyis la dang /_gang zag mang pos gang zag mang po la dang /_gang zag mang pos dge 'dun la dang /_dge 'dun gyis gang zag la dang /_dge
[\[75b.7\]]'dun gyis gang zag gnyis la dang /_dge 'dun gyis gang zag mang po la dang /_dge 'dun gyis dge 'dun la gleng bar byed na/_gleng bar bya ba dang /_gleng bar byed pa'i skabs lhan cig gis dngos pos de ltar gleng ba nyid du rung ngo /_/gleng ba pos de bzhin du lhan cig gi dngos pos rung
[\[76a\]]
[\[76a.1\]]ngo /_/des de la skabs 'byed du bcug ste dus dben pa'i mthar dran pa dang shes bzhin nye bar gzhag ste mthong ba'am/_thos pa'am/_dogs pa'i gzhi dang bcas bas gleng bar bya'o/_/de ltar gzhi dang bcas pas glengs pa na ma dran na yul dang /_dus dang /_gzhi gang nas ltung ba byung ba
[\[76a.2\]]gleng ba pos ji ltar mthong ba'am/_thos pa'am/_dogs pa'i sgo nas dran par bya'o/_/de ltar glengs shing dran par byas pa na skabs 'byed par mi byed na/_de la brjod pa dang bcas pa nyid dang /_mi gdams pa nyid dang /_gtam 'dre ba la sogs pa bzlog pa dang /_gso sbyong gzhag pa dang /_dgag dbye
[\[76a.3\]]gzhag pa dang /_phur pa dang bcas pa nyid dag bya'o/_/de nas skabs phye zhing gnyen pa nyid du gyur te/_gleng bas khas blangs na mthar thug pa nyid yin te/_khas blangs na rtsod pa nye bar zhi ba yin pa'i phyir ro/_/de'i 'og tu che bzhi dri ba'i go rims rnam par gzhag pa ni 'di ltar bya ste/_de ltar gleng ba pos
[\[76a.4\]]glengs pa na gleng bar bya ba des skabs phye yang dus dang /_yul dang /_spyod lam dang /_rjes su bsgrub pa dag khas mi len na/_de'i tshe che bzhi dri bar bya ste/_che bzhi ni smra ba po bden pa mthong ba nyid dang /_yon tan las ches mchog tu gyur pa khyim pa yang rung ba gzhan tshad mar bya'o/_/gzhan dang
[\[76a.5\]]bcas pa nyid yin na tshig bstun par bya'o/_/the tshom du gyur pa ni shes pa ma yin te mi brtsan no/_/che bzhi bden pa mthong ba dang /_yon tan las ches mchog tu gyur pa las nges par gyur na rang gis khas blangs pa dang 'dra'o/_/de'i 'og tu khas blangs pa'i go rims rnam par gzhag pa ni 'di ltar
[\[76a.6\]]bya ste/_de ltar gleng ba pos glengs shing che bzhi dris pa la sogs pa'i sgrub pa la ltos kyang rung ma ltos kyang rung ste/_dge slong gis ltung ba dang bcas par mi bya bas rgyu yod pa dang /_ltung ba dang bcas pa dran na dge 'dun las khas blang bar bya zhing ltung ba shes pa de chos bzhin du phyir byas na ltung ba dang
[\[76a.7\]]bcas pa nyid las byung ba'i rtsod pa de nye bar zhi bar 'gyur ro/_/de'i 'og tu khas blangs pa brjod pa la de'i ngo bo nyid tshol du gzhug pas nges par 'dzin pa la sbyar ba nyid sbyin pa'i go rims rnam par gzhag pa ni 'di ltar bya ste/_gang zag ltung ba dang bcas pa la gleng ba pos glengs na ltung ba dran pa
[\[76b\]]
[\[76b.1\]]dge 'dun la khas blangs nas/_de'i 'og tu brjed pas khyad du gsod par byed na/_de'i rnam par mi shes na rang gi ngo bo'i nyes pa ltung ba dang bcas pa nyid yin pas/_de la ni dge 'dun gyis de'i ngo bo nyid tshol du gzhug pas nges par 'dzin pa la sbyar ba nyid sbyin par bya ste/_des ni rang gi ngo bo nyid
[\[76b.2\]]btsal nas btsal bar nus pas de la nges par 'dzin pa la sbyar ba nyid sbyin na ltung ba dang bcas pa las byung ba'i rtsod pa de nye bar zhi bar 'gyur ro/_/de'i ngo bo nyid tshol du gzhug pa zhes bya ba ni gang zag ltung ba dang bcas pa la gleng ba pos glengs nas/_ltung ba dran pa dge 'dun la khas blangs nas/_
[\[76b.3\]]de'i 'og tu brjed de rnam par mi shes pa na rang gi ngo bo'i nyes bas ltung ba dang bcas pa nyid la dge 'dun gyis gsol ba dang bzhi'i las kyis de'i ngo bo nyid tshol ba dang mthun pa sbyin zhing sa gzhan na gnas pa'i spyod pa sbyar ba des ltung ba de'i ngo bo nyid tshol du gzhug par 'os pa la/_de'i ngo bo nyid
[\[76b.4\]]tshol du gzhug pa sbyin zhing nges par 'dzin pa la sbyor ba nyid sbyin pas rtsod pa de zhi bar 'gyur ba'o/_/de'i ngo bo nyid tshol du gzhug pa sbyin pa 'di ni bslab pa byin pa dang /_spo ba dang mgu bar bya ba sbyin pa la sogs pas gzhan gnas pa'i tshul dang 'dra ba yin par blta bar bya ste/_'di blangs pas
[\[76b.5\]]de'i ngo bo nyid tshol bar byed la/_ltung ba'i ngo bo nyid yongs su shes na dge 'dun gyis de la bzod par bya zhing de'i 'og tu rang bzhin du gnas pa nyid du 'gyur ro/_/kha cig gis nan tur gyi tshul du bstan pa ni mdo sde las/_de rang gis dge 'dun la gsol bar bya'o zhes gsungs pa dang 'gal ba'i
[\[76b.6\]]phyir mi rung ngo /_/de la de'i ngo bo nyid tshol du gzhug pa sbyin pa'i go rims rnam par gzhag pa ni 'di yin te/_de rang gis dge 'dun la gsol ba dang /_dge 'dun gyis de la gsol ba dang bzhi'i las kyis de'i ngo bo nyid tshol du gzhug pa sbyin pa dang /_des ji srid du khas ma blangs kyi bar du sa gzhan
[\[76b.7\]]na gnas pa'i spyod pa spyad par bya ba dang /_des ltung ba mthong nas bzod par gsol ba na rang bzhin du gnas pa 'thob par 'gyur ro/_/de la rang gis dge 'dun la gsol ba'i go rims rnam par gzhag pa ni 'di ltar bya ste/_de rang gis gnas mal bsham pa byas nas gaN+DI brdungs te dris pa'i tshig
[\[77a\]]
[\[77a.1\]]gis dge slong rnams la yang dag par bsgo nas/_dge 'dun thams cad 'dug cing mthun par gyur pa la/_mchil lham gnyis phud nas rgan pa'i mtha' logs su tsog pur 'dug ste/_thal mo sbyar ba btud nas/_rang gis de'i ngo bo nyid chol du gzhug pa gsol ba'i sngags lan gsum
[\[77a.2\]]bzlas pas gsol lo/_/de'i sngags ni 'di yin te/_dge 'dun btsun pa rnams gsan du gsol/_bdag dge slong 'char ka dge bsnyen ma yid ches pa'i tshig dang ldan pa'i tshig gis 'gro ba dang /_'greng ba dang /_'dug pa dang /_nyal ba mchid kyis 'tshal ba las bskyud de ma dran pas bdag la dge
[\[77a.3\]]slong dag gis gzhi des glengs pas/_bdag dge slong 'char ka dge 'dun las de'i ngo bo nyid tshol du gzhug pa gsol na/_thugs brtse ba can dge 'dun btsun pa rnams kyis thugs brtse ba'i slad du bdag dge slong 'char ka la de'i ngo bo nyid tshol du gzhug pa stsal du gsol/_lan gsum du bzlas/_de'i
[\[77a.4\]]sngags ni 'di yin te/_de rang gis gsol ba'i cho ga dang sngags 'di deng sang 'dul ba'i gzhung las ni mi snang bas/_de'i phyir kha cig gis ni nan tur gyi tshul du bstan te/_'di bris pa ni mdo sde las btus pa yin no/_/de'i 'og tu de la dge 'dun gyis gsol ba dang bzhi'i las kyis de'i ngo bo nyid tshol
[\[77a.5\]]du gzhug pa sbyin pa'i go rims rnam par gzhag pa ni 'di ltar bya ste/_de'i 'og tu dge slong gcig gis gsol ba byas te las bya'o/_/de'i sngags ni 'di yin te/_dge 'dun btsun pa rnams gsan du gsol/_tshe dang ldan pa 'char ka 'di dge bsnyen ma yid ches pa'i tshig dang ldan pa'i
[\[77a.6\]]tshig gis 'gro bar yang mchid kyis mi 'tshal 'greng bar yang mi 'tshal/_'dug par yang mi 'tshal/_nyal bar yang mi 'tshal na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis tshe dang ldan pa 'char ka la dge bsnyen ma yid ches pa'i tshig
[\[77a.7\]]dang ldan pa'i tshig gis de'i ngo bo nyid tshol du gzhug pa stsal to/_/'di ni gsol ba'o/_/dge 'dun btsun pa rnams gsan du gsol/_tshe dang ldan pa 'char ka 'di dge bsnyen ma yid ches pa'i tshig dang ldan pa'i tshig gis 'gro ba yang mchid kyis mi 'tshal/_'greng ba yang mi
[\[77b\]]
[\[77b.1\]]'tshal/_'dug pa yang mi 'tshal/_nyal ba yang mi 'tshal te/_de'i slad du dge 'dun gyis tshe dang ldan pa 'char ka la dge bsnyen ma yid ches pa'i tshig dang ldan pa'i tshig gis de'i ngo bo nyid tshol du gzhug pa stsol na/_tshe dang ldan pa gang dag tshe dang ldan pa 'char ka la dge bsnyen ma yid ches pa'i tshig
[\[77b.2\]]dang ldan pa'i tshig gis de'i ngo bo nyid tshol du gzhug pa stsal bar bzod pa de dag ni cang ma gsung shig_/gang dag mi bzod pa de dag ni gsungs shig_/'di ni las brjod pa dang po ste/_de bzhin du lan gsum du bzlas/_dge 'dun gyis bzod cing gnang nas/_dge 'dun gyis tshe dang ldan pa
[\[77b.3\]]'char ka la dge bsnyen ma yid ches pa'i tshig gis de'i ngo bo nyid tshol du gzhug pa stsal lags te/_'di ltar cang mi gsung bas de de bzhin du 'dzin to zhes gsungs pa yin no/_/de'i 'og tu des ji srid du khas ma blangs pa'i bar du sa gzhan na gnas pa'i spyod pa spyad par bya ba'i go rims rnam
[\[77b.4\]]par gzhag pa ni 'di ltar bya ste/_ji ltar bslab pa byin pas dgra bcom pa nyid thob kyi bar du kun du spyod pa'i chos ji ltar bcas pa de dag thams cad 'di'i kun du spyod pa'i chos kyang yin te/_des dge slong rang bzhin du gnas pa la mngon par smra ba dang /_phyag dang /_mngon du ldang ba dang /_thal mo
[\[77b.5\]]sbyar ba dang /_gus pa'i las dag bdag gir mi bya'o/_/dge slong rang bzhin du gnas pa dang lhan cig gom pa bsri ba nyid las gzhan pas bcag par mi bya'o/_/stan ches dma' ba nyid las gzhan la 'dug par mi bya'o/_/phyi bzhin 'brang ba'i dge sbyong gi bdag nyid las gzhan pas khyim gzhan
[\[77b.6\]]du 'gro bar mi bya'o/_/g.yogs ma gcig par mal bsham par bya'o/_/rab tu byung ba dang /_bsnyen par rdzogs pa dang /_gnas sbyin pa dang /_dge tshul nye bar gzhag par mi bya'o/_/gsol ba dang /_las brjod pa dag bya ba khas mi blang ngo /_/las byed pa dang /_dge slong ma'i ston
[\[77b.7\]]pa dang /_dge 'dun gyis yid brtan par bsko bar khas mi blang ngo /_/de dag tu sngar bskos pas kyang mi bya'o/_/dge slong ma la ston pas sngar bskos pas kyang bstan par mi bya'o/_/'don pa gzhan med na yang gso sbyong la so sor thar pa gdon par mi bya'o/_/dge slong dge 'dun las bkar ba
[\[78a\]]
[\[78a.1\]]la tshul khrims dang lta ba dang /_cho ga dang 'tsho ba nyams pas gleng bar mi bya'o/_/brjod pa dang bcas pa nyid dang /_phur pa dang bcas pa nyid dag mi bya'o/_/gdams ngag dang gso sbyong dang dgag dbye dang /_gsol ba dang brjod pa dag gzhag par mi bya'o/_/rang bzhin du
[\[78a.2\]]gnas pa dang /_mgo mnyam du rten par mi bya'o/_/de'i ngo bo nyid tshol du gzhug par byin pa de'i rgyu gang yin pa'i nyes pa de spong ngo /_/nyes pa gzhan yang spang ngo /_/tshangs pa mtshungs par spyod pa rnams la nyes pa dang mthun pa nyid mi bya'o/_/kun du spyad pa'i chos ji ltar bcas pa dag nyams
[\[78a.3\]]su ma blangs na brtul zhugs snying po med par 'gyur ro snyam du yid la bya'o/_/nang par sngar langs te gtsug lag khang sgo dbye ba dang /_mar me'i kong bu bsal bar bya'o/_/gtsug lag khang du chag chag dang /_phyag dar dang /_lci ba 'jam po'i byug pas bsku ba dag bya'o/_/dge 'dun gyi bshang ba
[\[78a.4\]]dang gci ba'i skyabs dag sbyang ngo /_/de ltar sa phyag dar dang dus dang mthun pa'i chu dag gzhag par bya'o/_/gtsug lag khang gi wa kha dag bsal lo/_/dge 'dun gyi gdan bsham par bya'o/_/mchod pa'i dus shes par byas te/_bdug spos dang de'i pog por dag nye bar gzhag par bya'o/_/gal
[\[78a.5\]]te nus pa nyid yin na ston pa'i yon tan bsgrag go/_/gal te mi nus na smra ba po la bcol lo/_/dge 'dun la bshos kyi spyi bungs bshams nas gaN+DI brdungs te/_gal te dge slong rnams la tsha na bsil yab bya'o/_/de'i 'dug pa la sogs pa ni bsnyen par rdzogs pa thams cad kyi mtha' nyid du'o/_/
[\[78a.6\]]zas kyi bya ba byas nas gdan cha dben par brtul lo/_/lhung bzed kyi gzhi dor ro/_/dus shes par byas te mchod rten dag gi phyag dar bya'o/_/lci ba 'jam po'i byug pas bsku'o/_/dge 'dun 'du ba'i dus su yang gdan bsham pa nas/_ston pa'i yon tan yang dag par bsgrags pa'i bar dag bya'o/_/
[\[78a.7\]]gal te nus pa nyid yin na tshes grangs kyi nyi ma dag brjod par bya'o/_/gal te mi nus na dge slong gzhan la bcol lo/_/dgongs kar dus dang mthun pa'i chus dge slong rnams kyi rkang pa bkru'o/_/dge slong dag rkang pa bkru ba mi 'dod na snum dbul lo/_/de'i gtsug lag khang tha mar 'os
[\[78b\]]
[\[78b.1\]]nyid yin no/_/thams cad du rnyed pa dbang ba nyid yin no/_/dge ba'i phyogs la mi g.yel bar bya'o/_/de'i ngo bo nyid tshol du gzhug pa byin pas dge slong rang bzhin du gnas pa nyid ma yin pa dang /_dge 'dun du ma langs pa dang /_gnas de nas dge slong yongs su spyad pa kun du spyod pa dag la kun du spyod pa mi 'chags so/_/
[\[78b.2\]]dge slong mang po nyid yongs su spang bar mi bya'o/_/gnas brtan dang bcas pa so sor thar ba dang bcas pa nyid du sbyang bar 'bad par bya'o/_/mtshams gzhan du zhag lon pa la ni nyes pa med do/_/dge 'dun gyis bkad pa'i grangs la ma gtogs so/_/de'i kun du spyad pa dge 'dun la spyad par
[\[78b.3\]]bya'o/_/de'i ngo bo nyid tshol du gzhug pa byin pa bzhi yan chad mtshams gcig gi dge 'dun la spyod yul du mi gnang ngo /_/las brgya rtsa gcig ni dge 'dun dang mthun par bya'o/_/bslab pa las 'das pa'i ltung ba thams cad ni dge slong rang bzhin du gnas pa dang 'dra'o/_/de la 'dun pa dbul
[\[78b.4\]]du mi rung ngo /_/de'i 'dun pa blang du mi rung ngo /_/de la dge slong dang /_dge slong ma dang /_dge slob ma dang /_dge tshul dang /_dge tshul mas gtugs te phyag mi bya'o/_/de'i ngo bo nyid tshol du gzhug pa byin pa de ni nam bzod pa gsol ba na rang bzhin du gnas pa thob par 'gyur ro/_/bzod
[\[78b.5\]]pa ma gsol na ji srid 'tsho'i bar du de'i ngo bo nyid tshol du gzhug pa sbyin pa spyad pa'i cho ga ji skad bstan pa de dag la de bzhin du bslab par bya'o/_/de tsam gyis na de'i ngo bo nyid tshol ba dang mthun pa byin pa des ltung ba mthong zhing khas len pa nyid du 'gyur ro/_/de'i 'og tu des ltung ba mthong nas bzod pa
[\[78b.6\]]gsol na rang bzhin du gnas pa 'thob par gyur pa'i go rims rnam par gzhag pa ni 'di ltar bya ste/_des ltung ba mthong nas rang gis dge 'dun la bzod pa mdzad par gsol ba dang /_dge 'dun gyis de la gsol ba dang /_bzhi'i las kyis bzod pa mdzad pa'o/_/des ltung ba mthong nas rang gis
[\[78b.7\]]dge 'dun la bzod pa mdzad par gsol ba'i go rims rnam par gzhag pa ni 'di ltar bya ste/_de rang gis gnas mal bsham pa byas nas/_gaN+DI brdungs te dris pa'i tshig gis dge slong rnams la yang dag par bsgo nas dge 'dun thams cad 'dug cing mthun par gyur pa la mchil lham gnyis
[\[79a\]]
[\[79a.1\]]phud de/_bla gos phrag pa gcig tu byas nas rgan rims la phyag 'tshal te/_rgan pa'i mtha' logs su tsog pur 'dug nas thal mo sbyar ba btud de/_sngags lan gsum bzlas pas gsol bar bya'o/_/de'i sngags ni 'di yin te/_dge 'dun btsun pa rnams gsan du gsol/_
[\[79a.2\]]bdag dge slong 'char ka de'i ngo bo nyid tshol du stsal pa/_skra 'greng bar gyur/_skra 'phyar bar gyur cing dge 'dun la spu snyol bar bgyid/_'byung bar bskyod/_mtshungs par nye bar ston la mtshams kyi nang du mchis te/_bzod pa gsol zhing gzhi gang nas smad bab pa'i phrin las mdzad pa'i gzhi
[\[79a.3\]]de las slar ldog na/_thugs brtse ba can dge 'dun btsun pa rnams kyis thugs brtse ba'i slad du dge slong 'char ka de'i ngo bo nyid tshol du stsal ba la bzod pa mdzad du gsol/_lan gsum bzlas zhes gsungs pa yin no/_/de'i 'og tu dge 'dun gyis de la gsol ba dang bzhi'i las kyis bsgo nas bzod
[\[79a.4\]]pa mdzad pa rnam par gzhag pa ni 'di ltar bya ste/_de'i 'og tu dge slong gcig gis gsol ba byas te las bya'o/_/de'i sngags ni 'di yin te/_dge 'dun btsun pa rnams gsan du gsol/_dge slong 'char ka ngo bo nyid tshol du stsal ba 'di spu 'greng bar gyur/_spu 'phyar bar gyur cing dge
[\[79a.5\]]'dun la spu snyol bar bgyid/_'byung bar bskyod/_mtshungs par nye bar ston la mtshams kyi nang du mchis te/_bzod pa gsol zhing gzhi gang las sma dbab pa'i phrin las mdzad pa'i gzhi de las slar ldog par gsol na/_gal te dge 'dun gyi dus la bab cing bzod na dge 'dun
[\[79a.6\]]gyis gnang bar mdzod cig dang /_dge 'dun gyis tshe dang ldan pa 'char ka'i ngo bo nyid tshol du stsal ba la bzod pa mdzad do/_/'di ni gsol ba'o/_/dge 'dun btsun pa rnams gsan du gsol/_/dge slong 'char ka de'i ngo bo nyid tshol du stsal ba 'di skra 'greng bar gyur/_skra 'phyar bar gyur
[\[79a.7\]]cing dge 'dun la spu snyol bar bgyid/_'byung bar bskyod/_mtshungs par nye bar ston/_mtshams kyi nang du mchis te/_bzod pa gsol zhing gzhi gang la sma dbab pa'i phrin las mdzad pa'i gzhi de las slar ldog ste/_de'i slad du dge 'dun gyis dge slong 'char ka de'i ngo bo nyid tshol du stsal ba la
[\[79b\]]
[\[79b.1\]]bzod pa mdzad na/_tshe dang ldan pa gang dag dge slong 'char ka de'i ngo bo nyid tshol du stsal ba la bzod pa mdzad par bzod pa de dag ni cang ma gsung shig_/gang dag mi bzod pa de dag ni gsungs shig_/'di ni las brjod pa dang po ste/_de bzhin du lan gnyis lan gsum du bzlas/_dge 'dun gyis
[\[79b.2\]]bzod cing gnang nas/_dge 'dun gyis dge slong 'char ka de'i ngo bo nyid tshol du stsal ba la bzod par mdzad lags te/_'di ltar cang mi gsung bas de de bzhin du 'dzin to zhes gsungs pa yin no/_/de ltar des ltung ba mthong nas/_bzod pa gsol te rang bzhin du gnas pa thob na ltung ba de chos
[\[79b.3\]]bzhin du phyir bcos par bya ste/_de tsam gyis na ltung ba dang bcas pa rnam par mi shes pa na rang gi ngo bo'i nyes pas ltung ba dang bcas pa nyid las byung ba'i 'khrug long ltung ba'i phyir rtsod pa de nyid zhi bar 'gyur ro/_/de ltar na ltung ba dang bcas pa rnam par mi shes pa na/_rang gi ngo bo'i nyes pas ltung ba dang
[\[79b.4\]]bcas pa nyid las byung ba'i 'khrug long ltung ba'i phyir rtsod pa de'i ngo bo nyid tshol du gzhug pas/_nges par 'dzin pa la sbyar ba nyid sbyin pas zhi ba yin no/_/ltung ba'i phyir rtsod pa zhi bar bya ba bshad zin to//_//da ni bya ba'i phyir rtsod pa zhi bar bya ba bshad par bya ste/_'khrug long gi rgyu bzhi pa las
[\[79b.5\]]la mthun pa mi sbyin pa las byung ba'i 'khrug long bya ba'i phyir rtsod pa zhi bar bya ba'i chos bdun po thams cad kyis snga ma bzhin du ci rigs par rgyud gcig tu bya ba dang /_dag pa sbyin pa dang /_phyir bcos pa dang /_nges par 'dzin pa sbyar ba nyid sbyin pa'i rim gyis las la mthun pa sbyin du gzhug pas zhi bar bya'o zhes
[\[79b.6\]]gsungs pa la/_'khrug long gi rgyu bzhi pa las la mthun pa mi sbyin pa las byung ba'i 'khrug long bya ba'i phyir rtsod pa ni rtsod pa zhi bar bya ba'i chos bdun po thams cad kyis ci rigs par zhi bar bya ba yin te/_de'i phyir zhi ba thams cad ni bya ba'i phyir rtsod par 'jug go zhes gsungs so/_/rnam
[\[79b.7\]]pa gang gis rtsod pa zhi bar bya ba thams cad bya ba'i phyir rtsod par 'jug ce na/_rgyu'i sgo nas te rgyu gang dang gang gis rtsod pa zhi bar bya ba bdun dag 'jug par 'gyur ba'i rgyu de dang de ni bya ba'i phyir rtsod pa la yod de/_/ji ltar dngos po'i de bzhin nyid la log par sgrub pa'i rgyu las 'gyed pa'i phyir rtsod
[\[80a\]]
[\[80a.1\]]pa 'byung zhing /_de mngon sum gyis 'dul ba dang /_tshul shing mang po sbyin pas rgyud gcig tu bya bas zhi bar 'gyur ba de bzhin du dngos po'i de bzhin nyid la log par sgrub pa'i rgyus las la mthun pa mi sbyin pa las bya ba'i phyir rtsod pa yang 'byung zhing de yang mngon sum gyis 'dul
[\[80a.2\]]ba dang /_tshul shing mang po sbyin pas rgyud gcig tu bya ba las la mthun pa sbyin du gzhug pas zhi bar 'gyur te/_de ltar na rgyu gang gis 'gyed pa'i phyir rtsod pa kun nas slong zhing /_chos gang dag gis thabs ji ltar bya bas de zhi bar 'gyur ba'i rgyu de nyid kyis bya ba'i phyir rtsod pa yang kun nas slong zhing
[\[80a.3\]]chos de dag thabs de nyid las la mthun pa sbyin du gzhug pas de zhi bar 'gyur bas rgyu gang gis 'gyed pa'i phyir rtsod pa zhi bar bya ba 'jug par 'gyur ba'i rgyu de ni bya ba'i phyir rtsod pa la yang 'jug go_/ji ltar gdams ngag la sogs pa 'jog pas gzhan spong ba'i rgyu las mi gdams pa'i phyir
[\[80a.4\]]rtsod pa 'byung zhing /_de mngon sum gyis 'dul ba dang /_tshul shing mang po sbyin pas rgyud gcig tu bya ba dang /_dran pas 'dul ba dang /_ma smyos pas 'dul bas dag pa sbyin pas zhi bar 'gyur ba de bzhin du gdams ngag la sogs pa 'jog pas gzhan spong ba'i rgyu las la mthun pa mi sbyin pa las bya
[\[80a.5\]]ba'i phyir rtsod pa yang 'byung zhing /_de yang mngon sum gyis 'dul ba dang /_tshul shing mang po sbyin pas rgyud gcig tu bya bas las la mthun pa sbyin du gzhug pa dang /_dran pas 'dul ba dang /_ma smyos pas 'dul bas dag pa sbyin pas las la mthun pa sbyin du gzhug pas zhi bar 'gyur te/_de ltar
[\[80a.6\]]na rgyu gang gis mi gdams pa'i phyir rtsod pa kun nas slong zhing chos gang dag gis thabs ji ltar bya bas de zhi bar 'gyur ba'i rgyu de nyid kyis bya ba'i phyir rtsod pa yang kun nas slong zhing /_chos de dag dang thabs de nyid kyis las la mthun pa sbyin du gzhug pa de zhi bar 'gyur bas rgyu gang gis mi gdams
[\[80a.7\]]pa'i phyir rtsod pa zhi bar bya ba 'jug par 'gyur ba'i rgyu de ni bya ba'i phyir rtsod pa la yang 'jug go/_/ji ltar ltung ba dang bcas pa nyid kyi rgyu las ltung ba'i phyir rtsod pa 'byung zhing /_de khas blang bar bya ba dang /_mngon sum gyis 'dul ba dang /_rtswa bkram pa lta bus phyir bcos pa dang /_las la
[\[80b\]]
[\[80b.1\]]mthun pa sbyin du gzhug pa dang /_de'i ngo bo nyid tshol du gzhug pas nges par 'dzin pa la sbyar ba nyid sbyin pas zhi bar 'gyur ba de bzhin du ltung ba dang bcas pa nyid kyi rgyu las la mthun pa mi sbyin pa las bya ba'i phyir rtsod pa yang 'byung zhing de yang khas blang bar bya ba dang /_mngon sum gyis 'dul ba dang /_rtswa
[\[80b.2\]]bkram pa lta bus phyir bcos pas las la mthun pa sbyin du gzhug pa dang /_de'i ngo bo nyid tshol du gzhug pas nges par 'dzin pa la sbyar ba nyid sbyin pas las la mthun pa sbyin du gzhug pas zhi bar 'gyur te/_de ltar na rgyu gang gis ltung ba'i phyir rtsod pa kun nas slong zhing chos gang dag gis thabs ji
[\[80b.3\]]ltar bya bas de zhi bar 'gyur ba'i rgyu de nyid kyi bya ba'i phyir rtsod pa kun nas slong zhing chos de dag dang thabs de nyid kyis las la mthun pa sbyin du gzhug pas de zhi bar 'gyur ba'am/_rgyu gang gis ltung ba'i phyir rtsod pa zhi bar bya ba 'jug par 'gyur ba'i rgyu de ni bya ba'i phyir rtsod pa la yang 'jug
[\[80b.4\]]ste/_de'i phyir zhi ba thams cad ni bya ba'i phyir rtsod pa 'jug go zhes gsungs so/_/'dir gzhung ni btsun pa bcom ldan 'das kyis rtsod pa bzhi po gang gsungs pa dang /_rtsod pa zhi bar bgyi ba bdun po gang dag gsungs pa de dag la btsun pa dge slong gis rtsod pa bzhi po dag rtsod pa zhi bar bgyi ba
[\[80b.5\]]bdun po gang yang rung bas nye bar zhi bar bgyi ba dang /_nye bar zhi bar rung ngam/_nye ba 'khor bya ba'i phyir rtsod pa ma gtogs pa mi rung ngo zhes gang gsungs pa yin no/_/bya ba'i phyir rtsod pa zhi bar bya ba bshad zin to//_//da ni rtsod pa gzhi'i zhu ba spyir bstan pa'i skabs cung zhig brjod
[\[80b.6\]]bar bya ste/_kha skong bar 'os pa ma yin pa ni dge 'dun gyis tha snyad la tshogs par dbyung ba nyid ma yin no/_/bsnyen par ma rdzogs pa gzhan gyi rtsod pa dag ni bsnyen par ma rdzogs pa dang bcas pa rnams kyi dbang du byas te de dag gis de zhi bar bya'o/_/bud med rnams kyi rtsod pa ni skyes pas zhi bar
[\[80b.7\]]bya'o/_/gleng ba po dang /_gleng bar bya ba gnyi ga'am/_gang yang rung ba shi'am nyams sam/_gzhan du song ngam/_nad kyi rnam pa yun ring pos btab na rtsod pa nye bar zhi ba gnyi ga yin no/_/rtsod pa zhi bar bya ba gdon pa bshad zin to//_//sngar so sor thar pa'i mdo 'di'i bsdus pa'i
[\[81a\]]
[\[81a.1\]]don ni mtshan nyid rnam pa lngas ston te/_mchod pa dang /_gleng bslang ba dang /_yang dag par brtsams pa dang /_gzhung rgyas pa dang /_bsdus pa'i mtshan nyid kyis so zhes smos pa la/_mchod pa dang /_gleng bslang ba dang /_yang dag par brtsams pa'i mtshan nyid ni sngar
[\[81a.2\]]gnas skabs ji lta ba bzhin du bshad zin to/_/gzhung rgyas pa'i mtshan nyid kyis bsdus pa'i don ni rnam pa gnyis te/_dang por bya ba dang /_mdo gdon pa'o/_/de la dus dang por bya ba ni mdo gdon pa'i sngon rol du bya ba ste cho ga'o/_/mdo gdon pa ni gsol ba byas nas so sor thar pa'i mdo'i
[\[81a.3\]]gdon pa rnam pa lnga po dag gdon pa ste las so/_/de la dus dang por bya ba bsdus pa'i don ni rnam pa drug ste/_so sor thar pa mnyan pa la rna ba mi gtod pa'i nyes dmigs dang /_mi 'du ba dgag pa dang /_mchod cing lung dbog pa dang /_yang dag par sgrub tu gzhug pa dang /_de'i phan yon
[\[81a.4\]]dang /_yang dag par mi bsgrub pa'i nyes dmigs bstan pa'o/_/mdo gdon pa'i bsdus pa'i don yang rnam pa drug ste/_gsol ba dang /_gleng gzhi gdon pa dang /_pham par 'gyur ba gdon pa dang /_dge 'dun lhag ma gdon pa dang /_ma nges pa gdon pa dang /_ril gyis gdon
[\[81a.5\]]pa'i mtshan nyid bstan pa'o zhes smos pa las/_dus dang por bya ba'i bsdus pa'i don ni rnam pa drug dang /_mdo gdon pa'i bsdus pa'i don rnam pa drug las gsol ba gdon pa yan chad kyang sngar gnas skabs ji lta ba bzhin du bshad zin to/_/gleng gzhi gdon pa la sogs pa so sor thar pa'i
[\[81a.6\]]mdo gdon pa la rnam pa lnga po dag kyang sngar gnas skabs ji lta ba bzhin du go rims bstan nas/_da 'dir de dag gi mjug bsdu ba bstan pa'i phyir tshe dang ldan pa dag bdag gis so sor thar pa'i mdo gdon pa'i gleng gzhi ni bton zin to/_/pham par 'gyur ba la chos bzhi dang /_dge 'dun lhag ma'i
[\[81a.7\]]chos bcu gsum dang /_ma nges pa'i chos gnyis dang /_spang ba'i ltung byed kyi chos sum cu dang /_ltung byed kyi chos dgu bcu dang /_so sor bshags par bya ba'i chos bzhi dang /_bslab pa'i chos mang po dang /_rtsod pa zhi bar bya ba'i chos bdun po bton zin to zhes bya ba gsungs so/_/so sor
[\[81b\]]
[\[81b.1\]]thar pa'i mdo gdon pa rnam pa lnga'i gleng gzhi gdon pa dang /_pham par 'gyur ba gdon pa dang /_dge 'dun lhag ma gdon pa dang /_ma nges pa gdon pa dang /_ril gyis gdon pa ste/_gleng gzhi dang /_pham par 'gyur ba dang /_dge 'dun lhag ma dang /_ma nges pa yan chad bzhi dang /_spang ba'i
[\[81b.2\]]ltung byed man chad ril gcig tu bsdus pa dang go rims bzhin no/_/so sor thar pa'i mdo gdon pa rnam pa lnga po de dag la dge slong rnams kyis sbyor ba dang /_dngos gzhi dang /_mjug gi sgo nas 'jig rten dang mi 'gal ba dang /_'dul ba dang mi 'gal bar mngon par mtho ba'i lam dang /_
[\[81b.3\]]nges par legs pa'i lam la nan tan bya zhing nges par 'byung ba'i tshul khrims kyi rgyu dang 'bras bu la nye bar sbyar ba bstan pa'i phyir/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de'i mdor gtogs shing mdor bsdus pa ni 'di dag go/_/gang
[\[81b.4\]]gzhan nas 'byung ba chos kyi rjes su mthun pa'i chos de la yang khyed rnams 'dum pa dang /_mthun pa dang /_dga' ba dang /_mi rtsod pas sems kun du bsrung ba dang /_dran pa dang bag yod pas rnal 'byor du bya'o zhes bya ba gsungs so/_/de la bcom ldan 'das de bzhin gshegs pa
[\[81b.5\]]dgra bcom pa yang dag par rdzogs pa'i sangs rgyas de'i zhes bya ba ni ston pa'i che ba nyid bstan te/_bcom ldan 'das zhes bya ba ni bdud bzhi bcom pa dang /_legs pa drug dang ldan pa'i phyir ro/_/de bzhin gshegs pa zhes bya ba ni yang dag pa ji lta ba bzhin du rtogs pa dang gsungs
[\[81b.6\]]pa'i phyir ro/_/dgra bcom pa zhes bya ba ni nyon mongs pa'i dgra rnams bcom pa dang /_mchod par 'os pa'i phyir ro/_/yang dag par rdzogs pa'i sangs rgyas zhes bya ba ni shes bya thams cad ji snyed yod pa nyid dang /_ji lta ba bzhin du yod pa nyid yang dag pa'i ye shes kyis ma lus pa dang /_
[\[81b.7\]]phyin ci ma log par thugs su chud pas gnyid sangs pa dang pad+ma rgyas pa bzhin du gyur pa'i phyir ro/_/de'i zhes bya ba ni so sor thar pa'i mdo 'di ston pa de'i yin no zhes bya bar sbyar te/_des ni sangs rgyas 'dul ba'i gtso/_/zhes bya ba dang /_sangs rgyas 'dul ba gang chen mtsho/_/zhes
[\[82a\]]
[\[82a.1\]]gsungs pa'i don mchod cing ston pa dang /_bstan pa'i che ba nyid kyang bstan to/_/mdor gtogs shing mdor bsdus pa ni 'di dag go zhes bya bas ni bstan pa'i che ba nyid bstan te/_mdor gtogs shing zhes bya ba ni 'dul ba'i sne sdod spyi'i mdor gtogs pa'o/_/mdor bsdus pa
[\[82a.2\]]ni zhes bya ba ni so sor thar pa'i mdor bsdus pa'o/_/'di dag go zhes bya ba ni so sor thar pa'i mdor bsdus pa ltung ba'i sde lnga po de dag ste/_ltung ba sde lnga ni pham par 'gyur ba dang /_dge 'dun lhag ma dang /_ltung byed dang so sor bshags par bya ba dang /_bslab pa'i chos mang po dag go/_/gang
[\[82a.3\]]gzhan nas 'byung ba zhes bya ba ni sde snod gsum gyi gzhung gzhan nas 'byung ba gang yin pa'o/_/chos kyi rjes su mthun pa'i chos de la yang zhes bya ba ni mya ngan las 'das pa'i chos kyi rjes su mthun pa'i chos mya ngan las 'das pa'i chos 'thob pa'i thabs su 'gyur ba nges par 'byung ba'i tshul khrims dang /_
[\[82a.4\]]sems dang /_shes rab de yang ngo /_/khyed rnams zhes bya ba ni dge slong rnams so/_/'dum pa dang zhes bya ba ni sbyor ba'i sgo nas so/_/mthun pa dang zhes bya ba ni dngos kyi sgo nas so/_/dga' ba dang zhes bya ba ni mjug gi sgo nas so/_/mi rtsod pa dang sems kun du bsrung ba dang zhes bya ba ni
[\[82a.5\]]'jig rten dang mi 'gal bar mngon par mtho ba'i lam la nan tan bya zhing nges par 'byung ba'i tshul khrims kyi rgyu la nye bar sbyar ba bstan to/_/dran pa dang bag yod pas rnal 'byor du bya'o zhes bya bas ni 'dul ba dang mi 'gal bar legs pa'i lam la nan tan bya zhing nges par 'byung ba'i tshul
[\[82a.6\]]khrims kyi 'bras bu nye bar sbyar bar bstan to/_/gzhung rgyas pa'i mtshan nyid bshad zin to //_//de'i 'og tu bsdus pa'i mtshan nyid bshad par bya ste/_bsdus pa'i mtshan nyid ces bya ba ni so sor thar pa'i mdo mdor bsdus te gdon pa'i sgo nas de bzhin gshegs pa rigs bdun gyis 'dul
[\[82a.7\]]mdor bsdus te bstan pa'o/_/de la bcom ldan 'das de bzhin gshegs pa rnam par gzigs kyi slob ma rnams ni nyes pa chung bar 'gyur te/_chos la dga' ba'i gnas dang /_dam pa ma yin pa'i chos la zhugs pa'i mu stegs can rnams la 'tshe ba la mngon par dga' ba tsam zhig yod pas de dag
[\[82b\]]
[\[82b.1\]]dag gi nyes pa de yongs su spong ba'i phyir bcom ldan 'das des so sor thar pa'i mdo 'di ltar mdor bsdus te/_zla ba phyed phyed cing bton par gyur te/_bzod pa dka' thub dam pa bzod pa yi/_/mya ngan 'das pa mchog ces sangs rgyas gsungs/_/rab tu byung ba gzhan la gnod pa dang /_/gzhan la
[\[82b.2\]]'tshe ba dge sbyong ma yin no/_/zhes bya ba'o/_/de la bzod pa zhes bya ba ni bzod par byed pa ste/_gzhan gyi nyes pa dang du len pa dang /_gzhan la zhe sdang bya ba med pa'o/_/de nyid dka' thub dam pa yin te sems kyi zhe sdang sbyong bar byed pa'i phyir dang /_snying rje bskyed pa'i phyir ro/_/bzod pa'i mya
[\[82b.3\]]ngan las 'das zhes bya ba la/_bzod pa zhes bya ba ni bzod par byed pa ste/_sdug bsngal gyi bden pa'i yul gyi rnam pa mi rtag pa dang /_sdug bsngal ba dang stong pa dang /_bdag med pa dag bzod pa'i shes rab sdug bsngal dpag tu med pa la chos shes pa'i bzod pa'o/_/de sngon du btang ba'am/_
[\[82b.4\]]des nye bar bstan pa'i mya ngan las 'das pa ni bzod pa'i mya ngan las 'das pa ste/_zag pa med pa'i lam gyis thob pa'i mya ngan las 'das pa'o/_/de la mya ngan las 'das pa mchog ces gsungs zhes bya ba ni bzod pa'i mya ngan las 'das pa de dngos po thams cad kyi mchog yin no zhes sangs rgyas bcom
[\[82b.5\]]ldan 'das rnams kyis bsngags pa ste/_'jig rten pa'i lam gyis thob pa'i mya ngan las 'das pa ni gtan du ba ma yin la/_zag pa med pa'i lam gyis thob pa'i mya ngan las 'das pa ni gtan du ba yin te/_zhi ba'i ngo bo nyid yin pa'i phyir ro/_/ji ltar na bzod pa dka' thub dam pa yin zhe na/_de'i phyir/_
[\[82b.6\]]rab tu byung ba gzhan la gnod pa dang /_/gzhan la 'tshe ba dge sbyong ma yin no/_/zhes bya ba gsungs te/_gzhan la gnod par zhes bya ba ni yid kyis gnod pa byed pa'o/_/gzhan la 'tshe ba zhes bya ba ni lus dang /_ngag gnyis kyis 'tshe ba'o/_/dge slong zhes bya ba ni zhi ba'i bdag nyid do/_/'di skad
[\[82b.7\]]bstan te/_de'i phyir gzhan la gnod pa dang /_gzhan la 'tshe ba dang rab tu byung ba'i dge sbyong rdzogs pa ma yin pa de'i phyir bzod pa ni dka' thub dam pa yin pa de ni 'bras bu bzod pas thob pa'i mya ngan las 'das pa'i yang mchog yin pas de'i phyir rab tu byung bas bzod pa bstan par bya'o zhes bstan
[\[83a\]]
[\[83a.1\]]to/_/bcom ldan 'das de bzhin gshegs pa gtsug tor can gyi slob ma rnams kyang nyes pa chung bar 'gyur te/_gzhan gyi nyes pa sgrogs pa mang ba tsam zhig yod pas de dag gi nyes pa de yongs su spong ba'i phyir sangs rgyas bcom ldan 'das des so sor thar pa'i mdo'i
[\[83a.2\]]gzhung 'grel 'di ltar mdor bsdus te zla ba phyed phyed cing bton par gyur te/_mig ldan 'gro ba yod pa yis/_/nyam nga pa dag ji bzhin du/_/mkhas pa 'tsho ba'i 'jig rten 'dir/_/sdig pa dag ni yongs su spong /_/skur pa mi gdab gnod mi bya/_/so sor thar pa'ang bsdam par bya/_/
[\[83a.3\]]zas 'di tshod kyang rig par bya/_/rab mtha'i gnas su gnas par ni/_/lhag ma'i sems la yang dag sbyor/_/'di ni sangs rgyas bstan pa yin/_/zhes bya ba'o/_/de la mig ldan 'gro ba yod pa yis/_/nyam nga ba dag ji bzhin du/_/zhes bya ba ni ji ltar mig dang ldan pa long ba ma yin pa
[\[83a.4\]]'gro ba yod pa 'gro shes pas ngam grog dang tsher ma dang sdig sbrul la sogs pa nyam nga ba sdug bsngal gyi rgyur gyur pa'i gnas mi mnyam pa dag yongs su spong bar byed pa de bzhin du/_mkhas pa 'tsho ba'i 'jig rten 'dir/_/sdig pa dag ni yongs su spong /_/zhes bya ba gsungs te/_
[\[83a.5\]]mkhas pa blo dang ldan pa/_rtog pa dang /_sel nus pa yang 'tsho ba'i 'jig rten 'khor ba 'di na sdig pa gang dag yin pa de dag yongs su spong bar byed pa'o/_/ji ltar sdig pa de dag yongs su spang bar bya zhe na/_de'i phyir/_skur ba mi gdab gnod mi bya/_/zhes bya ba la sogs pa
[\[83a.6\]]gsungs te/_skur pa mi gdab ces bya ba ni gzhan la yang dag pa dang /_yang dag pa ma yin pa yang rung bas skur pa mi gdab pa'o/_/gnod mi bya ba zhes bya ba ni gzhan la rdeg pa dang /_tshig rtsub po la sogs pas gnod pa mi bya ba'o/_/so sor thar pa'ang bsdam par bya/_/zhes
[\[83a.7\]]bya ba la/_so sor thar pa zhes bya ba ni srog gcod pa dang /_ma byin par len pa dang /_mi tshangs par spyod pa dang /_brdzun du smra ba dang /_phra ma dang /_tshig 'khyal pa dang /_ngag rtsub po dag spong ba'i sdom pa dge slong la sogs pa'i ris bdun po dag go/_/de bsdam par bya ba ni yongs
[\[83b\]]
[\[83b.1\]]su gzung bar bya ba ste/_des ni bzlog pa'i mtshan nyid dang /_spyad pa'i mtshan nyid rnam pa gnyis kyi tshul khrims kyis lhag pa'i tshul khrims bstan par shes par bya'o/_/zas 'di tshod kyang rig par bya/_/zhes bya ba ni 'di ltar dge slong rnams kyis zas su rung ba 'di la zas kyi tshod kyang shes par bya ba ste/_ji
[\[83b.2\]]tsam gyis lus lci ba dang rmya bar mi 'gyur ba de tsam gyi tshod yongs su shes par bya'o/_/rab mtha'i gnas su gnas par zhes bya ba ni rab kyi mthar gyur pa'i gnas dben par gnas par bya ba ste/_'dis ni lus dang yul legs par mthun pa dag gi las bsgom pa'i tshogs bstan par shes
[\[83b.3\]]par bya ba'o/_/lhag pa'i sems la yang dag sbyor/_/zhes bya ba la/_lhag pa'i sems zhes bya ba ni sems yongs su sbyong bar byed pa ste/_gang gis 'dod chags kyi sgrib pa dang /_gti mug gi sgrib pa la sems rnam par byang ba ste/_de yang zag pa dang bcas pa dang /_zag pa med
[\[83b.4\]]pa'i bsam gtan no/_/de la yang dag par sbyor ba ni yang dag par rnal 'byor du bya ba ste/_'dis ni lhag pa'i sems kyi bslab pa dang /_lhag pa'i shes rab kyi bslab pa bstan par shes par bya'o/_/'di ni sangs rgyas bstan pa yin/_/zhes bya ba ni de bzhin gshegs pa'i mdor bstan pa
[\[83b.5\]]'di ni tshogs dang bcas pa'i lam bstan pa yin te de nyid sangs rgyas kyi bstan pa yin no zhes bya ba'i tha tshig go/_/bcom ldan 'das de bzhin gshegs pa thams cad skyob kyi slob ma rnams kyang nyes pa chung bar gyur te/_'di ltar khyim pa'i skye bo dang 'grogs par dga' ba tsam zhig yod pas
[\[83b.6\]]de dag gi nyes pa de yongs su spong ba'i phyir bcom ldan 'das des so sor thar pa'i mdo 'di ltar mdor bsdus te/_zla ba phyed phyed cing bton par gyur te/_ji ltar bung ba me tog las/_/kha dog dri la mi gnod par/_/khu ba gzhibs nas 'phur ba ltar/_/de bzhin thub pa grong du
[\[83b.7\]]rgyu/_/zhes bya ba'o/_/de la ji ltar srog chags bung ba me tog las kha dog dang dri la mi gnod par khu ba gzhibs te 'phur ba de bzhin du/_thub pa rab tu byung ba bsod snyoms kyi phyir grong du rgyu bas kyang /_grong nas kha dog dang dri lta bu sems dang tshul khrims la mi gnod pa khu ba lta bu zas
[\[84a\]]
[\[84a.1\]]blangs te 'gro bar bya'o zhes bya ba'i tha tshig go/_/bcom ldan 'das de bzhin gshegs pa 'khor ba 'jig gi slob ma rnams kyang nyes pa chung bar gyur te/_gzhan gyi skyon dang yon tan la rtogs pa tsam zhig yod pas de dag gi skyon de yongs su spang ba'i phyir bcom ldan
[\[84a.2\]]'das kyis so sor thar pa'i mdo 'di ltar mdor bsdus te zla ba phyed phyed cing bton par gyur te/_bdag gi rigs dang mi rigs la/_/brtag par bya ste gzhan rnams kyi/_/mi mthun pa dang gzhan dag gi_/_byas dang ma byas rnams la min/_/zhes bya ba'o/_/de la/_bdag gi
[\[84a.3\]]rigs dang mi rigs la/_brtag par bya ste zhes bya ba ni bdag nyid kyi rigs pa dang /_mi rigs pa la so sor brtag par bya ba'o/_/gzhan rnams kyi mi mthun pa zhes bya ba ni gzhan rnams kyi mi rigs pa'o/_/gzhan dag gi_/byas dang ma byas rnams la min/_/zhes bya ba ni
[\[84a.4\]]gzhan dag gi rdzogs pa dang /_ma rdzogs pa rnams la brtag par mi bya'o/_/de skad bstan te gzhan dag gi yon tan dang skyon la rtog pa la rjes su chags pa dang /_khong khro ba 'byung bas de'i phyir gzhan la rtog pa spangs te/_bdag nyid la brtag cing bdag nyid la legs par 'dod par byas na
[\[84a.5\]]phyis gzhan dag la brtag pa'i skabs yod par 'gyur ro zhes bstan to/_/bcom ldan 'das de bzhin gshegs pa gser thub kyi slos ma rnams kyang nyes pa chung bar gyur te/_sred pa dang bcas pas bsam gtan skyed par byed pa tsam zhig yod pas de dag gi nyes pa de yongs su spang ba'i phyir
[\[84a.6\]]bcom ldan 'das des so sor thar pa'i mdo 'di ltar mdor bsdus te/_zla ba phyed phyed cing bton par gyur te/_lhag pa'i sems la bag bya ste/_/thub pa'i thub bzhi rnams la bslab/_/nyer zhi rtag tu dran ldan pa'i/_/skyob pa mya ngan med pa yin/_/zhes bya ba'o/_/de la lhag pa'i sems zhes
[\[84a.7\]]bya ba ni bsam gtan bzhi po dag go/_/bag bya ba ste zhes bya ba ni/_sred pa dang nga rgyal dang /_lta ba'i mchog tu 'dzin pa spang zhing bag gyis shig ces bya ba'o/_/spang ba bstan nas blang ba bstan pa'i phyir thub bzhi rnams la bslab ces bya ba gsungs te/_thub pa zhes bya ba ni mkhyen pa dang
[\[84b\]]
[\[84b.1\]]ldan pa ste/_yang dang yang du mdzad pa'i phyir thub pa ni sangs rgyas bcom ldan 'das so/_/thub pa de'i thub bzhi ni 'phags pa'i bden pa bzhi po ste/_gang dag gis thub pa bskyed pa'o/_/de rnams la bslab pa ni mchog tu bslab cing nan tan gyis shig ces bya ba'i tha tshig go/_/de la bslab na cir
[\[84b.2\]]'gyur zhe na/_'bras bu bstan pa'i phyir/_nyer zhi rtag tu dran ldan pa'i/_/zhes bya ba gsungs te/_nye bar zhi ba dang /_rtag tu dran pa dang ldan pa gnyis kyis skyob pa nyid du bstan par shes par bya'o/_/de la nye bar zhi ba zhes bya ba ni mnyam par gzhag pa ste/_lus dang ngag gnyis bsdams pa'o/_/
[\[84b.3\]]rtag tu dran ldan pa zhes bya ba ni rtag tu dran pa nye bar gzhag pa'o/_/skyob pa zhes bya ba ni rang gi sems rjes su bsrung ba'o/_/mya ngan med pa yin zhes bya ba 'dis ni bzang ba bstan te/_mya ngan las 'das pas shes bar bya'o/_/bcom ldan 'das de bzhin gshegs pa 'od srungs kyi slob ma
[\[84b.4\]]rnams kyang nyes pa chung bar gyur te/_sbyin pa la gus pa dang /_dgra mang bar blta ba tsam zhig yod pas de dag gi nyes pa de yongs su spong ba'i phyir bcom ldan 'das des mthar thug pa'i chos bstan pas so sor thar pa'i mdo 'di ltar mdor bsdus te/_zla ba phyed phyed cing bton par gyur te/_sbyin pas bsod
[\[84b.5\]]nams rab tu 'phel/_/legs bsdams dgra sogs mi 'gyur ro/_/dge dang ldan pas sdig pa spong /_/nyon mongs zad pas mya ngan 'das/_/zhes bya ba'o/_/de la sbyin pas zhes bya ba ni sbyin par byed pa'i mi ste/_des ni longs spyod kyi 'bras bu can gyi bsod nams kyis las rab tu
[\[84b.6\]]'phel bar 'gyur ro/_/tshul khrims legs par bsdams bas ni dgra sogs par mi 'gyur te/_tshul khrims kyis dgra'i rgyu gsod pa dang /_rku ba dang /_bud med la chags pa la sogs pa mi skyed pa'i phyir ro/_/dge dang ldan pas zhes bya ba ni bsam gtan bzhi thob pa ste/_des ni
[\[84b.7\]]'dod pa na spyod pa'i sdig pa khong khro ba dang /_phrag dog dang /_khro ba la sogs pa rnam par smin pa mi 'dod par gyur pa dag yongs su spong bar 'gyur ro/_/'phags pa'i lam gyis nyon mongs pa thams cad yongs su zad pas ni phung po lhag ma dang bcas pa dang /_lhag ma med pa'i mya ngan
[\[85a\]]
[\[85a.1\]]las 'das pa 'thob par 'gyur ro/_/de lta bas na sbyin pa ni 'khor ba'i 'bras bu can yin pas de'i phyir mi bya zhing /_dgra mang po ni sdom brtson dang mi mthun pa yin pas de mi bya'o zhes bya ba'i tha tshig go/_/bcom ldan 'das de bzhin gshegs pa shAkya thub pa'i bstan
[\[85a.2\]]pa la chu bur ma byung ba'i tshe na/_de'i slob ma rnams kyang nyes pa chung bar gyur pas/_bcom ldan 'das kyis de dag la so sor thar pa'i mdo 'di ltar mdor bsdus te/_tshigs su bcad pa gsum gyis bton par gyur te/_sdig pa thams cad mi bya ste/_/dge ba phun sum tshogs
[\[85a.3\]]par bya/_/rang gi sems ni yongs su gdul/_/'di ni sangs rgyas bstan pa yin/_/lus kyi sdom pa legs pa ste/_/ngag gi sdom pa'ang legs pa yin/_/yid kyi sdom pa'ang legs pa ste/_/thams cad du ni sdom pa legs/_/kun du bsdams pa'i dge slong ni/_/sdug
[\[85a.4\]]bsngal kun las rab tu grol/_/ngag rnams bsrung zhing yid kyis rab bsdams te/_/lus kyis mi dge ba dag mi byed cing /_/las lam gsum po 'di dag rab sbyangs te/_/drang srong gsungs pa'i lam ni thob par 'gyur/_/zhes bya ba'o/_/sdig pa thams cad mi bya ste/_/zhes bya ba
[\[85a.5\]]'dis ni lhag pa'i tshul khrims kyi bslab pa bstan to/_/dge ba phun sum tshogs par bya/_/zhes bya ba 'dis ni lhag pa'i shes rab kyi bslab pa bstan to/_/nyon mongs pa thams cad spangs pa ni don dam pa'i dge ba yin pa'i phyir ro/_/rang gi sems ni yongs su gdul/_/zhes bya ba 'dis ni lhag
[\[85a.6\]]pa'i sems kyi bslab pa bstan to/_/lus kyi sdom pa legs pa ste/_/zhes bya ba 'dis ni sdom pa rnam pa bzhis ni tshul khrims phun sum tshogs pa bstan to/_/sdug bsngal kun las rab tu grol/_/zhes bya ba 'dis ni tshul khrims kyi skyes bu'i rtsal gyi 'bras bu thag ring ba bstan to/_/ji ltar na
[\[85a.7\]]tshul khrims kyis sdug bsngal kun las rab tu grol bar 'gyur zhe na/_de'i phyir/_ngag rnams bsrung zhing yid kyis rab bsdams te/_/zhes bya ba la sogs pa gsungs te/_gang gi phyir tshul khrims phun sum tshogs pas ngan song sbyong zhing /_'phags pa'i lam thob pa des sdug bsngal thams cad
[\[85b\]]
[\[85b.1\]]las 'grol ba de'i phyir/_tshul khrims kyi skyes bu'i rtsal gyi 'bras bu thag ring ba yin no/_/de ltar mdor bsdus pa dang /_rgyas par bstan pa de dag gis sangs rgyas bdun gyi so sor thar pa gdon pa bstan nas/_da ni mjug bsdu ba'i sgo nas nan tan bya ba bstan pa'i phyir/_sangs rgyas rnam gzigs
[\[85b.2\]]gtsug tor thams cad skyob/_/'khor ba 'jig dang gser thub 'od srungs dang /_/shAkya thub pa gau tam lha yi lha/_/mi 'dul kha lo sgyur ba bla na med/_/'jig rten mgon po skyob ba mchog_/sangs rgyas dpa' bo bdun po dag_/grags ldan rnams kyis so sor thar/_/'di ni rab tu rgyas par
[\[85b.3\]]ston/_/'di la sangs rgyas rnams dang gang /_/sangs rgyas nyan thos rnams kyang gus/_/'di la gus dang bcas gyur pas/_/'dus ma byas pa thob par gyis/_/zhes bya ba tshigs su bcad pa gsum pa yang dag par sdud par byed pa smras so/_/de la sangs rgyas rnam gzigs gtsug tor thams
[\[85b.4\]]cad skyob/_/'khor ba 'jig dang gser thub 'od srungs dang /_/shAkya thub pa gau tam lha yi lha/_/zhes bya ba ni sangs rgyas bdun gyi mtshan te go rims bzhin no/_/gau tam lha yi lha/_mi 'dul kha lo sgyur ba bla na med/_/ces bya ba dag ni bcom ldan 'das shAkya thub pa'i gdung gi yon tan tan te/_
[\[85b.5\]]gau tam zhes bya ba ni gdung ste/_drang srong gau ta ma'i rgyud yin pa'i phyir ro/_/lha yi lha zhes bya ba ni chos nyid kyis grags pa'i sgo nas ni snyigs ma lnga shas che ba'i dus na sems can la phan pa rdzogs pa'i phyir ro/_/'jig rten la grags pa'i sgo nas ni lha rnams kyis kyang zhabs la btud de phyag byas
[\[85b.6\]]pa'i phyir ro/_/mi 'dul kho lo sgyur ba bla na med/_/ces bya ba ni 'jam pa dang rtsub pa gnyis ka'i rang bzhin gyi 'dul ba rnam pa gsum gyis 'dul ba skyes bu de lta bu dag phyin ci ma log par 'dul bar mdzad pa'i phyir ro/_/'jig rten mgon po zhes bya ba ni khams gsum pa'i mgon po ste/_phan pa dpag
[\[85b.7\]]tu med pa mdzad pas yongs su skyob par mdzad pa'i phyir ro/_/skyob pa zhes bya ba ni mnga' dbang gi chos thams cad la dbang phyug brnyes pa'i phyir ram/_gdul ba'i skye bo dus las mi yol bas yongs su skyob par mdzad pa'i phyir ro/_/mchog ces bya ba ni gtso bo ste/_/bla na med pa'i mkhyen pa
[\[86a\]]
[\[86a.1\]]dang ldan pa'i phyir ram/_rjes su mthun pa'i phan pa mdzad pa yongs su mkhyen pa'i phyir ro/_/sangs rgyas dpa' bo zhes bya ba ni ye shes la sogs pa dag gis 'gro ba thams cad pas dpa' ba'i sangs rgyas zhes bya ba'i tha tshig go/_/grags ldan zhes bya ba ni
[\[86a.2\]]snyan pa dang ldan pa ste/_/'jig rten gsum las shin tu 'das pa'i snyan pa'i tshogs dang ldan pa zhes bya ba'i tha tshig go/_/rab tu rgyas par bton zhes bya ba ni dus dang por bya ba dang /_gsol ba byas nas gdon pa lnga bo dag bton pa'o/_/'di la sangs rgyas rnams dang gang /_/sangs
[\[86a.3\]]rgyas nyan thos rnams kyang gus/_/zhes bya ba ni sangs rgyas bcom ldan 'das rnams kyis chos 'dul ba gtso bor mdzad pa dang /_sangs rgyas kyi nyan thos rnams kyang 'dul ba la gus pa'i phyir ro/_/'di la gus dang bcas gyur pas/_/'dus ma byas pa thob par gyis/_/zhes bya ba ni so sor
[\[86a.4\]]thar pa 'di la gus pa dang bcas pas mya ngan las 'das pa 'dus ma byas pa thob par gyis shig ces bya ba'i tha tshig go/_/ji ltar 'di la gus pa dang bcas pas 'dus ma byas pa thob par bya zhe na/_de'i phyir/_brtsam par bya zhing 'byung bar bya/_/sangs rgyas bstan la 'jug par bya/_/'dam bu'i
[\[86a.5\]]khyim la glang chen bzhin/_/'chi bdag sde ni gzhom par bya/_/gang zhig rab tu bag yod par/_/chos 'dul 'di la spyod 'gyur ba/_/skye ba'i 'khor ba rab spangs nas/_/sdug bsngal tha mar byed par 'gyur/_/zhes bya ba gsungs te/_brtsam par bya zhing zhes bya ba ni brtson par gyis shig
[\[86a.6\]]pa'o/_/'byung bar bya zhes bya ba ni 'khor ba las nges par 'byung ba'i phyir dgon pa la sogs pa dben par song shig ces bya ba'i tha tshig go/_/sangs rgyas bstan la zhes bya ba ni bden pa bzhi bstan pa la'o/_/'jug par bya zhes bya ba ni mgo dang gos la me 'bar ba ltar mngon par brtson par gyis
[\[86a.7\]]shig pa'o/_/'dam bu'i khyim la glang chen bzhin/_/zhes bya ba ni/_'chi bdag sde ni gzhom par bya/_zhes bya ba 'di'i dpe yin te/_'dam bu'i khyim glang po ches gzhom pa bzhin du'o/_/'chi bdag ces bya ba ni 'chi ba'o/_/sde zhes bya ba ni sred pa la sogs pa 'khor to/_/gzhom par bya
[\[86b\]]
[\[86b.1\]]zhes bya ba ni gzhig par gyis shig ces bya ba'o/_/phan yon bstan pa'i phyir ro/_/gang zhig rab tu bag yod par/_/chos 'dul 'di la spyod 'gyur ba/_/skye ba'i 'khor ba rab spangs nas/_/sdug bsngal tha mar byed par 'gyur/_/zhes bya ba gsungs te/_rab tu bag yod par zhes bya ba
[\[86b.2\]]ni rab tu bag med pa spangs pas so/_/chos zhes bya ba ni 'phags pa'i lam yan lag brgyad pa'o/_/'dul ba zhes bya ba ni yang dag pa'i sgrub pa'i mtshan nyid do/_/spyod 'gyur ba zhes bya ba ni rjes su sgrub par 'gyur ba'o/_/skye ba'i 'khor ba zhes bya ba ni skye ba 'khor ba'i gtso bo yin
[\[86b.3\]]pas 'khor ba ste/_'khor ba'i sdug bsngal gyi rtsa ba ni skye ba yin pa'i phyir ro/_/de ltar yang /_skye 'di don med gang phyir skye ba yod na rga shi dang /_/na dang sdug bsngal bsad dang bcing la sogs pa'i dgra dag yod/_/gal te 'jigs mang skye ba med la don med de mi 'byung /_/shing
[\[86b.4\]]skyes med na nags me rlung gis sgyel bar mi 'gyur bzhin/_/zhes gsungs pa'i phyir ro/_/yang na skye ba'i 'khor ba zhes bya ba ni skye ba dag tu 'khor ba'i phyir ro/_/rab spangs nas zhes bya ba ni gtan du spangs nas so/_/sdug bsngal zhes bya ba ni skye ba la sogs pa'o/_/tha mar byed par
[\[86b.5\]]'gyur zhes bya ba ni rgyun gcod par byed par 'gyur ro zhes bya ba'i tha tshig go/_/so sor thar pa'i mdo gdon pa'i mjug bsdu ba'i phyir yang dag par sdud par byed pas phan tshun tshul khrims srung ba dang /_bstan pa 'phel bar bya ba'i phyir/_/so sor thar pa 'di bton pas/_dge 'dun
[\[86b.6\]]gyis ni gso sbyong byas/_/zhes bya ba smras te/_de la/_phan tshun tshul khrims srung ba dang /_/zhes bya ba ni gcig gis gcig la 'doms shing rjes su ston pa dang /_gcig gis gcig ltung ba las slong ba'o/_/bstan pa 'phel bar bya ba'i phyir/_/zhes bya ba ni phan tshun tshul khrims srung
[\[86b.7\]]ba nyid de/_de lta bus bcom ldan 'das de bzhin gshegs pa de'i 'khor 'di 'phel bar 'gyur ba'i rim gyis ston pa'i bstan pa 'phel zhing yun ring du gnas par bya ba'i phyir ro/_/so sor thar pa 'di bton pas/_/zhes bya ba ni sems drang por bsgrub pa dang 'gal ba
[\[87a\]]
[\[87a.1\]]bzlog pa la sogs pa'i rnam pa gzhan gyis kyang gso sbyong bya ba'i gnas skabs 'dir ni so sor thar pa'i mdo gdon pa rnam pa lnga po gleng gzhi gdon pa dang /_pham par 'gyur ba gdon pa dang /_dge 'dun lhag ma gdon pa dang /_ma nges pa gdon pa dang /_ril gyis
[\[87a.2\]]gdon pa dag gis gso sbyong bya dgos pas so sor thar pa 'di bton pas zhes bya ba gsungs so/_/dge 'dun gyis ni gso sbyong byas/_/zhes bya ba ni zhi gnas kyi gso sbyong dang mthun pa'i gso sbyong las 'dir ni mthun pa'i gso sbyong dang sbyar ro/_/mthun pa'i gso sbyong rnam pa lnga po bcu bzhi ba dang bco lnga pa dang /_bkra
[\[87a.3\]]shis kyi gso sbyong dang /_gnod pa byung ba'i gso sbyong dang /_bsdum pa'i gso sbyong dag la 'dir ci rigs par sbyar te/_gtso cher bcu bzhi pa'am/_bco lnga pa dang sbyar ro/_/de'i 'og tu mjug bsdu ba'i sgo nas/_nan tan du bya ba bstan pa'i phyir/_gang gi phyir ni 'di ston dang /_/
[\[87a.4\]]gang phyir gso sbyong byas gyur pa/_/tshul khrims de ni bsrung bya ste/_g.yag rnga'i rtse mo ji bzhin no/_/zhes gsungs te/_de la/_gang gi phyir ni 'di bton dang /_gang phyir gso sbyong byas gyur pa/_/zhes bya ba ni phan tshun tshul khrims bsrung ba dang /_bstan pa 'phel bar bya ba'i phyir/_/
[\[87a.5\]]zhes gong du smos pa de'i phyir ro/_/tshul khrims de ni bsrung bya ste/_/zhes bya ba ni so sor thar pa'i sdom pas bsdus pa'i tshul khrims rnam pa drug po rnam par dbye ba dang /_bsdu ba dang /_phun sum tshogs pa dang rnam grangs dang /_rnam par dag pa dang /_yon tan de dag sbyor ba dang /_dngos dang /_
[\[87a.6\]]mjug gi sgo nas bag yod pas bsrung bar gyis shig ces bya ba'i tha tshig go/_/g.yag rnga'i rtse mo ji bzhin no/_/zhes bya ba ni bag yod pas bsrung bar bya ba'i dpe yin te/_ji ltar bsil rum gangs khrod na gnas pa'i g.yag rnga ma bag yod pas bsrung rnga ma wa mjug ltar mi rkyong bar rtse mo ldang
[\[87a.7\]]du gzar te 'gro ba de bzhin du/_tshul khrims 'di yang bag yod pas bsrung bar gyis shig ces bya ba'i tha tshig go/_/da ni yang dag par sdud par byed pas 'dul ba'i sde snod yang dag par bsdus pa mthar phyin nas dge ba'i rtsa ba bsngo ba'i phyir/_so sor thar pa bton pa yi/_/bsod nams
[\[87b\]]
[\[87b.1\]]grub pa gang yod pa/_/des ni 'jig rten ma lus pa/_/thub dbang go 'phang thob par shog/_/ces gsungs te/_thub pa ni nyan thos dang rang sangs rgyas so/_/de'i dbang po ni de bzhin gshegs pa'o/_/so sor thar pa 'di bton pa'i/_/bsod nams grub pa gang yod pa/_/des ni 'jig rten ma lus pa/_/
[\[87b.2\]]thams cad thub pa'i dbang po sangs rgyas bcom ldan 'das kyi go 'phang thob par shog cig ces bya ba'i tha tshig ste/_thams cad kyis de ltar sangs rgyas su bsngo bar bya'o/_/bsdu ba'i mtshan nyid bshad zin to//_//de ltar yang dag par sdud par byed pas so sor thar pa'i mdo yang
[\[87b.3\]]dag par bsdu ba 'di yang rgyud chags gsum pa'i tshul du brtsams pa yin te/_dang por snyan pa'i ba dan 'jig rten gsum du grags/_/dam pa'i chos sgra seng ge'i sgra bsgrags pa/_/thams cad mkhyen pa dkon mchog mdzod brnyes pa/_/zhabs la tshangs dbang gtsug gi nor bus gtugs/_/
[\[87b.4\]]sdug bsngal rgya mtsho gting mtha' med rgal ba/_/'gro ba'i gtso la spyi bos phyag 'tshal te/_/zhes smos pas ni phyag 'tshal ba'i rgyud bstan to/_/de'i 'og tu/_thams cad mkhyen pa'i bslab gzhi dkon mchog snod/_/'phags pa'i tshogs kyi dbus su dbye bar bya/_/zhes bya ba nas/_tshul khrims
[\[87b.5\]]de ni bsrung bya ste/_/g.yag rnga'i rtse mo ji bzhin no/_/zhes gsungs pa'i bar gyis ni mdo gdon pa'i rgyud bstan to/_/so sor thar pa bton pa yi/_/bsod nams grub pa gang yod pa/_/des ni 'jig rten ma lus pa/_/thub dbang go 'phang thob par shog/_/ces gsungs pas ni bsngo ba'i rgyud
[\[87b.6\]]bstan to/_/so sor thar pa'i mdo'i gzhung 'grel 'dul ba'i gzhung nyid las 'byung ba nyi tshe'i skabs bsgyur ba rdzogs so//_//dbang phyug dam pa'i mnga' bdag rgyal po chen po dpal lha btsan po'i bka' lung gis/_'phags pa gzhi thams cad yod par smra ba'i 'dul ba 'dzin pa
[\[87b.7\]]kha che bye brag tu smra ba'i slob dpon sarba dz+nyA de wa dang /_zhu chen gyi lo tsA ba ban+de klu'i rgyal mtshan gyis bsgyur cing zhu chen bgyis te gtan la phab pa//_//'di la sh+lo ka ni dgu stong yod/_bam po ni nyi shu rtsa bdun du byas so//_//
[\[88a\]]
[\[88a.1\]{D4105}]@##/_/rgya gar skad du/_bi na ya saM gra ha/_bod skad du/_'dul ba bsdus pa/_bam po dang po/_sangs rgyas dang byang chub sems dpa' dang 'phags pa nyan thos thams cad la phyag 'tshal lo/_/gang gis mchog tu 'dul ba med rgyu sems can 'dus pa smad pa yi/_/sems
[\[88a.2\]]kyi thibs po'i nang du rnam par rgyu ba nub par gyur pa yi/_/mun pa de yi stobs kyis ma lus pa la khyab par 'jug pa dag_/'dul ba nyi ma'i 'od zer lag pas rnam gsal de la phyag 'tshal lo/_/don gang gzhi dang phran tshogs gleng gzhi sil bu la yod rnam par 'byed las gang gsungs
[\[88a.3\]]dang /_/gang dag lnga pa dang ni bcu drug pa dang nye ba 'khor gyis zhus las bshad pa dang /_/gang dag bram ze'i bu mo dang ni 'dul byed de bzhin gang dag ma mo las bshad pa/_/rin chen yon tan 'od 'bar bzhin du yon tan 'bar ba de dag 'dir ni rim bzhin bzhag_/so sor thar pa zhes bya
[\[88a.4\]]ba ni nyon mongs pa yongs su ma nyams pa chung ngu'i yang chung ngu la sogs pa'i rnam pa las shin tu thar par byed pas so sor thar pa'o/_/thos pa zhes bya ba ni tshig dang don rna ba'i rnam par shes pa dang /_de'i rjes las byung ba'i yid kyi rnam par shes pas yongs su bcad pa'o/_/rnyed par dka'
[\[88a.5\]]zhes bya ba ni sangs rgyas brgya lam brgya lam na 'byung ba dang bde 'gro la sogs pa rnyed par dka' ba'i phyir ro/_/bskal pa bye ba rnams su zhes bya ba ni bskal ba chen po bye bar yang mi rnyed la brgya lam na lhag par yang mi rnyed pas mang du bstan pa'i phyir 'di gsungs so/_/gzung ba zhes bya ba ni
[\[88a.6\]]tshig dang don shes rab kyis rtogs pa'o/_/'dzin pa'ang zhes bya ba ni dran pas de nyid kha ton bya ba la sogs pa'i tshul gyis yun ring du mi brjed par byed pa'o/_/bsgrub pa zhes bya ba ni de'i don lus dang ngag dang yid rnams kyi nan tan du byed pa'o/_/shin tu rnyed par dka' zhes bya ba ni nan tan
[\[88a.7\]]can gyis kyang tshogs chen pos rnyed pa'i phyir ro/_/de'i phyir tshigs su bcad pa 'dis lung dang rtogs pa las so sor thar pa'i rnyed par dka' ba bstan te/_thos pa dang gzung ba dang 'dzin pa ni lung las so/_/sgrub pa ni rtogs pa las so/_/sangs rgyas rnams ni 'byung ba bde/_/zhes bya
[\[88b\]]
[\[88b.1\]]bya ba ni lhums su zhugs pa'i dus sam bltam pa'i dus na sangs rgyas 'byung ba'o/_/phyis 'byung ba'i tshul gyis byang chub sems dpa' la sangs rgyas zhes bya'o/_/yang na mngon par rdzogs par byang chub pa'i dus na sangs rgyas 'byung ba ste/_de'i tshe sangs rgyas zhes bya ba'i rgyu thams cad mkhyen
[\[88b.2\]]pa nyid thob pa'i phyir ro/_/rnam par grol na dga' ba dang bde ba'i rgyur 'gyur ba'i phyir gtsor ni de bde ba ste/_mi bde'o zhes bya ba bzhin no/_/chos bstan pa zhes bya ba ni mdo la sogs pa gsung rab yan lag bcu gnyis bshad pa'o/_/dge 'dun zhes bya ba ni skyes bu chen po gang
[\[88b.3\]]zag brgyad do/_/mthun pa zhes bya ba ni tshul khrims dang /_lta ba dang /_cho ga dang /_'tsho ba mtshungs pa ste/_bya ba gcig pa dang /_tha mi dad pa zhes bya ba'i bar du'o/_/mthun pa rnams kyis zhes bya ba ni tshul khrims yongs su sbyong ba'i phyir ro/_/dka' thub ces bya ba ni
[\[88b.4\]]bslab pa gsum bsgrub pa ste nyon mongs pa gdung bar byed pas dka' thub bo/_/de bas na tshigs su bcad pa 'dis dkon mchog gsum 'byung ba de ni bde ba'i rgyur bstan to/_/tshigs su bcad pa gsum pas ni dge ba'i bshes gnyen bsten pa dang /_mi dge ba'i grogs po spong ba bde
[\[88b.5\]]ba'i rgyur ston to/_/phyed gong ma dang phyed 'og ma dang go rims bzhin no/_/sdig pa rnams las ring du song bas 'phags pa zhes bya ba'o/_/dam pa dag ces bya ba ni 'phags pa de nyid de legs so zhes ston pa'o/_/byis pa rnams zhes bya ba ni 'phags pa ma yin pa ste sdig pa byed pa
[\[88b.6\]]rnams so/_/tshigs su bcad pa bzhi pas ni dge ba'i bshes gnyen gyi rab tu dbye ba ston to/_/'phags pa ni rnam pa gnyis te brdar btags pa dang don dam pa'o/_/kun rdzob kyi yang rnam pa gnyis te/_zhi gnas kyi yan lag la gnas pa dang /_lhag mthong gi yan lag la gnas pa'o/_/
[\[88b.7\]]de la/_tshul khrims ldan pa mthong bas bad/_/zhes bya ba ni zhi gnas kyi yan lag la gnas pa ste/_kun 'byung ba spangs pas sdig pa rnams las ring du song ba'i phyir kun rdzob kyi 'phags pa'o/_/mang du thos pa mthong ba bde/_/zhes bya ba ni lhag mthong gi yan lag la gnas pa'o/_/phyed 'og
[\[89a\]]
[\[89a.1\]]mas ni zhi gnas dang lhag mthong gi mtha' la gnas pa don dam pa'i 'phags pa ste dge ba'i bshes gnyen du ston to/_/dgra bcom pa ni 'khor bar mi 'byung ba'i chos kyi mtshan nyid de yang srid pa las rnam par grol bar ston to/_/gzhan las rnam par grol ba ni phung po'i lhag ma med pa'o/_/
[\[89a.2\]]zhes 'byung ba ni sdug bsngal gyi bden pa'i rang bzhin phung po dang bcas pas nyon mongs pa'i 'ching ba las rnam par grol lo zhes bya ba'i bar du'o/_/'jug dogs bde ba'i chu klung bde/_/zhes bya ba la rnam par grol ba ni/_chu klung ste de mtha' gnyis rnam par spangs pa'i lam gyis thob pa'i phyir/_
[\[89a.3\]]'jug ngogs bde zhes bya ba dpe nye bar bstan pa'i tshig 'di bstan te/_ji ltar chu klung bde ba'i rgyu yin pas bde ba de bzhin du sangs rgyas 'byung ba la sogs pa'o/_/de bas na 'dis gong du bshad pa'i dbang gis thob par bya ba ni bde ba'i rgyur bstan to/_/chos kyis rgyal ba'i skye bo bde/_/
[\[89a.4\]]zhes bya ba ni bsgrub pa dang bden pa bde ba'i rgyur bshad de bsgrub pa'i chos 'dis mi mthun pa'i phyogs pham par byas pas chos kyis rgyal ba zhes bya'o/_/don 'di nyid phyed 'og ma la ston te/_shes rab kyi ral gris nga rgyal gyi rgyal mtshan bcad pa'i phyir ro/_/tshigs su bcad pa drug pa las
[\[89a.5\]]ni sgrub pa dang ldan pa de nyid sbyangs pa'i yon tan phun sum tshogs pa dang ldan pas bde ba'i rgyur bstan to/_/nges par byas zhes bya ba ni bsam pa nges par 'dzin pa'i phyir sbyangs pa'i yon tan gyi thog ma'i dag pa ston to/_/mang du thos pa zhes bya ba 'dis ni 'bras bu dang bcas par ston te/_
[\[89a.6\]]mang du thos pa ni de'i 'bras bu dang ldan pa yin gyi gzhan ni ma yin no/_/dbang po dul ba dag ces bya ba ni yongs su spyod pa gtsang ba ste/_dbang po sdom pa dang ldan pa'i phyir ro/_/zhi ba rnams su zhes bya ba ni gnas phun sum tshogs pa rnams so/_/dgon pa rnams su zhes bya ba ni
[\[89a.7\]]gnas pa bde zhes bya ba de dang 'brel to/_/rgas gyur rnams kyis zhes bya ba ni/_gang du zhe na nags rnams su/_/zhes bya ba 'di dang 'brel to/_/de bas na 'dis ni yongs su ma nyams pa'i dngos por bstan to/_/rgas gyur rnams kyis zhes bya ba de nyid kyi don ni/_/dar la babs pa yol rnams kyi/_/_
[\[89b\]]
[\[89b.1\]]zhes bya bar bstan to/_/gleng gzhi'i bsdus pa'i don ni lung dbog pa dang mi 'du ba dgag pa dang /_mi 'dur gnang ba dang /_mchod pa'i cho ga dang /_yang dag par 'dzin du gzhug pa dang /_yang dag par 'dzin pa'i phan yon dang /_yang dag par mi 'dzin pa'i nyes dmigs dang /_yang
[\[89b.2\]]dag par bsgo ba dang /_'khor rnam par dag pa'o/_/de la lung dbog pa'i dbang du mdzad nas/_'das pa zhes bya ba la sogs pa gsungs te/_thal ba zhes bya ba'i tha tshig go/_/so ga rnams kyi zhes bya ba ni dus gsum las gang yang rung ste gcig cig so sor thar pa 'don pa'i che brjod
[\[89b.3\]]do/_/grang ba dang /_dro ba dang /_grang ba yang ma yin/_dro ba yang ma yin pa las dus gsum du rnam par gzhag go/_/ji tsam gyi sgra ni tshad tsam ston te/_dus de dang mthun par brjod par bya'o/_/lhag ma zhes bya ba ni dus de'i lhag ma ji tsam du lus pa de'i tshad brjod par bya ba ste/_thams cad kyi
[\[89b.4\]]ming spyi'i sgras tshad kyi spyi brjod do/_/mngon par 'ong zhes bya ba ni 'ong ba'o/_/rga ba dang 'chi ba ni rga shi'o/_/ci'i phyir srid pa'i yan lag gcig pu gsungs kyi srid pa'i yan lag mya ngan la sogs pa nyes dmigs gzhan rnams ni ma yin zhe na/_tshangs par spyod pa phun sum tshogs par
[\[89b.5\]]'gyur ba'i rgyu'i gtso bo yongs su nyams pa brjod pa'i dbang du mdzad pa yin pa'i phyir ro/_/gnyis kyis na tshangs par spyod pa phun sum tshogs par 'gyur te/_lus dang skye ba'i gnas so/_/de la rga ba dang 'chi ba gnyis kyis ni lus yongs su nyams pa ston te/_sbyor ba mi bzod pa dang /_
[\[89b.6\]]rgyun chad pa go rims bzhin no/_/skye ba'i gnas yongs su nyams pa ni ston pa'i bstan pa 'jig par bstan pa'o/_/bstan pa 'jig pa ji lta bu zhe na/_sgrub pa la yongs su nyams pa'o/_/don phyin ci ma log par ston pas ston pa ste de bzhin gshegs pa'o/_/bstan pa ni gsung
[\[89b.7\]]rab yan lag bcu gnyis te/_des bcom ldan 'das lha dang mi dang lha ma yin du bcas pa'i 'jig rten la ston to/_/gang gi phyir de ltar gnyi ga yongs su nyams pa de'i phyir bag yod pa la gzud par bzhed pas/_tshe dang ldan pa dag gis bag yod pas rnal 'byor du bya'o zhes gsungs so/_/
[\[90a\]]
[\[90a.1\]]bag yod par zhes gsungs pa'i don ni dge ba'i chos thams cad bsgom pa bsdu ba'i don to/_/rnal 'byor ces gsungs pa ni 'jig rten las 'das pa'i lam la sbyor bar gzud pa'i don te/_zhi gnas dang /_lhag mthong zung du 'brel bar 'gro ba'i lam ni rnal 'byor ces bya'o/_/
[\[90a.2\]]bag yod pas 'thob bo zhes bya ba ni bcom ldan 'das kyis thugs su chud nas bslab pa'i tshogs bcas te zhes bya ba gzhan yang thugs su chud nas bstan to de bzhin gshegs pa zhes bya ba ni ji ltar 'gro bar bya ba de bzhin du gshegs pas de bzhin gshegs pa'o/_/gang zag thams cad
[\[90a.3\]]kyis mchod par 'os pas dgra bcom pa'o/_/yang dag par rdzogs pa'i sangs rgyas rnams kyis zhes bya ba ni phyin ci ma log par kun nas thugs su chud pa'i phyir ro/_/byang chub kyi phyogs rnams zhes bya ba ni de dag kyang bag yod pas 'thob bo zhes bya ba dang 'brel to/_/byang chub
[\[90a.4\]]skyed par byed pa'i dge ba'i chos gang yin pa de dag thams cad ni 'dir byang chub kyi phyogs rnams su 'dod do/_/mi 'du ba dgag pa'i dbang du mdzad nas/_dge 'dun gyi ji zhes bya ba la sogs pa gsungs te med do zhes bya ba'i tshig gi don to/_/sngar ci zhig bya zhe na/_gang
[\[90a.5\]]ma byas pa des mi mthun pas mi 'du'o/_/de bas na don nyung ba zhes bya ba gsungs so/_/gzhan dag na re gso sbyin byed pas thog mar bya dgos pa'i phyir gso sbyin bya ba'i gnas su skyang nul dang phyag dar bya ba la sogs pa ni thog mar bya ba'o zhe'o/_/don nyung ba bya ba nyung ba zhes bya ba la
[\[90a.6\]]'dod pa chung ba'i rgyu mthun pa ni don nyung ba'o/_/de la yid ni don nyung ba'o/_/lus dang ngag ni bya ba nyung ba'o/_/bcom ldan 'das zhes bya ba ni bdud bzhi bcom pa'i phyir bcom ldan 'das zhes bya'o/_/gzhan gyi sgra'i rjes su 'gro bas gzhan las thos pa ni nyan thos so/_/
[\[90a.7\]]de dag 'dus pa mi phyed pas nyan thos kyi dge 'dun no/_/mi 'dur gnang ba'i dbang du mdzad nas/_ma lhag pa rnams zhes bya ba la sogs pa gsungs te/_gso sbyin bya ba'i gnas su ma phyin pa rnams so/_/tshe dang ldan pa dag ces bya ba ni yang na gzhon pa yang na
[\[90b\]]
[\[90b.1\]]rgan pa'o/_/bcom ldan 'das kyis ni gzhon nus dge slong rgan pa la ming ngam rus nas dbyung bar mi bya'o/_/tshe dang ldan pa zhe'am/_btsun pa zhes brjod par bya'o zhes gsungs so/_/de bzhin gshegs pa ni yon tan gyi tshig tu brjod par bya'o/_/'dun pa zhes bya ba ni dge slong gang na bar 'gyur
[\[90b.2\]]pa'am/_dge ba'i phyogs khyad par can la sbyor ba des bla gos phrag pa gcig tu gzar te/_mchil lham gnyis phud la ci rigs su byas nas tsog tsog por 'dug ste/_thal mo sbyar ba btud nas 'di skad du/_tshe dang ldan pa dgongs su gsol/_bdag dge slong ming 'di zhes bgyi ba nad
[\[90b.3\]]tshabs che ba'am/_dge ba'i phyogs la sbyor te/_dge 'dun chos bzhin du mdzad pa 'dun pa dbul lo/_/'dun pa yang brjod do/_/brjod pa yang rig par bgyid do zhes brjod par bya ste/_de bzhin du lan gnyis lan gsum du bzlas/_lus kyis go bar byed pa'am/_ngag gis
[\[90b.4\]]go bar byed pa byin na 'dun pa phul ba yin no/_/ji ste 'dun pa ma phul na dge 'dun der 'dong bar bya'o/_/yang na dge slong gi dge 'dun gyi nang du dgug par bya'o/_/rnam pa gzhan du na 'gal tshabs can du 'gyur ro/_/yongs su dag pa zhes bya ba ni 'dun pa bzhin du brjod par bya ste/_de
[\[90b.5\]]la bye brag ni deng dge 'dun gyi gso sbyong bco lnga pa lags la/_bdag dge slong ming 'di zhes bgyi ba'i gso sbyong yang bco lnga pa lags te/_bdag dge slong ming 'di zhes bgyi ba bar chad kyi chos rnams yongs su dag go zhes bdag nyid mchi'o/_/bdag gis gso sbyin dang yongs su
[\[90b.6\]]dag pa yang brjod do/_/brjod pa yang rig par bgyid do zhes lan gsum du bzla bar bya'o/_/'dun pa phul bas ni dge 'dun dang mthun par 'gyur ro/_/yongs su dag pa phul bas ni gso sbyin bya ba'i tshe bdag nyid snod du gyur par bstan pa yin te/_gnyi ga dbul bar bya'o/_/dris shig
[\[90b.7\]]ces bya ba ni gang gis 'dun pa dang yongs su dag pa dbul bar bya ba de dbul du gzhug pa ste de sbyin par bya ba'i phyir ro zhes bya ba'i tha tshig go/_/brjod par bya'o zhes bya ba ni gang gis 'dun pa dang yongs su dag pa blangs pa de zlos su gzhug pa ste/_de shes par bya ba'i phyir ro/_/'dun pa dang
[\[91a\]]
[\[91a.1\]]yongs su dag pa len pa'i dge slong gis dge slong drung du 'dug pa la/_tshe dang ldan pa dgongs su gsol/_deng dge 'dun gyi gso sbyin bco lnga pa lags la/_gnas ga ge mo zhig na dge slong bro 'tshal ba ming 'di zhes bgyi ba'i gso sbyin yang bco lnga pa lags te/_gnas
[\[91a.2\]]ga ge mo zhig na dge slong bro 'tshal ba ming 'di zhes bgyi ba bar chad kyi chos rnams yongs su dag go zhes bdag nyid mchi'o/_/gso sbyin dang yongs su dag pa yang brjod do/_/brjod pa yang rig par bgyid do zhes brjod par bya'o/_/'dun pa dang yongs su dag pa ci'i phyir gang zag la
[\[91a.3\]]bzlas kyi dge 'dun la ma yin zhe na/_ring du thogs pa la sogs pa'i nyes pa spangs pa'i phyir ro/_/le lo'i phyir ram las ngan pas brel te 'dun pa la phul na nyes byaso/_/gnas par gyur tam/_na'am/_nar dogs sam/_nad sos nas ring por ma lon nam/_nad g.yog byed dam/_
[\[91a.4\]]ngal lam/_zhigs sam/_bkres sam/_skom mam/_rlung dang nyi mas nyen tam/_rmugs pa chen po dang /_gnyid stug pos kun nas dkris pa sel cing dge ba'i phyogs byed na ltung ba med do/_/so sor thar pa'i mdo gdon pa la zhugs par gyur tam/_de nyid kyi don nyan na ltung ba med
[\[91a.5\]]do/_/de mi brjed par bya ba'i phyir tshig gtsor byed pa dang /_de'i don mi brjed par bya ba'i phyir tshul bzhin sems na ltung ba med do/_/yid la byed pa goms pa thob nas ring por ma lon te/_de'i rjes su bsrung na ltung ba med do/_/byang chub kyi phyogs kyi chos rnams la rgyun du brtson 'grus rtsom pa la
[\[91a.6\]]brtson par gyur na ltung ba med do/_/bden pa mthong bar gyur na ltung ba med do/_/gal te 'dun pa dbul ba ni mang /_'du ba ni nyung na de'i tshe dge slong rgan pa rnams kyis kyang dge ba'i phyogs gzhag ste 'du bar bya'o/_/'dun pa dang po yongs su dag pa len pas de dag blangs nas
[\[91a.7\]]brgyug par mi bya/_ngam grog dang /_bang rim la mchong bar mi bya/_nam mkha' la gnas par mi bya/_mtshams kyi phyi rol du 'gro bar mi bya/_gom pa gcig gis skas kyi gdang bu gnyis dang them skas kyi them pa gnyis la thod rgal du 'jog par mi bya/_gnyid log par mi bya/_snyoms
[\[91b\]]
[\[91b.1\]]par 'jug par mi bya'o/_/'dun ba dang yongs su dag pa blangs nas gal te lam gyi dbus su phyin pa'am/_dge 'dun gyi nang du ma phyin par dus la bab bam/_'khrul lam/_dge tshul la sogs par dam bcas na 'dun pa dang /_yongs su dag pa blangs pa ma yin no/_/brjod pa dag nus
[\[91b.2\]]na gcig gis kyang du ma dag gi 'dun pa dang yongs su dag pa blang bar bya'o/_/sa la 'dug pas nam mkha' la 'dug pa la 'am/_bzlog pas kyang sbyin pa'am blang bar mi bya'o/_/'dun pa dang yongs su dag pa gcig nas gcig tu brgyud de phul na phul ba ma yin par brjod par bya'o/_/
[\[91b.3\]]bslab pa byin pas 'dun pa blang bar mi bya'o/_/dge slong ma yin pas dbul bar mi bya'o/_/mtshams kyi nang na gnas pas mtshams kyi nang na gnas pa la 'dun pa dbul bar bya'o/_/de la mtshams rnam pa gnyis te/_chen po dang /_chung ngu'o/_/de la chen po ni gal te chu med
[\[91b.4\]]pa zhig na ni steng logs su dpag tshad phyed dang gsum mo/_/'og logs su 'ang de tsam kho na'o/_/chu 'khyil ba yod kyang steng logs su 'ang de tsam kho na'o/_/gal te de'i tshad tsam gyi shing dang /_ri zhig yod par gyur na yang yod do/_/gal te med na shing dang ri'i rtse mo'i bar du'o/_/
[\[91b.5\]]mtshams bu chung ni de tshun chad nas dkyil 'khor ba'i bar du'o/_/de la mtshams chen po gcad pa ni 'di ltar bya ste/_dge slong gnyug mar gnas pa rnams kyis sngar phyogs bzhi'i mtshan ma btsugs la dge 'dun thams cad la brjod par bya'o/_/mtshams kyi las kyi tshe ni
[\[91b.6\]]'dun pa dbul ba med do/_/de nas gsol ba bya ste/_dge 'dun btsun pa rnams gsan du gsol/_'di lta ste gnas 'di ni dge slong rnams gnas pa dang /_gnyug mar gnas pa rnams kyi mtshams chen po'i phyogs bzhi'i mtshan ma brtan po yongs su brjod lags na/_gal te dge
[\[91b.7\]]'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis mtshan ma brtan po 'di rnams kyi nang du gso sbyin gcig pa'i gnas kyi sdom pas grong dang grong gi nye 'khor ma gtogs pa dgon pa la thug pa nas gnas mal la thug pa'i bar du dge 'dun gyis
[\[92a\]]
[\[92a.1\]]mtshams chen po bcad do/_/'di ni gsol ba'o/_/las ni 'di ltar bya ste/_dge 'dun btsun pa rnams gsan du gsol/_gnas 'di na zhes bya ba nas/_grong dang grong gi nyen 'khor zhes bya ba'i bar du snga ma bzhin no/_/tshe dang ldan pa gang dag mtshan ma 'di rnams kyi nang
[\[92a.2\]]du gso sbyin gcig pa'i gnas kyi sdom pas grong dang grong gi nyen 'khor ma gtogs pa dgon pa la thug pa nas gnas mal la thug pa'i bar du dge 'dun gyis mtshams chen por gcad par bzod pa de dag ni cang ma gsung shig_/gang dag mi bzod pa de dag ni gsungs shig_/dge 'dun gyis
[\[92a.3\]]bzod cing gnang nas dge 'dun gyis mtshan ma 'di rnams kyi nang du gso sbyong gcig pa'i gnas kyi sdom pas grong dang grong gi nyen 'khor ma gtogs pa/_dgon pa la thug pa nas gnas mal la thug pa'i bar du dge 'dun gyi mtshams chen po bcad lags te/_'di ltar cang mi gsung bas de de bzhin du
[\[92a.4\]]'dzin to/_/de'i 'og tu 'dod na chos gos dang 'bral bar mi 'gyur ba'i gnang ba yang sbyin par bya ste/_dge 'dun btsun pa rnams gsan du gsol/_gnas 'dir dge 'dun mthun pas gso sbyin gcig pa'i gnas kyi sdom pas dge 'dun gyi mtshams chen po bcad lags na/_gal te dge 'dun gyi
[\[92a.5\]]dus la bab cing bzod na/_dge 'dun gyis gnang bar mdzod cig dang /_dge 'dun gyis mtshams chen po bcad pa'i nang du dge slong dag gis chos gos rnams dang 'bral bar mi 'gyur ba'i sdom pa stsol to/_/'di ni gsol ba'o/_/las ni 'di ltar bya ste/_dge 'dun btsun pa rnams
[\[92a.6\]]gsan du gsol/_gnas 'dir dge 'dun mthun pas/_gso sbyin gcig pa'i gnas kyi sdom pas mtshams chen po bcad lags te/_de'i slad du dge 'dun gyi mtshams chen po'i nang du dge slong dag gis chos gos rnams dang 'bral bar mi 'gyur ba'i sdom pa stsol na/_tshe dang ldan
[\[92a.7\]]pa gang dag mtshams chen po'i nang du dge slong dag gis chos gos rnams dang 'bral bar mi 'gyur ba'i sdom ba stsal bar bzod pa de dag ni cang ma gsung shig_/gang dag mi bzod pa de dag ni gsungs shig_/dge 'dun gyis bzod cing gnang nas dge 'dun gyi mtshams chen po'i nang du
[\[92b\]]
[\[92b.1\]]dge slong dag gis chos gos rnams dang 'bral bar mi 'gyur ba'i sdom pa stsal lags te/_'di ltar cang mi gsung bas de bzhin du 'dzin to/_/mtshams bu chung ji ltar gcad par bya zhe na/_mtshams chen po gzhig go/_/de yang 'di ltar gzhig par bya ste/_dge 'dun btsun pa rnams gsan
[\[92b.2\]]du gsol/_gnas 'dir dge 'dun mthun pas gso sbyin gcig pa'i gnas pa'i sdom pas dge 'dun gyis mtshams chen po bcad lags na/_gal te dge 'dun gyi dus la bab cing bzod na dge 'dun gyis gnang ba mdzod cig dang /_dge 'dun gyis mtshams chen po gzhig go/_/
[\[92b.3\]]'di ni gsol ba'o/_/las ni 'di ltar bya ste/_dge 'dun btsun pa rnams gsan du gsol/_gnas 'dir dge 'dun mthun pas gso sbyin gcig pa'i gnas kyi sdom pas dge 'dun gyis mtshams chen po bcad pa de'i slad du dge 'dun gyis mtshams chen po gzhig par mdzad na/_tshe
[\[92b.4\]]dang ldan pa gang dag mtshams chen po gzhig par bzod pa de dag ni cang ma gsung shig_/gang dag mi bzod pa de dag ni gsungs shig_/'di ni las brjod pa dang po'o/_/de bzhin du lan gnyis lan gsum mo/_/dge 'dun gyis bzod cing gnang nas dge 'dun gyi mtshams chen po bshig
[\[92b.5\]]lags te/_'di ltar cang mi gsung bas de de bzhin du 'dzin to/_/de'i 'og tu 'tshams bu chung gcad par bya/_yang na dkyil 'khor ba gcad par bya ste/_gzhan ni snga ma bzhin no/_/bye brag tu ni mtshams bu chung dang dkyil 'khor ba bcad do zhes 'ba' zhig brjod par bya'o/_/
[\[92b.6\]]de'i 'og tu yang snga ma bzhin du gso sbyin gcig pa'i gnas kyi sdom pas mtshams chen po bcad nas chos gos dang mi 'bral ba'i gnang ba sbyin par bya'o/_/mtshams bu chung dang mtshams chen po gnyi gar yang mtshams gnyi gar tshogs kha gnyis su bzhag nas las byed pa gcig gis
[\[92b.7\]]gsol ba gcig dang las gcig gis gcad cing dgrol te/_/mtshams gnyis kyi tshigs su re lde la sogs pa bting la de'i steng du las byed pa 'dug ste/_gsol ba la sogs pa brjod par bya'o/_/mtshams snga ma ma bshig par mtshams phyi ma gcod par nyes byas so/_/snga ma'i gnas nyid
[\[93a\]]
[\[93a.1\]]mtshams yin te/_mtshams su mtshams kyis bskor bar mi bya'o/_/khron pa'i chu dang /_dkyil 'khor ba dang /_dge slong ma'i dbyar khang rnams ma gtogs par mtshams su mtshams kyis gzhan bskor bar mi bya'o/_/shing gi mtshan ma bzang po gcig gis kyang gnas
[\[93a.2\]]mang po'i mtshams gcad par bya'o/_/mtshan ma rnams brjod nas las phal cher byas pa'i 'og tu gal te las byed pa shi na yang mtshams bcad pa nyid yin par brjod par bya'o/_/zla ba dang nyi mas mtshams gcad par mi bya'o/_/sgyu mas mtshams gcad par mi bya'o/_/rdzu 'phrul
[\[93a.3\]]gyis ma yin/_skar ma rnams kyis ma yin/_chu rlabs rnams kyis ma yin no/_/gnas stong par dge slong glo bur du lhags pa dag gis nyi ma bdun nam brgyad gnyug mar gnas pa la ma bsdad par mtshams gcod na nyes byas so/_/de la snga ma nyid mtshams yin te/_phyi ma ni ma yin no/_/
[\[93a.4\]]klung dang yur ba zam pa dang bcas pa ma gtogs par klung dang yur ba gzhan gyi pha rol ni gcad pa'i mi rigs so/_/zam pa chad na zam ba slar yang gdags par 'dod na zhag bdun gyi bar du mtshams gcad pa bzhin du gnas so/_/nyi ma brgyad pa la ni zhig par 'gyur ro/_/zam pa gdags
[\[93a.5\]]par mi 'dod na ni chad ma thag tu zhig par 'gyur ro/_/lngas ni mtshams zhig par 'gyur te/_dge 'dun thams cad mtshan gyur pa dang /_dge 'dun thams cad dong ba dang /_rab tu byung ba las bab pa dang /_shi ba dang /_gsol ba'i las nyid ni lnga pa'o/_/mtshams las mi 'da' bar bya ba'i
[\[93a.6\]]gnas lnga ste/_dge slong gi mtshams dang dkyil 'khor ba dang /_chu'i lteng ka dang /_mtshams gzhan dang /_dge slong ma'i dbyar khang ngo /_/dgon pa'i gnas mtshams ma bcad pa zhig yin na rgyang grag gcig tshun chad mtshams yin no/_/grong la ni rtsig pa'i nang tshun chad mtshams yin
[\[93a.7\]]no/_/de la bltar snang ba'i gnas na 'khod pa rnams gcig tu 'dus pa las rnams bya'o/_/ji ltar gong du rgyas par bshad pa de la thams cad du ji skad brjod pa bzhin du ma byas na 'gal tshabs can du 'gyur ro/_/mchod pa'i cho ga'i dbang du mdzad nas/_sen mo bcu yi thal sbyar te/_/zhes bya ba la sogs pa
[\[93b\]]
[\[93b.1\]]gsungs so/_/de la ston pa la bkur sti bya bar sbyor ba dang /_phyag 'tshal ba dang /_bstod pa'o/_/de la thal mo gnyi ga sbyar ba ni phyag 'tshal ba'o/_/shAkya seng ge zhes bya ba ni bstod pa'o/_/shAkya zhes bya bas ni khyim pa'i phyogs su rigs yongs su dag par brjod pa yin no/_/seng ge zhes
[\[93b.2\]]bya bas ni rab tu byung ba'i phyogs su mi 'jigs pa rnams kyi mu stegs can gyi tshogs thams cad skrag par mdzad pa'o/_/so sor thar pa zhes bya ba la sogs pa ni ston pa la bkur sti bya bar sbyor ba'o/_/so sor thar pa zhes bya ba'i sgras nyon mongs pa las thar pa thob par byed pa'i yon tan brjod
[\[93b.3\]]pa yin no/_/'phral du 'dod chags la sogs pa kun nas dkris pa 'dul ba'i phyir 'dul ba'o/_/yang dag par 'dzin du gzhug pa'i dbang du mdzad nas/_de ni nyon zhes bya ba la sogs pa gsungs te/_nyan pa dang /_phyin ci ma log par bsgrub pa dang /_mi g.yel bar sbyor ba dang /_
[\[93b.4\]]lta ba la chags su mi gzhug par sbyor ba'o/_/nyon zhes bya ba ni 'dis nyan du gzhug pa'o/_/thos nas kyang bsgrub par bya zhes bya ba ni phyin ci ma log par bsgrub pa las te/_de bzhin gshegs pas ji skad gsungs pa de bzhin du sgrub pa'i phyir ro/_/drang srong chen po ni bcom ldan 'das
[\[93b.5\]]te/_tshul khrims kyi ngang tshul can yin pa'i phyir ro/_/'jig rten pa dang /_dgra bcom pa dang /_rang sangs rgyas kyi drang srong rnams las khyad par 'phags pas chen po'o/_/phra rnams las zhes bya ba ni bcas pa'i kha na ma tho ba rnams la ste/_de dag la brtun cing byed pa nyid du gyis zhes
[\[93b.6\]]bya ba bstan pas rang bzhin gyis kha na ma tho ba rnams la yang bstan pa yin no/_/yang zhes bya ba'i sgra mi mngon par bstan par blta bar bya'o/_/dam pa rnams kyis smad pa'i phyir/_kha na ma tho ba ni sdig pa'o/_/brtun cing zhes bya ba ni gus par byed pa'o/_/gyis zhes bya ba ni yang dag par
[\[93b.7\]]'dzin du gzhug pa'o/_/'dis ni mi g.yel bar sbyor ba la gzud pa bstan to/_/'bad pa zhes bya ba ni nges dge pa'i chos rnams la brtson 'grus brtsams pa gang yin pa'o/_/de lta bas na 'da' ba zhes bya ba ni 'jigs pa'o/_/rtag tu zhes bya ba ni kha bla na dka' ba zhes bya ba 'di
[\[94a\]]
[\[94a.1\]]dang 'brel te/_dus thams cad du yul la rab tu chags pa las sdug bsngal gyis bzlog dgos zhes bya ba'i bar du'o/_/'dis ni sems gdul dka' bar bstan to/_/sems smos pas ni sems 'ba' zhig 'dul ba'i don to/_/de ni kun nas nyon mongs pa'i phyir rnam par sbyang
[\[94a.2\]]gi/_bdag ni ma yin gyi de ni kun nas nyon mongs pa dang /_rnam par dag pa dang mi ldan pa'i phyir nam mkha' bzhin du 'gyur ba med pa'o/_/srab ces bya ba ni tshul khrims 'chal ba 'dul ba ma yin pa la zhugs pas kha de blan par bya ba'i don to/_/mthun pa zhes bya ba ni rig pa'i rnam
[\[94a.3\]]pa ste/_ha cang dog pa dang /_ha cang yangs pa ma yin pa'o/_/bdag dub pa la sbyor ba'i mtha' yongs su spang ba'i phyir ha cang dog pa yang ma yin no/_/'dod pa bsod nyams la sbyor ba'i mtha' yongs su spang ba'i phyir ha cang yangs pa yang ma yin no/_/yang na gang zag blun po'i 'jug pa la sogs
[\[94a.4\]]pa dang mthun par bstan pas mthun pa'o/_/gzer bu brgya pa zhes bya ba ni de las 'da' ba rnams mthong ba'i chos 'di nyid la sgo mang po nas 'gyod cing mi bde ba'i phyir ro/_/rnon po zhes bya ba ni/_tshe gzhan na kha na ma tho ba 'byung ba gcod pa'i don te/_rnam pa 'di nyid kyis de nyid srab tu bstan to/_/
[\[94a.5\]]'dis ni lta ba la chags su mi gzhug pa yang bstan to/_/yang dag par 'dzin pa'i phan yon gyi dbang du mdzad nas/_gang dag mi 'da' ba zhes bya ba la sogs pa gsungs te/_'da' bar mi byed pa'o/_/mtshams zhes bya ba ni bslab pa'o/_/ngag tsam gyis ldog ces bya ba ni dbyig
[\[94a.6\]]pa dang mtshon chas ma yin no/_/che ba zhes bya ba ni bslab pa 'dod pa rnams so/_/de dag ni rta bzang po zhes bya ba ni skyes bu cang shes pa rnams so/_/nyon mongs pa'i g.yul zhes bya ba ni nyon mongs pa dang 'thab pa'o/_/des rgal 'gyur zhes bya ba ni dgra bcom pa'i dus na'o/_/yang dag
[\[94a.7\]]par mi 'dzin pa'i nyes dmigs kyi dbang du mdzad nas/_su dag la 'di med dang zhes bya ba gsungs te/_mu stegs can rnams dang /_'dod pa la longs spyod pa rnams so/_/mi 'dod pa'ang zhes bya ba ni yongs su mya ngan las mi 'da' ba'i chos can rnams so/_/nyon mongs g.yul gyis
[\[94b\]]
[\[94b.1\]]dkrugs zhes bya ba ni/_nyon mongs pa'i g.yul las pham par gyur pa'o/_/'jog bral zhes bya ba ni so sor thar pa'i srab rnam par spangs pa'i phyir ro/_/rnam par 'khyam par 'gyur zhes bya ba ni 'gro ba lnga'i 'khor bar sna tshogs su 'khyam pa'o/_/yang dag par bsgo ba'i dbang du mdzad
[\[94b.2\]]nas/_gsan du gsol zhes bya ba la sogs pa gsungs te/_sems gzhan las nyan pa mngon du byed du gzhug pa'i tha tshig go/_/gsan du gsol zhes bya ba ni/_gus par byed du gzhug ma'o/_/dge 'dun zhes bya ba ni dge 'dun rnam pa lnga ste/_bzhi 'dus pa dang /_lnga 'dus pa dang /_bcu
[\[94b.3\]]'dus pa dang /_nyi shu 'dus pa dang /_nyi shu las lhag par 'dus pa'o/_/de la bzhi 'dus pas ni dgag dbye dang /_bsnyen par rdzogs par bya ba dang /_dbyung ba ma gtogs pa'i las thams cad bya'o/_/lnga 'dus pas ni bsnyen par rdzogs par bya ba dang /_dbyung ba ma gtogs
[\[94b.4\]]pa'o/_/mtha' khob tu ni bsnyen par rdzogs pa yang bya'o/_/bcu 'dus pas ni dbyung ba ma gtogs pa'o/_/nyi shu 'dus pa dang /_nyi shu las lhag par 'dus pas ni las thams cad bya'o/_/bcu bzhi pa zhes bya ba ni/_gso sbyin gyi dus shes par byed pa'o/_/de la dgun dang dpyid
[\[94b.5\]]dang /_dbyar rnams kyi zla ba phyed pa gsum pa dang /_bdun pa ni gso sbyin bcu bzhi pa'o/_/de las gzhan pa ni bco lnga pa'o/_/lo gcig la gso sbyin bcu bzhi pa ni drug go/_/bco lnga pa ni bco brgyad do/_/gso sbyin gyi nyi ma yongs su shes par bya ba dang /_'jig rten las bsnyad pa'i
[\[94b.6\]]phyir deng ni zla ba phyed kyi tshes 'di yin no zhes dge 'dun la tshes grangs brjod cing gtsug lag khang gi bdag po dang gtsug lag khang gi lha rnams kyi phyir tshigs su bcad pa re re brjod cig ces bya'o/_/nyi ma dang zla ba dang skar ma ni rgyal po dang mthun par bya'o/_/dus la bab ces bya ba ni gso sbyin
[\[94b.7\]]gyi dus so/_/bzod ces bya ba ni 'khor der gso sbyin bya ba 'don pa'o/_/gnang bar mdzod cig ces bya ba ni dge 'dun gyis bdag 'don du gnang bar mdzod cig ces bya ba'o/_/'di ni gsol ba'o zhes bya ba ni dge 'dun thams cad shes par bya ba'i mtha' ston to/_/ci'i phyir
[\[95a\]]
[\[95a.1\]]thams cad kyis mi 'don ce na/_thams cad kyis gdon par mi bya ste/_thams cad mthun par thon pa ma yin la chos nyan pa'i tshul du yang mi rung ngo /_/rang rang gi gnas su so so nas 'don na ni/_de lta na yang gso sbyin byas pa ma yin pa'i nyes pa dang /_dam pa'i chos
[\[95a.2\]]mnyan pa'i bya ba ma yin pa'i nyes par 'gyur ro/_/ma zhi ba dus ring du thogs pa'i nyes pa dag tu yang 'gyur ro/_/dge slong yod pa'i gnas na bslab pa byin pas so sor thar pa gdon par mi bya'o/_/tshe dang ldan pa dag bdag cag gso sbyin byas te zhes bya ba la/_ci'i phyir gso
[\[95a.3\]]sbyin zhes bya/_de bya ba ni ci lta bu zhe na/_sems la dge ba gso ba sbyin pas gso sbyin no/_/gang du tha na bzhi tshogs pa der mthun pa rnams kyis so sor thar pa'i mdo 'don par bya ba ni gso sbyin bya ba'o/_/gang na dge slong bzhi gnas pa der ni 'dun pa mi blang ngo /_/phyogs gang na mchod
[\[95a.4\]]rten bsrung ba ma yin pa dang /_'jig rten dang ha cang snang yal che ba dang /_mi gtsang ba'i gnas dang /_dog pa der gso sbyin byed na nyes byas so/_/bzhi po de dag las phyogs gzhan med na ltung ba med do/_/nyal ba dang nang du yang dag 'jog pa dang /_bsod snyoms len pa dang /_zas
[\[95a.5\]]zos nas skom pa sel ba dang /_de lta bu byed pa dang /_bla ma la bsnyen bkur byed pa'i dus na gso sbyin byed na nyes byas so/_/gal te dus gzhan na bar chad byung ba lta na nyes pa med do/_/rgyal po la sogs pas bzung ste/_mtshams kyi nang na gnas na mi mthun pas gso sbyin mi bya'o/_
[\[95a.6\]]de thar par bya ba'i phyir me sbyor na nyes byas so/_/mi mthun pa'i nyes pa yongs su spad pa'i phyir smyos pa la smyos pa'i sdom pa sbyin no/_/gso sbyin byed pa'i nyin mo bdag la zla phyed tshun chad ltung ba byung ngam ma byung snyam du sems la brtag par bya'o/_/gang zla ba phyed kyi nang du su nyes pa byung
[\[95a.7\]]bar dran pa des chos bzhin du bya ste/_stan las langs te mchil lham dag phud de/_blo gos phrag pa gcig tu gzar te/_phyag 'tshal nas tsog tsog bor 'dug ste/_thal mo sbyar ba btud nas bdag dang ltung ba'i ming nas smos te/_ltung ba bshags par bya'o/_/tshe dang ldan pa
[\[95b\]]
[\[95b.1\]]dgongs su gsol/_/bdag dge slong ming 'di zhes bgyi ba la ltung ba 'di dang 'di lta bu byung ste/_de bdag gis tshe dang ldan pa'i mdun du dag pa'i mtha' nas bzung ste/_mthol lo/_/'chags so/_/mi 'chab bo/_/mthol zhing bshags nas bdag bde ba la reg par gnas par 'gyur gyi/_ma
[\[95b.2\]]mthol ma bshags na ni mi 'gyur ro/_/des 'di skad du ltung bar mthong ngam/_mthong ngo /_/phyin chad sdom mam/_mi bgyid do zhes lan gnyis lan gsum du bzlas bar bya'o/_/yid gnyis za bas ni 'dul ba 'dzin pa la sogs pa rnams la yid gnyis bsal te phyis
[\[95b.3\]]bshags par bya'o/_/dge slong gi mdun du ltung ba bshags par bya'o/_/dge slong ma la sogs pa la ni ma yin te/_'chags na 'gal tshabs can du 'gyur ro/_/ltung ba 'dra ba'i mdun du bshags par mi bya'o/_/pham par 'gyur ba dang pham par 'gyur par ni
[\[95b.4\]]'dra ste zhes bya ba nas nyes byas dang nyes byas zhes bya ba'i bar du'o/_/gal te dge 'dun gyi nang du dran na des byin gyis brlab par bya ste/_deng dge 'dun gyi gso sbyin bco lnga pa yin te/_bdag dge slong ming 'di zhes bya ba dge 'dun gyi nang du ltung ba dran na bdag ming 'di zhes bgyi
[\[95b.5\]]dge 'dun gyi nang du ltung ba 'di rang gi sems kyis byin gyis brlabs la deng gso sbyin bya'o/_/phyis dge slong gi mdun du ltung ba de chos bzhin du bya'o zhes byas la de'i 'og tu gso sbyin bya ba'o/_/de bzhin du so sor thar pa'i mdo 'don pas kyang byin gyis brlab par bya'o/_/the tshom
[\[95b.6\]]za bas kyang byin gyis brlab par bya'o/_/dge 'dun thams cad ltung ba dang bcas par gyur na/_gang gnas gzhan du phyir bcos pa byas nas 'ong bar dge slong gcig spro bar bya'o/_/ci ste ma grub na dgrol ba'i gsol ba 'ba' zhig bya ste/_dge 'dun btsun pa rnams gsan du gsol/_
[\[95b.7\]]deng dge 'dun gyi gso sbyin bco lnga pa lags la/_bdag cag dge 'dun thams cad ni ltung ba dang bcas par gyur na gang gi mdun du ltung ba de chos bzhin du slar bgyi ba bdag cag las dge slong gnas gzhan du mchis la dge slong gi mdun du ltung ba de chos bzhin du bgyid par spro ba su yang
[\[96a\]]
[\[96a.1\]]ma mchis so/_/'di ni gsol ba'o/_/de'i 'og tu gso sbyin bya'o/_/de bzhin du ltung ba la yid gnyis za bas kyang bya'o/_/dge 'dun thams cad ltung ba dang bcas par mi dran la gal te dge slong gcig cig ltung ba med par gyur na/_des dge slong bshes pa
[\[96a.2\]]bskul te ci nas kyang de dag thos nas 'chag par 'gyur ba de lta bur dge slong rnams kyi mdun du ltung ba 'chags su gzhug go/_/bshes pa med na mi smra bar 'dug par bya'o/_/dge slong mi 'dod bzhin du gleng zhing dran par byed na 'gal tshabs can du 'gyur ro/_/brtags pa tsam gyis
[\[96a.3\]]'du shes sam/_mi mthun pa'i 'du shes sam/_yid gnyis za bzhin gso sbyin byed na 'gal tshabs can du 'gyur ro/_/tha dad du byed 'dod pas byed na dge 'dun gyi dbyen du gtogs pa'i ltung ba sbom por 'gyur ro/_/ma lhags pa rnams dang yang yang gsol ba byas la
[\[96a.4\]]gso sbyin bya'o/_/mthun pa'i 'du shes kyis na nyes pa med do/_/gso sbyin byed pa'i tshe gal te gang dag ma 'dus pa de ni nyung na de dag dong la gal te dge 'dun tshogs par gyur na de nyid du gso sbyin bya'o/_/gal te de ltar ma gyur na/_dkyil 'khor bar 'dong bar bya'o/_/
[\[96a.5\]]ji ste mang bar gyur na de dag gis kyang gsol ba byas la yang gso sbyin bya'o/_/dgag dbye ba'i tshe ni gso sbyin byas par 'gyur ro/_/dge slong rnams kyang logs shig_/dge slong ma rnams kyang logs shig tu gso sbyin bya'o/_/dge slong ma rnams ston pa la gsol ba 'debs
[\[96a.6\]]na lan gdab kyis 'bros par mi bya'o/_/gso sbyin bya ba'i nyin bar dge slong ma la ston pa sgo gang du 'dug par bya'o/_/glo bur du lhags pa rnams kyis gnyug mar gnas pa rnams dang grangs mnyam pa dang /_glo bur du lhags pa mang ba rnams dang nyi ma mthun par bya'o/_/
[\[96a.7\]]nyung ngu rnams kyis ni ma yin no/_/gang na las thams cad bya bar shes pa ni gnas yin no/_/gang na mi shes pa ni gnas ma yin no/_/gang na kha cig ni shes la kha cig ni mi shes pa ni gnas kyang yin la gnas kyang ma yin pa'o/_/dge slong yod pa de lta bu las dge slong mthun
[\[96b\]]
[\[96b.1\]]par gnas pa yod pa der gso sbyin bya ba'i nyin par song yang ltung ba med do/_/dge slong rtsod pa yod par song na nyes byas so/_/gal te der song na bde ba la reg par 'gyur ba lta na dge slong med par song yang ltung ba med do/_/ji ste bde ba la reg par mi 'gyur na 'gro bar mi bya'o/_/dge
[\[96b.2\]]'dun thams cad song ngam bar chad nye bar gnas par 'gyur na ltung ba med do/_/gnas par byed pa gso sbyin gyi nyin mo yul gzhan du 'gro na mi gtang ngo /_/yang na gso sbyin byed pa dang bcas pa'i gnas su song shig ces bsgo bar bya'o/_/der ma song na 'gal tshabs can du 'gyur ro/_/
[\[96b.3\]]dge slong gi gso sbyin bya ba'i nyin mo mdo 'don pa med pa'i gnas su bsdad cing 'dug par mi bya'o/_/dbyar snga mar 'jug par mi bya'o/_/nye bar zhugs na yang gnyis par nye bar 'jug par mi bya'o/_/khyim pa la sogs pa gnas dang gso sbyin mi bya'o/_/mthun par gnas pa
[\[96b.4\]]yongs su dag pa lta ba mtshungs pa rnams dang gso sbyin bya'o/_/'on pa dang mtha' 'khob pa grangs tshang yang gso sbyin mi bya'o/_/gang gcig pur gyur pa des/_skyang nul dang /_phyag dar bya ba dang stan bsham ba la sogs pa nas byas te/_chos mnyan pa byin la/_glo bur du 'ongs
[\[96b.5\]]pa'i dge slong blta bar bya'o/_/gal te med na des bdag nyid stan la 'dug ste/_'di ltar sems bskyed par bya zhing tshig tu yang brjod par bya ste/_de yang dge 'dun gyi gso sbyin bco lnga pa yang yin la/_bdag dge slong ming 'di zhes bya ba'i gso sbyin yang bco lnga pa yin te/_bdag dge slong ming
[\[96b.6\]]'di zhes bya ba bar chad kyi chos rnams yongs su dag go zhes kyang bdag nyid smra ste/_bdag dge slong ming 'di zhes bya bas tshul khrims kyi phung po yongs su rdzogs par bya ba'i phyir deng gso sbyin gyis byin gyis brlab po/_/gang gi tshe dge 'dun tshogs la rnyed pa de'i tshe/_dge 'dun mthun pa
[\[96b.7\]]dang gso sbyin bya'o zhes de bzhin du lan gnyis lan gsum du bzlas/_de bzhin du gang na gnyis sam gsum 'khod pa der yang tshul 'di lta bus gcig la gcig brjod par bya'o/_/lam du zhugs pa las kha cig grong du dong /_kha cig phyi rol na 'khod la gso sbyin bya ba'i dus
[\[97a\]]
[\[97a.1\]]las 'das na de dag gis so sor gso sbyin bya'o/_/phyi rol na gnas pa rnams kyis ni grong dang nye ba'i gnas spang bar bya'o/_/gal te mgron po phal po che mi sdod pa lta na 'gro bzhin du gso sbyin bya'o/_/ci ste smod na yid kyis byin gyis brlab par bya'o/_/sems bskyed
[\[97a.2\]]pa tsam gyis grub pa ni drug ste/_chos gos byin gyis brlab pa dang /_chos gos dbyung ba dang /_chos gos brtag pa dang /_gang zag gis mgron du bos pa dang /_gso sbyin dang /_dgag dbye bya'o/_/gso sbyin bya ba'i dus su gso sbyin mi byed na 'gal tshabs can du 'gyur ro/_/
[\[97a.3\]]gso sbyin bya ba'i dus ma yin par gso sbyin byed na yang 'gal tshabs can du 'gyur ro/_/bkra shis kyi gso sbyin ni ma gtogs te/_dge 'dun dbye ba'i sdums bya ba'i don to/_/mthun par bgyi ba'i gso sbyin te/_gnas nas phyung ba'i las byas pa la dag par bya zhing mthun par
[\[97a.4\]]bya ba'i gso sbyin bya bar gsol ba 'debs pa'o/_/so sor thar pa'i mdo gdon pa zhes bya ba la so sor thar pa'i mdo gdon pa ni rnam pa lnga ste/_gleng gzhi brjod nas lhag ma gsan pa lags so zhes go bar byed pa dang /_ji ltar gleng gzhi dang /_pham par 'gyur ba brjod pa dang /_de
[\[97a.5\]]bzhin du dge 'dun lhag ma'i bar dang /_de bzhin du ma nges pa'i bar du brjod la/_lhag ma ni gsan pa lags so zhes go bar byed pa dang /_bzhi po 'di dag dang thams cad gdon pa ni lnga pa'o/_/sus gdon zhe na/_dge 'dun gyi gnas brtan gyis so/_/des mi nus na gnas
[\[97a.6\]]brtan gnyis pa la sogs pa ste/_res kyis gdon par bya'o/_/yang na gsol ba btab pas so/_/gal te dge 'dun gyi gnas brtan gyis gleng gzhi ni thon la lhag ma ni ma thon na de ma yin pa dag gis pham par 'gyur ba la sogs pa brjod par bya'o/_/smyon pas bton pa yang
[\[97a.7\]]so sor thar pa bton pa yin no/_/'khor rnam par dag pa'i dbang du mdzad nas khyed cag su la ltung ba yod pa zhes bya ba la sogs pa gsungs te/_ltung ba byung ba gang yin pa de phyir bcos pa ma byas pa ni yod pa zhes bya'o/_/dge slong gi 'khor 'di lta bur zhes bya ba 'di ni bstod pa
[\[97b\]]
[\[97b.1\]]brjod pa'o/_/dran zhes bya ba ni ltung ba yod kyang mi dran na brdzun du mi 'gyur ro/_/tshig gis go bar bya ba'i don mtshan mas go ba'i phyir cad mi smra bas kyang brdzun du 'gyur ro/_/bar du gcod pa zhes bya ba ni dus gnyis su ste/_mthong ba'i chos 'di nyid la dge ba'i chos rnams dang /_tshe rabs
[\[97b.2\]]gzhan na bde 'gror 'gro ba la'o/_/rnam par dag par 'dod pas zhes bya ba ni mya ngan las 'das par 'dod pas so/_/bskul ba dang /_sma dbab pa dang /_bskrad pa 'dod pas ni ma yin no/_/lan gsum zhes bya ba ni ha cang nyung ba yang ma yin/_ha cang mang ba yang ma yin no/_/ha
[\[97b.3\]]cang nyung ches na ni g.yengs pa kha cig gis nye bar mtshon par mi 'gyur ro/_/mang na ni dus yun ring du thogs par 'gyur ro/_/mthol na bde ba la reg par gnas par 'gyur ro zhes bya ba ni rnam pa lnga ste/_le lo'i gnyen por brtson 'grus rtsom pa dang /_kha na ma tho ba byung ba'i
[\[97b.4\]]gnyen por kha na ma tho ba med pa skyed pa dang bslab pa khyad du gsod pa'i gnyen por gus pa dang bcas pa dang /_'gyod pa'i gnyen por 'gyod pa med pa dang /_rnam par ma dag pa'i gnyen por ting nge 'dzin dang /_yang dag pa ji lta ba bzhin du shes pa rnams kyis rnam par dag pa'o/_/gleng
[\[97b.5\]]gzhi zhes bya ba ni so sor thar pa'i mdo gdon par gyur pa'i phyir te/_de'i 'og tu de'i 'don pa byung ngo /_/so sor thar pa'i mdo 'don pa dang po rdzogs so//_//de'i 'og tu bslab pa'i gzhi re re la 'ang rnam pa nyi shu rtsa gcig gis bshad par bya'o/_/rnam pa nyi shu rtsa gcig ni 'di lta ste/_
[\[97b.6\]]gleng gzhi dang /_gang zag dang /_nyes pa dang /_gzhi dang /_nyon mongs pa dang /_tshig gi don dang /_ltung bar 'gyur ba dang /_ltung bar mi 'gyur ba dang /_yan lag rnams dang /_kun nas slong ba dang /_brda dang /_rgyun chad pa dang /_rgyun ma chad pa dang /_kha na ma tho ba dang /_bya ba
[\[97b.7\]]dang /_mi bya ba dang /_spyad pa dang /_ma spyad pa dang /_lci ba dang /_yang ba nyid dang /_spyi'i mtshan nyid dang /_ldang bar byed pa dang /_nyon mongs pa can dang /_nyon mongs pa can ma yin pa dang /_ltung ba 'byung ba'i rgyu'o/_/grong khyer gang du bcas pa de ni gleng gzhi'o/_/gang
[\[98a\]]
[\[98a.1\]]la brten te bslab pa bcas pa de ni gang zag go/_/nyes pa ni gang zag gi lus dang ngag gis gang yin pa de ni nyes pa'o/_/gzhi ni rnam pa gnyis te/_sems can dang sems can ma yin par brjod pa'o/_/rgyas par byas na rnam pa drug cu rtsa lnga'o/_/'di lta ste/_
[\[98a.2\]]'khrig pa'i gzhi dang /_yongs su len pa'i gzhi dang /_mi bzod pa'i gzhi dang /_yid ches shing rnyed pa dang bkur sti'i gzhi dang /_gnas kyi gzhi dang /_tshangs pa mtshungs par spyod pa'i gzhi dang /_dge 'dun gyi gzhi dang /_zang zing la longs spyod pa'i gzhi dang /_chos la longs
[\[98a.3\]]spyod pa'i gzhi dang /_dge bsnyen ma'i gzhi dang /_kun du dgab pa'i gzhi dang /_nye bar dgab pa'i gzhi dang /_bskang ba'i gzhi dang /_mtshan ma'i gzhi dang /_lhung bzed kyi gzhi dang /_chos gos kyi gzhi dang /_ldang bar byed pa'i gzhi dang /_sbyin pa dang mi sbyin pa'i gzhi dang /_dus ma
[\[98a.4\]]yin par len pa'i gzhi dang /_nyes par gzhag pa'i gzhi dang /_bsngos pa sgyur ba'i gzhi dang /_na ba'i sman gyi gzhi dang /_ltung ba'i gzhi dang /_rab tu byung ba'i gzhi dang /_'khor ba'i gzhi dang /_rtsod pa'i gzhi dang /_ston pa'i gzhi dang /_gang zag bsnyen par rdzogs
[\[98a.5\]]pa'i gzhi dang /_so sor thar pa'i gzhi dang /_sdom pa'i gzhi dang /_sa bon dang 'byung po'i gnas kyi gzhi dang /_ljid kyi gzhi dang /_mi gus pa'i gzhi dang /_gnas lam gyi gzhi dang /_dge slong ma'i gzhi dang /_bsod snyoms yongs su longs spyod pa'i gzhi dang /_chu yongs
[\[98a.6\]]su 'dzin pa'i gzhi dang /_khyim du nye bar 'gro ba'i gzhi dang /_mu stegs can gyi gzhi dang /_dmag gi gzhi dang /_grogs po'i gzhi dang /_me'i gzhi dang /_'dun pa'i gzhi dang /_nyal ba'i gzhi dang /_tshul bzhin ma yin pa la nye bar rtog pa'i gzhi dang /_mtshon gyi
[\[98a.7\]]gzhi dang /_rung ba ma yin pa len pa'i gzhi dang /_rang dbang med pa'i gzhi dang /_dud 'gro'i skye gnas kyi gzhi dang /_rtse ba'i gzhi dang /_bud med kyi yul gyi gzhi dang /_lam du 'jug pa'i gzhi dang /_bsnyen par rdzogs par byed pa'i gzhi dang /_sa len pa'i gzhi dang /_stobs
[\[98b\]]
[\[98b.1\]]pa'i gzhi dang /_bslab pa'i gzhi dang /_smod pa'i gzhi dang /_'thab pa'i gzhi dang /_'bel ba'i gtam rnam par nges pa'i gzhi dang /_mgron du bos pa'i gzhi dang /_grong du 'jug pa'i gzhi dang /_kha ba ral gyi gzhi dang /_gnas mal gyi tshad kyi gzhi dang /_
[\[98b.2\]]chos gos kyi tshad kyi gzhi dang /_cho ga'i gzhi dang /_gleng ba'i gzhi'o/_/nyon mongs pa ni rnam pa gnyis te/_lhan cig skyes pa dang /_kun du brtags pa'o/_/rgyas par byed na rnam pa nyi shu rtsa lnga'o/_/'di lta ste/_'dod chags dang /_zhe sdang dang /_gti mug dang /_'khrig pa'i nyon
[\[98b.3\]]mongs pa dang /_yongs su len pa'i nyon mongs pa dang /_mi bzod pa'i nyon mongs pa dang /_yid ches shing rnyed pa dang /_bkur sti'i nyon mongs pa dang /_rtsod pa las byung ba'i nyon mongs pa dang /_las ngan pa la dga' ba'i nyon mongs pa dang /_shes bya la rtog pa'i nyon mongs pa dang /_khyim
[\[98b.4\]]la sar sna byed pa'i nyon mongs pa dang /_rang dbang med pa mi bzod pa'i nyon mongs pa dang /_'gal tshabs can gyi nyon mongs pa dang /_phongs pa'i nyon mongs pa dang /_rkyen la ltos pa'i nyon mongs pa dang /_ma dad pa'i nyon mongs pa dang /_'chab pa'i nyon mongs pa dang /_'khor 'dzin
[\[98b.5\]]pa'i nyon mongs pa dang /_ljid kyi nyon mongs pa dang /_mi gus pa'i nyon mongs pa dang /_smod pa'i nyon mongs pa dang /_snying rje med pa'i nyon mongs pa dang /_le lo'i nyon mongs pa dang /_nye bar ma zhi ba'i nyon mongs pa dang /_tshor ba mi bzod pa'i nyon mongs pa dang /_tshig gi don ni bslab
[\[98b.6\]]pa'i dngos po rnams kyi mtshan nyid bstan pa ste/_yang zhes bya ba'i sgra ni las dang po la ltung ba med par ston to zhes bshad pa lta bu'o/_/ltung bar 'gyur ba 'di ltar byas na ltung bar 'gyur ro zhes bstan pa'o/_/ltung bar mi 'gyur ba ni 'di ltar byas na ltung bar mi 'gyur ro zhes bstan pa rnams
[\[98b.7\]]so/_/yan lag ni yan lag 'di rnams dang ldan na ltung bar 'gyur/_'di rnams dang mi ldan na ltung bar mi 'gyur ro zhes bstan pa rnams so/_/kun nas slong ba ni rnam pa drug ste/_lus dang ngag dang /_lus dang sems dang /_ngag dang /_ngag dang sems dang /_lus dang ngag dang sems
[\[99a\]]
[\[99a.1\]]so/_/brda ni pham par 'gyur ba la sogs pa rnams so/_/rgyun chad pa dang /_rgyun ma chad pa la gnyen po la brten pa ni nyes pa'i rgyun chad pa'i phyir rgyun chad pa zhes bya'o/_/de las bzlog pa ni rgyun ma chad pa'o/_/kha na ma tho ba ni 'dir rang bzhin gyi kha na ma tho ba'am/_
[\[99a.2\]]bcas pa'i kha na ma tho ba'am/_ci zhig ste/_nyon mongs pas lhag par spyad pa gang yin pa de ni rang bzhin gyi kha na ma tho ba'o/_/nyon mongs pa ma yin pas gang yin pa de ni bcas pa'i kha na ma tho ba'o/_/bya ba dang mi bya ba ni gang ci byas na ltung ba 'byung ba dang /_sbyor ba ma byas kyang 'byung
[\[99a.3\]]ba'o/_/spyad pa ni nyes par ma gyur nas bcas pa gang yin pa'o/_/ma spyad pa ni nyes par ma gyur kyang bcas pa gang yin pa'o/_/lci ba dang yang ba nyid ni rnam pa drug ste/_bcas pa dang gzhi dang /_nyon mongs pa dang /_bsgrub pa dang /_gang zag dang /_dus so/_/de la bcas pa ni bslab
[\[99a.4\]]pa bcas nas/_rang bzhin dang spangs pa'i kha na ma tho ba byung ba'o/_/gzhi ni 'di lta ste/_dper na dud 'gro'i srog bcad pa'i ltung ba ni lci'i/_dge 'dun lhag ma ni de lta ma yin no/_/nyon mongs pa ni brtag pa ma yin pa'i nyon mongs pa las byung ba'i lci ba'o/_/bsgrub pa ni rgyun du
[\[99a.5\]]byung ba gang yin pa'o/_/gang zag ni dge ba'i rtsa bas ma brtan pa blun po'i rgyud de lci ba'o/_/de nyid las gzhan pa ni yang ba'o/_/'di lta ste dper na chu'i rgyun chung ngu'i rtswas kyang zlogs so/_/chen pos ni shing gi phung po chen po yang khyer ro/_/dus ni yun ring por bcas pa ni lci ba'o/_/
[\[99a.6\]]de dag las ldog pa ni rnam pa drug ste yang ba'o/_/spyi'i mtshan nyid ni thams cad kyang gang lus dang ngag gi mtshan nyid do/_/ldang ba ni rnam pa bzhi ste/_chad pa'i las chen po'i ldang ba ni pham par 'gyur ba'o/_/chad pa'i las 'bring gis ldang ba ni dge 'dun lhag ma'o/_/
[\[99a.7\]]chad pa'i las chung ngu'i ldang ba ni spang ba'o/_/chad pa'i las med pas ldang ba ni de ma yin pa gzhan dag go/_/'dod chags la sogs pa'i nyon mongs pa can gyi kun nas bslang ba gang yin pa de ni kun nas nyon mongs pa can yin no/_/de ma yin pa gzhan dag ni nyon
[\[99b\]]
[\[99b.1\]]mongs pa can ma yin pa'o/_/rnam pa lngas ltung ba byung ste/_ngo tsha mi shes pa nyid dang /_mi gus pa dang /_bag med pa dang /_gti mug mi chung ba dang /_dran pa nyams pa'o/_/de la lo bcu gnyis kyi bar du dge slong dge 'dun skyon med par gyur to/_/lo bcu gsum pa la bab pa na bcom
[\[99b.2\]]ldan 'das yul spong byed dag na ka lan da ka'i grong na bzhugs so/_/ka lan da ka'i bu bzang sbyin mas sa bon gyi phyir nyes pa ci yang med do zhes bslus te/_'khrig pa bstan to/_/'khrig pa'i gzhi'i dbang du mdzad de/_phan yon bcu yang dag par gzig nas/_'khrig pa'i nyon mongs pas
[\[99b.3\]]pham par 'gyur ba dang po bcas so/_/'di lta ste/_dge 'dun bsdu bar bya ba'i phyir zhes bya ba ni rgyal rigs nas dmangs rigs kyi bar gyi rigs kyi bu dang rigs kyi bu mo dag kyang gzud pa'o/_/dge 'dun legs par bya ba'i phyir zhes bya ba ni zhugs pa rnams legs par gsungs pa'i chos 'dul
[\[99b.4\]]ba la legs par brten nas/_dge ba'i chos rnams mngon par 'phel bar bya'o/_/dge 'dun bde ba la reg par gnas par bya ba'i phyir zhes bya ba ni/_dge ba'i chos rnams la brten nas dad pas byin pa yongs su spyod par byed pa'o/_/ma dad pa rnams dad par bya ba'i phyir zhes bya ba ni khyim pa
[\[99b.5\]]dad pa ma rnyed pa rnams dad pa rnyed par bya ba'o/_/dad pa rnams phyir zhing 'phel bar bya ba'i phyir zhes bya ba ni/_dad pa rnyed pa rnams kyi sems srung bar byed pa'o/_/gnod mi bkur ba'i gang zag rnams tshar gcad pa'i phyir zhes bya ba ni tshul khrims 'chal ba rnams bslab pa la rjes su mi slob pa'i
[\[99b.6\]]gang zag rnams nan tur gyi las kyis phyir bskrad par bya'o/_/ngo tsha shes pa rnams bde ba la reg par gnas par bya ba'i phyir zhes bya ba ni ngo tsha shes pa zhes bya ba ni so so'i skye bo'i dge ba rnams te/_de dag mi 'thab pa dang /_mtshang mi 'dru ba dang /_mi rtsod pa dang /_mi 'gyed par bya ba'o/_
[\[99b.7\]]mthong ba'i chos kyi zag pa rnams bsdam par bya ba'i phyir zhes bya ba la/_mthong ba'i chos kyi zag pa rnams zhes bya ba ni kun nas dkris pa ste de spang bar bya ba'o/_/tshe rabs phyi ma'i zag pa rnams bzlog par bya ba'i phyir zhes bya ba la tshe rabs phyi ma'i zag pa rnams zhes bya ba ni bag la nyal
[\[100a\]]
[\[100a.1\]]te de spang bar bya ba'o/_/nga'i tshangs par spyod pa skye bo mang po la phan pa yangs par gyur pa/_lha dang mi'i bar dag la yang dag par rab tu bstan pa yun ring du gnas par gyur pa zhes bya ba ni/_sde snod gcig nas gcig tu brgyud pa'i tshul gyis bstan pa yun ring du gnas
[\[100a.2\]]pa'o/_/yang dge slong gang zhes bya ba ni dge slong rnam pa lnga ste/_ming gi dge slong ni gang tha snyad du dge slong zhes ming btags pa'o/_/khas 'che ba'i dge slong ni gang dge slong ma yin par dge slong zhes khas 'ches pa'o/_/slong ba'i phyir dge slong ni gang chos kyis slong mo byed cing 'tsho ba'o/_/nyon
[\[100a.3\]]mongs pa bcom pa'i phyir dge slong dang /_gsol ba dang bzhi'i las kyis bsnyen par rdzogs pa'i dge slong ni lnga pa'o/_/'di ni lnga par 'dod de/_dge slong du 'gyur ba'i rgyu rnams rgyas par 'chad do/_/de ni dge slong dang ldan pa thams cad la brjod par bya ste/_yang brjod
[\[100a.4\]]par mi bya'o/_/bslab pa mtshungs par gyur pa zhes bya ba ni bslab pa mnyam pa thob pa ste/_bsnyen par rdzogs nas lo brgya lon pas gang la bslab par bya ba de la de'i nyin mo bsnyen par rdzogs pas kyang bslab pa'o/_/bslab pa ma phul ba zhes bya ba ni skad brda mi phrad pa dang /_
[\[100a.5\]]smyos pa dang /_sems 'khrugs pa dang tshor bas nyen pa dang /_glen pa dang /_lkugs pa dang /_'on pa dang /_gnyid kyis log pa dang /_snyoms par zhugs pa dang /_mi ma yin pa dang /_lha dang /_sprul pa dang /_dud 'gror gtogs pa dang /_gzugs brnyan la sogs pa'i mdun du phul na
[\[100a.6\]]bslab pa phul ba ma yin no/_/khros pa dang /_smyos pa dang /_sems 'khrugs pa dang /_tshor bas nyen pa dang /_mi dben pa la dben par 'du shes pa dang /_dben pa la mi dben par 'du shes pa dang /_ca co 'don pa'i khrod dang /_rang bzhin du gnas pa gang la yang go bar ma byas
[\[100a.7\]]pa ni phul ba ma yin no/_/dge slong dge slong rnams dang /_lhan cig tu bslab pa mtshungs par 'gyur ba las bslab pa ma phul zhes bya ba la mu bzhi yod de/_mu dang po ni mngon par dga' ba'i dge slong ngo /_/gnyis pa ni gso sbyin dang mu stegs can dang rigs drug la mngon par mi dga' ba'o/_
[\[100b\]]
[\[100b.1\]]gsum pa ni mngon par mi dga' ba'i dge slong ngo /_/bzhi pa ni rnam pa 'di dag ma gtogs pa'o/_/bslab pa nyams par ma byas zhes bya ba la bslab pa phul yang bslab pa nyams par ma byas pa yod de/_mu bzhi'o/_/mu dang po ni gang dbul bar 'dod pas skyes bu brda phrad pa'i mdun du 'di
[\[100b.2\]]skad ces tshe dang ldan pa dgongs su gsol/_bdag ming 'di zhes bgyi ba bslab pa 'bul te/_de bzhin du dkon mchog rnams dang /_sde snod gsum dang /_slob dpon dang /_mkhan po yang ngo zhes zer na/_gcig gam thams cad kyang rung ste bslab pa phul ba zhes bya'o/_/de bzhin du bdag
[\[100b.3\]]khyim pa dang /_dge tshul lam/_za ma'am/_ma ning ngam/_dge slong ma sun phyung ba'am/_mtshams med pa lnga byed pa'am/_mu stegs can nam/_mu stegs can zhugs pa'am/_rku thabs su gnas pa'am/_tha dad du gnas pa'am/_gnas par mi bya bar gzung du gsol
[\[100b.4\]]zhe'am/_tha na 'di skad ces chos mthun pa tshangs pa mtshungs par spyod pa khyed cag lta bu mi dgos so zhes zer na phul ba yin no/_/gang khros sam/_glo bur du gzugs la chags pa'i sems kyis bslab pa phul bas/_des gal te mi tshangs par spyod pa ma bsten gyis rtas par gyur na dge slong
[\[100b.5\]]nyid do/_/bsten na ni dge slong yang ma yin la pham par 'gyur ba yang ma yin no/_/dbul ba'i bsam pas mi tshangs par spyod pa byed pa dang /_mi 'jigs pa dang /_rku ba'i sems med pa'i phyir go rims bzhin te/_bslab pa byin pa bzhin no/_/mu gnyis pa ni babs pa 'dod nas rtags
[\[100b.6\]]rnams smra zhing dge slong gi bya ba ni bya dka' ba'o zhes zer la bslab pa 'bul lo zhes ni mi zer ba'o/_/la la na re su bdag nyid kyis bdag bslab pa rnams khong du chud par byed mi nus te/_dbul bar yang 'dod la/_de gal te bslab pa ma phul bar bag med pas mi tshangs par spyod pa bsten
[\[100b.7\]]na/_bslab pa ma phul yang pham par 'gyur ba ma yin te/_ji ltar bslab pa phul ba bzhin du de yang rab tu dbyung du rung ngo /_/ci'i phyir zhe na legs par gsungs pa'i chos 'dul ba la bslab pa dang /_bslab par bcas pa la klan kas tha snyad ma btags pa'i phyir ro zhe'o/_/
[\[101a\]]
[\[101a.1\]]gsum pa ni gal te gnyig byed pa'o/_/bzhi pa ni dge slong mngon par dga' ba'o/_/bstan na zhes bya ba ni bslab pa yang phul la nyams par yang byas la mi tshangs par spyod pa 'khrig pa'i chos bsten na zhes bya ba mu bzhi ste/_dang po ni slong mo spyod pa dang /_ngan ngon la spyod pa dang /_
[\[101a.2\]]rang dbang med par spyod pa dang /_mi bzod cing bslab pa'i gnas lnga pa tshangs par spyod pa dang yang dag par 'dzin 'dod pas/_mi tshangs par spyod pa ni mi bsten la bslab pa phul ba'o/_/mu gnyis pa ni 'jigs pa med pa'i sems dang /_rku ba'i sems kyis mi tshangs bar spyod pa byed pa'o/_/gsum
[\[101a.3\]]pa ni tshul bzhin du bslab pa phul nas mi tshangs par spyod pa byed pa'o/_/bzhi pa ni dge slong mngon par dga' ba'o/_/tha na dud 'gro'i skye gnas su skyes pa zhes bya ba ni spra mo dang /_spra mo dang 'dra bar gyur pa'o/_/pham par gyur pa zhes bya ba ni grub par byas ma thag tu ltung ba dang smad pa ste/_dge
[\[101a.4\]]slong gi dngos po pham par 'gyur ba'i phyir yang ngo /_/gnas par mi bya'o zhes bya ba ni de dge slong dag gso sbyin la sogs pa'i nang du mi gnas pa'o/_/pham par gyur na yang gnas par mi bya ba ma yin pa yang yod de/_mu bzhi'o/_/mu dang po ni phyir mi 'ong ba de pham par gyur pa yin te/_gzhi nyon mongs
[\[101a.5\]]pa pham par byas pas pham par gyur pa'o/_/gnyis pa ni gang gnas nas phyung ba'i las byas pa'o/_/gsum pa ni ltung bar gyur pa'o/_/bzhi pa ni dge slong rang bzhin du gnas pa'o/_/rnam grangs gzhan du na gang zhes bya ba spyi'i sgras ni dge slong las gzhan pa rnams la yang rjes su 'brel par
[\[101a.6\]]'jug pa yin mod kyi pham par 'gyur ba nyid ston te/_dge slong zhes bya ba'i sgras ni gzhi mthun pa'i dbang du ma byas pa'i phyir ro/_/yang zhes bya ba ni de las gzhan pa ste/_'dis ni las dang po pa la ltung ba med par ston te/_dge slong zhes bya ba ni dge slong gi so sor thar pa'i dbang du byas pa yin pas
[\[101a.7\]]dge slong ma la sogs pa ni ma gtogs so zhes bya ba'i tha tshig go/_/de yang gang dge 'dun dang /_mtshams dang /_las dang /_gang zag gi nyes pa med par dge slong gi lam sam/_dge slong ma'i las kyis bsnyen par rdzogs pa'o/_/rang byung la sogs pa'i rgyu dang ldan pas bsnyen par rdzogs
[\[101b\]]
[\[101b.1\]]pa rnams ni bslab pa bcas pa'i dbang du ma byas pa'i phyir ro/_/'dul ba'i rigs nyon mongs pa'i dbang du song nas brtsams te bcas so/_/dge slong zhes bya ba'i sgras ni sngon ltung ba byung ba la sogs pa la yang grags pas de rnam par bcad pa'i phyir/_dge slong rnams dang zhes bya ba la sogs
[\[101b.2\]]pa gsungs so/_/'di lta ste dge slong mi tshangs par spyod pa bgyis kyang pham par 'gyur ba'i ltung bar mi 'gyur ba mchis sam zhes gsol pa dang /_yod de/_sngon ltung ba byung ba'o zhes gsungs so/_/dge slong rnams dang zhes bya ba ni/_dge slong ma la sogs pa gzhan dang ni ma yin te/_
[\[101b.3\]]de dag dang bslab pa mang nyung yod pa'i phyir ro/_/dge slong ma mtshan gyur te/_dge slong du gyur pa de ci ltar de dag dang bslab pa mtshungs pa ma yin zhe na/_gyur nas ni bslab pa thun mong ma yin pa rgyun chad pa'i phyir ro/_/lhan cig ces bya ba ni de las gzhan pa'i don rnams las bzlog nas
[\[101b.4\]]lhan cig pa'i don ni gsum pa'i don du bstan to/_/bslab pa zhes bya ba ni bslab pa gsum ste/_lhag pa'i tshul khrims dang /_lhag pa'i sems dang /_lhag pa'i shes rab bo/_/'dir ni lhag pa'i tshul khrims la bslab pa zhes gzung ngo /_/gyur ces bya ba ni su lhung ba byed pa
[\[101b.5\]]ni gsol ba'i las ma rdzogs pa ste pham par gyur pa zhes mi brjod de/_gang dge tshul gyi dngos por yang ma byas par bsnyen par rdzogs par byed pa'o/_/bslab pa ma phul zhes bya ba ni/_sdom pa gtong bar 'gyur ba'i rgyu rnams kyis sdom pa ma gtang ba zhes bya ba'i tha tshig go/_/
[\[101b.6\]]de'i rgyu ni bzhi ste/_bslab pa phul ba dang /_mtshan gnyis byung ba dang /_dge ba'i rtsa ba chad pa dang /_shi 'phos pa'o/_/sdom pa rgyun bcad pa ni bslab pa mtshungs pa ma yin no zhes bya ba'i don ni sngar yang ma bstan tam zhe na/_gyur ces gsungs pas gang gis gyur nas phul ba de ni gyur pa nyid
[\[101b.7\]]do zhes brjod nus te/_'di la nyes pa med do/_/bslab pa nyams par ma byas zhes bya ba ni bslab pa rnams la mi nus par nges par ma byas pa'o/_/'di yang ci'i phyir zhe na/_gzhan dag la ni bslab pa 'bul ba'i rgyu rab tu bstan pa'i phyir ro/_/gang bslab pa ma phul yang bslab pa rnams
[\[102a\]]
[\[102a.1\]]la mi nus par nges par byas la bsam pas kyang gtong 'dod pas byas na de pham par 'gyur ba ma yin par bstan pa'i phyir ro zhes 'chad do/_/mi tshangs par spyod ces bya ba la tshangs par spyod pa ni 'phags pa'i lam mo/_/mya ngan las 'das pa'i mtshan nyid ni tshangs pa ste/_
[\[102a.2\]]des tshangs par byed pa'i phyir ro/_/de'i mi mthun pa'i phyogs su gyur pas mi tshangs par spyod pa ste/_bsod nams ma yin pa dang /_mi snyan pa bzhin no/_/'khrig pa zhes bya ba ni bud med dang skyes pa sbyor ba ste/_de las las su gyur pa de ni 'khrag pa'o zhes phal cher smra ste/_rang gi kha la
[\[102a.3\]]sogs par yang pham par 'gyur ro/_/tshig 'di gnyis kyis ni gnyis kyis gnyis phrad pa nyes dmigs dang bcas par ston to/_/yang na bslab pa ma bzung bas 'khrig pa byas pa las bye brag tu bstan pa'i phyir mi tshangs par spyod pa'i tshig gzung ngo /_/rnam grangs gzhan du rang gi kha dang bshad
[\[102a.4\]]pa'i lam du byed pa ni mi tshangs par spyod pa'o/_/gzhan la byed pa ni 'khrig pa'o/_/chos zhes bya ba ni rang gi mtshan nyid 'dzin pa'i phyir te/_'dis ni dngos po med pa'i rmi lam gyi 'khrig pa rnam par gcod do/_/bsten na zhes bya ba ni myong ba dang bcas par byas pa'o/_/tha na zhes bya ba ni dud
[\[102a.5\]]'gro'i skye gnas su song ba dman pa'i phyir ro/_/sha za mo dang sems can dmyal ba'i bud med ni 'bring ngo /_/lha dang mi'i bud med ni mchog go/_/dud 'gro'i skye gnas su gtogs pa zhes bya ba ni phal cher dud de 'gro bas dud 'gro'i skye gnas te der gtogs pa la'o/_/mo rtags ni
[\[102a.6\]]'dir mngon par brjod pa tsam ste/_skyes pa la yang pham par 'gyur ba'i phyir ro/_/kyang zhes bya ba ni 'bring dang mchog kyang ngo zhes bya ba'i tha tshig go/_/de zhes bya ba ni mtshan nyid kyis mngon sum du gyur pa'i phyir ro/_/dge slong zhes bya ba ni sngon gyur par shes pa'am grags pa'o/_/
[\[102a.7\]]pham par gyur pa zhes bya ba ni bdud kyi sdes dam pa'i chos kyi rgyal po'i sras las nyams par byas pa'i phyir te/_ji ltar dge sbyong du mi rung bar 'gyur/_shAkya'i sras kyir mi rung zhes gsungs so/_/gnas par mi bya'o zhes bya ba ni tshangs pa mtshungs par spyod pa rnams kyis bskrad pa'i phyir 'di ni
[\[102b\]]
[\[102b.1\]]mthong ba'i chos kyi nyes dmigs ston to/_/phyogs 'dis bslab pa'i gzhi thams cad kyi tshig gi nus pa brjod par bya'o/_/mangs kyis dogs nas thams cad la ni ma brjod do/_/de la ltung ba ci ltar 'gyur zhe na/_dge slong gis bud med dang skyes pa dang ma ning rnams kyi zag byed dang /_kha
[\[102b.2\]]dang /_bshang ba'i lam rnams su zag byed bcug la/_bcug nas nyams su myong nas dngos gzhi'i ltung ba'o/_/zag byed du pags pa las nor bu 'das na bcug pa zhes bya'o/_/khar ni nor bu so las 'das na'o/_/bshang ba'i lam du ni 'dzum pa las 'das na'o/_/nyams su myong
[\[102b.3\]]ba ni 'dod chags skyes nas lus kyi rnam par shes pa dang /_yid kyi rnam par shes pas so/_/mi'i bud med dang /_skyes pa dang /_ma ning gson po'am/_shi ba'am/_gnyid kyis log pa'am/_gnyid kyis ma log pa'am/_snyoms par zhugs pa'am/_smyos pa'am/_sems 'khrugs pa'am/_tshor bas
[\[102b.4\]]nyan pa 'am/_rang bzhin du gnas pa rnams la bar dang bcas pas bar chad dang bcas pa dang /_bar dang bcas pas bar chad med pa dang /_bar med pas bar chad dang bcas pa dang /_bar med pas bar chad med pa dang /_rma gsum dang /_rma gnyis kyang rung ste/_rnam par ma nyams pa
[\[102b.5\]]la bcug ma thag tu bsten par gzhol ba la dngos gzhir 'gyur ro/_/rnam par nyams pa la ni nyes pa sbom po'o/_/de bzhin du mi ma yin pa'i bud med dang /_skyes pa dang /_ma ning rnams dang /_de bzhin du dud 'gro'i skye gnas su gtogs pa rnams la'o/_/bud med kyi dbang po gang
[\[102b.6\]]gnyi ga gzung du mthun pa de rnam par ma nyams pa'o/_/phyi'am nang rul pa'am/_srin bus zos pa gang yin pa de ni rnam par nyams pa'o/_/kha dang 'og ma ni kun du zhig na rnam par nyams so/_/bzlog pa ni rnam par ma nyams pa'o/_/dge slong la sogs pa dang /_dge slong ma la
[\[102b.7\]]sogs pa nyal ba'am/_chang gis myos pa la rtsol bar byed na bsnyil bar bya'o/_/gal te dang po dang /_bar ma dang /_tha mar mi shes sam/_nyams su ma myong na bsnyil bar mi bya'o/_/nyams su myong na bsnyil bar bya'o/_/gya tshom du bzung ste rtsol bar byed na yang bsnyil bar bya'o/_/
[\[103a\]]
[\[103a.1\]]rtsol bar byed cing gal te 'jug pa na bdag gis byed dam/_'byin pa na nyams su myong na bsnyil bar bya'o/_/rig sngags dang gsang sngags kyis bdag dud 'gro'i skye gnas su bsgyur yang rung ma bsgyur yang rung log par zhugs pa'o/_/gal te dge slong gi 'du shes kyis mi
[\[103a.2\]]bya ba byed do snyam na pham par 'gyur ro/_/zlog pa ni nyes pa sbom po'o/_/rked du bcad pa'am/_mgo bcad pa'i bshang ba'i lam dang /_zag byed kyi lam du yang pham par 'gyur ro/_/khar ni spom po'o/_/lus kyi rma'am/_so'i phyi rol lam/_mchu'i bar ram/_sgye'u 'am/_ma reg
[\[103a.3\]]pa'am/_gos stug pa'am/_gro ba'am/_pags pas g.yogs pa'am/_'dab ma'am/_'od ma'i sbu gur bcug pa'am/_nyis ltab tu byas pa'am/_nor bu'i pags pa bcug na nyes pa sbom po'o/_/bkas pa'i mtshams sbyar te byas na/_gal te mtshams mngon pa ni sbom po'o/_/
[\[103a.4\]]mtshams mi mngon na ni pham par 'gyur ba'o/_/gnyid kyis log pa la phan tshun log par 'jug la dge slong gi 'du shes thob na pham par 'gyur ro/_/gzhan du na nyes pa sbom po'o/_/glang po che'i phru gu mo 'brangs ma thag pa la ma chud pa na sbom po'o/_/glang po che mo dang /_wa mo dang /_ro
[\[103a.5\]]dang /_klu'i bu mo dang /_gnod sbyin gyi bu mo la byed pa na/_'jigs pa skyes pa na sbom po ste/_'jigs na chags pa med do/_/de bzhin du ma la ngo tsha bar gyur na sbom po ste/_ngo tsha na chags pa med do/_/shing la sogs pa las byas pa'i gzugs brnyan gal te mi ma yin pas gzung ba
[\[103a.6\]]la yan lag thams cad kyis reg par gyur na'o/_/ci ste dbang po nyi tshe sprod na sbom po'o/_/lha ma yin gyi bu mo'i lam du rkang pa bcug pa dang /_de bzhin du gzhan du na gzhan gyi yan lag gi rnam pa bcug pa dang /_dge slong mi tshangs par spyod pa sbyor ba na las su ma rung nas yan lag gi
[\[103a.7\]]rnam pa bcug pa dang /_yan lag gi rnam pas yan lag gi rnam pa la reg par byas pa dang ro'i mtshan bcad pa dang /_mtshan srin bus gang bar log par 'jud na sbom po'o/_/kha gdangs te glal ba'i khar gzhan gyi yan lag gi rnam pa bcug pa dang /_nam mkha' gsal ba la sgren mor
[\[103b\]]
[\[103b.1\]]yongs su las byed pa las gzhan gyis rang gi khar bcug pa'i phyir dga' bar nyams su ma myong na ltung ba med do zhes gsungs so/_/glal na de ltar mi bya'i chos gos kyi tha ma'am/_lag pas dgab par bya'o/_/nam mkha' gsal ba la sgren mor las mi bya'o/_/rgyab mnyen dang
[\[103b.2\]]mtshan rings kyis rang gi kha'am bshad pa'i lam la yang ngo /_/mdzes dga'i phyir nang du smyugs te phyi rol du pho ba dang /_phyi rol tu smyugs te nang du pho na yan lag gi rnam pas yan lag gi rnam pa la bcug ma thag tu pham par 'gyur ba'o/_/mdun logs su las byas la rgyab logs su
[\[103b.3\]]pho ba yang de bzhin no/_/pho'i nad kyis btab ste/_bud med kyi khar bcug na phan no zhes bud med kyi khar bcug na yang pham par 'gyur ba'o/_/de bzhin du pham par 'gyur ba ma yin pa pham par 'gyur bar 'du shes na'o/_/sgren mor nyal ba la tshogs can mo rgan mos mnan pa las
[\[103b.4\]]de gnyid kyis non pas reg pas nyams su ma myong bas ltung ba med do/_/gal te nyams par gyur na sbom po'o/_/grong gi mtha' na gnas pa glos phab ste nyal na sgo gtan gzhug par bya'o/_/yang na dge slong gzhag go/_/yang na mdud pa bor bar bya'o/_/dgon pa pas bsam gtan
[\[103b.5\]]thob pa dbang po las su rung ba la lci thun mas mnan pa'i phyir 'dod chags dang bral ba la ltung ba med do zhes gsungs so/_/dgon pa pa sgo med par yal ga la sogs pas sa phyogs de de'i rim pas bsko bar bya'o/_/'dod chags dang ma bral ba ni lngas dbang po las su rung bar 'gyur te/_
[\[103b.6\]]bshang ba dang /_gci ba dang /_rlung gis nye bar non pa dang /_srog chags u ca ting gas zin pa dang /_'dod pa'i 'dod chags so/_/'dod chags dang bral bas ni rnam pa bzhis so/_/dge slong gis dge slong ma la sogs pa la btus pa la khas blangs kyi 'og tu 'gyod de mi 'dod bzhin du
[\[103b.7\]]khu ba phyung ba dang /_nyams su ma myong na nyes byas so/_/dge slong gis khas blangs pa las phyis mi 'dod bzhin du byas na sbom po'o/_/mi'am ci mos rang gi gnas su nye bar khrid de mnan pa dang /_'du shes dang bral ba 'gyur na ltung ba med do/_/de 'dra ba'i phyogs su gnas par mi
[\[104a\]]
[\[104a.1\]]bya'o/_/gcig gci ba'i tshe khyis zin na skrag pas ltung ba med do/_/de'i mdun du gci bar mi bya'o/_/chu 'bog pa'i tshe nyas zin pa yang de bzhin no/_/gang na de lta bu'i 'jigs pa yod pa der sgren mor chu 'bog par mi bya'o/_/lam la lam ma yin par 'du shes pa dang yid
[\[104a.2\]]gnyis za ba dang /_lam yin pa la lam du 'du shes par byas na pham par 'gyur ba'o/_/lam ma yin pa la lam dang yid gnyis za na sbom po'o/_/mi tshangs par spyad par sems bskyed na bsdam par bya ba'i nyes byas so/_/sham thabs gyon te 'gro ba na lus kyi gnas ngan len rnam
[\[104a.3\]]par gyur pa'i bar dag la sogs pa byed na bshags par bya ba'o/_/bya bar brtsams te nor bus nor bu la ma reg pa'i bar du sbom po'o/_/spu'am yo byad 'ga' zhig gam yan lag gi rnam pa'am yan lag gam nying lag la byugs pa las bags kyis dga' ba nyams su myong na yang de bzhin
[\[104a.4\]]no/_/gal te reg pa'i bde bar ni ma bsams kyi mi tshangs par spyod pa'i bsam pas reg na pham par 'gyur ba'i nyes pa sbom po'o/_/gal te reg pa'i bde bar bsams na dge 'dun lhag ma'o/_/lus kyi bu ga'am de las gzhan par mi tshangs par spyod par bsams te gal te khu ba phyung na
[\[104a.5\]]yang dge 'dun lhag ma'o/_/sbom po nyid do/_/nor bus nor bu las 'das na pham par 'gyur ro/_/bsams te gnyid kyis log nas bud med par mi tshangs par spyod pa bsten na bsdam par bya ba'i nyes byas so/_/gsang sngags dang /_sman dang /_sgyu mas sems can gyi gzugs
[\[104a.6\]]byas pa rnams la ni sbom po'o/_/gang bslab pa rnams dang 'gal ba la 'jigs pa med pa dang /_dad pas byin pa la rku ba'i sems yod de/_sems rnam pa gnyis ma rnyed pa de ni gsol ba dang bzhi'i las kyis bslab pa sbyin par bya'o/_/kha cig na re de bzhin du bud med ga ge mo zhes bya ba la
[\[104a.7\]]log par 'jug go snyam pa las gal te skyes pa'am/_ma ning ngam bud med gzhan zhig la log par zhugs na de la yang bslab pa sbyin par bya ste/_gal te gzhan ma yin pa la log par 'jug go snyam du bsam pa'i phyir na pham par 'gyur ba'i ltung ba sbom po la bslab pa byin pa yin no zhes
[\[104b\]]
[\[104b.1\]]'chad do/_/de'i chad pa'i las ni 'di yin te/_chad pa byed pas bya ba thams cad bya ste/_ji srid 'tsho'i bar du byin len sbyin par bya ba dang /_des kyang byin len byin nas bza' bar bya ste/_de ni bye brag go/_/dgra bcom thob na gral rims gang du bab par 'dug par bya ste/_gzhan dag na re zla
[\[104b.2\]]ba drug gi bar du gdon mi za bar dge 'dun la bsnyen bkur bya'o/_/gnas brtan la bsnyen bkur bya'o/_/lhung bzed dang chos gos kyi las la sogs pa'i grogs bya'o/_/de'i 'og tu gang gi tshe dge 'dun mnyes par gyur pa na bsam pa phun sum tshogs par rtogs nas rjes su gzung
[\[104b.3\]]bar bya ste/_de ltar de gso ba yin no zhes 'chad do/_/sngon ltung ba byung ba dang /_rku thabs su gnas pa dang /_dang por 'khrugs pa dang /_za ma dang /_ma ning dang /_dge slong ma sun phyung bas nyams par byed na nyes byas so/_/bsnyen par ma rdzogs pas na yang pham par 'gyur
[\[104b.4\]]te/_'di lta ste/_bslab pa byin pa'o/_/sman pas lung phog pas sman mas gtong ba na nyams su myong na ltung ba med do/_/las dang po pa la ltung ba med do/_/de la bsdam par bya ba'i nyes byas yod do/_/smyos pa la ltung ba med do/_/nye du la sogs pa zad pa lngas smyos pa'o/_/sems
[\[104b.5\]]'khrugs pa ni mi ma yin pa rnams kyis gang gi sems dkrugs pa'o/_/tshor bas nyen pa ni gal te dge slong gi 'du shes med pa'o/_/de dag las gleng gzhi la sogs pa rnams la brgyad ni bshad zin to/_/lhag ma rnams brjod par bya'o/_/bslab pa blangs pa dang /_de ma btang ba dang /_
[\[104b.6\]]lam ma nyams pa dang /_dbang po 'jug pa dang /_nyams su myong ba dang /_sems tha mal pa dang /_sems gnyis nye bar mi gnas pa ste/_yan lag bdun no/_/kun nas slong ba ni gnyis te/_lus dang sems dang /_lus dang ngag dang sems so/_/gal te tshig bzhams te byed na yang ngo /_/dge
[\[104b.7\]]ba'i chos kyi nus pa phongs par byed pa dang /_ngan song ba'i kha na ma tho ba bskyed pa'i phyir pham par 'gyur ba yin no/_/dge 'dun gyis bskrad pa'i phyir dge 'dun lhag ma yang yin te/_de ltar nyes pa de byung na dge 'dun gyis bsnyigs te bsgo ba'i phyir ro/_/ngan song rnams su sreg pa dang /_'ched
[\[105a\]]
[\[105a.1\]]pa dang /_ltung bar byed pa'i phyir ltung byed kyang yin no/_/ma bshags na kha na ma tho ba shin tu mang du bskyed de/_bshags par bya ba'i phyir so sor bshags pa yang yin no/_/ngan par byas pas smad pa'i phyir nyes byas kyang yin no/_/rgyun ma chad pa yang yin no/_/bslab
[\[105a.2\]]pa byin pa'i ltung ba gyur pa gang yin pa ni rgyun chad pa'o/_/rang bzhin gyi kha na ma tho ba'o/_/gal te ched du byed pa ni bya bar sbyor ba'o/_/gal te brtsal ba na btang snyoms su 'jog pa ni mi bya bar sbyor ba'o/_/spyad pa dang ma spyad pa dang /_lci ba dang /_yang ba ni snga ma bzhin no/_/dngos su nam
[\[105a.3\]]la sogs pa la byed pa ni lci ba'o/_/lus kyi las so/_/ldang ba ni bslab pa byin pa ji skad bstan pa bzhin no/_/nyes pa sbom po'i lci ba ni gang dge 'dun thams cad kyi mdun du bshags par bya ba'o/_/yang ba gang yin pa ni tha na bzhi 'dus pa la'o/_/de bzhin du de las gzhan pa'i
[\[105a.4\]]pham par 'gyur bdag gis nyes pa sbom po yang brjod par bya'o/_/dge 'dun lhag ma'i nyes pa sbom po lci ba ni tha na bzhi 'dus pa la'o/_/yang ba ni gang zag gcig la'o/_/rang bzhin gyi kha na ma tho ba dang bcas pa yin pas nyon mongs pa can nyid do/_/bcas pa'i kha na
[\[105a.5\]]ma tho ba dang bcas pa ni rnam pa gnyis su 'gyur ro/_/rnam pa lngas ltung ba 'byung ste/_'dir phyogs bstan pa'i phyir rnam pa thams cad sbyar ro/_/de las gzhan pa'i bslab pa'i gzhi re re la yang dang po'i rnam pa brgyad brjod par bya'o/_/lhag ma rnams kyang sbyar bar bya'o/_/gleng gzhi
[\[105a.6\]]gang zag nyes pa dang /_/gzhi dang nyon mongs don nyid dang /_ltung bar 'gyur dang ltung min dang /_/yan lag rnam gzhan kun slong dang /_de bzhin brda dang rgyun chad dang /_/kha na ma tho mi bya dang /_spyad dang spyad min lci yang dang /_/mtshan nyid dang ni ldang ba dang /_/nyon mongs 'gyur
[\[105a.7\]]dang nyon mongs min/_/rgyu dang rnam pa nyi shu gcig_/bslab pa kun la brjod par bya/_/mtshan nyid blo ldan rnam par dbye/_/pham par 'gyur ba dang po'o//_//'dul ba bsdus pa bam po gnyis pa/_rgyal po'i khab na nor can gyis ma skyes dgra'i shing khyer ba dang /_des de la
[\[105b\]]
[\[105b.1\]]bsad pa'i rigs so zhes gyod du rmas so/_/de nas ji tsam gyis rgyal pos rkun po chad pas gcod ces 'phags pa kun dga' bos smras te/_yongs su len pa'i gzhi'i dbang du mdzad nas yongs su len pa'i nyon mongs pas gnyis pa bcas so/_/grong du 'dug pa'am zhes bya ba ni/_
[\[105b.2\]]mtha' ra bas bskor ba'o/_/dgon pa na 'dug pa zhes bya ba ni ra ba'i phyi rol lo/_/gzhan dag gi zhes bya ba ni/_mi yid gcugs pa ma yin pa rnams kyi'o/_/ma byin pa zhes bya ba ni gang des gzhan la ma byin pa dang /_gzhan gyis kyang de la ma byin pa'o/_/rku ba'i grangs su gtogs pa
[\[105b.3\]]zhes bya ba ni rku ba'i sems so/_/yid gcugs pa ma yin pa'i sems sam/_phyir sbyin par mi 'dod pa'o/_/blangs na zhes bya ba ni bdag gam gzhan gyis bdag gir byas pa'o/_/ji tsam zhes bya ba ni ma sha ka lnga'am de las lhag pa'o/_/na na ka ci 'dra bas she na/_tshigs nyi shu yod
[\[105b.4\]]pa'o/_/ma sha ka ci 'dra bas she na/_'gron bu nyi shu phrag bzhi'o/_/de ltar na kAR+ShA pa Na'i bzhi cha gcig la ni ma sha ka lnga'o/_/yul dang dus gang na kAR+ShA pa Nar 'gyur ba gang yin pa de'i gzhi bcas ltung bar 'gyur ro/_/gal te na na ka tshigs bcu gnyis su 'gyur na ma sha ka gsum gyi ltung
[\[105b.5\]]bar 'gyur ro/_/gal te tshigs bzhi bcur gyur na ma sha ka lnga las lhag kyang dngos gzhir mi 'gyur ro/_/rgyal po'am zhes bya ba ni 'di lta ste/_bud med rgyal srid la dbang bskur bas dbang bskur bar gyur na de yang rgyal po rgyal rigs spyi bo nas dbang bskur ba yin no/_/blon po zhes bya ba ni
[\[105b.6\]]rgyal po dang /_lhan cig blo gros kyis 'tsho ba'o/_/gsod dam zhes bya ba ni ma dad pa'am gtum pas gsod pa'o/_/'ching ngam spyugs kyang rung zhes bya ba ni ma dad pa dang gtum pa nyid kyis so/_/de la 'di skad ces zer na zhes bya ba dad pas so/_/kye mi khyod ces bya ba ni brnyas pa'i tshig go/_/
[\[105b.7\]]rkun ma'o zhes bya ba ni bstan pa'o/_/de las gzhan pa rnams ni de'i rnam grangs te/_gleng gzhi dang bcas pa'i las kyis rkun por bstan pa'i phyir bshad pa'o/_/gleng gzhi ni mthong ba'i chos kyi 'jigs pa ma mthong ba dang /_tshe phyi ma'i 'jigs pa ma mthong ba ste/_de ni byis pa zhes bya ba dang /_blun
[\[106a\]]
[\[106a.1\]]pa zhes bya ba go rims bzhin du ston to/_/rkub ni las de gang gi phyir rku ba'o zhes zer zhing zhes bya ba'o/_/de yang zhes bya ba la yang gi sgra ni bsdu ba'i don to/_/bslab pa ma phul bslab pa nyams par ma byas zhes bya ba ni/_de thams cad bslab pa'i gnas rnams su rjes su 'jug par
[\[106a.2\]]rig par bya ste/_skabs yin pas bcom ldan 'das kyis yang ma gsungs so/_/de la ltung ba cir 'gyur zhe na/_bdag gam/_pho nya gtong ba'am/_byin gyis brlabs te dang /_rku sems dang /_der sbyor ba dang /_gzhan gyis yongs su gzung ba dang /_der 'du shes pa dang /_rin thang
[\[106a.3\]]tshang ba dang /_gnas nas spos na pham par 'gyur ro/_/sems bskyed pa ni bsdam par bya ba'i nyes byas so/_/song nas ma reg gi bar du ni bshags par byas pa'i nyes byas so/_/reg la gnas nas ma spags na nyes pa sbom po'o/_/spags na pham par 'gyur ba'o/_/ma tshang ba ni sbom po'o/_/
[\[106a.4\]]der sbyor ba ni nyes byas te/_/nyes pa sbom po ma yin no/_/gnas gang nas blangs pa'i sa de'i rin thang gis so/_/sbyor ba'i dbang gis kyang 'gyur te/_gal te sbyor ba gcig gis tshang na'o/_/ci ste mang po zhig gis tshang ba ni sbyor ba'i grangs snyed kyi sbom po'o/_/dngos po de yang snod du
[\[106a.5\]]bcug pa la sogs pa tha dad pas rnam pa du ma'o/_/de la sa dang /_snod dang /_rdo dang /_spang leb dang /_rtsig rmang dang /_rtsig pa dang /_steng dang /_g.yogs ma dang /_rim pa dang /_chos gos dang /_gdang dang /_chos gos kyi gdang khung dang /_zung dang /_khri dang /_khri'u dang /_
[\[106a.6\]]an khri'u dang /_sgo skyes la gzhag pa'o/_/gal te sa la sogs pa de dag 'jam la mu gcig pa yin na gnas gcig pa'o/_/gal te gyong grugs sam/_gas pa'am mtshams can nam/_yi ge bris pa zhig na gnas tha dad pa'o/_/g.yul na yod pa'i 'bras bu ni kha dog thad dad pas gnas tha
[\[106a.7\]]dad pa'o/_/dong du bcug pa'i ni gal te kha da chad du gang na thams cad kyang gnas gcig pa'o/_/gal te gang na shing ngam ra lde 'am/_seg la sogs pa bar chad byas pa zhig na gnas tha dad pa'o/_/bkram pa'i sa la yod pa'i ni rtswa'i kha dog tha dad na'o/_/bzhon
[\[106b\]]
[\[106b.1\]]pa la yod pa ni gos kyi kha dog tha dad na'o/_/srang gi khar bzangs kyang de bzhin no/_/glang po che la yod pa ni gal te glang po che chon po zhig na ni thams cad kyang gnas gcig pa'o/_/ci ste rid pa zhig na phyogs kyi dbang gis gnas tha dad pa'o/_/de la gnas pa'i khang pa brtsegs pa dang /_rta'i bzhon
[\[106b.2\]]pa dang /_shing rta'i bzhon pa dang /_rkang gis 'gro ba dang /_zung khyogs dang /_shing rta chung ngu dang /_khyogs spyil dang /_byis pa'i bzhon pa la yod pa rnams kyang de bzhin te/_ji skad bstan pa bzhin du mthun mthun du brjod par bya'o/_/gru phur pa la brtod pa bskyod na nyes byas so/_/rgyun bzhin du
[\[106b.3\]]khrid dam thang la yang rung ste mi snang bar gyur na ltung ba'o/_/rgyun las bzlog na gru tshums 'das na'o/_/slob dpon dang mkhan pos chos gos gtad pa rnams rku sems kyis gtsug lag khang nas gnas khang du zhugs sam/_/gnas khang nas khyams su'am/_khyams nas sgo khang du'am/_de nas phyi rol
[\[106b.4\]]gyi bang rim du'am/_de nas gshong du'am/_gshong nas thang la'am/_thang nas thibs por ram/_de nas bla gab med par ram/_lam du 'gro na gom pa bsri zhing 'gro'am/_gtod de 'gro yang rung ste mi snang bar gyur na ltung ba'o/_/khang steng na yod pa'am/_btso blag mkhan gyi gos rlung gis
[\[106b.5\]]brdas pa khyer na ltung ba'o/_/khang pa brtsegs pa dang /_de'i ba gam la yod pa yang ngo /_/gla sgang la sogs pa'am/_shing ljon pa phyung na yang ngo /_/glegs bam yang ngo /_/dpe bri ba'i phyir ni ltung ba med do/_/sku gdung yongs su gzung ba dang bcas pa zhig 'tsho ba'i phyir rkus na mthar
[\[106b.6\]]'gyur ro/_/zhe sdang gi phyir na nyes ba sdom po'o/_/mchod pa'i don du 'di ni bdag gi ston pa yin te mchod do snyam pa'i 'du shes nyid kyis mchod par byas pa'i phyir na nyes byas so/_/lha khang dang mchod rten dang /_dri gtsang khang rnams kyi rgyan mi'i bsrungs pa zhig rkun ltung ba'o/_/mi ma
[\[106b.7\]]yin pas bsrungs na sbom po'o/_/de dag gis bsrungs pa ma yin pa zhig la lha'am gnod sbyin la sogs pa med do snyam pa'i 'du shes kyis na nyes pa med do/_/dud 'gro'i skye gnas pas yongs su gzung ba zhig na sbom po'o/_/mi'i rdzas zhig des khyer te 'ong la/_gal te
[\[107a\]]
[\[107a.1\]]mi'i yin pa'i 'du shes kyis brkus na dngos gzhi'o/_/gal te bya'i yin pa'i 'du shes kyis na sbom po'o/_/rkang pa med pa dang /_rkang gnyis pa dang /_rkang bzhi pa dang /_rkang mangs so/_/rkang pa med pa ni sbrul dang pad pa la sogs pa'o/_/rkang gnyis pa ni mi dang bya'o/_/
[\[107a.2\]]de la mi ni yul phyogs dang brda dang mtshan mas rku ba'o/_/bya rku ba la ni rnam pa gnyis te/_bdag dang spur ba ste/_de dag nyid kyang 'chag sa la sogs par 'ongs te babs pa'o/_/chom rkun pa rnams kyis lhan cig gnas pa dbang du byas pa brkus na dngos po ci lta ba bzhin du ltung bar 'gyur
[\[107a.3\]]ro/_/bdag la rku ba med do/_/rkang bzhi pa ni glang po che la sogs pa ste/_de dag khyu las bkar tam/_brtod pa las rku ba ste da ltar snang gi bar du nyen kor ro/_/rkang mangs ni sdig pa la sogs pa ste/_de dag kyang gnod pa byed pa dag dang /_grong khyer srung ba'i sna chen po la gtogs pa dag dang /_rgya
[\[107a.4\]]mtshor 'jug pa'i tshong pa dag gis yongs su gzung ba rnams so/_/bdag po dang bcas pa'i gter zhig gsang sngags kyis bkug la/_gal te de nyid thob la dngos gzhi'o/_/rnam pa gzhan du na sbom po'o/_/bdag po med pa'i nor zhig la sbyor la gnyis ka thob na yang sbom po'o/_/ltar snang
[\[107a.5\]]bar gyur na brkus pa zhes bya'o/_/char mi 'bab pa'i tshe bdag gi zhing du chu btang ste/_gzhan gyi bcad la lo legs par gyur na rin thang brtsi bar bya'o/_/char chen po'i tshe bsnol te byas na yang de bzhin du brjod do/_/gang na chu bsngos te sbyin pa der gal te mi'i skal ba brkus na de nyid kyi rin
[\[107a.6\]]thang gis dngos gzhir 'gyur ro/_/ci ste mi ma yin pa bzhin na sbom po'o/_/chu bcad de brkus na chu'i phung po dang po phab pa nas bzung ste/_tha ma'i bar du rin thang brtsi bar bya'o/_/de bzhin du me tog chu las skyes pa dang /_thang las skyes pa yang ngo /_/kog tse dang /_zhags pa
[\[107a.7\]]dang /_rgya dang rnyes bzung ba'i srog chags dang /_chom rkun gyis btags pa'i ba lang la sogs pa bkrol na dngos gzhi'o/_/gnyi ga la ma phan na yang bla snyam na sbom po'o/_/snying rjes na nyes byas so/_/rngon pas 'das pa'i ri dgas smas kyang rung ma smas kyang rung /_gal te gtsug lag
[\[107b\]]
[\[107b.1\]]khang du 'ongs na ma byin yang nyes pa med do/_/gal te smas pa zhig 'ongs te shi na de dag la sbyin par bya'o/_/klung la sogs pa'i nang du bying ba'am/_steng na 'dug pa'am gnas bskyod pa dang /_'dam brkos na brkus pa zhes bya'o/_/gzhan gyi zhing gcig gtsug lag khang dang
[\[107b.2\]]bdag gi phyir brkos pa 'du ba'i sar shags bkye ste/_gal te khyim pa rgyal na sbom po'o/_/gal te dge slong rgyal na khyim pas sbyor ba'i rgyun ma bcad na sbom po'o/_/sbyor ba'i rgyun bcad na dngos gzhi'o/_/rgyal po'i pho brang du shags bkye na rgyal ma thag tu pham par 'gyur ba'i
[\[107b.3\]]ltung bar 'gyur te/_rgyal po ni rtsod pa thams cad la dbang ba'i phyir ro/_/yal ga la sogs pa'i rib mas bskor ba'am/_phur bu bsnur na mtshams kyi sgo dang sgor ma phrad kyi bar du sbom po'o/_/sna phrad na pham par 'gyur ba'o/_/chom rkun pa rnams la khyim bstan la bgo skal la re bas kyang bgo
[\[107b.4\]]skal bdag gir byed na so so'i skal pa'i tshad kyis ltung ba'o/_/gal te 'gyod de khyim der song nas bag yod par sgrubs shig ces bsgo'am/_de dag kyang bzlog na brkus kyang sbom po'o/_/bsgo skal bdag gir ma byas na yang de bzhin no/_/rkun po la chas
[\[107b.5\]]pa las lam nas phyir log na nyes byas so/_/don gcig la lam bsrungs te de dag gis brkus na yang ltung ba'o/_/gal te lam du 'jigs shing 'gro la/_bdag gsod du 'ong ngo snyam nas rku sems kyang med/_bdag gir bya ba'i bsam pa yang med na ltung ba med do/_/gang gis ci rnyed pa de
[\[107b.6\]]dbang bar byas te brkus na bdag gis blangs pa'i dngos po'i tshad kyis ltung ba'o/_/rnam pa gzhan du na rku ba'i tshe des grogs po rnams las de tsam mam chung ba'am ma thob kyang rung ste/_bgo skal gyi dngos po'i dbang gis ltung ba'o/_/dge slong rnams kyis bdag gis gzhan la bcol tam/_
[\[107b.7\]]gzhan gyi snod sho gam gzhal dgos pa sho gam gyi gnas las bzlas na de dag la ltung ba med do/_/de ltar mi bya'o/_/gang gis byas pa de ni 'gal tshabs can du 'gyur ro zhes gsungs so/_/sho gam las byol ba rnams la tshe dang ldan pa dag tshur shog 'dong zhes smras na sbom po'o/_/thabs kyis smras na
[\[108a\]]
[\[108a.1\]]nyes par smras pa'i nyes byas so/_/gang dag gis sho gam gzhal dgos pa sho gam gyi sar/_ma phyin par de dag gi sho gam de las byol bar bya ba'i phyir lam gzhan bstan na sbom po'o/_/de dag gi bdag gis skal ba ma blangs par bzlas na sbom po'o/_/sar ma phyin na
[\[108a.2\]]skal ba'am/_skal pa phyed dam skal ba tshang bar blangs te bzlas na sbom po'o/_/sar phyin na sho gam phyed dam/_sho gam thams cad kyang rung ste/_gal te de skal ba tshang bar gyur na pham par 'gyur ba'o/_/bdag gi snod sho gam gzhal dgos pa khyer ram khyer du bcug na dngos po ji lta ba
[\[108a.3\]]bzhin no/_/bdag gi 'di ni ma la sogs pa'i yin no snyam du bsngos lam smras par nam mkha' 'am/_kha'i nang ngam/_tshem bu'i phrag pa'am/_lam gol ba nas bzlas na sbom po'o/_/de bzhin du gang chung ba nyid kyis rin thang gdab par bya bar mi nus pa'o/_/gang che ba nyid kyis rin thang gdab
[\[108a.4\]]par bya bar mi nus te/_gzhal du med pa ni dngos gzhi'o/_/snod sho gam gzhal dgos pa tshong pa rnams kyis lkog tu gtur bu la sogs pa'i nang du bcug pa la ni ltung ba med do/_/rdzas kyi snod rnams yal bar gzhag par mi bya'i/_dge slong gnyis bzhag ste de gnyis la bsod snyoms sbyin no/_/
[\[108a.5\]]gal te bzlog kyang bcug na bsnyen par ma rdzogs pa med na bdag nyid kyis phyung ste gzhag par bya'o/_/khyer rang gi nor shes par gyis shig ces bya'o/_/gcig pu 'gro la bsod snyoms la sogs pa'i phyir 'gro dgos na mtshan ma gdab par bya'o/_/slar 'ongs nas kyang de brtag par
[\[108a.6\]]bya'o/_/ma dang pha dang /_dkon mchog gsum gyi phyir khyer na de dag gi bsngags pa brjod par bya'o/_/mi 'dod na byin te 'gro bar bya'o/_/gnod pa 'byung du dogs na dkon mchog gsum gyi sku skal las gcig las sbyin par bya ste/_phyis mnyam par bgo'o/_/lam du zhugs pa na dge
[\[108a.7\]]slong gzhan la snod sho gam gzhal dgos pa med grang zhes dris te blang bar bya'o/_/rnam pa gzhan du na nyes byas so/_/snod sho gam gzhal dgos pa la lam du bskur bar mi bya'o/_/ras sar pa zhig na ni tha na kha tshar dang phun tshar bcad de ba lang gi lci ba btsir bas kha bsgyur la bskur bar bya'o/_/
[\[108b\]]
[\[108b.1\]]yo byad gyi gos ni ltung ba med do/_/de ni kha tshar dang bcas sam kha ma bsgyur yang nad pa'i sman zong du bskur bar bya/_btsong bar bya'o zhes gnang do/_/gal te gzhan la rung bar byed du bcol na byas sam ma byas zhes dri bar bya'o/_/rnam pa gzhan du na nyes byas so/_/sho gam la byol ba sho
[\[108b.2\]]gam ba la gtad na 'gal tshabs can du 'gyur ro/_/khyim pas ma bsgo bar de'i tshig gis de'i chung ma la bslangs na/_dngos po ci lta ba bzhin du ltung bar 'gyur ro/_/mang po zhig gis chos gos gcig brkus na rang gi skal pa'i tshad kyis ltung ba'o/_/chos gos kyi gtur bu las rku bar 'dod
[\[108b.3\]]na 'dam pa'i tshe sbom po'o/_/gang 'dod pa de phyung ba'i tshe dngos po ci lta ba bzhin no/_/zung dang bcas te brkus na sbom po'o/_/gang gi tshe zung dang bral bar gyur pa de'i tshe dngos gzhi'o/_/chos gos kyi gdang la sogs pa la yang de ltar brjod par bya'o/_/gzhan gyis bsgo ba la yang rku
[\[108b.4\]]sems kyis blangs na dngos po ji lta ba bzhin no/_/'di ni de'i yin gyis bdag gi ma yin no snyam na ltung ba med do/_/ma bsgo bar gzhan gyi phyir brkus na sbom po'o/_/'di ni de'i yin nam ma yin snyam du the tshom za bzhin du brkus na sbom po'o/_/bsnyen par rdzogs pa'i phyir sbyor ba byed la bsnyen
[\[108b.5\]]par rdzogs pa na rku na sbom po'o/_/bzlog pa na yang sbom po'o/_/gsum pa ni nyes byas so/_/bzhi pa ni dngos gzhi'o/_/de bzhin du bsnyen par rdzogs par byed pa'i tshe yang mu bzhi ste/_bsnyen par rdzogs pa'i phyir gzung la/_bsnyen par rdzogs pa na gnas nas spags na sbom po'o/_/
[\[108b.6\]]de bzhin du bzlog pa na yang ngo /_/gsum pa ni nyes byas so/_/bzhi pa ni dngos gzhi'o/_/rku ba lngas ltung bar 'gyur te/_'di lta ste/_mthus rku ba dang /_dor byas te rku ba dang /_gtams pa rku ba'am/_sgyus rku ba dang /_phyir sbyin pa rku ba'o/_/drug pa chos rku ba la ni ltung ba
[\[108b.7\]]med do/_/shing tog la glog cing rku na sbyor ba gcig gi tshad du gyur na ltung ba'o/_/shar gyi lus 'phags dang /_nub kyi ba lang spyod kyang sa de nyid kyi kAR+ShA pa Nas ltung bar 'gyur ro/_/byang gi sgra mi snyan na ni yongs su 'dzin pa med pas ma byin par len pa med do/_/sbyor ba na rku ba'i 'du
[\[109a\]]
[\[109a.1\]]shes yod na sbom po'o/_/rang gi 'du shes kyis ltung ba med do/_/rku sems kyis na dngos gzhi'o/_/bzlog pa ni sbom po'o/_/'bras kyi phung po la 'bru zhing rku na sbyor ba gcig gis dngos gzhi'i tshad du gyur na ltung ba'o/_/skye bo mang po'i nor rku na gcig gi skal ba gang yin
[\[109a.2\]]pa de'i tshad kyis so/_/kAR+ShA pa Na lcags las byas kyang gal te rin chen dngos gzhi'o/_/ma sha ka bzhi'i sbyor bas brkus na/_kAR+ShA pa Na stong yang dngos gzhir mi 'gyur ro/_/nyes pa sbom po ni mang ngo /_/rku sems kyis gzung la bdag gi 'du shes kyis spyad na sbom po'o/_/
[\[109a.3\]]bzlog pa ni dngos gzhi'o/_/rin po che la sogs pa sa'i 'og tu bcug pa chud gzon na sbom po'o/_/'di ni thams cad du brjod par bya'o/_/glo bur gyi thob pa mi dbang bar dbang ngo zhes smras na sbom po'o/_/thob nas dngos po ji lta ba bzhin du ltung bar 'gyur ro/_/gzhi med pa'i
[\[109a.4\]]bsod snyoms len na sbom po'o/_/mgron du ma bos par za na nyes byas so/_/mkhan po grong gzhan du song ba'i thob pa len kyang len pa'i tshe gzhan la shes par byas na ltung ba med do/_/de bzhin du mdza' bo'i yang ngo /_/ma bcol bar mi blang ngo zhes gsungs so/_/'di ni
[\[109a.5\]]nges pa'o/_/nad pa'i phyir blangs la gal te nad pa shi ba'i gnas skabs na ni sbyin bdag nyid la sbyin par bya'o/_/ci ste 'tsho ba'i gnas skabs kyi ni shi ba'i yo byad do/_/chom rkun pa'am bang mdzod la sogs pa'i srung mas gal te byin na/_de la sbyin bdag gi sems nye
[\[109a.6\]]bar gzhag par bya'o/_/chom rkun pa dag gnod pas 'jigs te bros pa'i tshe byin na mi blang ngo /_/blangs kyang brkus pa'i rkyen gyi ltung ba med do/_/chom rkun gyi rgyal mtshan can gyi yang ltung ba med do/_/mtshon gyis dras pa kha dog ngan par byas te bcang bar bya'o/_/gal te nor
[\[109a.7\]]bdag nyid slong na sbyin par bya'o/_/spring yig dang lag yig dang lag pa'i phyag rgya la sogs pa'i tha snyad rnams kyis kyang dngos po ji lta ba bzhin no/_/kAR+ShA pa Na'i tha snyad du mi byed pa zhig brkus na rang gi dngos po'i rin thang bzhin du bya'o/_/de bzhin du kAR+ShA pa Na rngo rngo dang /_tha snyad mi
[\[109b\]]
[\[109b.1\]]byed pa dang /_lcags las byas pa brkus na yang rin thang gi dbang gis ltung ba'o/_/de bzhin du kAR+Sha pa Na bzang po dang mthun pa zhig rku bar sbyor ba byed pa na gal te bdag pos 'di ni ngas khyod la sbyin no zhes smras la/_btang ba'i 'du shes su gyur na sbom po'o/_/gser ram dngul la lcags su
[\[109b.2\]]bsgyur te sho gam gyi gnas nas 'das na sbom po'o/_/rin po che'am rin po cher smos pa chud gsan te brkus na rin thang brtsis la dngos po ci lta ba bzhin du ltung ba'o/_/gtams pa brnogs te nges par byas pa'i dus su gal te dngos po yod pa gzhan dag gi mnyam pa med na des pa ste dngos
[\[109b.3\]]gzhi'o/_/gtams pa sngar nges pa byas la phyis gnas nas na spag ma sbom po'o/_/gal te thog ma nas spags na dngos gzhi'o/_/'tsho ba'i phyir glang po che la sogs pa bsad na dngos gzhi'o/_/gnyis ka la ma phan yang bla'o snyam na sbom po'o/_/rgyan po 'gyed pa'i tshe grangs btab
[\[109b.4\]]nas sbed pa la sogs pas brkus na dngos po ci lta ba bzhin du ltung ba'o/_/gzhan rku'o snyam pa las gzhan dang gzhan gyi na sbom po'o/_/sbyar ma'i nang nas dar rin thang chen po byung ste/_phyis mthong na sbyar ma'i dngos po kho nas ltung ba'o/_/yan lag gi khrus byed pa ni rin po che'i za ma
[\[109b.5\]]tog mthong ba la ltung ba med do/_/de'i bdag po 'dod na sbyin par bya'o/_/rku sems kyis phyogs bzhi'i dge 'dun gyi gnas nas gnas gzhan du spod na nyes byas so/_/bya tshang bcas te yongs su bzung ba sreg gam/_btso blag la sogs pa'i phyir blangs na nyes byas so/_/byi bas khyer
[\[109b.6\]]ba bdag gi gang yin pa de blang gi de'i ma yin no/_/byi bas khyer te 'ongs na des byin pa'i dbang gis spyad par bya'o/_/ci yang rung ba zhig la 'di ni 'di ltar brku'o snyam ste lus bsgyur na sbom po'o/_/nad pas kAR+ShA pa Na gtad de 'di dang 'di lta bu gyis la dge 'dun la phul cig ces bsgo ba
[\[109b.7\]]la de ltar ma byas par rang dgar bgos na sbom po'o/_/shi ba'i rnyed pa ma bgos pa sangs rgyas kyi slob ma rnams mtshams kyi nang du lhags pa thams cad dbang ba brkus te yongs su tshang na pham par 'gyur ro/_/de'i 'di bgo bar bya ba ni dus lnga'i tshe mtshams kyi nang du lhags na shi ba
[\[110a\]]
[\[110a.1\]]de'i rnyed pa dbang bar 'gyur te/_she ba'i gaN+DI brdung ba dang /_rgyun chags gsum pa 'don pa dang /_mchod rten la phyag 'tshal ba dang /_tshul bzhin 'drim pa dang /_gsol ba byed pa'i tshe'o/_/de yang 'di ltar bya ste/_dge 'dun btsun pa rnams gsan du gsol/_/gnas
[\[110a.2\]]'di na dge slong ming 'di zhes bgyi ba dus las 'das te gum pa 'di'i yo byad snang ba dang mi snang ba yod pa 'di gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong gum pa ming 'di zhes bya ba gum pa'i yo byad snang ba dang mi snang
[\[110a.3\]]ba byin gyis brlab bo/_/'di ni gsol ba'o/_/gang na dge 'dun brel tam las byed pa med pa der dang po dang tha ma bya ste/_dge 'dun la rgan pa cig dang gzhon pa cig la cung zad cig byin la ltag ma ni nam bde ba na bgo'o/_/dang po dang tha ma 'das zin pa'i 'og tu 'ongs pa la ni mi
[\[110a.4\]]sbyin no/_/shi ba'i rnyed pa khyim gzhan na yod pa ni gang sngar 'ongs pa de dbang ngo /_/mnyam du 'ongs na gang dang por slong ba dbang ngo /_/de la mnyam na khyim pas gang la sbyin pa de dbang ste/_gang la dad pas byin pa'i dbang du byas pa'i phyir ro zhes bya ba'o/_/dge slong gi rdzas dge slong yod
[\[110a.5\]]na dge slong ma dang mi bgo'o/_/dge slong ma'i rdzas kyang de dag yod na dge slong rnams dang mi bgo'o/_/mtshams kyi bar du shi na mgo gang du bltas pa'i mtshams na gnas pa rnams dbang ngo /_/gnyi gar bltas na gnyi ga dbang ngo /_/gang na bcu la sogs pa'i spyir rnyed pa sbyin
[\[110a.6\]]par byas la der gal te ma bgos par dge slong shi na sde [(]tshen [,]tshan [)]de dag nyid do/_/gal te bgos na dge 'dun thams cad dbang ngo /_/gnas nas phyung ba'am rang bzhin du gnas pa rnams kyi shi ba'i rdzas ni rang bzhin du gnas pa rnams dbang ngo /_/de med na gnas nas phyung ba rnams dbang ngo /_/
[\[110a.7\]]de na ni sus sngar lta ba btang ba dbang ngo /_/khas blangs pa'i gnas su dge slong khas ma blangs pa'am/_dge tshul lam/_skra bregs pa'i shi ba'i rnyed pa khas blangs pas bgos na bgos par mi chud do/_/phyogs bzhi'i dge 'dun la bsngos na ni legs par bsngos pa yin no/_/khas ma
[\[110b\]]
[\[110b.1\]]blangs pa'i gnas su khas blangs pa'i yang de bzhin du brjod par bya'o/_/lha sbyin gyis gzhi lnga po bcas pa khas blangs pa ni khas blangs pa zhes ba'o/_/nad g.yog byed pa dge slong ngam khyim pa'i bar du yang rung ste gzhan du g.yar gnas pa de'i ched la mtshams kyi phyi rol du song na ni 'di lta ste/_yo byad drug po
[\[110b.2\]]chos gos gsum dang /_lhung bzed dang /_chu tshags dang /_gding ba ste 'bring las sbyin par bya'o/_/dge slong gis nga shi na 'di ni 'di dbang zhes byin pa de ni byin pa ma yin te/_shi ba'i rnyed pa yin gyis bgo bar bya'o/_/khyim pas de ni byin par chud de/_khyim pa de ni ltos pa dang bcas te
[\[110b.3\]]'chi'o/_/rab tu byung ba ni ltos pa med pa'o/_/shi ba'i ro phyung ste mchod la chos bshad nas shi ba'i rnyed pa bgo bar bya'o/_/rnam pa gzhan du na nyes byas so/_/dngos po dang 'dra ba'i dbang gis byin gyis brlab bo/_/gang zag gang rdzas gzhag pa de ni dngos po dang 'dra ba zhes bya'o/_/lag
[\[110b.4\]]gi bla shi ba'i rdzas 'chol bar byas pa zhig na dkon mchog gsum bgo'o/_/mtshams kyi phyi rol la mtshams kyi nang du 'du shes sam/_yid gnyis za bzhin du bgos na 'gal tshabs can du 'gyur ro/_/phyis yang mtshams kyi nang du lhags pa rnams dang lhan cig bgo bar bya'o/_/skyes
[\[110b.5\]]bskur ba gnyi gas ma bskur bar gnyi ga shi ba'i dus byas na/_gang la bskur ba'i shi ba'i rnyed par byin gyis brlab bo/_/gzhan gyis yongs su btang na gang gis yongs su ma btang ba de'i yin par byin gyis brlab bo/_/gnyi ga dag gis yongs su btang na sbyin bdag gi yin no/_/sbyin
[\[110b.6\]]bdag shi yang de'i 'phrin gyi dbang gis nor blang bar bya'o/_/deng nor bdag slong na yang de'i nang nas de nyid sbyin par bya'o/_/nyung na yang dge 'dun la sogs pa la mnga' ba las ni mi sbyin no/_/de'i bdag po shi na pha rol gyis ras ci 'dra ba byin kyang blang ngo /_/lag gi blas dge 'dun gyi
[\[110b.7\]]phyir skyin po byas pa las de shi na dge 'dun gyis gzhal bar bya'o/_/rgan rims rgan rims su dris la de blang bar bya ste 'dab ma yi ge bri bar bya'o/_/chos rkun pas phrogs pa nan khugs kyis 'gugs par byed na gzhi ji lta ba bzhin du ltung ba'o/_/'di lta ste/_de gang gis phrogs pa
[\[111a\]]
[\[111a.1\]]de'i yin no zhes gsungs pa yin no/_/'phral du nan khugs kyis dgug par mi bya mod kyi/_'on kyang tshig gis bsdigs par bya'o/_/chom rkun rgyal po'i pho brang 'khor rnams su mi dbul lo/_/sngar chos bshad pas bslang bar bya'o/_/gal te mi ster na rin phyed
[\[111a.2\]]kyis so/_/lhung bzed dang chos gos byas zin pa ni rnyed par dka' ba'i phyir tha na ri ba'i rin gyis so/_/rma ma phyung bar bdag gis rma phyung ngam/_gzhan rma 'byin du bcug ste phyag dar khrod blang bar mi bya mod kyi 'on kyang gang tha na grog mas rma phyung ba yin no/_/yongs su gzung ba dang
[\[111a.3\]]bcas pa'i dur khrod nas phyag dar khrod blangs na sbom po'o/_/chom rkun pas khyer ba ma theg nas lam bar du bor ba mi blang ngo /_/gal te ci bder byas pa yin na ni ltung ba med do/_/phag sha dang /_bu ram shing dang /_ta la'i 'bras bu la sogs pa chom rkun pas khyer ba snyigs te bor
[\[111a.4\]]ba zhig na skye bo'i mngon sum du blang ngo /_/mdor na phyag dar khrod thams cad ni shin tu brtags te blang ngo /_/phyag dar khrod kyi 'du shes yod pa'i phyir rku ba'i rkyen gyis ltung ba med do/_/phyag dar khrod kyi gos mi gtsang bas reg pa mi bsrel gyi legs par bkru ba dang /_legs
[\[111a.5\]]par 'ched pa dang /_legs par kha dog bsgyur bar bya'o/_/ro'i gos ni nyi ma bdun nam brgyad tshang tshing la sogs pa'i nang du bzhag la de'i 'og tu nyi mas gdungs pa bkrus te bgo bar bya'o/_/slong ba slar 'ongs pa rnyed pa la slar yang slaung ba la ma byin na 'gal tshabs can du
[\[111a.6\]]'gyur ro/_/gal te yang byin na blang ngo /_/glo bur du lhags pa dang /_gnyug mar gnas pa dag gis 'ga' zhig 'ongs na sbyin par bya'am zhes dri bar bya'o/_/byin cig ces zer ba las gal te byin nam khyer na legs par khyer ba yin no/_/rnam pa gzhan du tshang bar sbyin
[\[111a.7\]]par bya'o/_/dge slong rgyus mi shes par ngal sor gzhug par bya'o/_/chu rgal ba la sogs pa'i tshe/_legs par gzung ngam zhes smras na/_byin pa la shor ba 'gal tshabs can du 'gyur ro/_/bzlog pa ni ltung ba med do/_/ci srid gnam gzer dang /_sgo lcags dang /_sgo lcags sgril ma
[\[111b\]]
[\[111b.1\]]dang /_'phred gtan dang /_'khor gtan yod la/_gtsug lag khang skyong gis sgo gtan ma bcug ste/_/stor na ni ji snyed pa de snyed kyi skyin pa gzhal bar bya'o/_/su 'di na gnas pa de la ngas sbyin no zhes nges par byas pa las gzhan du khyer te zas la sogs pa longs spyod na rin thang tshang bar byas
[\[111b.2\]]te sbyin par bya'o/_/bdag gi lhung bzed dang chos gos la sogs pa rku sems kyis blangs na sdom po'o/_/dge slong la sogs pa'i chos gos lhung ba su'i yin pa de lan grang zhes ka ba'i bar du bkal te gzhag go/_/nad pa la ma dris par de'i tshig gis 'ga' zhig nas sman blang bar mi bya'o/_/
[\[111b.3\]]mtshan bzang gis nor gyis byin la lhung bzed chung ngu slar sbyin par byas pa de'i tshe ni de'i bya ba bya bar khas ma blangs kyi bdag gi dgos pa'i phyir song ste/_de yang byas nas de'i lhung bzed chung ngu bdag gi yin pa'i 'du shes kyis blangs pas/_bdag gi yin pa'i 'du shes kyis na de la ltung ba med do
[\[111b.4\]]zhes gsungs te/_gla rngan gyi phyir las mi bya mod kyi/_'on kyang lag pod kyi las bya ba'am yang na bsod nams kyi blos kyang ngo /_/mgon med zas sbyin gyi bu chom rkun gyis khyer ba 'phags pa maud gal gyi bus btang ba dang /_'phags pa pi ling da bad sa'i bus sring mo'i bu dang lha 'bangs
[\[111b.5\]]btang ba lta bu'i snying rje'i bsam pas rdzu 'phrul bstan pa la ltung ba med do/_/sngags sad do snyam pa'i bsam pas kyang de bzhin no/_/gzhan gyis yongs su zin pa la gzhan gyis yongs su zin par 'du shes sam yid gnyis za na yang pham par 'gyur ro/_/gzhan gyis yongs su
[\[111b.6\]]ma bzung ba la gzhan gyis yongs su bzung bar 'du shes sam yid gnyis za ba yang sbom po'o/_/gzhan gyis yongs su ma bzung ba la gzhan gyis yongs su ma bzung bar 'du shes pa la ltung ba med do/_/bdag gi yin pa'i 'du shes dang re zhig pa'i 'du shes dang /_yid gcugs pa'i 'du
[\[111b.7\]]shes dang /_len pa na gzhan la shes par byed pa dang /_rku sems med pa la ni ltung ba med do/_/yid gcugs pa lnga'i blang bar bya ste/_sdug pa dang yid du 'thad pa dang /_mchod par 'os pa dang /_bstod par 'os pa dang /_bla ma'i dang /_bsgrub par 'os pa dang /_dran par bya ba dang
[\[112a\]]
[\[112a.1\]]thos nas yang dga' bar 'gyur ro/_/grogs po ni gsum ste/_tha ma dang /_'bring dang /_rab po/_/de la go rims bzhin du tha ma dang /_'bring dang rab tu yid brtan par bya'o/_/rnam pa gzhan du byas na 'gal tshabs can du 'gyur ro/_/las dang po pa la sogs pa la
[\[112a.2\]]ltung ba med do/_/de ni thams cad la yang brjod par bya ste/_yang mi 'chad do/_/su glo bur du 'ongs te ngal sor bcug pa la des ba lang gi lci ba dang /_'dag rdzas dang /_chu dang so shing dang sa ci bder byas pa yin pas des de blang ba la ltung ba med do/_/mi gzhan gyi yin pa dang /_rku
[\[112a.3\]]ba'i blo dang /_tshang ba dang /_sbyor ba gcig pa dang /_spags pa dang /_bdag gi ma yin pa dang /_bslab pa blangs pa ni pham par 'gyur ba'i rgyu yin no/_/pham par 'gyur ba gnyis pa'o//_//yul spong byed dag na dge slong dag gis mi sdug bshad pa thos nas/_lus rul bas
[\[112a.4\]]shin tu ngo tsha ste/_ri dgas zlog dge slong sbed kyis bdag dang gzhan gcig gis gcig bsad pas mi bzod pa'i gzhi'i dbang du mdzad nas mi bzod pa'i nyon mongs pas gsum pa bcas so/_/gzhi dang sems dang /_sbyor ba dang /_mtha' dang /_'di dag ni ltung ba zhes brjod do/_/de
[\[112a.5\]]la gzhi ni mi'am mir chags pa zhes gsungs pa ste/_mi ni gang skye mched drug yongs su rdzogs pa'o/_/mir chags pa ni ma'i mngal na lus dang srog dang yid kyi dbang po thob pa rnams so/_/'di lta ste mi'i rigs su bsdus pa bud med dang /_skyes pa dang /_ma ning dbang po tshang ba
[\[112a.6\]]dang /_ma tshang ba yang rung ste 'di dag ni gzhi'o/_/sems ni bsams bzhin du zhes bya ba gsungs pa ste bsad pa'i sems so/_/sbyor ba ni rnam pa gnyis su ste lus dang ngag go/_/de la lus ni rang gi lag dar te zhes gsungs pa la sogs pa'o/_/de la rang gi lag dar ba ni
[\[112a.7\]]bdag gis bsad pa'o/_/de la mtshon byin nam zhes bya ba ni su bdag gis bdag gsod par 'dod pa la mtshon sbyin par byed pa dang /_bdag nyid mtshon 'debs mi nus nas mtshon yod pa de'i lag pa nas gzung ste 'debs pa'o/_/de la mtshon thogs pa gnyer tam zhes
[\[112b\]]
[\[112b.1\]]bya ba ni/_gzhan de la mtshon sbyin du bcug pa'o/_/de la ngag gi sbyor ba ni der 'chir bcug gam zhes gsungs pa la sogs pa ste de la mi 'dod bzhin du 'chir bcug pa dang /_'dod pa la bsngags pa brjod pa'o/_/rnam grangs gang gis she na/_khyod 'dis ci zhig bya zhes bya ba gsungs pa la
[\[112b.2\]]sogs pa ste/_'tsho ba'i nyes dmigs bstan pa dang /_shi ba'i legs pa bstan pa'o/_/mi gtsang ba zhes bya ba ni lus mi gtsang ba dang ldan pa'i phyir ro/_/rnam grang du mas zhes bya ba ni/_rnam grangs 'dis sam rnam grangs gzhan gyis kyang zhes bya ba'i tha tshig go/_/sems kyi
[\[112b.3\]]'dod pa zhes bya ba ni shi yang bla snyam du de ltar mngon par 'du byed pa'o/_/sems kyi kun du rtog pa zhes bya ba ni/_'di shi na bdag gi yon tan 'dir 'gyur ba'o/_/snyam du mngon par 'du byed pa'o/_/'dis ni gsod sems gzhi dang bcas pa ston to/_/de la dge slong gis yo byad kyi
[\[112b.4\]]phyir tshul khrims dang ldan pa'am/_tshul khrims 'chal pa'am/_nad pa gsad pa'i phyir ji ltar mthun par bstan tam/_'chir bcug gam/_bsngags pa brjod kyang rung ste/_shi na pham par 'gyur ro/_/gal te ma shin sbom po'o/_/gal te 'gyod de bzlog pa las shin yang
[\[112b.5\]]sngar sbyor bas sbom po'o/_/de la mtha' ni de yang rtsom pa des dus byas na zhes gsungs pa'o/_/de la ltung ba ci ltar 'gyur zhe na/_dge slong gis zin pa yan lag dang /_nying lag dang /_ma zin pa 'phangs pa mda' la sogs pa dang /_de gnyi ga dang ldan pa ral gri la sogs pa dang dug sbyor ba
[\[112b.6\]]dang /_sa la 'ching ba dang /_shing la 'ching ba dang /_'bru'i chang dang /_bcos pa'i chang myos par 'gyur ba dang /_sman dang /_sems 'khrugs pa dang /_sa mda' dang /_'khrul 'khor gyi phung po dang /_gsang sngags dang /_sbyar dug dang /_g.yang sa dang /_khang thog la sogs
[\[112b.7\]]pa nas ltung bar byed pa dang /_chu dang /_me dang /_'jigs pa dang bcas pa'i sa phyogs su gtong ba dang /_grang ba dang /_tsha ba'i dus nas mtshan mo bla gab med pa dang /_g.yogs par gzhag pa dang /_mi'i bud med dang /_skyes pa dang /_ma ning la srog chags su 'du shes sam/_yid
[\[113a\]]
[\[113a.1\]]yid gnyis za'am/_des kyang rung ste bsad pa'i sems kyis de gsad pa'i phyir brtsams pa las gal te rtsom pa des de'i tshe'am/_gzhan gyi tshe yang rung ste/_shi na pham par 'gyur ba'o/_/gal te ma shi na sbom po'o/_/de bzhin du ro langs dang /_ro langs phyed pa yang
[\[113a.2\]]brjod par bya'o/_/'di ni bye brag ste de la gal te de gnyis kyis dge slong bsad na yang sngar sbyor bas sbom po'o/_/ci ste dge slong gis ro langs bsad nas sprul pa bsad pa dang /_sngar sbyor bas sbom po gnyis so/_/mngal na 'dug pa bsad kyi bud med ni ma yin no snyam pa'i sems
[\[113a.3\]]kyis bud med kyi lto mnyes na gal te mngal na 'dug pa shi la bud med ma shi na dngos gzhi'o/_/bud med shi la mngal na 'dug pa ma shi na sbom po'o/_/gnyis ka shi na dngos gzhi'o/_/gnyis ka ma shi na sbom po'o/_/de bzhin du bud med gsad pa'i sems kyis mngal na 'dug pa ma
[\[113a.4\]]yin pa yang brjod par bya'o/_/mi'i bud med dang dud 'gro'i skye gnas mo'i mngal na mi ma yin pa yod pa rlugs par byas na sbom po'o/_/dud 'gro'i skye gnas mo'i mngal na mi yod pa ni dngos gzhi'o/_/dud 'gro'i skye gnas su gtogs pa bsgyur ba bsad na dngos gzhi'o/_/bdag
[\[113a.5\]]dud 'gro'i skye gnas su gtogs par bsgyur na gal te dge slong gi 'du shes yod na yang ngo /_/mang zhig la gzhan zhig bsad do snyam pa las gzhan shi na sbom po'o/_/gzhan bsad pa'i sems kyis ma dang pha dang dgra bcom pa gsad pa dang /_ma la sogs pa gsad par sbyor ba las
[\[113a.6\]]gzhan dang /_dgra bcom pa ma yin pa la dgra bcom par 'du shes pa dang /_dgra bcom pa la dgra bcom pa ma yin par 'du shes pa dang /_ma la sogs pa gsod du bcug pa las sngar shi ba dang /_ma yin nam ma yin snyam pa nas/_dgra bcom pa yin nam ma yin snyam pa'i bar
[\[113a.7\]]du the tshom za ba nyid kyis ma la sogs pa gsad pa dang /_ma la ma ma yin par 'du shes pa dang /_ma ma yin pa la mar 'du shes pa la sbom po ste/_mtshams med par mi 'gyur ro/_/rtsig pa la sogs pa la gdab par 'dod pa las ma la sogs pa la phog pa dang /_nad pa bskyod pa las
[\[113b\]]
[\[113b.1\]]'khrul te 'gyel ba dang /_nad pa de dag gi steng du 'dres te de dag kyang rkyen des shi ba ni ltung ba med do/_/bud med gzhan gyi mngal nas rlugs pa gzhan gyis bcug pa ni gzhan gyi mngal na rlugs pa de'i mtshams med pa'o/_/gang gis bcug pa de bsad na mtshams med pa ma yin no/_/rab tu
[\[113b.2\]]byung ba'i tshe ni de nyid la dri'o/_/mi yin nam ma yin snyam pa dang /_de yin nam ma yin snyam du yid gnyis za bas mi bsad na sbom po'o/_/ji ste su yang rung snyam na dngos gzhi'o/_/'di lta ste mi la mir 'du shes sam yid gnyis za na yang dngos gzhi'o/_/mi ma yin pa la mir 'du
[\[113b.3\]]shes sam yid gnyis za na yang sbom po'o/_/mi la dud 'gro'i skye gnas su 'du shes pa la nyes byas so/_/mi ma yin par 'du shes pa la sbom po'o zhes gsungs pa yin no/_/gsad pa bros pa la gshed mas dris pa na gsod pa'i sems kyis bstan na gzhi ji lta ba bzhin no/_/mang
[\[113b.4\]]po'i nang nas gal te gcig bsad pa'i sems kyis gzhan ston na sbom po'o/_/lung du ma bstan pa'i sems la nyes byas so/_/bzhad gad bya bar bsams te bsnun pa las de shi na nyes byas so/_/bsnyen par ma rdzogs pa sbyor la bsnyen par rdzogs nas shi na mu bzhi pa gnyis te/_
[\[113b.5\]]snga ma bzhin no/_/mi mkhas pa las dang po pa ma yin pa zhig gal te kha na ma tho ba la mi 'jigs pa'i sems dang /_dad pas byin pa la rku ba'i sems dang sems rnam pa gnyis ma byung na bslab pa sbyin par bya'o/_/chus khyer ba'am/_mes tshig pa'am/_shin tu skom pa la gal
[\[113b.6\]]te lag gis ma bsnyabs sam/_shi bar dga' bas shi la thug pa bskyab pa'i phyir/_chu'am/_gzhan yang rung ste sbyor nus bzhin du mi byed dam/_yal bar 'dor la ltung ba'o/_/gzhan gyis gsad par bya ba gdon mi za bar 'chi bar byas pa gsad na sbom po'o/_/gdon mi za bar
[\[113b.7\]]byas pa ma yin na ni pham par 'gyur ba'o/_/gnod pa spang pa'i phyir gal te bye brag med par bsnun te/_gsad pa'i bsam pa ni med la shi na ni sbom po'o/_/ma shi na nyes byas so/_/gsad par bsam pa la dngos gzhi'o/_/dge slong bsad pa'i sems ni med la gang gi phyir nad pa
[\[114a\]]
[\[114a.1\]]'chi bar sems pa la de dang mthun pa'i gtam byed pa dang ma brtags par gri'am thag pa byin na nyes byas so/_/dug nye bar gzhag na nyes byas so/_/mi mkhas pa nad pa'i rim gro bar mi gzhag go/_/de lta bu'i rkyen zhig byung na khong du chud par bsgo'o/_/nad pa
[\[114a.2\]]slong ba na des ma bslang zhig shir 'ong ngo zhes smras pa la/_des kyang longs shig ces smras te dus byas na sbom po'o/_/de bzhin du spyod lam gzhan la yang brjod par bya'o/_/nad pa la khrus byos shig ces sam/_longs shig ces de la sogs pa bsgo ba las des ngal te shi na ltung ba
[\[114a.3\]]med do/_/spong ba pa yur ba'i tshe dbyi gus reg par byas pa las shi ba yang de bzhin no/_/nad tshabs che ba'i nad g.yog shi na yang bla snyam nas grong du song ba dang /_nad g.yog skyo'am/_de'i yo byad 'dod pa'i phyir nad g.yog ma byas na myur du 'chi'o snyam nas nad g.yog ma
[\[114a.4\]]byas te de yang shi na sbom po'o/_/kha zas phan pa yod bzhin du mi phan pa sbyin na sbom po'o/_/med dam phan pas kyang shi na ltung ba med do/_/'brum bu ma smin pa brtol te shi na sbom po'o/_/smin pa la ltung ba med do/_/gtar ga btab pa las mtshon kha zabs pa la
[\[114a.5\]]ltung ba med do/_/ma bslabs par gtar ga gdab par mi bya'o/_/dge slong che ge mo zhes bya ba shi na de'i lhung bzed dam chos gos bdag gir 'gyur ro zhes lhung bzed dang chos gos kyi las mi byed pa'i phyir gdol pa lta bu'i sems bskyed na 'gal tshabs can du 'gyur ro/_/'on
[\[114a.6\]]kyang dge slong gis lhung bzed mig bzhin du bskyang bar bya'o/_/bsreg par 'os pa mi sreg gam/_glan par 'os pa mi glon na 'gal tshabs can du 'gyur ro/_/de bzhin du chos gos kyang pags pa bzhin du bskyang bar bya'o/_/bkru ba dang btsem pa dang /_kha bsgyur bar 'os pa de
[\[114a.7\]]ltar mi byed na nyes byas so/_/gzhan gyi mngal las rlugs par 'gyur ba byin pa la rjes su yi rang na 'gal tshabs can du 'gyur ro/_/rtsig pa rtsig pa'i tshe so phag lag nas lag tu 'phangs pa las dge slong gis so phag bor ba dge slong gi glad par phog nas dus 'das pa la ltung ba
[\[114b\]]
[\[114b.1\]]med mod kyi 'on kyang so phag lag nas lag tu sbyin par bya ste/_dor bar ni mi bya'o/_/gal te gas pa zhig yod na bsgo bar bya'o/_/skas la 'dzegs na mdud pa dor bar bya'o/_/steng na las byed na yang ngo /_/'og tu ni mi dgos so/_/rtsig pa'i grogs byed na dus gcig cig bya'i
[\[114b.2\]]nyi ma rangs par ni mi bya'o/_dgun ni phyi dro'o/_/dpyid ni snga dro'o/_/dus kyang shes par bya ste btang ngo /_/'di lta ste lag pa dang rkang pa dag bkrus la bsod snyoms pa ni bsod snyoms la 'gro'o/_/dge 'dun las thob pa ni dge 'dun gyi nang du'o/_/rtsig pa'i grogs byed pa'i kun du spyod
[\[114b.3\]]pa ni dge 'dun la snum bag gi rnyed pa dang /_zhal sus dang /_btung ba dang /_lag pa dag gi skud dang /_rkang pa dag gi skud sbyin du gzhug go/_/rnam pa gzhan du na nyes byas so/_/dge slong gis gdung ma lci ches pas shor te shing mkhan shi ba la ltung ba med do/_/khur lci ba me
[\[114b.4\]]bteg go/_/de lta bu'i rkyen zhig byung na bar du khyim pa bzhag ste/_de nas mnyam du gdeg cing mnyam du gzhag cing /_khur mi theg pa bteg na 'gal tshabs can du 'gyur ro/_/mi tha mal pa'i khur gcig la dge slong gi khur gnyis te/_de las lhag pa mi gdeg pa'o/_/dge
[\[114b.5\]]slong gi mgo dang phrag pa dang /_rked pa la khur mi bskur ro de bzhin du dge slong ma la yang ngo /_/khye'u stan la 'dug pa'i steng du gnas brtan 'char kas 'dug ste shi ba ni ma tshor bas ltung ba med do/_/ma brtags par stan la 'dug na nyes byas so/_/sman pa la ma dris par nad pa la sman sbyin na
[\[114b.6\]]nyes byas so/_/sman pa la dri'o/_/de med na sman pa las rab tu byung ba la'o/_/de med na sman pas bkol ba la'o/_/de yang med na nad kyis bkol ba la'o/_/de yang med na nad kyis bkol ba la'o/_/de yang med na gnas brtan gnas brtan la dri'o/_/bkru sman blud nas gzhan du 'gro bar mi bya'o/_/gnyen po bsten na
[\[114b.7\]]ltung ba med do/_/gsad pa'i bsam pas nad pa la sman gang yang sbyin par mi bya mod kyi 'on kyang ci nas kyang nad pa nad sos par bya bar bsam mo/_/bsdigs pa na mi phog par bya ba'i bsam pas gaN+DI la sogs pa 'phang bar bya'o/_/logs dang steng nas 'dir 'phongs shig ces bsgo
[\[115a\]]
[\[115a.1\]]ba las gal te 'ga' zhig phog na ltung ba med do/_/bsgo ba ni nyes byas so/_/dge slong lam du ngal ba phul bar mi bya mod kyi 'on kyang ngal sor gzhug go/_/snod spyad kyang blang ngo /_/dus shes nas gal te nus na ni 'grogs te 'gro bar bya'o/_/ci ste mi nus na sngon du ste
[\[115a.2\]]lhung bzed bkrus la byug ris gzhag par bya'o/_/yang na zas mnos te bsu bar bya'o/_/ci ste rnam pa gzhan du na nyes byas so/_/dge 'dun la sman rtsabs lan tshwa can brims pa dang /_de bzhin du nad pa dang /_gsal shing btsugs pa la yang ltung ba med do/_/ba lang gis
[\[115a.3\]]'jigs nas khye'u zhig gi steng du rdeg 'chos te de yang shi ba las ltung ba med do/_/ba lang gi nang du shes bzhin du 'gro bar bya'o/_/de bzhin du stobs dang ldan pa dbyug pa thogs pa langs pa na bya ba des shi ba dang /_chos gos kyi gras gtun shing 'phangs te mi shi ba dang /_de bzhin
[\[115a.4\]]du thal mo dang /_brnangs pa bsnun pa yang ngo /_/shes bzhin du bsnun par bya'o/_/stag gi 'jigs pa dang bcas pa'i sa phyogs su 'dug shig ces blo gros byin pas zos pa la ltung ba med do/_/shi ri ka des lag 'gros bya ste/_'gro ba na shi ba la ltung ba med do/_/de
[\[115a.5\]]lta bur 'gro bar mi bya'o/_/de bzhin du nad sos nas ring po ma lon pa grogs su khrid nas ngal te shi ba yang ngo /_/de lta bu dkri bar mi bya'o/_/gnod par bya ba'i bsam pas mnan te shi na nyes pa sbom po ste/_dngos gzhi ni ma yin no/_/bdag gsod par sems na sbom po'o/_/khros nas
[\[115a.6\]]thag pas bcings pa la sogs pa dang /_gzhan gyi yan lag dang nying lag bcad na sbom po'o/_/sman pa mi mkhas pas gdong du mtshon gyi las byed du bcug na sbom po'o/_/sman pa chen po med na rtsar btab pa la ltung ba med do/_/brdeg par bya ba gzhan yin la gzhan rdeg na 'gal
[\[115a.7\]]tshabs can du 'gyur ro/_/de bzhin du gzhang 'brum bcad pa yang ngo /_/'on kyang sman dang sngags kyis de gso bar bya'o/_/gsad bar sbyor bar byas bud med bu mtshan gyur kyang pham par 'gyur ro/_/mtshan gnyis par gyur pa dang /_dge tshul gyi sar babs pa la ni sbom po'o/_/pham
[\[115b\]]
[\[115b.1\]]par 'gyur ba gsum pa'o//_//grong khyer yangs pa can na chu klung yid 'ong ldan gyi 'gram gyi dge slong dag gis zang zing cung zad tsam gyi phyir nye du rnams kyi mdun du mi'i chos las bla mar gyur pa med bzhin du brjod de/_ldan pa dang rnyed pa dang bkur sti'i gzhi'i dbang du mdzad nas nyon
[\[115b.2\]]mongs pa de dag gis bzhi pa bcas so/_/mngon par mi shes zhes bya ba ni shes bya de ji ltar rtag pa la sogs par med na/_de dang bral bar yongs su mi spyod pa'i phyir ro/_/yongs su mi shes zhes bya ba ni shes bya de ji ltar mi rtag pa la sogs pa yod pa de ltar yongs su mi gcod pa'i phyir
[\[115b.3\]]te/_/yod pa la yod par yang dag pa ci lta ba bzhin du mi shes pa dang /_med pa la med par yang dag par ji lta ba bzhin du khong du chud pa las bzlog par brjod pa yin no/_/med la zhes bya ba ni mi'i chos las bla mar gyur pa de nyid rang gi mtshan nyid kyis med pa'o/_/med bzhin du zhes bya ba ni mi'i
[\[115b.4\]]chos las bla mar gyur pa de nyid bdag la med pa'o/_/mi'i chos las bla mar gyur pa zhes bya ba ni mi spyi'i sgrib pa lnga po dag las khyad par du 'phags pa'o/_/tshig gi lhag ma ni de nyid kyis spros pa'o/_/mtha' zhes bya ba ni mchog go/_/'phags pa zhes bya ba ni bdag nyid sdig pa
[\[115b.5\]]rnams las ring du gyur pa'i phyir ro/_/yang na 'phags pa rnams kyi ni 'phags pa'o/_/'phags pa'i bye brag thob pa zhes bya ba ni/_stobs dang yid gzhungs pa la sogs pa la ni ma yin no/_/rnam grangs gzhan du mtha' zhes bya ba ni mya ngan las 'das pas te/_de la sred pa
[\[115b.6\]]thams cad zad pa'i phyir ro/_/bye brag thob pa zhes bya ba ni dge sbyong gi 'bras bu bzhi'o/_/shes pa dang mthong ba zhes bya ba ni sdug bsngal la sogs pa chos shes pa dang /_sdug bsngal la sogs pa la chos shes pa'i bzod pa ste go rims bzhin no/_/rnam grangs gzhan du shes pa ni sdug
[\[115b.7\]]bsngal la sogs pa shes pa dang /_mi rtag pa la sogs pa'i 'du shes so/_/mthong ba zhes bya ba ni lha la sogs pa mthong ba la sogs pa'o/_/reg par spyod pa zhes bya ba ni bsam gtan nas bzung ste mnyam par gzhag pa'i so so'i yon tan thams cad do/_/'di shes so zhes bya ba
[\[116a\]]
[\[116a.1\]]ni bden pa la sogs pa'o/_/'di mthong ngo zhes bya ba ni lha la sogs pa'o/_/bdag nyid kyis brdzun du smras so zhes bya ba la sogs pa la ma smras na pham par mi 'gyur ram zhe na/_gang gi phyir de dus gzhan zhes bya ba la sogs pa smos she na/_bden te ma smras kyang pham
[\[116a.2\]]par 'gyur ba yin mod kyi/_dgos pa tsam gyis gnas par mi bya bar mi nus te/_de'i phyir 'di smos so/_/dris kyang rung zhes bya ba ni gzhan dag gis so/_/ma dris kyang rung zhes bya ba ni bdag nyid 'gyod pa skyes bar gyur pa'o/_/smras so zhes zer na zhes bya ba ni kyal pa'i tshig nyid
[\[116a.3\]]do/_/mngon pa'i nga rgyal ma gtogs zhes bya ba ni mngon pa'i nga rgyal bzhag ste'o/_/de yang zhes bya ba ni snga ma bzhin no/_/gso ba ces bya ba ni de'i tshig brjod par bya ba'i don gyis stod pa'i phyir ro/_/gsog ces bya ba ni de'i zang zing tsam gyi phyir dgos pa'i snying po med pa'o/_/
[\[116a.4\]]brdzun zhes bya ba ni 'du shes bsgyur te smras so/_/byung ba zhes bya ba ni de'i dngos po'o/_/rnam par dag par 'dod nas zhes bya ba ni ldang bar 'dod pa'o/_/'di skad ces bya ba ni brjod pa'o/_/tshe dang ldan pa dag bdag gis ni mi shes pa shes so zhes bya ba ni yid kyi rnam par shes pas so/_/_
[\[116a.5\]]ma mthong bas mthong ngo zhes smras te zhes bya ba ni/_mig gi rnam par shes pas so/_/de la ltung ba ji ltar 'gyur zhe na/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_lus srul po dang /_
[\[116a.6\]]grul bum dang /_yi dgas dang /_sha za mthong ngo /_/blta ba'i phyir 'gro'o/_/de dag gi sgra yang thos so/_/de dag kyang bdag blta ba'i phyir 'ong ngo /_/gtam 'dre'o/_/bdag kyang de dag dang gtam 'dre'o zhes mi de'am gzhan dag la gang lung bstan par 'dod de/_'du shes
[\[116a.7\]]bsgyur nas pha rol la go bar byed na dge slong pham par 'gyur ro/_/rdul khrod kyi sha za dang /_rnam pa de dang de lta bu'o zhe na sbom po'o/_/de bzhin du bdag gis mi rtag pa la sogs pa'i 'du shes nyi shu ste/_mi rtag pa'i 'du shes dang /_mi rtag pa la sdug bsngal ba'i 'du shes dang /_sdug
[\[116b\]]
[\[116b.1\]]bsngal ba la bdag med pa'i 'du shes dang /_zas la mi mthun pa'i 'du shes dang /_'jig rten thams cad la mngon par mi dga' ba'i 'du shes dang /_nyes dmigs dang /_spong ba dang /_'dod chags dang bral ba dang /_'gog pa dang /_'chi ba dang /_mi sdug pa dang /_rnam par bsngos pa dang /_
[\[116b.2\]]rnam par rnags pa dang /_rnam par bam pa dang /_rnam par 'bus gzhig pa dang /_rnam par zos pa dang /_rnam par dmar ba dang /_rnam par 'thor ba dang /_rus gong dang /_stong pa nyid du so sor rtog pa'i 'du shes thob bo zhes re re la yang brjod par bya'o/_/bsam gtan bzhi dang /_tshad
[\[116b.3\]]med pa rnams dang /_gzugs med pa rnams dang /_'bras bu rnams dang /_mngon par shes pa drug po rnams bdag gis thob bo zhe'am/_dgon pa'i gnas na mi ma yin pa rnams kyis dge slong dag gtses na/_de na 'phags pa gang yin pa de la ni mi 'tshe ste/_der bdag la yang mi
[\[116b.4\]]'tshe'o zhe'am/_de bzhin du 'phags pa gang yin pa de ni stan khra bo thob ste/_bdag gis kyang thob bo zhes smras pa na thams cad kyang pham par 'gyur ba'o/_/rang gi mtshan nyid 'dzin pa'i yid la byed pas bdag gi nyon mongs pa bsrabs so zhes smras na sbom po'o/_/ma thob pa'i yongs
[\[116b.5\]]su nyams pa las bsams te/_lan cig phyir 'ong ba la sogs pa'i 'bras bu gsum las bdag yongs su nyams so zhes smras sam/_de bzhin du so sor thar pa'i sdom pa la slob pa'o/_/'dul ba la sogs pa bslabs pas mi slob pa'o/_/lhung bzed lhag ma la sogs pa
[\[116b.6\]]cung zad la cung zad med pa'o/_/'das pa la ltos te skye ba tha ma la 'di ni bdag gi tha ma'o/_/klag pa dang kha don bya ba la sogs pa'i 'bras bu dang /_shing a mra la sogs pa'i 'bras bu rnyed pa las rim gro la sogs par rgyun du zhugs pa'i 'bras bu la sogs pa'o/_/de bzhin du 'das
[\[116b.7\]]pa rnams las bdag 'jigs pa med do/_/'jigs pa lnga spangs pa'o/_/de bzhin du 'das pa rnams spangs pa las/_bdag kun du sbyor ba la sogs pa las grol ba'o/_/lung kun chub pa dang /_de bzhin du dbang po'i sgo bsdams pa las nyan thos kyi thob par bya ba gang yin pa de
[\[117a\]]
[\[117a.1\]]thob pa'o/_/chos 'chad pa las bdag ni ston pa'o/_/sdig pa'i chos ni khong du chud pa las bdag ni sangs rgyas so/_/sangs rgyas thams cad las skyabs su song ba las bsams te/_bdag ni rnam par gzigs kyi nyan thos so zhes smra na thams cad du sbom po'o/_/
[\[117a.2\]]gal te sgra ji bzhin du mi'i chos las bla mar gyur pa las bsams na thams cad du dngos gzhi'o/_/bdag ni dge sbyong gi 'bras bu bzhi las yongs su nyams so zhe'am/_de bzhin du gzhan dag gis mdun na nga rgyun du zhugs pa yin no zhes su zer zhe'o/_/'bras bu gzhan lung
[\[117a.3\]]bstan snyam pa las gzhan lung ston pa dang /_'phags pa rnams kyi khyim che ge mo zhes bya ba de ni bdag gi khyim yang yin te/_bdag ni 'phags pa ma yin no zhe'am/_de bzhin du rnam grangs gzhan du rgyun du zhugs pa rnams kyis phyir phul ba'i chos gos la sogs pa bdag len
[\[117a.4\]]te/_bdag ni de lta ma yin no zhe'am/_de bzhin du rgyun du zhugs pa'i 'bras bur lung ston par 'gyur mod kyi/_bdag ni rgyun du zhugs pa ma yin no zhe'am/_'bras bu thams cad la yang ngo /_/bdag deng 'jig rten pa'i bsam gtan la snyoms par zhugs so zhe'am/_phyin chad kyang nam yang
[\[117a.5\]]snyoms par mi 'jug go zhe'am/_bdag ni rgyun du zhugs pa'i 'bras bus bde ste/_bdag rgyun du zhugs pa ma yin no zhe'am/_gnas mal che ge mo zhes bya bar bsam gtan dang po bskyed de byang chub kyi yan lag dang ldan pa ni ma yin no/_/bdag gis yi ge bris nas yi ger bris pa 'di
[\[117a.6\]]las bdag la khyod ni rgyun du zhugs pa'o zhes 'byung zhes zer na thams cad du sbom po'o/_/ji skad du smras pa bzhin ni pham par 'gyur ba'o/_/dngos po dag la bdag bstan pa'i phyir gang 'di dang 'di 'dra ba'i dge slong yod do zhes smras la/_bdag ni ma yin no zhes smras na sbom po'o/_/nyes
[\[117a.7\]]pa sbom po'i dngos po ni nyes byas so/_/de bzhin du pha rol go bar mi byed pa yang rnam pa gnyis su dbye bar bya'o/_/khyod ni dgra bcom pa ste mchog rnams 'os so zhes smras na/_mi smra bas khas len na sbom po'o/_/de bzhin du khyod ni tshangs pa ste/_sdig pa bsal ba'o zhe'am/_khyod
[\[117b\]]
[\[117b.1\]]ni dbang po drug po sbas pa yin no zhe'am/_gal te khyod dgra bcom pa yin na bsod snyoms longs shig ces byas na/_cang mi smra bar gyur te len na sbom po'o/_/de bzhin du gnas mal la sogs pa thams cad la yang brjod par bya'o/_/kha cig na re tshig gis go bar byed pa'i don lus kyis go
[\[117b.2\]]bar byed dam/_dris na cang mi smra na pham par 'gyur ba'o zhe'am/_mi la mir 'du shes pa dang /_yid gnyis za ba la yang dngos gzhi'o/_/mi ma yin pa las mir 'du shes pa'am/_mir yid gnyis za ba la sbom po'o/_/nyan pa med pa la yod par 'du shes pa'am/_nyal
[\[117b.3\]]ba'am mi mkhas pa'am/_ma brtags pa'i sems kyis glo bur du smras na sbom po'o/_/mi mkhas pas las dang po pa yin na ni snga ma bzhin du bslab pa sbyin par bya'o/_/'phags pa maud gal gyi bus 'di lta bu'i 'du shes kyis grong khyer yangs pa can pa rnams rgyal lo zhes lung bstan pa dang /_
[\[117b.4\]]char mi 'bab par 'bab pa dang /_gcer bu pa'i nyan thos kyi chung ma las bu byung ba dang /_de bzhin du rgyal po'i khab kyi chu dron mtsho chen po ma dros pa las 'ongs so zhes bya ba dang /_bdag ci yang med pa'i skye mched la snyoms par zhugs nas rdzing bu dal gyis 'bab kyi 'gram na glang po che'i
[\[117b.5\]]sgra skad thos so zhes lung bstan pa la de lta bu'i 'du shes kyis lung ston pa la ltung ba med do zhes gsungs so/_/mi'i chos las bla mar gyur pa dang /_der 'du shes pa dang /_smras pa dang /_mi dang der 'du shes pa dang /_de khong du chud pa dang /_de dang gzhan yang rung ste yan lag bdun no/_/
[\[117b.6\]]pham par 'gyur ba bzhi pa'o//_//srog gcod pa dang /_ma byin par len pa dang /_mi tshangs par spyod pa dang /_brdzun du smra ba 'di ni go rims yin na ci'i phyir na pham par 'gyur ba dang po gsum mi mthun par bstan te/_de bzhin du byung bas go rims so/_/ci'i phyir de bzhin
[\[117b.7\]]du byung zhe na/_rab tu gnod pa'i nyon mongs pa gang yin pa de thog ma nyid du chu bur du byung bas kyang gnod pa'o/_/snga mas phyi ma bskyed pa'i phyir yang go rims te/_de ltar mi tshangs par spyod pa'i phyir ma byin par rku'o/_/rku bas de dang mi mthun pa gsod do/_/gsod pas brdzun du smra'o/_/
[\[118a\]]
[\[118a.1\]]ldog pa dang /_mi bzod pa dang /_khong du mi chud pa ni pham par 'gyur ba rnams kyi lus yin no/_/ldog pa de yang 'khrig pa gtso bo dang /_yongs su len pa las so/_/so sor thar pa'i mdo gdon pa gnyis pa rdzogs so//_//'dul ba bsdus pa bam po gsum pa/_mnyan
[\[118a.2\]]yod na 'char kas 'dod chags kyi dbang gis rang gi yan lag gi rnam pa las su rung bar byas te/_khu ba phyung bas 'khrig pa'i gzhi'i dbang du mdzad de/_nyon mongs pa des dge 'dun lhag ma dang po'o/_/gzhi dang nyon mongs pa dag ste/_de dag nyid ni de ma thag pa bzhi po
[\[118a.3\]]rnams kyi nang du yang 'chad do/_/'khrig pa'i nyon mongs pa ni rnam pa bzhi las te/_'di lta ste dper na gzhi med par khu ba 'byin pa yongs su longs spyod pa'i nyon mongs pa ni bud med kyi gzhi la mi ltos pas dang po kho na yin no/_/khu ba 'byin pa'i gzhi las yongs su longs spyod pa'i nyon
[\[118a.4\]]mongs pa gnyis po ni bud med de de'i gzhi de la lus dang ngag gis yongs su longs spyod pa zhes bya ba'o/_/de'i gzhi la yongs su longs spyod pa gleng gzhi'i sbyor ba'i nyon mongs pa ni bzhi ste/_de ni khu ba 'byin pa'i gzhi tshol ba'o/_/lnga pa de ni gzhan gyi phyir sbyor ba'i nyon mongs pa ste/_
[\[118a.5\]]de ni gzhan 'khrig pa yongs su longs spyod pa'i phyir sbyor ba'o/_/khu ba zhes bya ba ni rnam pa lnga ste/_'khor los sgyur ba dang de'i bu dbang bskur ba'i ni sngon po'o/_/de'i bu de las gzhan pa rnams kyi ni ser po'o/_/sna chen po la gtogs pa'i 'khor lo'i mtha' pa rnams kyi ni dmar po'o/_/
[\[118a.6\]]dbang po yongs su smin pa rnams kyi ni bska ba'o/_/dbang po yongs su ma smin pa rnams ni sla ba ste/_spyir tha mal pa'i dbang du byas nas 'di brjod do/_/bud med kyis dub pa la sogs pa la yang khu ba rnam pa lnga yod do/_/rmi lam gyi ma gtogs pa zhes bya ba ni/_rmi lam las gzhan pa 'di
[\[118a.7\]]ni cho ga'o zhes bya ba'i tha tshig go/_/de na sems pa yod mod kyi/_tha snyad ma yin te/_'dis ni 'byin pa'i bsam pas gnyid kyis log nas byung ba de la dngos gzhi'i nyes pa med par ston to/_/dge 'dun lhag ma zhes bya ba ni dge 'dun la rag las pa dang /_lhag ma dang bcas pa'i phyir ro/_/de
[\[118b\]]
[\[118b.1\]]la ltung ba ji ltar 'gyur zhe na/_dge slong gis bde bar bya ba'i phyir dang sa bon gyi phyir dang /_rig sngags kyi phyir dang /_sman gyi phyir dang /_brtag pa'i phyir nang gi gzugs nye bar len cing /_phyi rol sems can du bgrang bas so/_/kha cig na re sems can du bgrang ba ma yin pa yang zhe'o/_/sems
[\[118b.2\]]par byed/_rtsol bar byed/_ril gyis 'chad par byed/_dam du 'chang bar byed/_'byung la thug pa'i bde ba'am/_bye brag nges par myong ba'i bde ba myong bar khu ba phyung na dge 'dun lhag ma'o/_/ma phyung na sbom po'o/_/gnyid kyis ma log pa na brtsal la gnyid kyis log nas byung ba dang /_
[\[118b.3\]]bzlog pa yang rung ste/_gal te 'gyur ba bstan pa dang /_brtsal ma thag tu btang ba dang /_gnas nas 'phags nas btang ba ste/_gnas nas 'phags ma thag tu rgyu ba dang /_sbubs su zhugs pa 'byin pa dang /_gar byed pa dang /_rab tu gar byed pa dang /_nam mkha' la rked pa bskyod pa
[\[118b.4\]]dang /_shugs btang ba dang /_kun du nyed pa dang /_bye brag nges par myong ba dang /_sman dang /_g.yan pa phrugs pa dang /_phyis pa dang /_mtshan gzung ba dang /_rgyun las bzlog ste rtsol ba dang /_la ba dang /_phyid pa la sogs pa dang /_rdo ba la sogs pa dang /_bum pa'i
[\[118b.5\]]kha la sogs pa dang /_sha'i dum bus phyung na thams cad du sbom po'o/_/ma phyung na nyes byas so/_/gnyid kyis log pa na brtsal la sad pa na phyung ste 'gyur ba mi brten na ltung ba med do/_/bsnyen par ma rdzogs pa na sbyor la bsnyen par rdzogs pa na phyung ba yang mu bzhi ste/_gcig ni dge
[\[118b.6\]]'dun lhag ma'o/_/gnyis ni sbom po'o/_/gcig ni nyes byas so/_/bsnyen par rdzogs par byed pa'i tshe yang de bzhin du mu bzhir brjod par bya'o/_/mgo bo dang /_phrag pa dang /_rna ba dang /_sna la sogs pa yan lag dang /_nying lag thams cad kyis na dngos gzhi'o/_/rnam par
[\[118b.7\]]bsngos pa dang rnam par rnags pa yang de bzhin no/_/ji tsam gyis khu ba phyung ba zhes bya zhe na/_gang gi phyir sbubs su 'ongs pa'o/_/gzhan gyi yan lag gi rnam pa las 'byin pa dang /_rang gi yan lag gi rnam pa las 'jal ba dang /_bcangs pas sam mnyes sam bye brag nges par myong
[\[119a\]]
[\[119a.1\]]ngam/_yan lag gi rnam pa las su rung ba la lag pas mnams na sbom po'o/_/chags pa'i sems kyis yan lag gi rnam pa la lta na nyes byas so/_/g.yan pa la sogs pa phrugs pa dang /_'obs la mchong ba dang /_brgyug pa na brla dang /_gos la reg
[\[119a.2\]]pa dang /_chags par 'gyur ba'i gzugs rnams mthong ba dang /_sngon spyad pa'i yul rjes su dran pa dang /_nyed pa'i las bdag gir byed pa dang /_glo bur du bud med la reg pas byung ba dga' ba lta bu la ltung ba med do/_/nyon mongs pa drag pa dag gis ra dang ri dgas dang phag rnams kyi
[\[119a.3\]]rkyal bu bcang bar bya'o/_/mnyes pa skabs zhen pa la thal ba'am/_bye mas blugs par bya'o/_/de thogs pa'i tshe dge 'dun gyi nang du 'jug par mi bya'o/_/mchod rten la yang phyag mi bya mod kyi 'on kyang chus bkru ba'i bya ba nyid kyis so/_/gnyis pa bcangs te dus dus su
[\[119a.4\]]bkru bar bya ba skam par bya'o/_/gnyid kyis log pa la rtsol ba dang /_gnyid kyis log pa na phyung ba dang /_ma la sogs pas 'khyud pa dang /_glo bur du byung ba la ltung ba med do/_/sngon ltung ba byung ba la sogs pa'i bslab pa'i gnas thams cad la ni nyes byas su brjod par bya'o/_/bslab
[\[119a.5\]]pa byin pa ni dge slong dang 'dra'o/_/dge 'dun lhag ma dang po'o//_//mnyan yod na 'char kas gtsug lag khang bltar 'ongs pa'i bud med kyi yul la chos bshad pa dang /_kun du chags pa'i sems kyis yan lag dang nying lag nas mnams pas gnyis pa bcas so/_/dral cing
[\[119a.6\]]gyur pas zhes bya ba ni dral cing gyur pa ma yin pa yang yod de mu bzhi'o/_/mu dang po ni kun nas dkris pa'i sems gang yin pa'o/_/gnyis ba ni sems ltos pa dang bcas pa'o/_/gsum pa ni gnyi ga dang ldan pa'o/_/bzhi pa ni de dag ma gtogs pa'o/_/rnam grangs gzhan du na dral ba ni
[\[119a.7\]]tshol bar byas pa'o/_/gyur pa ni 'dod chags kyis kun nas dkris pa'o/_/bud med kyi yul zhes bya ba ni mi'i bud med 'khrig pa bsten par bzod pa/_lus ma nyams pa'o/_/lag pa nas bzung zhes bya ba ni mkhrig ma man chad do/_/dpung pa nas gzung zhes bya ba ni mkhrig ma yan chad
[\[119b\]]
[\[119b.1\]]do/_/len bu nas gzung zhes bya ba ni len bu ni skra dang de dang 'brel pa'i gos so/_/de la ltung ba ji ltar 'gyur zhe na/_gzhi dgu'i ltung bar 'gyur te/_chags pa'i sems kyis mi'i bud med bstan bzod pa gang yang rung ba'i yan lag dang /_nying lag gos kyis bar du ma chod pa la nom pa dang /_rab tu nom pa dang /_
[\[119b.2\]]sprod par byed pa dang /_'dzin par byed pa dang /_'dren par byed pa dang /_kun du 'dren par byed pa dang /_'og nas 'khyud par byed pa dang /_steng nas 'khyud par byed pa dang /_dam du sbyor bar byed pas so/_/nom pa ni thog ma lan cig lus kyi nyon mongs pas so/_/rab tu nom pa ni yang
[\[119b.3\]]dang yang lus kyis nyon mongs pas so/_/sprod pa ni 'khyud pa'i bsam pas bar du chod par sprod pa'o/_/'dzin pa ni 'khyud cing lag pa nas 'dzin pa'o/_/'dren pa ni thag ring po nas 'dren pa ste/_bskal pa'i phyogs nas 'dren pa'o/_/yongs su 'dren pa ni nye ba'i phyogs nas yongs su
[\[119b.4\]]'dren pa'o/_/'og nas 'khyud par byed pa ni 'og nas 'dug pa las steng logs su 'dug pa'o/_/steng nas 'khyud par byed pa ni gong nas 'og tu 'bebs pa'o/_/dam du sbyor bar byed pa ni dam du 'khyud pa la sogs pa byed pa'o/_/bud med kyis dge slong la gzhi dgu po 'di dag byed pa la/_de
[\[119b.5\]]yang nyams su myong zhing der lus btud na dge 'dun lhag ma'o/_/gos kyis chod na sbom po'o/_/mi tshangs par spyod par bsams pa la pham par 'gyur ba'i sbom po'o/_/gnyis ka'am gang yang rung ba'i lus kyi dbang nyams pa yin te/_shu ba dang g.yan pa dang khyi rngos so/_/gzhan la
[\[119b.6\]]chags la gzhan la reg pa dang /_sen mo dang /_so dang /_spu rnams kyis sen mo dang so dang spu dang /_rus pa skam po rnams dang /_gang la chags pa de 'di yin nam/_ma yin zhes yid gnyis za ba dang /_de bzhin du gnyis la chags la gzhan la reg par bya'o snyam pa las/_gzhan
[\[119b.7\]]la reg pa dang /_dge slong ma 'gog pa'i snyoms par zhugs pa dang /_rnam par bsngos pa nas keng rus kyi bar dag la reg pa dang /_reg par byed pa'i tshe bud med dam dge slong ngam/_gnyi ga yang rung ste mtshan gyur nas/_skyes par gyur pa de la reg pa dang /_bdag bud med du gyur kyang
[\[120a\]]
[\[120a.1\]]rung ste/_thams cad du sbom po'o/_/de bzhin du bstan par mi nus pa la bar du ma chod pa dang /_skyes pa dang /_ma ning bsten par nus pa la bar du ma chod pa rnams la sbom po'o/_/bar du chod pa rnams la ni nyes byas so/_/skyes pa dang ma ning bsten par mi nus pa la yang bar du
[\[120a.2\]]chod pa dang bar du ma chod pa dang /_dud 'gro'i skye gnas su song ba thams cad la yang nyes byas nyid do/_/skyes pa dang reg pa las de mtshan gyur te/_bud med du gyur pa la reg na dge 'dun lhag ma'o/_/bdag mtshan gyur na pham par 'gyur ba'o/_/dge slong ma de gzhan dang lhan cig
[\[120a.3\]]pa la yang rgya cher brjod par bya'o/_/mi la der 'du shes pa'am yid gnyis za yang rung ste/_reg na dge 'dun lhag ma'o/_/mi ma yin pa la mir 'du shes sam yid gnyis za'am mi yin par 'du shes pa la yang sbom po'o/_/mtshan gnyis yod pa bud med kyi shas che ba la dge 'dun
[\[120a.4\]]lhag ma'o/_/de las gzhan du na sbom po'o/_/ma dang sring mo la reg pa'i bde ba 'dod de reg na sbom po'o/_/kha cig na re las dang po pa ma yin pa la mi shes pas reg na nyes pa sbom po'o zhe'o/_/de ci'i phyir zhe na/_gang bslab pa bcas pa mi tshol ba de la nyes par ga la 'gyur/_bslab
[\[120a.5\]]pa la gus par mi byed pas nyes pa chen po ma yin nam/_de shes par ma byas pas de'i slob dpon dang mkhan po la bsdam par bya ba'i nyes byas so/_/las dang po pa'i yang de bzhin no/_/mun pa'i nang du bud med 'dug pa la med par 'du shes te reg na sbom po'o/_/chags pa med pa'i sems
[\[120a.6\]]kyis mun pa'i nang du reg par bya'o snyam pa las/_ma reg na nyes byas so/_/yid gnyis za ba la nyes byas so/_/bud med la rkang pa'am phrag pas bsgul lam sor mos sam/_'gyel ba slong ngam/_de'i sten la yan lag gis phul la chags pa'i sems med na nyes byas so/_/bud
[\[120a.7\]]med kyis dge slong la de byed pa la ni ltung ba med do/_/bud med kyi yan lag gi rnam par bong dum mam mthe bo bcug na sbom po'o/_/bud med kyi ri mo 'dri na nyes byas so/_/sems can gyi tshul gzhan yang de bzhin no/_/ro'i gzugs sam mgo'i thod pa 'dri ba dang /_spos la sogs
[\[120b\]]
[\[120b.1\]]nyug na ltung ba med do/_/ma dang sring mo dang bu mo rnams la de dag tu 'du shes pa dang /_sa lta bu'i sems kyis dro ba'am/_'jam pa'am mnyen snyam sems pa dang /_mer ltung ba dang /_dug zos pa dang /_mtshon gyis 'debs pa dang /_g.yang du ltung ba dang /_chus khyer ba 'dzin pa la ltung ba med do/_/
[\[120b.2\]]kun du spyad par bya ba ni 'di skad du thong shig ces zer na/_gal te mthu yod pa yin na gtang bar bya'o/_/chags pa mi bskyed do/_/ma la sogs pa'i 'du shes bskyed de dbyung bar bya'o/_/gal te g.yo ba med par gyur na bye ma la kha sbub tu gzhag go/_bsrung bar yang bya'o/_/bor te
[\[120b.3\]]'gro bar mi bya'o/_/ha cang nye bar yang 'dug par mi bya'o/_/kha ton byed pa dag gis ni kha ton bya'o/_/bsam gtan pa dag gis ni yid la bya zhing 'dug par bya'o/_/ba lang rdzi bo la sogs pa la bcol te bsod snyoms la 'gro bar bya'o/_/yang 'chi'am 'tsho zhes blta bar bya'o/_/
[\[120b.4\]]ba'i mjug ma la 'jus te rgal bar mi bya'o/_/glang po che dang /_rta dang /_khyu mchog dang /_ma he dang /_g.yag dang lnga'i mjug ma la 'jus te rgal bar bya'o/_/yang na ba ma gtogs pa srog chags thams cad kyi'o/_/rkyal pa kha dog ngur smrig gam mon sran sde 'u'i kha dog lta bu
[\[120b.5\]]bcad par bya ste/_khra khra bor ni ma yin no/_/de bzhin du srog gi bar chad du 'gyur ba thams cad las phyung ba la ltung ba med do/_/de bzhin du mas 'khyud pa dang /_bu mo pang na gzhag pa dang /_'khrul te bud med kyi steng du 'gyel ba dang /_lam du 'dam ste mchu dang mchur phrad pa yang ngo /_/
[\[120b.6\]]shes bzhin med par bsod snyoms la 'jug par mi bya'o/_/bud med chags pa la rang gi lag nas chu blud na rgyun gcad cing gcad cing blud do/_/snyim pa khong la 'thung shig ces bsgo bar bya'o/_/rnam pa gzhan du na nyes byas so/_/chags pa'i sems med pa ni ltung ba med do/_/dge
[\[120b.7\]]'dun lhag ma gnyis pa'o//_//mnyan yod na 'char kas bud med gtsug lag khang du 'ongs pa la chags pa'i sems kyis gnas ngan len dang ldan pa'i tshig smras pas gsum pa bcas so/_/bud med kyi yul zhes bya ba ni/_mi'i bud med legs par smras pa dang nyes par smras pa'i
[\[121a\]]
[\[121a.1\]]don kun shes par nus pa la nyes pa dang /_spyi'i mtshan nyid dang rang gi mtshan nyid dang dpe'i tshig yongs su brjod pa'o/_/de la nyes pa ni gnas ngan len gyi tshig sdig pa can zhes gsungs pa ste/_ngo bo nyid las dang /_kun nas slong ba las nyon mongs pa'i phyir gnas ngan
[\[121a.2\]]len to/_/ngan 'gror ltung ba'i phyir sdig pa can no/_/de ltar na mthong ba'i chos kyi dang /_tshe phyi ma'i nyes dmigs yongs su brjod pa yin no/_/spyi'i mtshan nyid ni tshogs par mi 'byung ba zhes bya ba gsungs pa ste/_tshul dang mi mthun pa'i tshig thams cad ni tshogs par mi 'byung ba zhes bya'o/_/_
[\[121a.3\]]rang gi mtshan nyid ni 'khrig pa dang ldan pa zhes gsungs so/_/dpe ni skyes bus na chung la ji lta ba bzhin du zhes bya bar gsungs pa'o/_/de la ltung ba ji ltar 'gyur zhe na/_bzhi dgus ltung bar 'gyur te/_dge slong chags pa'i sems kyis mi'i bud med don kun shes par nus pa la/_
[\[121a.4\]]bsngags pa dang bsngags pa ma yin pa dang /_gsol pa dang /_nye bar gsol pa dang /_'dri ba dang yongs su 'dri ba dang /_brjod pa dang /_smon pa dang /_gshe ba'o/_/gzhi dgu po 'di dag las gzhi re re dang /_rgya rna ru zhes bya ba smos na dge 'dun lhag ma'o/_/de ma smos na sbom
[\[121a.5\]]po'o/_/chen mo yin yang don kun shes par mi nus pa dang /_mi nyan pa la sbom po'o/_/de bzhin du bud med kyis dge slong la gzhi dgu po 'di dag gis lhag par spyad la/_de yang chags pa'i sems kyis de lta de lta bur lan 'debs na dge 'dun lhag ma'o/_/de la bsngags pa zhes
[\[121a.6\]]bya ba ni khyod kyis rma'i sgo gsum po ni legs par dod pa'o zhes zer ba'o/_/bsngags pa ma yin pa zhes bya ba ni khyod kyi rma'i sgo gsum po ni legs par dod pa ma yin no zhes zer ba'o/_/gsol ba zhes bya ba ni tshur shog dang /_lhan cig de dang de bya'o zhes zer ba'o/_/nye bar gsol ba zhes
[\[121a.7\]]bya ba ni/_bdag gi dga' ba dang yid du 'ong ngam zhes dga' ba ston pa ste/_bsnyen par nye bar ston pa'i tha tshig go/_/'dri ba ni bud med la gang 'di byed pa de la de dga' ste/_bdag kyang byas na dga' bar 'gyur ba snyam zhes zer ba'o/_/yongs su 'dri ba zhes bya ba ni bud med la gang
[\[121b\]]
[\[121b.1\]]'di byed pa de dga' bar 'gyur te/_bdag gis kyang byas na dga' bar 'gyur ram mi 'gyur zhig gu/_'di la khyod ci snyam du sems zhes zer ba'o/_/yongs su 'dri ba ni yongs su shes par bya ba'i phyir 'dri ba'o/_/'dri ba snga ma ni nges pa'o/_/brjod pa ni ga ge mo zhes bya ba zhig bdag dang
[\[121b.2\]]'di lta bu byas so/_/der gal te khyod kyang 'ong ba lta na khyod dang yang bya'o zhes zer ba'o/_/smon pa ni sring mo dang lhan cig gal te 'di byas na bde bar 'gyur zhing mtho ris thob par 'gyur zhes zer ba'o/_/gshe ba zhes bya ba ni mgal dum dang bong bu dang rtol mo zhes bya ba la sogs pa ni gshe
[\[121b.3\]]ba'o/_/rnam pa 'di dgus nye bar ston pa'i phyir rnam pa dgus smos so/_/'khrig pa dang ldan pa'i rnam pa gzhan dag gis kyang ltung bar 'gyur ro/_/gzhan gyi phyir kun du smra ba dang /_pho nyas dang /_gcig nas gcig tu brgyud pas dang /_gzhan gyis nye bar ston pa dang /_spring
[\[121b.4\]]yig gis dang /_lag yig gis dang /_lag rtsis kyis dang /_khyod kyi rma'i sgo bcad pa zhe'am/_sdig pa can no zhe'am/nga dang phrad par gyis shig ce'am/_nyal lo zhe'am/_nga la brten cig ce'am/_nas zhes bya ba la smos pa dang /_dge slong ma 'gog pa'i snyoms par 'jug
[\[121b.5\]]pa dang /_de bzhin du sring mo nas byin cig ces byas la des kyang brda phrad pa dang /_dge slong ma la 'dod pa dang rjes su mthun pa'i cha byad can zhig mthong nas sring mo skyes pa rnams la brten pa'i tshul du spyad pa spyod du song zhes zer ba dang /_bu mo log par spyod pa gal te srung mi nus na mgal dum
[\[121b.6\]]gyis bsnun na ci nyes zhes zer ba dang /_gsol ba 'debs pa na khyod bong bu dang /_de lta bu gyis shig ces zer ba dang /_sring mo khyod kyi mdun na mo gang yin pa de byin cig ces zer ba dang /_khyod kyi yid du 'ong ba gang yin pa de byin cig ces zer ba dang /_sring mo byin ces byas pa dang /_des kyang brda phrad
[\[121b.7\]]de sta gon 'tshal lo zhes zer ba dang /_bdag la chu byin cig khyod nyid bdag gi chu'o zhes bya ba nas bca' ba'o zhes bya ba'i bar du de bzhin te/_des kyang brda phrad pa dang bud med kyis khyod kyi yid du 'ong ba ci yin zhes dris na khyod nyid nga la sdug go zhes zer ba dang /_rang bzhin gyis gnas ngan len gyi
[\[122a\]]
[\[122a.1\]]chag smra ba dang /_skyes pa dang /_ma ning bstan par nus pa dang /_bud med med par bud med du 'du shes te smra ba ni thams cad du sbom po'o/_/skyes pa dang ma ning bsten par mi nus pa dang /_dud 'gror gyur pa thams cad la ni nyes byas so/_/bud med yod pa la med par 'du shes
[\[122a.2\]]pa la yang nyes byas so/_/'di la smra'o zhes nges par ma byas par gzhan la smra na dngos gzhi'o/_/gzhan la smra bar bsams pa las gzhan la na sbom po'o/_/gnas ngan len la gnas ngan len ma yin par 'du shes pa la ltung ba med do/_/gnas ngan len la gnas ngan len du 'du shes
[\[122a.3\]]pa la dngos gzhi'o/_/gal te dngos po yod pa la rtogs pa dang /_gnas ngan len la gnas ngan len yin nam/_ma yan snyam du yid gnyis za ba'i 'du shes pa la yang dngos gzhi'o/_/med na sbom po'o/_/mi mo la der 'du shes sam yid gnyis za ba la yang dngos gzhi'o/_/
[\[122a.4\]]mi ma yin pa la mir 'du shes pa dang /_yid gnyis za ba dang /_der 'du shes pa la sbom po'o/_/la la na re mi byed pa la sbyor ba yang dngos gzhi'o zhe'o/_/gal te gzhan zar du bcug la lan 'debs pa na nyams su myong na'o/_/nas dang rtswa'i ming 'dzin pa dang /_ljongs kyi nges pa'i
[\[122a.5\]]tshig la ni ltung ba med do/_/dge 'dun lhag ma gsum pa'o//_//mnyan yod na de bzhin du 'char ka las brtsams te/_dge 'dun lhag ma bzhi pa bcas so/_/lus kyis bsnyen bkur bya ba'i phyir zhes bya ba ni/_lus kyis rim gro bya ba'o/_/tshul khrims dang ldan pa
[\[122a.6\]]zhes bya ba ni tshul khrims kyi phung po dang ldan pa'o/_/dge ba'i chos can zhes bya ba ni ting nge 'dzin gyi phung po dang ldan pa ste/_de yongs su dag pa'i phyir yon tan thams cad sgyur bar byed pa ste/_gser bzang po bzhin du dge ba'i chos dang ldan pa'o/_/tshangs par spyod pa zhes bya ba ni shes rab kyi
[\[122a.7\]]phung po dang ldan pa'o/_/des na mya ngan las 'das pa'i 'du shes kyis tshangs par spyod pa ste 'gro ba'o/_/kha cig na re 'dod pa chung ba la sogs pa'i yon tan dang ldan pa'i phyir dge ba'i chos can no zhe'o/_/de la ltung ba ji ltar 'gyur zhe na/_gzhi rnam pa bco brgyad kyis ltung bar 'gyur te/_mchog
[\[122b\]]
[\[122b.1\]]dang /_phul dang /_khyad par du 'phags pa dang /_bzang ba dang /_mdzes pa dang /_dge ba dang /_mchod par 'os pa dang /_bstod par 'os pa dang rgya che ba dang /_ches mchog dang /_ches phul dang /_ches khyad par du 'phags pa dang /_ches bzang ba dang /_ches mdzes pa dang /_
[\[122b.2\]]ches dge ba dang /_ches mchod par 'os pa dang /_ches bstod par 'os pa dang /_ches rgya che ba ste/_de la rang bzhin gyis phun sum tshogs pa'i phyir kun du spyad pa gzhan dag las mchog tu gyur pa dang /_de bzhin gshegs pa la sogs pas yon tan kun du bsgrag pa dang /_de ma gtogs
[\[122b.3\]]pa dge slong gi kun du spyod pa thams cad las khyad zhugs pa dang /_bsam pa drag pos bskyed pa dang /_bsam pa gsal bas bskyed pa dang /_chos 'dod pas kun nas bslang ba dang /_de dang ldan pa ni rgyal po la sogs pa las mchod pa thob pa dang /_phyogs su grags pa 'byung ba dang /
[\[122b.4\]]yon tan dang ldan pa ni dngos po gya nom pa'i gnas yin pa'i phyir te/_rnam grangs dgu dang go rims bzhin no/_/don dgu po 'di dag nyid shas che ba'i phyir/_rnam grangs dgur rig par bya'o/_/gzhi rnam pa bco brgyad po 'di dag las re re dang /_mdo las gsungs pa'i sgra dang lhan cig
[\[122b.5\]]smras na dge 'dun lhag ma'o/_/tshul khrims dang ldan pa'o zhes bya ba la sogs pa gsum las gang yang rung ba dang /_ji skad gsungs pa'i sgra dang lhan cig tu smras na dngos gzhi'o/_/'khrig pa dang ldan pa zhes bya ba'i tshig des stong na thams cad kyang sbom po'o/_/nga lta bu zhes bya ba'i tshig
[\[122b.6\]]gis stong na yang sbom po'o/_/'khrig pa dang ldan pa dang nga lta bu zhes bya ba'i tshig de gnyi gas stong na nyes byas so/_/bsten par nus pa las dngos gzhir 'gyur ba gang yin pa de ni bsten par mi nus pa dang /_skyes pa dang ma ning bstan par nus pa la sbom po'o/_/skyes bu dang ma ning bsten
[\[122b.7\]]par mi nus pa dang /_dud 'gro'i skye gnas su song ba thams cad la yang nyes byas so/_/bsten par nus pa la sbom por 'gyur ba gang yin pa de ma yin pa gzhan thams cad la nyes byas so/_/bsten par nus pa la nyes byas su 'gyur ba gang yin pa de thams cad du nyes byas nyid
[\[123a\]]
[\[123a.1\]]do/_/lhag ma ni gsum pa dang 'dra'o/_/dge 'dun lhag ma bzhi pa'o//_//mnyan yod na ri dgas 'dzin gyi bu nag po sngon 'dris pas smyan byed de/_de'i tshe de la snyan pa dang mi snyan pa cig car grags pas mu stegs can rnams 'phya ste/_rtsod pa byung ba'i nyon mongs pa
[\[123a.2\]]lnga pa'o/_/bdag po nges pa dang /_dngos po nges pa dang /_dus nges pas smyan du gyur pa brjod na'o/_/de la bud med la skyes pa'i tshig dang skyes pa la bud med kyi tshig gis zhes bya ba ni/_skyes pa dang bud med phrin skyel ba'i bdag por gyur pas bdag po nges pa'o/_/chung ma dang mdza'
[\[123a.3\]]na mo zhes bya ba ni dngos po nges pa'o/_/thang 'ga' phrad pa la yang zhes pa ni dus nges pa'o/_/smyan byed ces bya ba ni phrin skyel pa'o/_/chung ma ni bdun no/_/mdza' na mo ni bcu'o/_/chung ma ni bdun gang zhe na/_chu tshigs kyis byin pa ste/_gang pha mas chu tshigs kyis btang ba
[\[123a.4\]]dang /_rin chas nyos pa ste/_gang pha mas rin chas btang ba dang /_rgyal mtshan gyis phrogs pa ste/_rgyal po rgyal mtshan du byas nas gzhan gyi yul 'khor bcom ste khyer ba dang /_chom rkun pa dag gis rang gi mgo rgyal mtshan du byas te grong bcom nas phrogs pa dang /_dngas sam
[\[123a.5\]]'dus pa ste/_gang bdag nyid dga' nas gzhan la btud pa dang gos zas kyis 'tsho ba ste/_gang bza' ba dang bgo bar chung mar khas len pa dang /_kha dum pa ste/_gang bdag cag gnyis kyis nor gang yin pa des lhan cig 'tsho'o zhes khyor khas len pa'o/_/thang 'ga' phrad pa ni
[\[123a.6\]]gang yud tsam pa'o/_/mdza' na mo bcu gang zhe na/_ma dang /_pha dang /_ming po dang /_phu nu mo dang /_sgyug mo dang /_gyos pos bsrungs pa ste drug dang /_de ma yin pa med de/_re res bsrungs pa'o/_/nye dus bsrungs pa ni gong ma la sogs pa med de/_nye du lhag ma rnams kyis
[\[123a.7\]]bsrungs pa'o/_/rigs kyis bsrungs pa ni gang rang rang gi rigs gcig pa bram ze la sogs pa'o/_/rus kyis bsrungs pa ni b+ha ra dwa dza la sogs pa'i rus rnams so/_/rnam par 'khrug pa med pa ni dge slong ma dang /_spyod pa can mo dang /_kun du rgyu mo dang /_chos dang mthun par
[\[123b\]]
[\[123b.1\]]spyod pa ste/_sdom pas bsdams pa'i phyir ro/_/de la ltung ba ji ltar 'gyur zhe na/_dge slong gis bud med dang skyes pa'i phrin nod pa dang /_skyel ba dang /_phyir skyel ba dang gsum gal te bdag nyid byed dam/_pho nya dang /_pho nyas kyang pho nya yang rung ste/_gcig bdag gis byas la/_gnyis gzhan gyis
[\[123b.2\]]byas sam/_gnyis bdag gis byas la/_gcig gzhan du byed kyang rung /_thams cad du gsum char bdag gis byas na dge 'dun lhag ma'o/_/gcig bdag gis byas kyang rung /_gzhan byed du bcug kyang rung ste sbom po gcig go/_/gnyis byed kyang rung byed du bcug kyang rung sbom po
[\[123b.3\]]gnyis so/_/gal te pho nya dang pho nyas yang pho nya byed pa dge slong yin na gnyis ka la ltung ba'o/_/dbang phyug ni bu mo gang gtong ba dang /_mi gtong ba'i dbang yod pa pho brang 'khor la sogs pa na yang tshig mnyan pa dang /_dbang po ma yin pa ni bzlog pa'o/_/gal te gsum char
[\[123b.4\]]bdag po la byed na dngos gzhi'o/_/ci ste gcig bdag po la gnyis bdag po ma yin pa la'am/_gnyis bdag po la gcig bdag po ma yin pa'am/_thams cad kyang rung ste/_bdag po la ji snyed byas pa sbom po yang de snyed do/_/bdag po ma yin pa la ji snyed byas pa nyes byas kyang de snyed do/_/
[\[123b.5\]]bdag po ma yin pa las ma thob ste/_bdag po la ston na sbom po'o/_/'di lta ste/_dge slong dang /_khyim pa dang /_bud med 'grogs pa las de gnyis kyi tshig skyel tam/_phyir skyel na dngos gzhi'o/_/gsum gyis na phyir skyel ba yin gyi/_skyel ba ma yin te/_yul phyogs dang /_brda dang /_
[\[123b.6\]]mtshan ma'o/_/gang gi tshe bdag yul phyogs de lta bu zhig na 'dug pa mthong ba dang /_bya ba byas par shes par gyis shig ces bya ba ni yul phyogs so/_/dus ji tsam na zhes bya ba ni brda'o/_/gang gi tshe bdag skra bregs te lag na lhung bzed thogs pa mthong zhes bya ba ni mtshan
[\[123b.7\]]ma'o/_/tshig dang /_spring yig dang /_lag rtsis rnams kyis nod pa dang /_skyel ba dang /_phyir skyel ba ste/_gal te re res gsum char byed dam 'dren mar yang rung ste thams cad du dngos gzhi'o/_/chung ma dang po gsum po 'thabs ma thag pa rde'u gsum ma gtor ba dang /_cho ga ma btang
[\[124a\]]
[\[124a.1\]]ba dang /_dum pa ma bcad pa dang /_chung ma ma yin par ma bsgrags pa dang /_dril ma bsgrags pa de dag gis bsdums byas na nyes byas so/_/dor ba'i rgyu dang po byas pa la byas na sbom po gcig go/_/gnyis po dag la gnyis so/_/gsum pa rnams dang bzhi pa rnams la dge 'dun
[\[124a.2\]]lhag ma'o/_/de las gzhan bcu bzhi ni 'thabs ma thag tu bsdums byas na dngos gzhi'o/_/mngal na 'dug pa'i khye'u dang bu mo'i ched dang /_gnyi ga bud med dang /_ma ning gnyis dang /_ma ning gang yang rung ba dang /_gnyi ga mi ma yin pa dang /_gcig kyang rung ba dang /_
[\[124a.3\]]dud 'gro'i skye gnas dang /_mir yang rung ba dang /_dge slong ma dang /_de las gzhan pa tshangs par spyod pa thams cad dang /_bdag gi phyir smyan byed pa dang /_gzhon nu ma dang /_gnyi ga la byed pa na gnyi ga'am/_gang yang rung ba zhig mtshan gyur pa dang /_phrin nod pa la sogs pa
[\[124a.4\]]gcig gam/_gnyis byas nas dge slong mtshan gyur pa dang /_gcig gi tshe rang bzhin du gnas pa dang /_gnyis kyi tshe sems 'khrugs pa dang /_gsum char gyi tshe rang bzhin du gnas pa ma gtogs pa rnam pa thams cad du sbom po'o/_/khyim pas dge 'dun thams cad la
[\[124a.5\]]gsol pa dang /_de rnams kyis kyang rang ngam bskos bas bsgrubs kyang rung ste/_dge 'dun thams cad la dngos gzhi'o/_/gal te gcig cig 'dod de byed na de nyid la'o/_/bsnyen par rdzogs pa dang /_bsnyen par rdzogs par byed pa'i tshe phrin nod pa la sogs pa mu bzhi'o/_/
[\[124a.6\]]gal te gsum char bsnyen par rdzogs par byed na dngos gzhi'o/_/gzhan dag ni gang bsnyen par rdzogs pa na byas pa de la sbom po'o/_/gang de las gzhan pa la nyes byas so/_/bud med nyos zhes smra na nyes byas so/_/ming nas phyung ste nyos zhes sam/_nyos zin pa'i smyan byed
[\[124a.7\]]na sbom po'o/_/kha cig na re las dang po pa ma yin la mi shes pa la nyes pa sbom po'o zhe'o/_/bud med gsol ba btab pa las ma grub pa dang /_gzugs 'tshod ma la gsol ba btab pa la g.yo 'ga' zhig byas te ma 'ongs pa dang /_pha mas mngal du 'dug pa'i tshe byin la phyis
[\[124b\]]
[\[124b.1\]]mi ster ba la sbyor ba dang /_phrin dang phrin lan skyol ba'i 'og tu gcig gam gnyi gshe pa la sogs pas bag ma ma blangs pa dang /_gnod pa byas pa dang /_dge slong la bzhud pa 'di ni khyod kyi khyim mo/_/'di ni khyod kyi mi'o zhes gsungs shig ces byas pa dang /_des kyang dge
[\[124b.2\]]'dun la chos ston gsol ba'i phyir smras pa dang /_skyes pas dus btab pa zhig gis dris pa dang /_rtsig drung zhig na 'dug pa mthong ngo zhes smras na thams cad du sbom po'o/_/sngar dus btab zin pa las bcol ba zhig gi phyir skyes pa la khu tshur bsnun na nyes byas so/_/las dang
[\[124b.3\]]po pa la bsdams par byas pa'i nyes byas so/_/de bzhin du slob dpon dang mkhan po la yang ngo /_/bu mo 'di ci'i phyir bag mar mi btang /_khye'u 'di ci'i phyir khyim mi dbub ces zer na nyes byas so/_/bu mo dang khye'u 'di ci'i phyir gyos po'i khyim du mi bkri zhes bya ba nas cung
[\[124b.4\]]zad de dang rjes su mthun pa'i bar gyi tshig nges par spyod du 'jug pa ci smras na thams cad du nyes byas so/_/mi byed pa la sbyor ba 'di yang ltung ba ste/_de bos nas slob ma la cang ma byas par gzhag pa dang /_mkhan po bzhugs shig bdag mchis te bgyi'o zhes zer ba yang
[\[124b.5\]]de bzhin no/_/skyes pa dang ma ning la sogs pa la ni snga ma bzhin du ltung ba rnam par dbye bar bya'o/_/brda byas par ma shes pa la ltung ba med do/_/bud med che ge mo zhes bya ba 'bras chan 'tshed du khug cig ces zer ba dang /_de bzhin du dge 'dun la snga ma
[\[124b.6\]]bzhin du bsnyen bkur byed na bya'o zhes smras te/_phrad par gyur kyang ltung ba med do/_/bud med kyis las byed pa 'gugs su bcol ba yang de bzhin no/_/bzhi po dag go rims bzhin te re zhig dang po ni gal te bud med skyes pa 'dod par rtogs nas lag pa nas bzung
[\[124b.7\]]ba dang gal te bzod nas dpung pa nas 'dzin pa dang /_de nas lag pas mgul nas 'khyud pa dang /_len bu nas 'dzin pa dang /_de nas mchu dang nu ma dang /_rked pa la sogs pa'i yan lag rnams la nom pa dang /_gal te mi bzod na 'khrig pa dang ldan pa'i tshig gis
[\[125a\]]
[\[125a.1\]]bzhad gad byed pa'o/_/bud med kyi yul ma dad pa la zhes bya ba'i bar du yang de bzhin no/_/dad pa la ni bsod nams 'dod par rig nas kun du spyad pa'i bsngags pa brjod pa bdag gi don du zhes bya ba'i bar du yang de bzhin no/_/gzhan gyi zang zing cung zad tsam gyi phyir gzhan gyi don du 'dun par byed pa yang de
[\[125a.2\]]bzhin no/_/dge 'dun lhag ma lnga pa'o//_//mnyan yod na dge slong dag khang pa'i las ngan pas g.yengs te dge ba'i phyogs btang nas khyim pa rnams phyir zhing 'phya bar gyur nas gnas kyi gzhi'i dbang du mdzad de/_las ngan pa la dga' ba dang /_rtsod pa byung ba'i nyon mongs pa dag gis drug pa'o/_/
[\[125a.3\]]bdag gis blangs pa zhes bya ba ni 'dod pas la la las ni shing /_la la las ni rtswa la sogs pa'o/_/des na sbyin bdag las blangs pa yin no/_/kha cig na re sbyin bdag ma yin no zhe'o/_/gang gi phyir rgyu dang gzhi rnyed pas de tsam gyis na bdag gis blangs pa yin no zhe'o/_/rtsig na zhes
[\[125a.4\]]bya ba ni bdag gam gzhan gyis so/_/bdag po med pa zhes bya ba ni gang gi bdag po med pa'o/_/kha cig na re bdag po gzhan med pa zhe'o/_/bdag gi phyir zhes bya ba ni dge 'dun gyi phyir ma yin pa'o/_/tshad bzhin du zhes bya ba ni las ngan pa la dga' ba spang ba'i phyir lhag ma yang ma yin no/_/
[\[125a.5\]]nyam nga ba spang ba'i phyir gang gi ha cang chung ba yang ma yin no/_/bde bar gshegs pa'i mtho zhes bya ba ni sum 'gyur yin pas khru tshad ma bco brgyad de de ni tshad do/_/zheng du mtho bdun zhes bya ba ni bde bar gshegs pa'i mtho nyid de/_de dag kyang khru tshad ma phyed dang bcu gcig go/_/dge slong
[\[125a.6\]]dag bkri bar bya'o zhes bya ba ni rtsod pa 'byung ba spang ba'i phyir ro/_/kha cig na re dge 'dun gyi yin no zhes rtsod pa gang yang mi 'byung bar bya ba'i phyir ro zhe'o/_/ji srid du dngos po de bdag gi mig gis ma brtags pa de srid du bkri bar mi bya'o/_/gal te yang sbrul dang /_sdig pa dang /_rtsangs
[\[125a.7\]]ba dang /_grog mo'i tshad yod na rung ba ma yin pas bstan par mi bya'o/_/yang brtag par bya ste/_gal te rgyal po dang /_khyim bdag dang /_mu stegs can gyi gzhi dang /_dge slong ma'i dbyar khang yod dam/_der shing ljon pa bcad du mi rung ba zhig na/_rtsod pa dang bcas pa
[\[125b\]]
[\[125b.1\]]yin pas bstan par mi bya'o/_/yang brtag par bya ste/_gal te 'dom gang tshun chad na khron pa yod dam/_lam mam/_ngan grog yod na rtsom du rung ba ma yin pas bstan par mi bya'o/_/de nas gtsug lag khang du song ste gsol ba bya'o/_/yang na dge 'dun thams cad 'dong bar bya'o/_/yang na
[\[125b.2\]]bskos pa rnams so/_/de la dad pas 'gro bar mi bya'o/_/de nas mthong nas gal te dag pa yin na rgan rabs kyi mdun du 'dug ste/_gnas brtan dag gzhi de ni rung ba lags kyis/_da de'i dus la bab par mkhyen par mdzod cig ces brjod par bya'o/_/de nas gsol ba byas te las bya'o/_/rtsod
[\[125b.3\]]pa med pa zhes bya ba ni kha cig na re brtsams pa ma byas pa'o/_/de nyid rnam par spros pa ste/_brtsam du rung ba zhes bya ba ni rtsig pa ma brtsigs pa'o/_/rtsig pa brtsigs pa na pha rol du 'gror mi rung bas brtsam du mi rung ba yin no zhe'o/_de la ltung ba ci ltar 'gyur zhe na/_thams cad
[\[125b.4\]]las 'das par byas sam/_gang gi tshe gnas kyi 'os pa ma yin pa de'i tshe dge 'dun lhag ma'o/_/rtsod pa dang bcas pa dang /_brtsam du mi rung ba dang /_ma bstan pa dang /_tshad las 'das par byas pa nyes pa rnam pa bzhi las gang yang rung ba gcig las 'das par byed na sbom po'o/_/
[\[125b.5\]]gzhi bslangs la mi byed pa dang /_bstan pa dang /_brtsams nas 'phro bor ba dang /_gzhan la phrogs te 'phro nas byed pa dang /_thog ma phub pa dang /_brtsams nas bdag shi ba dang /_'khrul pa dang /_dge tshul la sogs par dam bcas pa dang /_gnyis kyis gcig byed pa dang /_bar
[\[125b.6\]]ma gzung ste byed pa dang /_gzhi gang zag gi yin pa ste/_thams cad du sbom po'o/_/dge slong gis dge slong la bdag ni skyon bzhi spangs pa'i khang pa brtsig go zhes smras la/_skyon dang bcas pa byed pa la ltung bar 'gyur gyi/_byed du bcug pa la ni ma yin no/_/gal te byed du bcug pas
[\[125b.7\]]'di skad du ngas bskos pa bzhin du khyod kyis legs par byas so zhes smras pa dang /_der shing la sogs byin na gnyi ga la ltung bar 'gyur ro/_/sbyor ba gcig pus bcu byed na ltung ba bcu'o/_/byed du gzhug gam mi gzhug snyam du som nyi za bzhin du bskos pa las gzhan
[\[126a\]]
[\[126a.1\]]gyis byas na sbom po'o/_/byas zin pa rnyed pa dang /_longs spyod pa dang /_sbrang bu mchu rings kyi phyir khang pa rtsig pa la ltung ba med do/_/dge 'dun lhag ma drug pa'o//_//grong khyer kau shAm+b+hI na drug sde rnams kyis 'dug pa'i shing ljon pa gcod du bcug ste/_der
[\[126a.2\]]gtsug lag khang rtsig tu bcug pas gnas kyi gzhi'i dbang du mdzad de/_rtsod pa byung ba'i nyon mongs pas bdun pa'o/_/chen po zhes bya ba la chen po ni gnyis te/_sbyin par bya ba dang tshad kyis so/_/la la na re 'dir ni sbyin par bya bas che ba la bya'i/_/tshad kyis ni ma yin no zhe'o/_/ci'i phyir 'di
[\[126a.3\]]chen por gnang zhe na/_'di la ni las ngan pa la dga' ba'i nyes pa med de/_de nyid de'i dge ba'i phyogs yin no/_/gtsug lag khang zhes bya ba ni sngon gyi sangs rgyas rnams kyi nyan thos rnams kyang gtsug lag khang rnams su gnas par gyur bas sangs rgyas kyis rjes su gnang ste/_dge ba bzang pos thog
[\[126a.4\]]mar gtsug lag khang byas so/_/dge slong rnams kyi gtsug lag khang ni sum rtseg go/_/dri gtsang khang dang sgo khang ni lnga rtseg go/_/dge slong ma'i gtsug lag khang ni nyis rtseg go/_/de las gzhan pa ni sum rtseg go zhes de skad bka' stsal to/_/de nas mgon med zas sbyin gyis rgyal bu rgyal byed
[\[126a.5\]]las rgyal byed kyi tshal bye ba bkra ba nyos te/_dge 'dun la phul lo/_/sbyin bdag gzhan gyis dge 'dun gyi phyir byed du bcug na khang pa la sogs pa'i sa sbyin no/_/gang zag gi don du ni sbyin bdag la dri'o/_/ma 'dris pa glo bur du 'ongs pa phongs pa'i phyir gtsug lag khang gi nang du gnas
[\[126a.6\]]shig mi bsgo bar gzhag go/_/gnas pa gos zin pa'i 'og tu 'ongs na dbyar phyi mar dbyar nye bar gnas par bya'o/_/gsum par ma yin no/_/gang dag gnyis par zhugs pa'i 'og tu lhags pa de dag ni 'dris pa rnams kyis ngal sor gzhug par bya'o/_/de dag la kha zas kyi rnyed pa sbyin gyi/_
[\[126a.7\]]nor gyi rnyed pa ni ma yin no/_/de dag las su bsko bar mi bya'o/_/gzhan yang las su bsko bar mi bya ba lnga ste/_mdo sde dang /_'dul ba dang /_ma mo 'dzin pa dang /_dge 'dun gyi gnas brtan dang /_'dus shing klog pa'o/_/gang na gnas khang mang ba der grangs kyis bcad de/_re
[\[126b\]]
[\[126b.1\]]re la yang tshad ji lta ba bzhin du gnyis gnyis sam gsum gsum bgos pa thams cad gcad par bya ste/_kha cig tu snga dro gnas par bya'o zhes bya ba la sogs pa'o/_/byed du bcug gam/_dge 'dun gyi yang rung ste/_ci nus kyis bcos par bya'o/_/yal bar mi dor ro/_/gang na gnas nyung bar
[\[126b.2\]]der ni chu snod bum pa dang /_ba lang gi lci ba dang /_sman dang lhung bzed dang /_so shing gzhag pa'i gnas ma gtogs par gding ba'i tshad kyis bgo bar bya'o/_/'du ba'i gnas su ni bgo bar mi bya'o/_/dgon pa pa rnams kyi snod spyad gzhag pa gsal ba'i phyogs su gnas dpog
[\[126b.3\]]go/_/gang zag gi gtsug lag khang gi rnyed pa gang gis blangs pa de nyid kyis bcos par bya'o/_/dge 'dun nam mchod rten gyi bya ba la song ba la ni gnas rgan rims bzhin du sbyin no/_/gzhan ni gang ji ltar 'ongs pa'i gral rims bzhin no/_/sbyin bdag gis rnyed pa nges par byas pa gtsug
[\[126b.4\]]lag khang gi dbyar gyi rnyed pa ni gang gi gnas su bskos pa de dbang ngo /_/de na gnas pa de la sbyin bdag dad de byin pa gang yin pa de yang de dbang ngo /_/gang zag gi phyir khang pa byas pa'i rnyed pa yang de nyid dbang ngo /_/dge 'dun gyi rnyed pa yang sbyin par bya'o/_/de bzhin du sbyin bdag gis
[\[126b.5\]]byas pa'i gnas khang gi rnyed pa ni de na gnas pa dag dbang ngo /_/rgan rims bzhin du thams cad kyis gnas khang bgo bar bya'o/_/dgon pa pa rnams kyis ni gtsug lag khang srung ba'i dge slong gzhag la bsod snyoms la 'jug par bya'o/_/de la yang bsod snyoms sbyin no/_/
[\[126b.6\]]brdas sgo dbye bar bya'o/_/khyi yang gso bar bya'o/_/khyi gso ba'i kun du spyad pa ni/_mchod rten gyi 'khor sa dang /_gtsug lag khang la sen mo'i rjes phyung ba des mnyam par bya'o/_/gcin dang rtug pa yang phyag par bya'o/_/rnam pa gzhan du na nyes byas so/_/gcan gzan khro bo
[\[126b.7\]]dang gnod sbyin mang ba'i gnas su gnas par mi bya'o/_/gtsug lag khang gnyis su nye bar gnas par mi bya'o/_/gal te dbyar nye bar gnas pa gnyi ga bsdams te/_de las gzhan pa'i dge slong dang rnyed pa mnyam par sbyin no/_/rnyed pa la lhag par chags par mi bya'o/_/thab krol byed
[\[127a\]]
[\[127a.1\]]par 'ong bar rig na gnas mal bsko bar bya ba ni gsum ste/_dgun gyi dang /_dpyid kyi dang /_dbyar gyi'o/_/gnas mal gzung ba ni drug ste/_gtsug lag khang thams cad dang /_de'i nye 'khor dang /_khang phran dang /_de'i nye 'khor dang /_kun dga' ra ba dang /_de'i
[\[127a.2\]]nye 'khor ro/_/gal te thab krol byed pa na re gtsug lag khang bskos shig ces zer na/_thams cad bsgos zin to zhes so/_/de slar song ba dang /_de dag rgan rims bzhin du bgo bar bya'o/_/thab krol byed pa ma yin pa la de ltar byed na nyas byas so/_/de bzhin du gnas bsngos te/_'di ni
[\[127a.3\]]deng gi 'di ni sang gi zhes bya ba nas/_'di ni snga dro pa zhes bya ba la sogs pa skad cig pa dang /_'du ba'i dus kyi 'di ni slob dpon gyi'o zhes bgos na nyes byas so/_/gtsug lag khang du dge slong nad pa'i gnas mi dbrog par sbyin no/_sgyu byed pa la ni ma yin no/_/rgan rims kyis
[\[127a.4\]]de'i gnas mi dbrog go zhes bya ba'i tha tshig go/_/gtsug lag khang du mtshan mo gnas mal bgo bar mi bya'o/_/gang gi phyir bgo ba dang /_gang dag 'god pa gnyi ga la yang nyes byas so/_/gal te mtshan mo lhags na 'dris pa'i 'dris pa dag gis ngal gso bar bya'o/_/de bzhin
[\[127a.5\]]du nub gcig gnas pa'i phyir na gnyi ga la nyes pa'o/_/mgon med zas sbyin gyis ngal bso ba'i gnas byas pa rnams su bsod snyoms pa'i phyir byin pa rnyed pa'i nang du drug sde zhugs pas gzhan gyi rnyed pa'i nang du 'jug na 'gal tshabs can du 'gyur ro/_/don gzhan zhig gi phyir
[\[127a.6\]]gtsug lag khang gzhan du song ba las gal te dus la bab na zas bza' bar bya'o/_/zos te 'ongs nas yang 'dod la gal te tshad las lhag par 'drim ni sngar ma blangs pa gang yin pa de bza' bar bya'o/_/ci ste dge slong dag gi tshad kyis byas pa yin pa de bza' bar mi bya'o/_/ji ltar gtsug
[\[127a.7\]]lag khang rgan rims su bsko ba bzhin du 'gyed pas shing ljon pa dang /_sgang pu dang gsing ma yod pa'i phyogs kyang de bzhin no/_/de yang chos lnga dang ldan pa gsol ba dang gnyis kyis bsko bar bya'o/_/gnas khang bsko ba dang de bzhin du zas la bsko ba dang /_nas thug 'drim pa dang /_
[\[127b\]]
[\[127b.1\]]bca' ba 'drim pa dang /_phran tshegs 'drim pa dang /_snod spyad sbed pa dang /_gos sbed pa dang /_gos 'ged pa dang /_dbyar gyi gos ras chen sbed pa dang /_dbyar gyi gos ras chen 'ged pa dang /_mngag gzhug pa dang /_mdzes chos pa dang /_gang zag bcu gnyis po 'di dag kyang ngo /_/
[\[127b.2\]]zas med pa'i phyir gtsug lag khang stong par bor te thams cad 'dong bar mi bya'o/_/bsod snyoms la sogs pas lo lnga'i bar du 'dug par bya'o/_/gal te yang ma 'ongs na mtshams tha dad pa'i gtsug lag khang rnams dang rnyed pa gcig tu bya'o/_/gso sbyong ni tha dad par ro/_/'ong na
[\[127b.3\]]ni sbyin bdag ci dgar bya'o/_/gtsug lag khang bshigs nas snga mkho tsam mam che bar bya'i chung ba ni ma yin no/_/sbyin bdag nus pa med na chung ngu bya'o/_/mchod rten dang /_dri gtsang khang la sogs pa ni mnyam pa'am che bar bya'i chung bar ni ma yin no/_/ri mo byed par 'dus byas par 'dod
[\[127b.4\]]pas skyes pa'i rabs de nyid la sogs pa bri bar bya'o/_/de bzhin du sangs rgyas kyi gsung gi glegs bam bri ba yang ngo /_/dus de srid khang pa byas pa 'gro khar mi gzhig go/_/gtsug lag khang du ni rung ba'i khang pa bsko bar bya'o/_/de yang lnga ste/_bteg pa'i mtha' las byung ba dang /_
[\[127b.5\]]sems bsdus pa'i mtha' las byung ba dang /_ba lang gi lhas lta bu dang /_'phral la byung ba dang /_bskos pa ste lnga pa'o/_/bteg pa'i mtha' las byung ba zhes bya ba ni/_gang du dge slong lag gi bla'am khyim bdag kyang rung ste/_thog mar so phag bteg pa na/_sems bskyed nas tshig tu yang
[\[127b.6\]]brjod par bya ste/_gzhi 'di ni dge 'dun gyi rung ba'i khang par 'gyur ba'o zhes bya bas so/_/sems bsdus pa'i mtha' las byung ba ni gang du de nyid kyis gzhan la sems bsdus shig ces bya bar byin gyis brlab par bya'o/_/ba lang gi gnas lta bu ni gang sgo tha dad du gnas pa'o/_/'phral la byung
[\[127b.7\]]ba ni gnas gang spangs pa'o/_/bskos pa ni gsol ba dang gnyis kyi las kyis bskos pa ste/_gnas thams cad grub pa nang mtshams dang phyi rol nye 'khor 'dom gang bcas pa 'di zhes de skad brjod pas las byas pa'o/_/gang 'og ma bskos pa de'i steng ma dang ngos kyang ngo /_/gang lag
[\[128a\]]
[\[128a.1\]]gi bla'am dge 'dun gyis byin gyis ma brlabs par de dang por gnas pa rnams kyis brjod par bya'o/_/de dag gis ma brjod na gnyug mar gnas pa rnams kyis so/_/de rnams kyis ma brjod na glo bur du lhags pa rnams kyis so/_/dge 'dun med na gang zag gis shes pa chung ngus rung bar
[\[128a.2\]]bya ba dang /_'jug pa mi zhan pas rung bar bya ba nye bar gzung ste spyad par bya'o/_/de la shes pa nyung ngus rung bar bya ba ni 'di yin te/_sems bskyed par bya zhing tshig tu yang brjod par bya ste/_bdag ni bslab pa rnams la mi gus pa ma yin no/_/ji ltar sangs rgyas bcom ldan 'das mkhyen pa
[\[128a.3\]]dang ldan pa/_gzigs pa dang ldan pa dag gis rung ba'i khang pa dang /_zas kyi khang pa yongs su spyod pa na mkhyen cing gzigs pa de ltar 'di bdag gi phyir dran pa nye bar 'jog go/_/da bdag gi tshangs par spyod pa rjes su 'dzin par gyur cig ces bya bas so/_/des 'jug pa mi zhan bas
[\[128a.4\]]rung bar bya ba ni 'di yin te/_bdag ni bslab pa rnams la mi gus pa ma yin no zhes bya ba'i bar du snga ma bzhin no/_/'jug pa mi zhan pa rang dbang med pa rnams kyis rjes su mthun pa dang bslab pa rjes su bsrung bar bya ba'i phyir/_sangs rgyas bcom ldan 'das kyis ji tsam du bslab pa rung ba
[\[128a.5\]]gang cung zad bcas so/_/bdag ni rang dbang med pa ste/_ci ltar sangs rgyas zhes bya ba'i bar du snga ma bzhin no/_/rung ba'i gnas kyi nang du btsos pa dang /_zhag lon pa yang ci bder spyad par bya ste/_rung ba ma yin pa'i dngos po bsgrubs pa'i nyes par mi 'gyur ro/_/rung ba ma
[\[128a.6\]]yin pa'i gzhi bcu ste/_blag ba med pa dang /_sgo khang dang /_khyams dang bsro khang dang /_khrus khang dang /_rgyal po'i gzhi dang /_mchod rten gyi gzhi dang /_mu stegs can gyi gzhi dang /_khyim bdag gi gzhi dang /_dge slong ma'i dbyar khang dang /_'di rnams su zas bcos na nyes byas
[\[128a.7\]]so/_/gtsug lag khang gi skabs su rgya cher brjod pa dag ji skad brjod pa bzhin du ma byas na thams cad du nyes byas so/_/zhar la brjod pa rnams ni rdzogs te/_dkyus ma brjod par bya'o/_/dge slong dag bkri bar bya'o zhes bya ba ni 'di gang zag gi yin gyi dge 'dun gyi ni ma yin zhes dus
[\[128b\]]
[\[128b.1\]]gzhan na rtsod pa'i nyon mongs 'byung ba spang ba'i phyir ro/_/de la ltung ba ji ltar 'gyur zhe na/_tshad ma gtogs par ltung ba gzhan ni snga ma bzhin du ni rnam par dbye'o/_/so sor nges pa'i dge 'dun gyi phyir gtsug lag khang rtsig pa'i yo byad sbyar ba dang dge slong dag bkri bar bya'o/_/ma khrid na spom
[\[128b.2\]]po'o/_/sbyin bdag gis dge slong 'thab krol can dang /_khyim sun phyung ba dang /_bya ba dang mi ldan pa'i dge slong rnams rang gi gtsug lag khang nas bskrad par bya'o/_/bya ba dang ldan pa gzhan dgug par bya'o/_/gal te mi 'ong na gang na gnas pa de nyid du de dag gis yo byad sbyar bar bya'o/_/
[\[128b.3\]]gal te dge ba dag bkrir med na der mi srid par brtag pa'i rnam grangs kyis ma bstan par byas na ltung ba med de/_shes pa chung ba dang /_blun po'i rgyud kyis rung bar bya ba ni dge 'dun la bstan pa ma byas kyang ltung ba med do/_/kha cig na re dge slong dag bkri bar 'dod la/_gal te bag med pa dang /_
[\[128b.4\]]brjed de ma khrid na bsdam par bya ba'i nyes byas so zhe'o/_dge 'dun lhag ma bdun pa'o//_//rgyal po'i khab na mdza' bo dang sa las skyes dag gyad bu nor dang tshe rabs nas tshe rabs kyi khon yod pas dge slong ma mdza' mos dge slong gyad bu nor la pham par 'gyur bas glengs te/_rang
[\[128b.5\]]gi che bzhi phul nas tshangs ba mtshungs par spyod pa'i gzhi'i dbang du mdzad de/_mi bzod pa'i nyon mongs pas brgyad pa'o/_/zhe sdang par zhes bya ba ni zhe sdang ma spangs pa'o/_/khros shing zhes bya ba ni zhe sdang gis kun nas dkris pa'o/_/gyur nas zhes bya ba ni de gzhan la gnod par bya
[\[128b.6\]]par bsams pa'o/_/gzhi med par zhes bya ba la gzhi ni rnam pa gsum ste/_mthong ba dang /_thos pa dang /_dogs pa'o/_/de med pa ni gzhi med pa'o/_/skur ces bya ba ni skur ba btab pa'o/_/rtsod pa de yang gzhi med pa yin la zhes bya ba ni/_gal te gzhi dang bcas par gyur na
[\[128b.7\]]ni dge 'dun lhag mar mi 'gyur ro/_/rtsod pa zhes bya ba ni 'dir ltung ba'i rtsod par gzung ngo /_/dge slong yang zhe sdang la gnas pa zhes bya ba ni 'du shes de bzhin du ma yin pa'o/_/'du shes de bzhin du gyur ba la ni khros te smras so zhes bya bar mi 'gyur ro/_/de la ltung ba ji ltar
[\[129a\]]
[\[129a.1\]]'gyur zhe na/_gang zag rnam pa bzhi ste/_dag pa dang /_dag pa la ma dag pa lta bu'i gzhi dang /_ma dag pa dang ma dag pa las dag pa lta bu'i gzhi'o/_/de la dang po gnyis la skur pa btab na bzhi bcus ltung bar 'gyur te ma mthong ba dang /_ma thos pa dang /_mi dogs pa la ma
[\[129a.2\]]mthong ba la sogs par 'du shes kyang mthong ngo zhes bya ba la sogs pa smras na tshig dang tshig gis dge 'dun lhag ma'o/_/'di dag ni gzhi gsum mo/_/thos kyang brjed pa dang /_dogs kyang brjed la/_brjed par 'du shes bzhin du ma brjed do zhes zer ba de dag ni gnyis so/_/thos pa la
[\[129a.3\]]yid ches pa dang thos pa la yid ma ches kyang mthong ngo zhes zer ba de dag ni gzhi gnyis so/_/thos pa la dogs pa dang /_thos pa la mi dogs pa dang /_de bzhin du dogs pa la mthong ngo zhes zer na tshig dang tshig gi dngos gzhi ste/_de dag ni gzhi gsum mo/_/gzhi lngas ltung ba med de/_ma me thong ba dang /_
[\[129a.4\]]ma thos pa dang /_mi dogs pa la mi mthong ba la sogs par 'du shes pas go rims bzhin du ma mthong ngo zhes bya ba la sogs pas na ltung ba med do/_/de dag ni gzhi gsum mo/_/thos la brjed pa dang /_dogs la brjed pa las ma brjed par 'du shes te/_ma brjod do zhes zer ba 'di dag ni
[\[129a.5\]]gzhi gnyis so/_/gzhan yang gang zag gnyis skur pa btab na/_bzhi bcu gcig gis ltung bar 'gyur ro/_/ltung bar mi 'gyur ba ni gzhi drug go/_/mthong ba la brjed pa zhes bya ba 'di ni bzhi pa'i 'og tu brjod par bya'o/_/gzhan ni de dag nyid do/_/gang zag dang po gnyis la ni ltung ba med
[\[129a.6\]]bas mthong ba med do/_/kha cig na re ma smras kyang 'di ltung bar 'gyur te/_'di lta ste/_che bzhi la smras par zhe sdang gis cang mi smra bar don de ston pa lta bu'o zhe'o/_/spring yig gis dang lag yig rnams kyis dang /_lag rtsis kyis dang /_pho nya dang /_gcig nas gcig tu brgyud pa dang /_gzhan
[\[129a.7\]]gyis nye bar ston pa dang /_yi ger bris la yi ger bris pa 'di las 'di skad 'byung ngo zhes zer ba dang /_smyon pa la sogs pa dang /_glen pa la sogs pa dang /_gnyid kyis log pa dang /_snyoms par zhugs pa dang /_sngon du ltung ba byung ba la sogs pa dang /_bslab pa byin pa dang /_dge slong ma
[\[129b\]]
[\[129b.1\]]la skur pa btab pa dang /_dge 'dun gyi dbus su pham pa'i chos su gyur to zhes smras la/_gang zag gi ming ma phyung ba dang /_skur pa btab la skur pa ma btab par 'du shes sam/_the tshom za ba dang /_'di lta ste/_khros nas 'di skad ces khyod phyogs 'di lta bu zhig na 'di zhes bya ba zhig dang log
[\[129b.2\]]par zhugs te mi tshangs par spyad do zhes ji nga smra'am zhes zer ba lta bu dang /_skur pa ma btab par skur pa'i 'du shes sam/_the tshom za 'am/_'di lta ste khros nas khyod tshangs par spyod pa'o/_/khyod dge slong las yongs su ma nyams so zhes bya ba lta bu dang /_ma ning gis sam/_ma ning
[\[129b.3\]]la'am/_ma ning mos so zhes lhan cig skur pa btab na thams cad du sbom po'o/_/dge slong ma la sogs pa la ni nyes byas so/_/dge slong ma la dngos gzhi'o/_/kha cig na re dge slong ma la sogs pa la ni nyes pa sbom po'o zhe'o/_/dge slong gis mtshams med pa lngas skur pa btab na de
[\[129b.4\]]dag thams cad dge slong ma yin par 'gyur bas dngos gzhi'o/_/de bzhin du nyes pa sbom po'i ltung bas na yang dge slong ma yin pas glengs na dge 'dun na lhag ma'o/_/dge slong ma la yang dge slong bzhin du ltung bar 'gyur ro/_/dge slob ma la sogs pa la ni thams cad du nyes byas so/_/
[\[129b.5\]]dge bsnyen gyis skur pa btab na gsol ba'i las kyis lhung bzed khas sbub par bya'o/_/de bzhin du gshe zhing skyob la yang ngo /_/de dag gi khyim du 'gro bar mi bya'o/_/stan la longs spyad par mi bya'o/_/bsod snyoms la longs spyad par mi bya'o/_/chos bshad par mi bya'o/_/gsol ba
[\[129b.6\]]btab ste sems mgu bar byas na/_gsol ba'i las kyis lhung bzed slar bzlog par bya'o/_/khas blangs pas khas ma blangs pa'i khyim du lhung bzed khas phub pa ni khas phub par mi chud de/_de bzhin du bzlog pa la yang ngo /_/de bzhin du gnas nas phyung ba la sogs pa tha dad par gnas pa'i
[\[129b.7\]]khyim rnams su khas phub pa yang ngo /_/mtshams su khri la sogs pa gzhag ste/_gsol ba gcig gis kyang khas phub pa mang du bya'o/_/dge 'dun lhag ma brgyad pa'o//_//rgyal po'i khab tu mdza' po dang sa las skyes dag gis ri dgas gnyis 'khrig pa byed pa mthong nas bag
[\[130a\]]
[\[130a.1\]]tsam gyis dge slong gyad bu nor la skur pa btab ste/_tshangs pa mtshungs par spyod pa'i gzhi'i dbang du mdzad nas mi bzod pa'i nyon mongs pas dgu pa'o/_/gzhan gyi cha ma yin pa zhes bya ba la gzhan zhes bya ba ni mya ngan las 'das pa'o/_/de'i cha ma yin pa ni pham par
[\[130a.2\]]'gyur ba bzhi'o/_/'dis ni gang gi phyir rnam pa gzhan gyi rtsod pa de ston to/_/de ci'i phyir zhe na/_rnam pa gzhan du 'gyur ba'i phyir ro/_/dge slong gis dge slong pham pa'i ltung ba byung ba mthong la des de ltung ba med par mthong ba dang /_de las gzhan pa'i ltung ba mthong ba dang de bzhin du dge
[\[130a.3\]]'dun lhag ma la des de la ltung ba med par mthong ba dang /_ltung ba der mthong ba dang /_ltung ba de ma yin par mthong ba dang /_de bzhin du ltung ba dang so sor bshags par bya ba dang /_nyes byas rnams dang /_thams cad la 'du shes bsgyur te/_bdag gis dge slong pham pa'i ltung ba mthong
[\[130a.4\]]do zhes smras na thams cad du dge 'dun lhag ma'o/_/pham pa byung ba bden pa la ni ltung ba med do/_/dge 'dun lhag ma dgu pa'o//_//rgyal po'i khab tu lha sbyin gyis zang zing cung zad tsam gyi phyir rdzu 'phrul mngon par bsgrubs nas ma skyes dgra mgu bar bya ste/_de bzhin gshegs pa'i
[\[130a.5\]]nyan thos kyi dge 'dun gsol pa dang ma thob bo/_/grogs ko ka li ka dang /_khaN+Da drab bya dang ka Da mo ra ka ti sh+ya dang /_rgya mtshos byin dang bsdongs na bzlog kyang dge 'dun gyi dbyen byed par brtsams pas dge 'dun gyi gzhi'i dbang du mdzad de zhes bya ba log par rtogs pa'i nyon mongs pa bcu dang bcu gcig
[\[130a.6\]]pa bcas so/_/mthun pa zhes bya ba ni rtags dang /_las dang /_tshul khrims dang /_lta ba dang /_cho ga dang /_'tsho ba dang /_rnam pa drug mthun pas ro gcig tu gyur pa'o/_/dge 'dun zhes bya ba ni dge 'dun dgu ste ngo tsha med pa'i dge 'dun dang /_ngo tsha shes pa'i dge 'dun dang /_ngo tsha med pa
[\[130a.7\]]pa dang ngo tsha shes pa'i dge 'dun dang /_rigs pa'i dge 'dun dang /_mi rigs pa'i dge 'dun dang /_rigs pa dang mi rigs pa'i dge 'dun dang /_ma grol ba'i dge 'dun dang /_grol ba'i dge 'dun dang /_grol ba dang ma grol ba'i dge 'dun no/_/gang dbye ba'i phyir zhe na/_dang po dang tha ma
[\[130b\]]
[\[130b.1\]]gnyis ma gtogs te/_lhag ma rnams so/_/dang po pa ni bye zin pa nyid do/_/tha ma gnyis ni mi phyed do/_/dbye ba'i phyir zhes bya ba ni rtags dang 'tsho ba'i bar du tha dad du bya ba'i phyir ro/_/'di ltar des 'byed par byed pa'i bslab pa'i gzhi lnga bcas te/_zho dang 'o ma mi btung ste be+e'u la gnod pa'i phyir ro zhes
[\[130b.2\]]bya ba la/_sha mi bza' ste/_de'i gzhi las srog chags gsad dogs pa'i phyir ro/_/lan tshwa mi bza' ste/_khu ba las gyur pa'i phyir ro/_/ras kha tshar bcad pa mi bgo ste/_skyes bu'i rtsal bcom pa'i phyir ro/_/dgon par gnas par mi bya ste/_de ltar byas na sbyin pa'i chos la longs spyod pa
[\[130b.3\]]ma yin pa'i phyir ro zhes bya ba'o/_/rtul ba zhes bya ba ni dbye bar bya ba'i phyir brtson pa'o/_/'byed bar gyur pa'i rtsod pa zhes bya ba ni gang gi tshe dbye bar gros byed pa dang /_grogs kyang sdud pa'o/_/des ni dge 'dun ci 'dra ba bye ba dang /_ji ltar bye ba'i ltung ba de yongs su bstan to/_/ci 'dra ba
[\[130b.4\]]zhes bya ba ni mthun pa'o/_/ji ltar zhes bya ba ni dbye bar bya ba'i phyir rtsod pa la zhugs pa rnams so/_/'di skad ces bgo bar bya'o zhes bya ba ni bzhams te bsgo bar bya ba ste/_dge 'dun nam dge 'dun gyis bskos pa'i dge slong thams cad kyis gsol ba'i las mi dgos par gcig gis
[\[130b.5\]]gcig bstan pa'i tshig gis bzlog par bya'o zhes bya ba'i tha tshig go/_/dge 'dun mthun pa zhes bya ba ni mthun pa rnam pa drug gis so/_/mi phyed ces bya ba ni zang zing la longs spyod mthun pa'o/_/kun du dga' zhes bya ba ni dge ba'i phyogs mngon par 'phel ba la dga' ba'o/_/mi rtsod ces bya
[\[130b.6\]]ba ni phan tshun lta ba dang /_'dod pa mi mthun pa'i rtsod pa yongs su spangs pa'o/_/mchog gcig ces bya ba ni sems mnyam par ma bzhag pa la mnyam par gzhag par bya ba dang /_mnyam par bzhag pa rnam par grol bar bya bar sbyor ba'o/_/'don pa gcig ces bya ba ni mdo dang /_dbyangs
[\[130b.7\]]kyis bsnyad pa la sogs pa yan lag bcu gnyis 'don pa mthun pa dang /_gcig la gcig 'dams pa'o/_/chu dang 'o ma gcig tu 'dres pa zhes bya ba ni gzhan du bkrir mi btub pa'o/_/ston pa'i bstan pa gsal bar byed pa zhes bya ba ni 'dod chags dang /_zhe sdang dang /_gti mug
[\[131a\]]
[\[131a.1\]]'dul ba rab tu ston pa'o/_/bde ba la reg par gnas par 'gyur zhes bya ba la/_de la bde ba zhes bya ba ni mthong ba'i chos la bde bar gnas pa rnam pa bzhis so/_/reg pa zhes bya ba ni de la brten pa'i yon tan 'bras bu la sogs pa'o/_/lan gnyis lan gsum du zhes bya ba ni
[\[131a.2\]]gsol ba dang bzhi'i las so/_/dus gzhan gyi tshe bya'i dus de nyid kyi tshe ni ma yin no/_/ha cang bsdus pa dang rgyas pa ma yin pa'i phyir lan gnyis lan gsum mo/_/yang dag par bsgo bar bya zhes bya ba ni kun 'dri ba'o/_/yang dag par bstan par bya'o zhes bya ba ni bzlog par bya ba'o/_/dge
[\[131a.3\]]'dun lhag ma bcu pa'o/_/gnyis pa la ni yi ge'i don nyi tshe'o/_/dge yang rung zhes bya ba ni 'di phan pa'o/_/sdig kyang rung zhes bya ba ni 'di mi phan pa'o/_/chos smra ba zhes bya ba ni yi ge phun sum tshogs pa smra ba'o/_/'dul ba smra ba zhes bya ba ni don phun sum tshogs par smra ba'o/_/rnam grangs
[\[131a.4\]]gzhan du na yang dag pa'i don dang ldan bar smra bas na/_chos smra ba'o/_/'jam zhing mdza' ba ltar smra ba'i phyir 'dul ba smra ba'o/_/'di ni shes bzhin du smra zhes bya ba ni rtogs nas yin gyis ma rtogs par ma yin no/_/de la bdag cag 'dod cing zhes bya ba'i bar gyis ni dgag pa dang /_gzhag pa
[\[131a.5\]]dang /_blo gcig pa yang bstan to/_/tshe dang ldan pa dag khyed cag ma smra cig ces bya ba ni dgag pa'o/_/chos smra ba zhes bya ba ni gzhag pa'o/_/bdag cag kyang zhes bya ba ni blo gcig pa'o/_/de la ltung ba ji ltar 'gyur zhe na/_ji tsam du cung zad rtul ba thams cad du nyes byas so/_/bzhams
[\[131a.6\]]te bgo ba'i tshe mi gtong na nyes byas so/_/gsol ba byed pa dang /_las brjod pa dang po dang gnyis pa'i tshig rdzogs nas sbom po ste re re'o/_/gsum po rnams rdzogs te chos ji lta ba dang /_'dul ba ji lta ba bzhin du bsgo na dngos gzhi'o/_/gal te mthun pa rnams dang chos ma yin pas
[\[131a.7\]]bsgo bar byed na ltung ba med do/_/mi mthun ba rnams dang chos kyis bsgo bar byed na ltung ba med do/_/chos ma yin pas mi mthun pa rnams dang /_chos ma yin pa ltar bcos pas mthun pa rnams dang /_chos ltar bcos pas mi mthun pa rnams dang /_bzhams te bsgo bas bsgo bar mi
[\[131b\]]
[\[131b.1\]]byed na ltung ba med do/_/chos ji lta ba dang /_'dul ba ji lta ba dang /_ston pa'i bstan pa ji lta ba de ltar bsgo bar mi byed na ltung ba med do/_/des de nyid du ltung ba de mthol bar bya'o/_/rnam pa gzhan na de'i 'og tu gsol ba la sogs pa'i las nyams su myong na thams cad du nyes byas so/_/
[\[131b.2\]]tshig tu mi smra na yang 'di ltung ba ste/_gal te thams cad 'dod do zhes smras na khas len pa'o/_/dbye bar ma zhugs pa las dbye bar 'du shes pa la sbom po'o/_/'di lta ste dper na dbye bar 'dod la dbye ba dang rjes su mthun par smras pa lta bu'o/_/dbye bar zhugs pa la dbye bar zhugs
[\[131b.3\]]par 'du shes pa la dngos gzhi'o/_/dbye bar zhugs pa la dbye bar mi zhugs par 'du shes pa la ltung ba med de/_/'di lta ste dper na dbye bar mi 'dod la/_dbye ba dang rjes su mthun par smras pa lta bu'o/_/dbye bar ma zhugs pa la dbye bar ma zhugs par 'du shes pa la ltung ba med
[\[131b.4\]]do/_/the tshom za ba la sbom po'o/_/ci'i phyir sbyor ba ma btang bar ltung bar bzhag la/_dge 'dun bye zin nas ma yin/_dge 'dun dbye zin nas ni gang zag de mtshams med pa byed pa yin pas bsnyil bar 'os pa yin no zhes gsungs so/_/de bas na dus de la dge 'dun lhag mar mi
[\[131b.5\]]gzhag go/_/ltung ba byung gi 'og tu gzugs can snying po gsod du bcug ces grag go/_/dge 'dun bye la dge 'dun tha dad pa ma yin pa yang yod de mu bzhi'o/_/dbye bar byed pa'i gzhi nye bar gzhag pa ni tha dad pa'o/_/dge 'dun bye ba la dge 'dun rnam par gnas pa ma yin pa yang
[\[131b.6\]]yod de mu bzhi'o/_/mtshams tha dad du gnas pa'i phyir dge 'dun rnam par gnas pa'o/_/dge 'dun bye ba la dge 'dun gnas tha dad pa yang ma yin pa yang yod de mu bzhi'o/_/gnas tha dad pa ni tha dad pa'o/_/gang na rang bzhin du gnas pa'i dge slong dgu yod pa der dge 'dun gyi dbyen
[\[131b.7\]]'byung ngo /_/gang na gcig yod pa nas brgyad kyi bar du 'khod pa der ni mi 'byung ngo /_/ji tsam gyis dge 'dun dbye bar 'gyur zhe na/_gang gi phyir dge slong bzhi dge 'dun gyis dbyen byed pa'i rjes su phyogs pa'o/_/bslab pa byin pa la sogs pas tshul shing brims pa dang /_dang po 'khrugs
[\[132a\]]
[\[132a.1\]]pa la ni dge 'dun gyi dbyen du mi 'gyur ro/_/bzhad gad dbye ba'i phyir tshul shing len du bcug gam gsol ba byed na sbom po'o/_/gal te dge 'dun thams cad kyi las byed pa la gnang ba byin na thams cad du sbom po ste/_dge 'dun bye ba ni ma yin no/_/dge 'dun bye ba gzhan gyi
[\[132a.2\]]phyogs rnams mtshams na gnas kyang mi mthun pa med de/_gso sbyong bya ba la sogs pa gzhan dang tha dad du gnas pa'i phyir chos smra bas mtshams bshig na bshig pa yin no/_/skam la gnas pa rnams ni bdag nyid kyi phyogs rnams su yang 'gro bar mi bya/_chos ma yin pa'i phyogs su yang ma yin te/_
[\[132a.3\]]mtshams kyi phyi rol du dong ste gso sbyong la sogs pa bya'o/_/chos smra pa rnams kyis dge slong ma rnams la gdams par bya'o/_/de med na gzu bo skam la gnas pa rnams kyis mtshams kyi phyi rol du dong ste'o/_/gzu bo ste phyogs gnyi gar ma lhung ba ni skam la gnas pa zhes bya'o/_/
[\[132a.4\]]dge slong ma'i dge 'dun bye na rjes su bstan par mi bya ste/_sring mo dag re zhig mthun par gyis shig ces bsgo bar bya'o/_/dge slong ma rnams logs shig tu 'khor lo 'dzugs na sbom pa'o/_/dge tshul la sogs pa sma phab pa la phan 'dogs sam sdud na 'khor 'byed pas sbom po'o/_/grong
[\[132a.5\]]khyer kau shAm+bI pa rnams phyogs gnyis su gnas kyang de la mi gnas pas dge 'dun bye ba ma yin no/_/dge 'dun lhag ma bcu gcig pa'o//_//'dul ba bsdus pa/_bam po bzhi pa/_gleng gzhi ni mnyan yod na ste/_bcom ldan 'das kyis dge slong dang dge slong ma khyim sun phyung ba rnams
[\[132a.6\]]la gsol ba dang bzhi'i las kyis bskrad pa'i las bya'o zhes gsungs so/_/mi gnas pa ni bskrad pa'o/_/dge slong dang dge slong ma 'thab krol byed pa 'dis bsdigs pas gal te phyir mi ldog na khyod da dge 'dun gyis rtog tu gzhug ste/_de ltar bsdigs par bya'o/_/gang ltung ba byed pa de la khyod
[\[132a.7\]]ni dge 'dun gyis chos ji lta ba bzhin du byed du gzhug go zhes bya ba'i tha tshig go/_/rnam par gtan la 'bebs par byed pas byung ba'i rtsod pa rnams la ni mi bya ste/_slob dpon la sogs pas bzlog par bya'o/_/yang na rtsod pa zhi bar bya bas zhi bar bya'o/_/dge slong ltung ba rgyun du 'byung ba
[\[132b\]]
[\[132b.1\]]dang /_de las gzhan pa dag la yang 'dis smad pa'i phyir ji srid du mi ldog pa de srid du gnas bca' bar bya'o zhes smad par bya'o/_/dge slong khyim bdag la brnyas thabs byed pa dang /_dge slong dang /_de las gzhan pa dag la brnyas thabs byed pa la ni phyir 'gyed par bya'o/_/des khyim bdag gam gzhan
[\[132b.2\]]yang rung ba bzod par gsol bar bya'o/_/de nyid phyir 'gyed pa byas nas de nyid kyi tshe'o/_/ltung ba ma mthong ba dang /_phyir bcos pa'i las mi byed pa dang /_lta ba mi stong ba ni dge 'dun gyi nang nas tha dad du bya ba'i phyir gnas nas dbyung bar bya'o/_/gnas nas phyung bas gnas nas 'byin par
[\[132b.3\]]byed pa'i mthu dang grogs kyi mthu shes nas dge 'dun dang 'thab par gyur pa spang ba'i phyir ltung ba chos bzhin du phyir bcos par bya'o/_/gnas nas 'byin par byed pas gnas nas phyung ba'i rnam pa de lta bur rig nas mi 'dod na gleng bar mi bya/_dran par mi bya'o/_/de lta bu gnas nas 'byin bar
[\[132b.4\]]byed na sbom po'o/_/de dag kyang mdo sde 'dzin pa dang /_'dul ba 'dzin pa dang /_ma mo 'dzin pa dang /_mang du thos pa dang /_phyogs mang ba dang /_g.yog 'khor mang ba shes pa dang /_bsod nams che ba'o/_/rgol ba dang /_phyir rgol ba khyim gyi nang du stan par ma bzhag pa la 'dug par
[\[132b.5\]]bya'o/_/bar ma la gzu bo gzhag par bya'o/_/de'i tshe gzu bos mtshams kyi phyi rol du gso sbyong bya'o/_/phyogs gzhan dang gal te gso sbyong byas na byas pa nyid de/_de la nyes byas kyi ltung ba yod do/_/phyogs gzhan gyis phyogs gzhan la byas na byas pa ma yin no/_/las 'di dag ni gleng bar ma byas pa
[\[132b.6\]]dang /_dran par ma byas pa dang /_gzhi med pa dang /_ltung ba ma byung ba dang /_khas mi len pa dang /_dge 'dun gyi nang du khas mi len pa dang /_mngon sum du ma gyur par byas na chos ma yin pa ste/_dge 'dun la nyes byas so/_/bzlog pa ni chos dang ldan pa'o/_/dge 'dun gyi nang du lan gsum gyi
[\[132b.7\]]bar du khas len na khas blangs par blta bar bya'o/_/ji skad bstan pa'i las byas pa rnams kyis kun du spyod pa ni rab tu dbyung bar mi bya'o/_/bsnyen par rdzogs par mi bya'o/_/gnas sbyin pa dang /_dge tshul nye bar gzhag par mi bya'o/_/dge slong ma la gdams ngag dpog par mi
[\[133a\]]
[\[133a.1\]]'o/_/des gdams ngag dbog pa bsko bar mi bya'o/_/dge slong ma la gleng bar mi bya'o/_/gdams ngag la sogs pa gzhag par mi bya'o/_/de chos nyi shu dang ldan na mi gtong ste/_nga rgyal mi gtong bas dge 'dun la spu mi snyol ba dang /_chad pa'i las ji skad bstan pa
[\[133a.2\]]rnams mi gtong bas 'byung bar mi bskyod pa dang /_ci ltar 'os pa bzhin du mchod pa'i cho gas sdud par mi ston pa dang /_/mtshams kyi nang du gnas la dbyung bar gsol ba mi 'debs pa dang /_ji ltar byas pa'i nyes pa las mi ldog pa dang /_rgyal po dang /_bskos pa 'du ba'i sa dang /_mu
[\[133a.3\]]stegs can dang /_gang zag la rton pa dang /_dge 'dun la mi rton pa dang /_khyim pa dang /_mu stegs can gyi rgyal mtshan thogs pa dang /_mu stegs can la brten pa dang /_ltung ba kun du spyod pa dang /_dge slong gi bslab pa la mi slob pa dang /_dge slong rnams la gshe ba dang /_khro ba dang /_
[\[133a.4\]]mtshang 'dru ba dang /_dge 'dun gyi rnyed pa med par byed pa dang /_gnas med par byed pa sems te/_'di dag las bzlog pa nyi shu dang ldan na bzod pa gsol bar bya ste/_'di ltar rnam par gnas so/_/de bzhin gshegs pa'i bkas 'phags pa kun dga' bo dang /_grogs dge slong gnas
[\[133a.5\]]brtan gyis lam gyi bar du gleng ba po chos lnga dang ldan pa bskos te/_re lde ri la 'gro mgyogs dang /_nabs so khyim sun phyung ste bskrad pa'i las byas pa dang /_de dag dang mnyam du spyod pa dmar ser can dag gis lam du thos nas mnyan yod du dang ste ltung ba chos bzhin du byas so/_/de dag
[\[133a.6\]]gis de dag mthong nas tshe dang ldan pa las byed pa ni 'dun pas 'gro ba ste/_ltung ba 'dra ba las nged la ni byas/_'di dag la ni ma byas so zhes zer ro/_/de dag la dge slong rnams kyis bzlog pa'i phyir bzhams te bsgo ba dang /_gsol ba dang bzhi'i las kyis ni ma bzlog pas zang zing la longs
[\[133a.7\]]spyod pa'i gzhi'i dbang du mdzad nas khyim la ser sna byed pa'i nyon mongs pas bcu gnyis pa bcas so/_/grong zhes bya ba ni gang na tshong khang dang ra bas bskor ba la sogs pa med pa'o/_/gang na ra ba la sogs pa med pa de ni grong rdal lo/_/rnam pa'i don gyis sam zhes bya ba'i sgras ni grong
[\[133b\]]
[\[133b.1\]]khyer yang gzung ste/_gang na ra ba la sogs pa yod pa'o/_/khyim sun 'byin pa zhes bya ba ni gnyis kyi phyir khyim rnams sun 'byin ste/_bdag kyang sdig pa la spyod pa dang /_gzhan dag la yang mi snyan par brjod pa'i phyir ro/_/sdig pa kun du spyod pa ji lta bu zhe na bud med kyi yul dang /_lhan cig
[\[133b.2\]]stan gcig la sogs pa la brten pa ste 'dre ba dang /_me tog dang 'bras bu la sogs pa sbyin pa ste/_longs spyod pas so/_/mi snyan pa sgrogs pa ji lta bu zhe na/_dge slong rnams kyi tshul khrims la sogs pa log par zhugs pa rnam pa bzhi po thams cad kyis te mi snyan par sgrogs pa'o/_/
[\[133b.3\]]sdig pa'i chos kun du spyod pa zhes bya ba ni khyim sun 'byin par byed pas kha na ma tho ba 'phel ba'o/_/mthong zhes bya ba ni mig gi rnam par shes pas so/_/thos zhes bya ba ni rna ba'i rnam par shes pas so/_/rab tu shes zhes bya ba ni rnam par shes pa'i tshogs de las gzhan pa rnams kyis so/_/
[\[133b.4\]]de rnams kyis ni mthong ba dang thos pa dang /_dogs pa bstan to/_/ded shig ces bya ba ni bskrad bar bya ba'i las ston to/_/'dun pas 'gro zhes bya ba ni gang dag ma bskrad pa de dag la chags pas 'gro ba'i phyir ro/_/zhe sdang gis 'gro ba zhes bya ba ni gang dag bskrad pa de dag la zhe sdang gis
[\[133b.5\]]kun nas dkris pa'i phyir ro/_/gti mug gis 'gro ba zhes bya ba ni gang dag ma bskrad pa de dag la khyim sun phyung bar mi shes pa ste rmongs pa'i phyir ro/_/'jigs pas 'gro ba zhes bya ba ni ma dong pa de dag nyid la 'jigs pas lan mi byed pa'i phyir ro/_/kha cig ni skrod par mi byed ces bya
[\[133b.6\]]ba ni dmar ser can la sogs pa'o/_/bsgo bar bya'o zhes bya ba ni bzhams te bsgo bar bya'o/_/lan gnyis lan gsum zhes bya ba ni gsol ba dang bzhi'i las kyis so/_/sa la 'dug pas nam mkha' la 'dug pa'am/_/bzlog pa'am/_mtshams kyi phyi rol na 'dug ste bsgo na bsgo ba ma
[\[133b.7\]]yin pa'o zhes brjod par bya'o/_/gsol ba ma byas par las byed na bsgo ba ma yin no/_/thog ma nyid du 'dun pas 'gro ba zhes bya ba la sogs pa smras na nyes byas so/_/bzhams te bsgo ba'i tshe ma btang na yang nyes byas nyid do/_/gsol ba'i tshe sbom po'o/_/de bzhin du las brjod pa dang po rdzogs
[\[134a\]]
[\[134a.1\]]pa dang /_gnyis pa dag dang /_gsum pa rnams rdzogs la gal te chos bzhin du bsgo na dge 'dun lhag ma'o/_/rnam pa gzhan du dge 'dun lhag ma'i ltung bar mi 'gyur ro/_/'dun pas 'gro ba rnams la 'dun pas 'gro ba ma yin par 'du shes sam yid gnyis za ba'i 'du shes
[\[134a.2\]]na yang sbom po'o/_/'dun pas 'gro bar 'du shes pa la ltung ba med do/_/'dun pas 'gro ba ma yin pa rnams la der 'du shes sam yid gnyis za na yang dge 'dun lhag ma'o/_/'dun pas 'gro bar 'du shes pa la nyes byas so/_/bskrad pa'i las ma byas par 'dun pas 'gro ba zhes smras na nyes byas
[\[134a.3\]]so/_/dge 'dun sun 'byin pa la ltung ba 'di rnam par gzhag gi/_rigs sun 'byin pa las mi ldog pa las ni ma yin no/_/khyim sun phyung ba zhes bya ba ni 'dir rnam pa gcig la yang ltung ba gzhi ji lta ba bzhin no/_/gnyis pa la ni yang dag par 'du shes na'o/_/nyon mongs pa'i sems
[\[134a.4\]]kyis dge slong phra ma byed na ltung ba'o/_/yang dag pa ma yin par 'du shes pa la ni brdzun dang phra ma'o/_/dge 'dun lhag ma bcu gnyis pa'o//_//grong khyer kau shAm+bIr 'dun pa'i phyir chos la longs spyod par gzhi'i dbang du mdzad nas/_rang dbang med par mi bzod pa'i nyon mongs pas bcu
[\[134a.5\]]gsum pa bcas so/_/bka' blo mi bde ba'i rang bzhin can zhes bya ba ni tshig mi bzod pa'o/_/gdon par gtogs pa zhes bya ba ni zla ba phyed phyed cid brjod pa'o/_/bde bar gshegs pa'i mdor gtogs pa rnams kyis zhes bya ba ni sangs rgyas kyis bcas pa rnams kyis so/_/chos dang mthun
[\[134a.6\]]ba zhes bya ba ni mthong ba dang /_thos pa dang /_dogs pa'i tshig gi lam gsum gyis so/_/'dul ba dang mthun pa zhes bya ba ni dus dang /_yang dag pa dang /_don dang ldan pa dang /_'jam po dang /_mdza' ba lta bus so/_dge yang rung /_sdig kyang rung zhes bya ba ni 'di phan pa dang mi phan pa ste go rims
[\[134a.7\]]bzhin no/_/khyed la yang bdag gis smras pas ci zhig bya zhes bya ba ni tshig gi lam byung ba bzlog pa'o/_/tshe dang ldan pa dag gis bdag la tshig gi lam thong zhig ces bya ba ni ma 'ongs pa'i dus kyi tshig 'gog par byed pa'o/_/bdag la ma smra shig ces bya ba ni smras pa tsam gang yin pa de bzod do zhes
[\[134b\]]
[\[134b.1\]]bya bar ston to/_/gcig la gcig brjod par bya ba zhes bya ba ni skabs dbye ba'i phyir te/_de ltar na smra bar 'os pa yin no/_/gcig la gcig 'doms shing rjes su ston ces bya ba ni ltung ba las gleng ba'o/_/de yang lha'i mig dang rna bas mthong ngam thos nas gleng bar bya ba ni ma yin no/_/ma
[\[134b.2\]]bskos par ma yin no/_/dge 'dun gyi dbus su ma yin no/_/dge 'dun gyi dbus su ltung ba byed pa la gleng ba ni ltung ba med do/_/su la dben par glengs pa ni mi dran na de dran par bya'o/_/dran na 'khrugs pa lta na skabs phye shig ces bya'o/_/gal te mi phyed na mi smra bar bya'o/_/de bzhin du yang
[\[134b.3\]]gzhan nas gzhan du byed na gdams ngag gzhan par bya'o/_/gso sbyong dang dgag dbye bya ba yang ngo /_/deng gi nyi ma la bdag gis ming 'di zhes bgyi ba'i gso sbyong dgag par bgyi ste/_ming 'di zhes bya ba mchis na dge 'dun gso sbyong mi mdzad do zhes bya ba'o/_/de bzhin du dgag dbye bya ba la yang ngo /_/
[\[134b.4\]]gal te gzhi med pa'i ltung ba'i gnas byas kyang rung /_ma byas kyang rung /_gnyi ga yang rung /_lhag ma dang bcas pa yang rung /_lhag ma med pa yang rung ste/_bzhag na chos ma yin pas gzhag pa yin no/_/lha'i mig gis sam/_rna bas sam/_'on pa la'am/_mtha' 'khob pa la'am/_
[\[134b.5\]]khas blangs pas khas ma blangs pa'am/_bzlog pa'am/_sa la 'dug pas nam mkha' la 'dug pa la'am/_bzlog pa la bzhag na bzhag pa ma yin pa'o/_/lhag ma med pa'i bar du gzhi dang bcas bas na chos bzhin no/_/legs par ma mthong ba dang /_ma thos pa dang /_mi dogs par bzhag
[\[134b.6\]]na nyes byas so/_/mtshams mnan te gnas mang po zhig tu gcig gis mang po bzhag na'o/_/dge 'dun gyis bskos pa'i gleng ba po'i cho ga ni des gnas lnga la gnas par bya'o/_/stan las langs la mchil lham dag phud de/_bla gos phrag pa gcig tu byas la/_rgan rims bzhin du
[\[134b.7\]]phyag 'tshal te/_dge 'dun la thal mo sbyar ba btud nas rnam pa lngas brtag par bya ste/_ci bdag tshul khrims dang ldan nam/_ngo tshar shes sam/_'gyod pa dang ldan nam/_bsdams sam/_bslab pa 'dod dam snyam du rnam pa lngas so/_/yang dag pa yin nam yang dag pa ma yin snyam pa la
[\[135a\]]
[\[135a.1\]]sogs pa rnam pa lnga dran par bya'o/_/da nas khyod la 'di lta bu gleng na skabs phye shig ces brjod par bya'o/_/des kyang bdag la gang gis gleng zhes ltung ba'i dbye ba rgya cher brjod par bya'o/_/gleng bar bya bas kyang gnas lnga la gnas nas tshul khrims la sogs pa la brtags te skabs
[\[135a.2\]]dbye bar bya'o/_/gzhan las yang dag pas glengs pa la sogs pa 'di dag ga la rnyed snyam du de ltar dran par bya'o/_/de nas bdag la gang gis glengs/_rnam pa ci lta bu zhes dbye ba du ma smras la/_khyod la skabs dbye'o zhes bya'o/_/de nas gleng ba pos khyod kyis 'khrul pa 'am/_lkog nas smras
[\[135a.3\]]pa'am/_glo bur du smra ba'am/_rtabs te smra ba mi gzung gi/_/khyod kyis smras pa gang yin pa de dag gis khyod la lan gsum bzlas so zhes de'i bag phab ste/_de'i 'og tu ming 'di zhes bya ba khyod nyon cig bdag ni dge 'dun gyis khyod la bsgo bar bskos te/_las gang bya bar 'os pa'i las
[\[135a.4\]]de byed du gzhug go/_/ji ltar bdag la gnod par mi 'gyur ba dang /_gzhan la gnod par mi 'gyur pa dang /_dag pa rnams la skur pa mi gdab pa dang /_so sor thar pa la gnas pa'i dge slong rnams mi spang ba dang /_gnas brtan rnams la brnyas thabs mi bya ba de ltar gyis shig ces bsgo bar
[\[135a.5\]]bya'o/_/cho ga bzhin du ma byas na thams cad du nyes byas so/_/gcig gis gcig ltung ba las slong ba zhes bya ba ni ltung ba rtogs nas 'byin par 'dod pa rnams so/_/de ltung ba ji ltar 'gyur zhe na/_ci tsam du bdag gis mi smra bar chung zad byas na nyes byas so/_/de bzhin du bzhams te bsgo
[\[135a.6\]]ba'i tshe mi gtong na yang ngo /_/gsol ba'am las brjod pa dang po'am gnyis pa dag rdzogs na sbom po'o/_/gsum pa rnams rdzogs na dge 'dun lhag ma'o/_/ma glengs par bka' blo mi bde bas bdag gis 'jog na nyes byas so/_/lhag ma ni snga ma bzhin no/_/bton zin to zhes bya ba ni nyan
[\[135a.7\]]pa rnams dbugs dbyung ba'i phyir yongs su rdzogs par ston to/_/dgu ni ltung ba dang po dag nyid kyis so zhes bya ba ni bzlog kyang rung /_ma bzlog kyang rung byas pa tsam nyid kyis ltung ba rnam par gnas pa'o/_/gzhi ni zhes bya ba ni dge 'dun gyi dbyen nas brtsams te'o/_/lan gsum gyi
[\[135b\]]
[\[135b.1\]]bar du zhes bya ba ni bzlog ste mi ldog na las brjod pa gsum rdzogs na ltung ba rnam par gnas so/_/de dag las zhes bya ba la sogs pa ni rnam pa lngas ltung ba las ldang bar yongs su ston te nyes pa ste/_ltung ba gang yang rung ba zhig byas la zhes bka' stsal pa gang yin pa'o/_/bsams pa ste ci srid du shes
[\[135b.2\]]bzhin du 'chab pa zhes bka' stsal pa gang yin pa'o/_/nyes pa'i chad pa'i las ni/_zhag drug gi bar du zhes bka' stsal pa gang yin pa'o/_/spyad pa ste dge 'dun gyi sems mgu bar byas zhes bka' stsal pa gang yin pa'o/_/gang zag ste/_gang na nyi shu'i tshogs yod pa zhes bka'
[\[135b.3\]]stsal pa gang yin pa ste/_/tshun chad kyi grangs bcad pa'i phyir grangs nyi shu gzung ngo /_/de la yongs su spo ba ni bcabs pa'i ltung ba las mtshan mo'i mtha' dang sems kyis bcabs pa ste/_bcabs par sems bskyed nas skya rengs shar na mtshan mo gcig bcabs par 'gyur ro/_/gang 'di
[\[135b.4\]]ltung bar mi shes sam brjed par yang rung ste/_bcabs pa'i sems med pas de la mtshan mo 'das pa'i bcabs pa'i ltung ba med do/_/'chags par 'dod pa las brjed de ma bshags na nyes byas mang po bshags par bya'o/_/'on pa dang skad brda mi phrad pa dang /_rang bzhin du gnas pa
[\[135b.5\]]ma yin pa la ni brjod pa ma yin te nyes byas kyang ngo /_/nam mkha' la gnas pas sa la 'dug pa la brjod na brjod pa ma yin te nyes byas kyang ngo /_/rang bzhin du gnas pa mtshams kyi nang du 'dug pa las bcabs par 'byung ngo /_/'on pa la sogs pa dang skad mi shes pa dang /_mtshams
[\[135b.6\]]kyi phyi rol na gnas pa dang /_'khrugs pa dang /_gnas par mi bya ba la sogs pa dang /_khyim pa rnams la ni ma yin no/_/gang nyin mo dge slong dang lhan cig gnas la/_mtshan mo dge slong med pa'i gnas su gnas pa de ji srid 'tsho'i bar du gnas kyang bcabs par mi 'gyur ro/_/ltung
[\[135b.7\]]ba gnyis byung ba la zla ba gnyis bcabs te gcig spo ba byed pa na gnyis pa bcabs pa khas len na ni zla ba de gnyis kyis spo ba sbyin par bya'o/_/bcabs pa las bcabs par khas len na de lhag par zla ba gnyis so/_/bcabs pa'i chags par 'dod pa dran pa nyams nas dus
[\[136a\]]
[\[136a.1\]]gzhan gyis chod de dran pa las yang bcabs na dran pa nyams pa ma gtogs pa rgyun gnyi ga'i spo ba byed du gzhug go/_/ma bcabs pa la bcabs pa ni rgyud phyi ma'o/_/bcabs pa la mi 'chab pa ni rgyud snga ma'o/_/bcabs pa la mi 'chab pa ni mgu bar bya bar zad de
[\[136a.2\]]spo ba med do/_/de ltar dpag tu yod pa dang ldan nam/_dpag tu med pa dang ldan pa ste/_ltung ba gcig gam/_gnyis sam/_mang po yang rung bcabs sam ma bcabs kyang rung ste/_babs sam dge tshul la sogs pa'i dngos por khas blangs nas yang bsnyen par rdzogs pa dang /_
[\[136a.3\]]bzod pa gsol ba yang rung ste/_bcabs pa dang ma bcabs pa brjod ces bya ba ni mu bzhir brjod par bya'o/_/gang mtshan mo'i mtha' dang ltung ba'i mtha' mi shes pa de ni dpag tu med pa dang ldan pa'o/_/gang spo ba spyod pa dang /_mgu bar bya bar spyod pa dang /_mgu ba byas zin nas
[\[136a.4\]]dge 'dun lhag ma las dbyung ba dang bab pa dang /_dge tshul la sogs pa'i dngos por khas blang ba ni ma byas pa byed du gzhug go/_/gang mtshan mo'i mtha' mi shes pa de ni dag pa'i mtha' nas nye bar bzung ste spo ba byed du gzhug ste gzhi nas brtsam zhes bya ba'i tha tshig go/_/gzhan
[\[136a.5\]]ni ji ltar bcabs pa bzhin no/_/gang spo ba byed pa las ltung ba snga ma dang 'dra ba gnyis pa byung ba de tshar bcad pa'i phyir gsol ba dang bzhi'i las kyis gzhi nas bslang ste spo ba byed du gzhug go/_/gzhi nas brtsams te yang gnas par bya ba ni gzhi nas bslang ste spo ba zhes bya'o/_/lan gnyis gsum
[\[136a.6\]]du bzlas pa de yang gzhi nas bslang ste spo ba ste/_gzhi nas byed pa la yang gzhi nas bslangs te byed pa'o/_/gang zag spobs pa drug ste/_thams cad gnag pa ni gang thams cad chos ma yin pa byas pa'o/_/phal cher gnag pa ni gang spo ba ni chos bzhin la/_gzhan thams cad ni chos ma
[\[136a.7\]]yin pa'o/_/phyed gnag pa ni gang gzhi nas bslang ba'i spo ba ni chos bzhin la gzhan thams cad ni chos ma yin pa'o/_/phyogs gcig gnag pa ni gang yang gzhi nas bslang ba yang chos bzhin la/_gzhan chos ma yin pa'o/_/phyogs gnag pa ni mgu bar bya ba yang chos
[\[136b\]]
[\[136b.1\]]bzhin la/_phyogs gcig chos ma yin pa'o/_/nag po med pa ni dbyung ba yang chos bzhin pa ste/_'di ni ltung ba las byung ba yin gyi/_snga ma ni ma yin no/_/spo ba spyad zin pa ni mgu bar bya ba byed du gzhug par bya'o/_/gang ma bcabs pa de ni thog ma nyid nas mgu bar bya ba byed du
[\[136b.2\]]gzhug ste/_des dge slong rnams kyi yid dga' bar byed pas mgu bar bya ba'o/_/gang de nas gnas pa las gnyis pa de dang rigs mthun pa yang byung na de gzhi nas mgu bar bya ba byed du gzhug go/_/gang lan gsum byung ba de ni yang gzhi nas bslang ste mgu bar bya ba byed du gzhug go/_/
[\[136b.3\]]spong ba dang /_mgu bar bya ba spyad pa gal te dge 'dun lhag ma byung yang /_mi 'dra ba yin na ni dngos po sbyangs la nyes byas bshags par bya ste/_de dag ni spo ba byed pa dang mgu ba byed pa nyid do/_/dge 'dun lhag ma dang po gal te zhag gcig bcabs pa las zhag bcu gsum pa bcabs
[\[136b.4\]]pa'i bar du gyur na de la gang ma rungs pa dang /_lci ba dang /_drag po dang /_mi bzad pas byas pa de'i dbang gis spo ba'o/_/spo ba spyod pa dang /_mgu bar bya ba spyod pa'i kun du spyad pa ni/_rang bzhin du gnas pa las phyag bya ba bdag gir mi bya'o/_/stan gcig la 'dug par mi bya'o/_/
[\[136b.5\]]stan mtho ba'am mnyam pa la ma yin no/_/lhan cig gam mdun du 'chags par mi bya'o/_/phyi bzhin 'brang pa'i dge slong gi tshul gyis 'gro bar bya'o/_/g.yogs pa gcig gi nang du gnas par mi bya'o/_/rab tu byung ba dang /_bsnyen par rdzogs par bya ba dang /_gnas
[\[136b.6\]]bca' ba sbyin pa dang /_dge tshul nye bar bsdu ba'i las rnams mi bya'o/_/las byed par bsko bar mi bya'o/_/bskos kyang dge slong ma la gdams ngag dbog par mi bya'o/_/de gdams ngag dbog par bsko bar mi bya'o/_/dge slong la gleng bar mi bya'o/_/gdams ngag la
[\[136b.7\]]sogs par gzhag par mi bya'o/_/sgo dbye ba dang mar me dbyung ba dang /_gtsug lag khang skyang nul bya ba dang /_phyag dar bya ba dang /_bshang gci sa'i wa bkru ba dang /_sa dang lo ma dang /_grang ba dang /_dro ba bsal ba dang /_bdug pa dbul ba dang /_bstod pa dang /_gaN+DI
[\[137a\]]
[\[137a.1\]]brdung ba dang /_rlung g.yab kyis g.yab pa la sogs pa bya'o/_/bsnyen par rdzogs pa thams cad kyi 'og_/bsnyen par ma rdzogs pa rnams kyi ni gang du bza' bar bya'o/_/mal cha dang stan bla gab yod par spo bar bya'o/_/lhung bzed kyi gzhi bsal bar bya'o/_/
[\[137a.2\]]mchod rten dang dri gtsang khang gi phyag dar phyags pa la sogs pa tshogs par bya'o/_/nyi ma brjod par bya'o/_/de nas ji ltar 'dus pa rnams kyi nang du spo ba dang /_mgu bar bya ba byas pa brjod par bya'o/_/re re'i drung du ni ma yin no/_/glo bur du lhags pa lhung bzed dang chos
[\[137a.3\]]gos mkhos su ma phab pa la ni ma yin no/_/dge slong med pa'i gtsug lag khang du 'gro bar mi bya'o/_/'gro na yang gnas par mi bya'o/_/dus shes nas chu grang mo'am/_dron mos dge slong rnams kyi rkang ba rnams bkru bar bya'o/_/'dod na 'bru mar yang sbyin par bya'o/_/
[\[137a.4\]]gtsug lag khang dang rnyed pa tha mar bsko bar bya'o/_/spo ba spyod pa'am/_mgu bar bya ba spyod pa'am/_spo ba byas zin pa'am/_yid mgu bar bya ba byas zin pa'am/_bslab pa byin pa la sogs pa'i tshogs sam/_des tshangs par mi 'gyur ba'i tshogs kyi nang du gnas par mi
[\[137a.5\]]bya'o/_/mgu bar bya ba spyad par mi bya'o/_/gtsug lag khang stong pa dang /_gcig dang gnyis dang /_gsum la ma yin gyi/_yongs su dag pa bzhi'i mdun du ji skad bstan pa'i tshul du ma byas na nyes byas so/_/gang na las ma byas kyang 'thab krol byed pa 'ong ba thos na dge slong
[\[137a.6\]]gi mdun du gtang bar bya'o/_/rang bzhin du gnas pa nyid du gnas par bya'o/_/song ba'i 'og tu dge slong gi mdun du blang bar bya'o/_/mgu bar bya ba byas zin pas ni spo ba la sogs pa byed du mi gzhug ste/_mgu bar bya ba byas pa'i 'og tu dbyung bar bya'o/_/de nyid spo
[\[137a.7\]]ba spyod pa dang /_spo ba spyad lags pa dang /_mgu bar bgyi ba spyod pa dang /_mgu bar bgyi ba spyad lags pa mchis sam/_yod de/_dper na mgu bar bya ba spyad la ltung ba ma bcabs pa'i mgu bar bya ba spyod pa dang /_mgu bar bya ba spyod pa phal cher spyad la/_ltung ba byung ba gcig
[\[137b\]]
[\[137b.1\]]zhag gcig bcabs pa dang /_gnyis pa zhag gnyis bcabs pa de gnyis ka'i spo ba mnos nas zhag gcig 'das pa la bzhi car rnam par gzhag go/_/gang zag rnam pa drug gis ni dge slong gcig gi mdun du bshags par bya ste/_mdo sde zad par 'dzin pa dang /_'dul ba zad par 'dzin
[\[137b.2\]]pa dang /_ma mo zad par 'dzin pa dang /_shin tu ngo tsha ba yod pa ste/_gang rkyen des 'chi bar 'gyur ba dang /_dge 'dun gyi gnas brtan dang /_shes pa dang /_bsod nams che ba'o/_/bsam pas ltung ba la ldang gi chad pa'i las kyis ni ma yin no/_/dge 'dun lhag ma thun mong ma yin pa ni
[\[137b.3\]]mtshan gyur pas kyang ldang ngo /_/so sor thar pa'i mdo gdon pa gsum pa rdzogs so//_//mnyan yod na 'char kas sbed ma dang /_skyabs yod par brla dang brla dag sprad de 'dug nas chos ston pa sa gas mthong ste/_smras nas dge bsnyen ma'i dbang du mdzad de/_'khrig pa'i nyon
[\[137b.4\]]mongs pas ma nges pa dang po bcas so/_/dngos po dang /_phyogs dang /_bsam pa dang /_che bzhi'i phye ba las lus rnam par gzhag go/_/yang dge slong gang bud med kyi yul dang lhan cig 'dug ces bya ba ni dngos po'o/_/gcig pu gcig dang dben pa skyabs yod pa na zhes bya ba
[\[137b.5\]]ni phyogs so/_/'dod pa byar rung ba zhes bya ba ni bsams pa'o/_/de la gal te yid ches pa'i tshig gis zhes bya ba ni che bzhi bstan pa'o/_/dge slong zhes bya ba ni 'dod pa'i 'dod chags kyis kun nas dkris pa'o/_/bud med kyi yul zhes bya ba ni mi'i bud med 'khrig pa bsten par nus
[\[137b.6\]]pa'o/_/gcig pu zhes bya ba ni dge slong ma'am/_skyes pa'am khye'u med pa'o/_/gcig dang zhes bya ba ni bud med gzhan nam bu mo med pa'o/_/dben pa zhes bya ba ni skye bo'i rgyun lugs med pa'i phyogs so/_/skyabs yod pa zhes bya ba ni bskor ba dang bcas pa'o/_/de yang rnam pa
[\[137b.7\]]gsum ste/_rtsig pa dang /_sab mo dang yol bas bskyabs pa'o/_/de bzhin du sgrib pa bstan pa thams cad la yang brjod par bya'o/_/de yang de dang nye bar 'gro la/_de yang de'i mdun du 'ongs pa yin no/_/stan la 'dug pa las zhes bya ba ni 'dom gang gi nang logs su rkub btsos
[\[138a\]]
[\[138a.1\]]gzhag pa'o/_/kha cig na re don yod pa dang /_don med pa dang /_don med pa mi 'dod bzhin du stan cig la lhan cig 'dug pa'o zhe'o/_/yid ches pa'i tshig ces bya ba ni bden pa mthong ba'o/_/so so'i skye bor gyur kyang dge zhing spyod pa las ma nyams pa gang yin
[\[138a.2\]]pa des kyang mthong nas smras pa'o/_/gang de dang lhan cig 'dug par byed pa de nyid kha cig na re de ni lhan cig mi bzod pas ma dris kyang bdag nyid smra ba'i phyir ro zhe'o/_/la la ni dge slong la rjes su bsrung bas dris na bdag nyid mi smra yang che bzhi dris na smra'o/_/pham par 'gyur ba zhes
[\[138a.3\]]bya ba ni bzhi po rnams las gang yang rung ba ste/_gal te gnyis dag gam/_gsum rnams sam/_bzhi po rnams kyis kyang rung smra na byed du gzhug par mi bya'o/_/kha cig na re gal te nan gyis sun phyung ba yin no zhe'o/_/dge 'dun lhag ma'am zhes bya ba ni gal te kun du nom pa dang /_mi
[\[138a.4\]]tshangs par spyod pa bya bar bsams pa dang bcu gsum las gang yang rung ba ste/_gal te gnyis nas bcu gsum gyi bar du smra na byed du gzhug go/_/ltung byed dam zhes bya ba ni spang ba dang /_ltung ba 'ba' zhig las gang yang rung ba'o/_/kha cig na re gcig pu gcig dang gnas dben pa na gal
[\[138a.5\]]te stan gcig la de ni 'dug la de ni langs so zhe'o/_/'dug par khas blangs na zhes bya ba ni mi tshangs par spyod pa'i bsgom pas so/_/gang yang rung zhes bya ba ni lhag par nyes pa sbom po'i chos kyis sam/_so sor bshags par bya ba'i chos kyis sam/_nyes byas kyi chos kyis so/_/
[\[138a.6\]]'am zhes bya ba'i sgra ni rnam par brtag pa'i don to/_/gal te ris 'og ma bzhi po rnams smra na byed du gzhug go/_/mi tshangs par spyod par bya bar sbyor ba dang lhan cig 'dug par yang sbyor ba ni spom po'o/_/lhan cig tu 'dug pa tsam du sbyor ba ni nyes byas so/_/chags pa med pa'i
[\[138a.7\]]sems kyis bsnyen par ma rdzogs pa dang stan gcig pa la lhan cig na nyes byas nyid do/_/yang na chos gang yang rung ba zhes bya ba ni gal te dge bsnyen ma ltung ba'i ngo bo nyid dang /_gleng gzhi la mkhas pa ma yin na yang des dge slong stan gcig la 'dug pa dang /_snod gcig gi nang
[\[138b\]]
[\[138b.1\]]du za ba dang /_phor bu gcig gi nang du chang 'thung ba la sogs pa mthong ba ste/_de dang des byed du gzhug go/_/de ni ma nges pa'i chos so zhes bya ba ni gnas skabs te/_'dir ltung ba 'di nyid do zhes bya bar nges pa med pa'i phyir/_de la ltung ba ji ltar 'gyur zhe na/_'gro ba dang 'greng ba dang /_'dug pa
[\[138b.2\]]gang khas len pa de byed du gzhug go/_/gsum char khas mi len na gsol ba dang /_bzhi'i las kyis de'i ngo bo nyid tshol du gzhug par bya'o/_/des rab tu dbyung bar mi bya ba nas gdams ngag la sogs par gzhag pa'i bar du mi bya'o/_/'dul ba 'dzin pa yod pa'i dge 'dun gyi dbus
[\[138b.3\]]su 'dul ba bstan par mi bya'o/_/ji skad bstan pa'i tshul du ma byas na thams cad du nyes byas so/_/kha dog dang /_dbyibs dang /_spyod lam dang lam tha dad pas smra na de na gnyis pa yod dam zhes dri bar bya'o/_/gal te gnyi ga mthun na de'i tshig gis byed du gzhug go/_/rnam pa gzhan du
[\[138b.4\]]khas len na khas len pa byed du gzhug go/_/ltung ba gzhan nam/_ltung ba med pa la ltung ba gzhan du 'du shes na rang gi khas blangs pa byed du gzhug go/_/ma nges pa dang po'o/_/ma nges pa gnyis pa'i bye brag ni rgyal po'i khab tu dge slong shi ri ka gso sbyong 'phags dang lhan cig tu
[\[138b.5\]]'dug pa legs skyes mas mthong ste/_phyogs der 'dod pa byar rung ba ma yin pas pham par 'gyur ba mi srid pa'i phyir ro/_/ma nges pa gnyis pa'o/_/so sor thar pa'i mdo gdon pa bzhi pa rdzogs so//_//mnyan yod na dge slong mang po la brten te/_chos gos mang
[\[138b.6\]]pos dge ba'i phyogs gtang bas dgab pa bzhi'i dbang du mdzad de/_'gal tshabs can dang /_phongs pa'i nyon mongs pa dag gis chos gos kyi tshogs spang ba dang po bcas so/_/chos gos zin pa zhes bya ba ni 'tsho byed la brten te khyim bdag gi gos rnams rjes su
[\[138b.7\]]gnang ngo /_/nga mchog tu rab tu gzhon na yang chos gos gsum gyis chog na nga'i nyan thos rnams la ci'i phyir mi chog ces chos gos gsum kho nar bcas so/_/rung ba ma yin pa yang bkag ste/_'di lta ste/_gso ma'i chos gos dang /_rnga bal gyi dang /_la ba dang lo ma'i chos gos
[\[139a\]]
[\[139a.1\]]dang /_ri dgas kyi pags pa dang /_gso ras seng ba ste/_a sa pa tra'i rnam grangs su gtogs pa dang /_yan lag gi sbubs dang /_thams cad sngon po dang /_mu stegs can gyi rgyal mtshan sgren mo dang /_skra 'bal ba dang /_'ug pa'i gshog pa dang /_sgra'i
[\[139a.2\]]la ba dang /_mi smra ba yang dag par len na sbom po'o/_/'dir mu stegs can gyi rgyal mtshan gzhan ni nyes byas so/_/kha tshar ring po dang /_gdengs ka dang /_ral ka dang /_gtsug tor dang /_thod dang /_stod g.yogs dang /_smad g.yogs ni khyim pa'i rgyal mtshan yin
[\[139a.3\]]pas nyes byas so/_/gos khra bo dang /_rgyan thogs pa dang /_mchod sbyin gyi dag byed thogs pa dang /_lag pa la srad bu 'ching ba yang de bzhin no/_/sman pas lung phog pas sngags rnams kyis btab pa ni mi mngon pa'i phyogs su btags te/_sos nas kyang gar bab bab tu mi dor gyis/_
[\[139a.4\]]ga ba dang rtsig pa'i gseb tu gzhag go/_/ci'i phyir chos gos gsum kho na zhe na/_gcig ni gtsug lag khang du spyad pa'o/_/gcig ni grong du kun du spyad pa'o/_/snam sbyar ni gnyi gar kun du spyad pa'o/_/chos gos gsum pas ni tha ma gnyis gdon mi za bar dras nas bcang bar bya'o/_/gzhan gyis
[\[139a.5\]]ni gdon mi za bar tha ma'o/_/gcig ni snam phran lnga pa dang /_glegs bu phyed dang gnyis pa'o/_/gnyis pa ni snam phran bdun pa dang /_glegs bu phyed dang gsum pa'o/_/gsum pa ni snam phran dgu pa ste/_de yan chad ji snyed byas kyang mnyam par 'gyur ro/_/glegs bu'i tshad nges pa
[\[139a.6\]]ni phyis brjod par bya'o/_/ci'i phyir ma dras par grong du kun du spyad pa ma yin zhe na/_rab tu byung ba dang khyim pa'i cha lugs mi 'dra ba'i chos rnam pa gnyis kyis dge slong du rnam par gnas te/_kha dog dang dbyibs kyis so/_/de dag gis gos dkar ba dang /_'jam pa'o/_/de las
[\[139a.7\]]bzlog pa ni dge slong rnams [(]gyi [,]kyi[)]chos gos dras pa dang /_kha dog ngan pa byas pa dang bcas te/_chos gos ni de skad gsungs so/_/de zin pa ni bkru ba dang /_kha bsgyur ba dang /_btsem pas so/_/de la bkru ba'i kun du spyad pa ni btso blag mkhan la gos rnams 'khrur gzhug par mi bya'o/_/
[\[139b\]]
[\[139b.1\]]btso blag mkhan gyi 'chag sar song ste rang gis shing dang rtsig pa la sogs pa la gdab par mi bya ste/_gzhong pa'i nang du chu bde bas lag pa rnams kyis dang rkang pa rnams kyis mthar gyis dal bus bkru bar bya'o/_/gang spos dang phye ma rnams bskus pa de sprugs pa ste spyad par bya'o/_/gang mchan khung
[\[139b.2\]]gi snum gyis gos pa de ni sran phye la sogs pas dbyung ngo /_/btso blag bya ba'i kun du spyad pa ni/_gtun la sogs par cham chom du brdungs la bskams te bskol na tshon 'byung gi gsher ba las ni ma yin no/_/tshon yang bum pa la sogs par dang po dang /_'bring dang tha ma so sor gzhag go/_/
[\[139b.3\]]thog mar ni dang po'i nang du gzhug go/_/bar du ni 'bring po'o/_/tha ma ni tha ma'i nang du'o/_/gzhong par byas pa'i nang du tshon mi mang par ran tsam gyi nang du gzhug par bya ste/_tshon thams cad kyi nang du ni gzhug par mi bya'o/_/srad bu bres pa la dbang du gzhug par bya'o/_/yang
[\[139b.4\]]dang yang du bzlog par bya'o/_/snam sbyar chen po ni shing bkram pa'i steng du bzlog cing bskam par bya'o/_/gos sar pa ni tshon sar pa'i nang du btso bar bya ste/_nyi ma la bskam par bya'o/_/rnying pa ni rnying pa'i nang du ste/_grib ma la bskam mo/_/tha mar chu'i nang du gzhug par bya'o/_/gtsug
[\[139b.5\]]lag khang du btso blag bya ste/_sa tshon gyis ma rung bar 'gyur ba ni skyang nul bya'o/_/rdo thal can gyi phyogs ni bkru bar bya'o/_/btsem pa'i kun du spyad pa ni zhing gi snang bzhin du dra bar bya'o/_/snol ma'i thog ma ni ngos gnyis kyi mtha' skor gyi 'og tu gzhug go/_/mtha' skor ni gsum
[\[139b.6\]]ste/_chen po dang /_'bring dang /_chung ngu'o/_/chen po ni sor bzhi'am/_bya rog gi mtho gang ngo /_/chung ngu ni sor gnyis so/_/'bring ni de'i bar ma'o/_/gang gi mchog pa des tshal bus glan par bya'o/_/glegs bu phyed pa dang /_glegs bu chen po rnams mnyam par gcad par bya'o/_/
[\[139b.7\]]mi mnyam par ma yin no/_/de'i tshad ni shing bus gzhal lo/_/mtha' rnams kyang bskor bar bya ste/_rlung dang rjes su mthun pa'i rnam grangs su gtogs so/_/mtha' skor sor bzhi'i 'og tu sgrog rten glan te ngos gnyis kar sgrog gzungs gdags par bya'o/_/mtha' [(]sgong [,]skor [)]gyi drung du sgrog
[\[140a\]]
[\[140a.1\]]rten glan te ngos gnyi gar sgro gu gdags so/_/sgro gu'i mdud pa gsum ste/_shing tog ka ta ga'i 'bras bu lta bu dang /_lcam pa'i 'bras bu lta bu dang /_ka tam pa'i me tog lta bu'o/_/mi dra ba lnga ste/_be'u ras thams cad dang /_la ba thams cad dang /_phying pa thams
[\[140a.2\]]cad dang /_lham thams cad dang /_seng ba thams cad do/_/tshal bus glan te bcang bar bya'o/_/shing leb med pa'i sar ni ba lang gi lci bas byug gam lo mas bsku'o/_/de med na chag chag btab ste/_phyag dar byas la dra ba dang drub par bya'o/_/snam sbyar ni shing ngam 'od ma'i gru bzhi
[\[140a.3\]]brtan po la brgyangs te nyi rim la sogs pa drub po/_/gtan pa de yang chos gos gsum dang mthun par rnam pa gsum du bya'o/_/ji skad bstan pa rnams ma byas na thams cad du nyes byas so/_/lhag ma brjod par bya ste/_sra brkyang byung na zhes bya ba ni ci ltar gding ba dang /_chos gos ci
[\[140a.4\]]'dra ba dang /_gang zag gang yin pa dang /_phan yon gang yin pa dang /_ci ltar phyung ba de tsam zhig sra brkyang la brjod par bya'o/_/de la ci ltar gding zhe na/_thog mar 'dus pa na brjod par bya'o/_/nyi ma gzhan la dge 'dun thams cad 'dus te/_gsol ba dang gnyis kyi las kyis
[\[140a.5\]]bya'o/_/de'i 'og tu sra brkyang gding ba chos lnga dang ldan pa la gsol ba dang gnyis kyi las kyis bsko bar bya'o/_/de la yang sra brkyang gsol ba bya ste/_gtang bar bya'o/_/des thams cad du bkru ba la sogs pa sngon du 'gro bar bya'o/_/tha na khab srubs gnyis sam gsum zhig kyang drub
[\[140a.6\]]par bya'o/_/sems gnyis sam gsum bskyed par bya ste/_chos gos 'di dge 'dun gyi sra brkyang du 'ding bar 'gyur ro/_/'ding ngo bting ngo /_/snyam du sems gsum mo/_/tha ma gnyis kyis kyang bting ba yin te/_'ding ba la nyes byas so/_/dbyar gzhan du gnas la bting na bting ba
[\[140a.7\]]yin no/_/de nas sra brkyang 'ding bas ston zla 'bring po yar gyi ngo'i tshes bco lnga la/_tshe dang ldan pa dag sang bdag sra brkyang 'ding bar 'gyur gyis/_/dir khyed cag gis rang rang gi chos gos rnams so sor phyung la/_dge 'dun gyi nang du gshegs shig ces brjod par bya'o/_/de nas spos
[\[140b\]]
[\[140b.1\]]dang me tog dang /_bdug bas sra brkyang mchod de rgan pa'i mthar khyer la gzung ste/_dge 'dun btsun pa rnams gsan du gsol/_chos gos 'di ni dge 'dun gyi sra brkyang du bzhed de/_bdag ming 'di zhes bgyi ba yang sra brkyang 'ding bar bskos lags te/_sra brkyang 'ding ba bdag ming
[\[140b.2\]]'di zhes bgyi bas chos gos 'di dge 'dun gyi sra brkyang du 'ding bar 'gyur ro zhes de bzhin du lan gnyis lan gsum du brjod par bya'o/_/de nas dge 'dun gyis gnas brtan gyi mdun du bting lags so zhes brjod par bya'o/_/des kyang legs par bting ngo /_/shin tu bting ngo /_/'di la
[\[140b.3\]]rnyed pa dang phan yon gang yin pa de bdag gi yin no zhes brjod par bya'o/_/de bzhin du dge 'dun gsar bu'i bar du'o/_/sra brkyang 'ding bas sra brkyang thogs te/_bshang gci sa dang /_khyim du ba can du 'jug par mi bya'o/_/bla gab med pa la gzhag par mi bya'o/_/
[\[140b.4\]]mtshams kyi phyi rol du 'gro bar mi bya'o/_/gal te 'gro na yang gnas par mi bya'o/_/dgag dbye byas pa'i 'og tu gal te rgyal pos dbyar shol bor na/_dbyar ji ltar gnas pa bzhin du sra brkyang 'ding bar bya'o/_/dge 'dun bye na chos smra ba rnams kyis so/_/gal te gnyi gas bting na gnas kyis rnyed pa ni
[\[140b.5\]]chos smra ba rnams dbang ngo /_/chos gos ci 'dra ba gding bar bya zhe na/_dge 'dun gyi dbyar gyi nang logs kyi rnyed pa gang yin pa'o/_/gal te gos mang zhig rnyed na/_gcig gding bar bya'o/_/lhag ma ni dge 'dun gyi rnyed par 'gyur ba'o/_/gos ma spyad pa ste sar pa gang yin pa'o/_/ma spyad pa rung ba ste/_kha dog
[\[140b.6\]]ngan par byas pa gang yin pa'o/_/sar pa thog mar bting ba ni phyis mi gding ngo /_/gos gang zhag bcu ma 'das pa'o/_/snam sbyar dang /_bla gos dang mthang gos rnam pa thams cad du zin pa'o/_/ma zin pa ni bting ba nyid ma yin no/_/lnga'am lnga las lhag pa ni rung ngo /_/tshad pas chung ba ni bting ba nyid ma yin no/_/
[\[140b.7\]]bral phrad dang lhan pa can mi rung ngo /_/song nas 'ongs pa mi rung ste/_/dur khrod du khyer nas slar blangs pa gang yin pa'o/_/mthud ma can mi rung ste/_gos rigs mi mthun pa las byas pa gang yin pa'o/_/gos lhan pa chu bur can mi rung ste/_gos lhung bzed kyi snod lta bu gang yin pa'o/_/gos snam phran
[\[141a\]]
[\[141a.1\]]can mi rung ste/_gos snam phran du byas pa la glegs bu med pa gang yin pa'o/_/gos mtha' ma bskor ba mi rung ste/_gang rangs par ma bskor ba'o/_/rnying pa mi rung ste/_gang sngon bting ba'o/_/bzhag pa mi rung ste/_zhag bcu las 'das pa'am/_zhag gcig bral ba'am/_spang ba'i
[\[141a.2\]]gos thams cad do/_/shi ba'i chos gos mi rung ste/_shi ba'i byin pa gang yin pa'o/_/blings pa mi rung ngo /_/chos gos lnga po rnams rnyed pa dang /_phan yon med do/_/dus ma yin pa'i gos mi rung ste zla ba gsum tshun chad kyi'o/_/gang zag gi snam sbyar dang /_bla gos dang /_mthong gos mi rung ngo /_/dge
[\[141a.3\]]'dun la ma phul ba gzhan yang mi rung ngo /_/rung ba ma yin pa mi rung ste/_gang rang bzhin gyis mi 'os pa'o/_/ma bsngos pa mi rung ngo /_/mtshams kyi phyi rol du bsngos pa mi rung ngo /_/seng ba mi rung ngo /_/dbyar 'das nas rnyed pa mi rung ngo /_/gal te tshes bco lnga la rnyed pa glo bur du mang zhig lhags pa de dag tshes bcu
[\[141a.4\]]bzhir brtsi ba la rnyed pa gding du rung ngo /_/du ma rnyed pa yang rung ste/_zla ba lhag ma la rnyed pa'o/_/gang gi gding ba yin zhe na/_gang sra brkyang bting ba na 'dug pa'am/_'dun pa phul ba'o/_/rang bzhin du gnas pa de dag gis bting ba la rjes su yi rang bar bya'i/_gnas nas phyung bas ni ma yin no/_/gal te
[\[141a.5\]]rjes su yi rang na yang rjes su yi rang ba ma yin no/_/spangs pa rnams kyis rang bzhin du gnas pa'i gnas su gding ba bting ba ma yin no/_/gang zag bcu po rnams kyis bting ba ma yin te/_dbyar med pa dang /_dbyar ral ba dang /_dbyar phyi mar zhugs pa dang /_dbyar gzhan du gnas pa dang /_sra brkyang bting ba
[\[141a.6\]]na med pa dang /_spo ba spyod pa dang /_spo ba spyad zin pa dang /_mgu bar bya ba byed pa dang /_mgu bar bya ba byas pa dang /_bslab pa byin pa'o/_/dbyar gzhan du gnas pa'i gnas su dge tshul bcug ste/_bcu po 'di dag yod kyi phan yon med do/_/lnga po ni rnyed pa yang med phan yon yang med do/_/gnas
[\[141a.7\]]nas phyung ba gsum dang /_dbyar gzhan du gnas pa dang /_dge 'dun bye nas chos ma yin pa'i phyogs so/_/phan yon ci yod ce na/_zhag bcu las 'das pa med do/_/zla ba gcig las 'das pa med do/_/mtshan mo 'bral ba med do/_/stod g.yogs dang smad g.yogs nyi tshes ljongs rgyu zhing
[\[141b\]]
[\[141b.1\]]'gro ba dang /_gos rnams ma brtags pa ci tsam rnyed pa 'chang ba dang 'dus shing za ba med do/_/yang yang za ba med do/_/khyim gyi gnas su 'gro ba nyid dang /_rgyu ba la ltung ba med do/_/gos ji tsam du rnyed pa btsal du rung ngo /_/ston zla tha chungs nas brtsams te/_dpyid zla ra ba'i bar gyi rnyed pa ni
[\[141b.2\]]sra brkyang bting ba rnams kyi'o/_/'dir bslab par gzhag pa ni ma yin gyi 'di ni gnang ba'o/_/dbyung ba ji lta bu zhe na/_thog mar dpyid zla ra ba yar gyi ngo'i tshes bco lnga la sra brkyang 'ding bas tshe dang ldan pa dag_/sang sra brkyang 'byin par 'gyur gyi/_khyed cag gis chos gos rnams byin gyis rlobs
[\[141b.3\]]shig ces bsgo bar bya'o/_/nyi ma gzhan la dge 'dun thams cad kyis gsol ba dang gnyis kyi las kyis dbyung bar bya'o/_/chom rkun gyis bcom pa rnams kyi phyir ni sngar dbyung bar bya'o/_/rnyed pa yang bgos la bdag gi skal ba las ci dgar bgo bar bya'o/_/ma mo brgyad kyi bzhis sra brkyang
[\[141b.4\]]phyung bar 'gyur te/_song ba dang /_rdzogs pa dang /_nges pa dang /_nyams pa dang /_thos pa dang /_mtshams las 'das pa dang /_re thag chad pa dang /_phyung ba'o/_/de la song ba'i mtha' can gang zhe na/_chos gos zin pa dang /_ltos pa med pa dang /_yul rjes su lta ba'am/_gnas gzhan
[\[141b.5\]]ltar mtshams kyi phyi rol du 'gro ba'o/_/rdzogs pa'i mtha' can gang zhe na/_chos gos ma byas pa'am/_chos gos ma zin par chos gos kyi rnyed pa chags pa'i rgyud du gnas pas chags pas sam/_chags pa med pa'i rgyud kyang rung /_re ba yod dam re ba med pa'i bya ba zhig gi phyir ram/_tshol
[\[141b.6\]]ba'i phyir mtshams kyi phyi rol du song ste slar mi 'ong ngo /_/chos gos bya'o snyam du nges sam the tshom za yang rung ste 'di na'am/_der son pa na 'di snyam du slar mi 'ong ste/_'on kyang chos gos bya'o snyam pa'o/_/nges pa'i mtha' can gang zhe na/_'das ma thag pa bzhin du thams cad smos la de 'di snyam du
[\[141b.7\]]slar yang mi 'ong zhing chos gos kyang mi bya'o snyam du sems pa'o/_/nyams pa'i mtha' can gang zhe na/_/thams cad smos la de'i dus su rtsom zhing ste brtsams pa yang nyams pa'o/_/thos pa'i mtha' can gang zhe na/_thams cad smos la dge 'dun gyi sra brkyang phyung ba thos nas rjes su yi rang ba'o/_/
[\[142a\]]
[\[142a.1\]]mtshams las 'das pa'i mtha' can gang zhe na/_chos gos ma zin pa las slar 'ong ba la som nyi za bzhin mtshams kyi phyi rol du song ba las mtshams de mtshams las 'das pa nyid ni phyung ba'o/_/re thag chad pa gang zhe na/_slar mi 'ong zhing chos gos bya'o snyam ste song ba las chos gos kyi
[\[142a.2\]]re ba thams cad du chad pa'o/_/sra brkyang phyung ba nyid ni brgyad pa ste/_gal te 'ongs nas sra brkyang phyung ba na nyams su myong ba'o/_/dge 'dun bye ba na phyogs gang gis phyung ba de nyid kyi sra brkyang phyung gis gnyis pa ni ma yin no/_/de nyid kyi tshe btang ba de nyid kyi tshe gsol ba dang /_las ma bgyis
[\[142a.3\]]par phyung ba mchis lags sam/_bka' stsal pa/_yod de gal te tshes gcig la glo bur du mang zhing lhags pa rnams kyis tshes grangs brtsan par gso sbyong byed na sra brkyang phyung bar brjod par bya'o/_/thos pa'i mtha' can ni gal te chag pa med na de ltar dbyung ngo /_/gal te re ba yod de chos gos kyang byed
[\[142a.4\]]pa'i 'phro yin na rgyun chags pa yod pa zhes bya ste/_de nyid de la gnang ba'o/_/ci'i phyir sra brkyang zhes bya zhe na/_snying po yod pa dang /_brten pa'i phyir te/_de ltar chos gos de dge 'dun gyis chos gos byin gyis brlab pa 'dzin par nus pa'o/_/zhar la byung ba rdzogs so//_//zhag bcu'i bar du zhes bya ba ni
[\[142a.5\]]zhag bcu'i mtha'o/_/gos lhag pa zhes bya ba ni byin gyis brlabs pa dang /_de ma yin pa rjes su gnang ba las gzhan pa rung ba brtag par 'ongs pa gang yin pa'o/_/rung ba ni bcom ldan 'das kyis ma bkag pa'o/_/de la yo byad bcu gsum ni byin gyis brlabs pa ste/_snam sbyar dang /_
[\[142a.6\]]blo gos dang /_mthong gos dang /_gding ba dang /_sham thabs dang /_sham thabs kyi gzan dang /_rngul gzan dang /_rngul gzan gyi gzan dang /_gdong phyis dang /_g.yan pa dgab pa dang /_dbyar gyi gos ras chen dang /_yo byad kyi gos so/_/de dag ni rang rang gi sngags kyis byin gyis
[\[142a.7\]]brlab par bya ste/_chos gos bgyis lags pa rung ba kun du spyad par 'os pa 'di chos gos snam sbyar du byin gyis brlab po zhes de bzhin du lan gnyis lan gsum du bzlas so/_/de bzhin yo byad kyi gos kyi bar du brjod par bya'o/_/ma dras pa ni 'di ltar byin gyis brlab par bya ste/_ming 'di zhes
[\[142b\]]
[\[142b.1\]]bgyi ba dgongs su gsol/_bdag ming 'di zhes bgyi ba 'di chos gos chen por byin gyis brlabs te/_'tshal na snam phran dgu par bgyis te/_glegs bu phyed dang gsum par bgyi'o/_/bar chad ma byung na bkru'o/_/dra'o/_/brdeb po/_/kha bsgyur ro/_/gzungs gdab bo/_/bskyang
[\[142b.2\]]ngo /_/drub po/_/yang na 'di la lhan thabs su glan no/_/rkyen ji lta ba bzhin du bgyis te chos gos 'di rung ba kun du spyad par 'os pa'o zhes lan gnyis lan gsum du bzlas so/_/chos gos 'di bla gos su byin gyis brlabs te 'tshal na snam phran bdun pa dang /_glegs bu phyed dang
[\[142b.3\]]gsum par bgyi'o/_/bar chad ma byung na zhes bya ba nas chos gos 'di rung ba kun du spyad par 'os pa'o zhes bya ba'i bar du de bzhin du lan gnyis lan gsum du bzlas so/_/chos gos 'di mthang gos su byin gyis brlabs te/_'tshal na snam phran lnga pa dang /_glegs bu phyed dang gnyis
[\[142b.4\]]par bgyi'o zhes bya ba nas lhag ma ni snga ma bzhin no/_/rigs lnga dang lhan cig byin gyis brlab par bya'o/_/spu can dang stug po byin gyis brlab par mi bya'o/_/spu chung ba gang yin pa de dag byin gyis brlab par bya'o/_/stug po gang yin pa de dag ni sbyin bdag la yid brtan te bcang
[\[142b.5\]]bar bya'o/_/de las gzhan pa rjes su gnang ba gang zhe na/_'di lta ste/_rngul bsal ba'i phyir bal dang /_zar ma dang /_rtswa du gu la dang /_ras bal las byas pa rjes su gnang ngo /_/par tang khra bo ni skud pa sna bdun pa'o/_/de bzhin du spus 'khyud dang rnag zag pa'i lus phyi ba ste/_de
[\[142b.6\]]yang dus dus su bkru bar bya/_kha bsgyur bar bya'o/_/skra bzed pa yang ngo /_/gtur bu ni srid du khru gsum zheng du khru phyed dang do pa las nyis bltab tu byas te mtha' gnyis nas btsems la/_dbus su kha btod de mig khar rkud pas dra bar brgyu'o/_/gos gang yongs su spyad
[\[142b.7\]]dgos pa de dag ni kha logs su gzhag go/_/gzhan ni zhabs su gzhag go/_/sngas nang tshangs can ni srid du khru bzhi zheng du khru do pa las nyis bltab tu byas te btsems la shing bal rung bas dgong ngo /_/chos gos phrag pa'i phyogs su dri ma chags par gyur na phrag pa'i ngos ltos nyi gar lhan
[\[143a\]]
[\[143a.1\]]thabs su srid du khru phyed dang do zheng du mtho gang gi tshad tsam skud pa'i gzungs kyis sbyar bar bya'o/_/de yang dus dus su bkru bar bya'o/_/kha bsgyur bar bya'o/_/sbrang skyabs kyi ras ni bzhi dang gnyis pa'o/_/ngos thung ngu gnyis shing las brgyangs te/_ras khru bcu gnyis
[\[143a.2\]]pas kun dus dkri bar bya'o/_/chos gos gsum pas kyang khrus ras byin gyis brlabs te bcang bar bya'o zhes rjes su gnang ngo /_/'di dag las gzhan pa ni zin kyang rung /_ma zin kyang rung brtag par 'os pa ste de ni slob dpon dang bla ma dang mkhan po ste/_de dag gi bla ma gang yin pa dang /_
[\[143a.3\]]bla ma'i gnas lta bu ste/_bskur ste bya ba gang yin pa rnams kyi'o/_/gal te de'i tshul khrims dang /_thos pa dang /_dang ba la sogs pa yon tan chung bar ma gyur na tshangs pa mtshungs par spyod pa gzhan gyi ming gis brtag par bya'o/_/ma mo las kyang ris bdun la yang brtag par
[\[143a.4\]]bya'o zhes gsungs so/_/tshe dang ldan pa dgongs su gsol/_bdag ming 'di zhes bgyi ba'i gos lhag pa rung bar ma bgyis pa rung bar bgyi bar 'os pa 'di mkhan po'i lags par rung bar bgyi'o/_/mkhan po la yid brtan te bcang bar bgyi'o zhes de bzhin du lan gnyis lan gsum du bzlas
[\[143a.5\]]so/_/yid brtan pa ni rgya mtsho'i pha rol na 'dug pa la yang brtag par bya'o/_/gang la gos brtag pa des mi bskur ro/_/yid brtan pa shi na shi ba'i yo byad ces dge 'dun gyis byin gyis brlab par mi bya'o/_/rung bar bya ba'i phyir brtag gi sbyin par bya ba'i phyir ni ma yin no/_/yid brtan
[\[143a.6\]]pa shi na ji srid ma thos pa de srid du brtag pa de nyid do/_/thos nas gzhan la brtag par bya'o/_/lnga pa dang bdun pa yang brtag par bya'o/_/snam sbyar ni ma yin te/_gzhan gyi phyir ni bcang bar bya'o/_/brtag pa yang nyon mongs pa gnyis kyi gnyen por snang ste/_ma brtags pa
[\[143a.7\]]bsrel na 'gal tshabs can gyi nyon mongs par 'gyur ba dang /_mi 'chang na phongs pa'i nyon mongs par 'gyur ba'o/_/de gnyis kyis 'dod pa'i bde ba dang /_bdag dub pa la sbyor bas ltung bar 'gyur ro/_/chos gos kyi kun du spyod pa ni gang zag dang blang ba dang /_spang ba dang /_
[\[143b\]]
[\[143b.1\]]yongs su spang ba dang /_dran pa nye bar gzhag pa'o/_/gang zag ci 'dra bas chos gos lhag pa bcang bar bya zhe na/_'thob pa nyung ba dang /_bde ba bskyed pa dang /_lha las 'chi 'phos pas yid du 'ong ba 'dod pa dang /_na ba dang /_dri ma dang /_shig dang /_sro ma mang ba dang /_
[\[143b.2\]]'khrug pa mang ba'i yul na gnas pa dang /_zhal ta byed pa las kyi mtha' mang ba dang /_chos gos de la nyon mongs pa chung ba dang /_nyon mongs pa 'bring dang /_che ba so sor rtog pa'i stobs can gyis so/_/gang la blang bar bya zhe na/_dbul po gtong phod pas ni bstabs kyang blang
[\[143b.3\]]bar mi bya ste/_gang byin pa des de phongs par 'gyur ro/_/byin yang rten yod na mi blang ngo /_/khyim pa la ci lta ba bzhin du dge slong rnyed pa chung ngu las kyang de bzhin no/_/smyos pa gang ma la sogs pas ni shes pa las kyang mi blang ngo /_/gong ma la sogs pas shes pa'am/_rang gi
[\[143b.4\]]khyim nas byin pa las ni blang ngo /_/chom rkun pa g.yon can dang /_rab tu chags pa dang /_'thab mo la sred pa dang /_'thab mo sems pa dang /_rtag tu gnod pa'i las byed pa dang /_rtag tu gnod pa'i las sems pa dang /_rkun ma dang /_gshed ma dang /_'jig rten na shin tu smad pa
[\[143b.5\]]gdol ba dang /_g.yung po la sogs pa las blang bar mi bya ste/_de las gnod pa'i nyes pa 'byung zhing ma dad pa'i nyes par yang 'gyur ro/_/dge 'dun la sogs pas bdag gir byas pa zhig na zhal ta byed pa las blang bar mi bya'o/_/ci 'dra ba blang bar bya zhe na/_par sig gi yul
[\[143b.6\]]gyi la ba ni dge 'dun gyis blang gi_/gang zag gis ni ma yin no/_/la ba dang be'u ras ni gnyi gas so/_/ras bal gyi gos mi blang ngo /_/de bzhin du ba lang gi spu dang /_ko lpags kyi gos kyang mi blang ngo /_/dom la sogs pa'i pags pa 'chang ba la ltung ba med do/_/gzhan
[\[143b.7\]]gyi la spyod pa la ni ltung ba med do/_/kha cig na re gnas mal rjes su bsrung ba mi spang ba'i phyir pags pa'i gos dang /_rked chings bcang ba ci bder longs spyad par bya'o zhe'o/_/mtha' 'khob tu ko lpags bcang ste/_mchil lham rim pa gcig pa bya'i/_nyis rim dang sum rim
[\[144a\]]
[\[144a.1\]]ni ma yin no/_/gal te rdol na rdogs pas glan te bcang bar bya'o/_/li khar tshang tshing u shi ra/_/de bzhin grong dang nye ba'i grong /_/chu klung 'dam bu mda' rgyu ste/_/shar dang byang phyogs sogs rnams su/_/'di ni mtha' 'khob mtshan nyid do/_/yul
[\[144a.2\]]gyi dbus su ni ko lpags mig nang ste/_nye bar gzhag par mi bya/_byin gyis brlab par mi bya/_brtag par mi bya'o/_/rngon pa las dom lpags blang ba la ltung ba med do/_/blangs nas kyang dri gtsang khang gi sgor bca' ba'am/_rkang pa'i mthar ro/_/dom lpags thams cad ni mig la phan no/_/
[\[144a.3\]]khyim pa'i khyim du bting ba la 'dug par bya'o/_/nyal bar ni mi bya'o/_/gtsug lag khang du ni gnyi ga mi bya'o/_/gzhang 'brum na ba dom lpags spu gyen du bstan te 'dug pa la ltung ba med do/_/gro bzhin skyes bye ba nyi shu pa la brten te/_yul gyi dbus su mchil lham rim pa gcig pa
[\[144a.4\]]'chang du gnang ngo /_/rgan zhugs kyi phyir ma gnang ste/_mal cha dang stan rjes su bsrung ba'i phyir phyis yang rjes su gnang ngo /_/rim pa mang yang khyim pas longs spyad pa yin na bcang bar bya ste/_gang gom pa bdun nam brgyad bor ba ni khyim pas longs spyad pa yin no/_/krog krog dang /_khrig
[\[144a.5\]]khrig zer ba dang /_lug ru lta bu dang /_byang chub shing dang /_shing pa ta la'i lo ma lta bu dang /_gzhan yang khra khra bo dang /_nye bar bkra ba bcang bar mi bya'o/_/glang po che thams cad dang /_rta thams cad dang /_mche ba can thams cad dang /_seng ge dang /_stag dang /_gzig gi pags pa bcang bar
[\[144a.6\]]mi bya'o/_/de dag gi rgyus pas bcom par mi bya'o/_/gong gzungs su gtang bar mi bya'o/_/sna sbubs can dang /_rting sbubs can ma yin no/_/mgul chad du ma yin/_yu'u thung du ma yin/_sgro gu can du mi bya'o/_/mig brtul ba'i phyir dom lpags kyi mchil lham rjes su gnang
[\[144a.7\]]ste/_spu gyen du bstan par bya'o/_/gsegs su bcing pa rjes su gnang ste/_sna sbubs can dang /_rting sbubs can dang /_mgul chad dang /_yu'u thung yang de bzhin no/_/yul kha ba can du ni lham sgro gu can rjes su gnang ste/_gang na chu snod du chu 'khyag pa de yul kha ba can zhes
[\[144b\]]
[\[144b.1\]]bya'o/_/shing gi mchil lham bcang bar mi bya'o/_/rnyed pa blangs te bshang ba dang /_gci ba'i sar gzhag par bya'o/_/khyim gzhan du ni ltung ba med do/_/'od ma'i lo ma dang /_/rtswa muny+dza'i mchil lham bcang bar mi bya'o/_/tha gu'i mchil lham ma yin no/_/dreg nad can
[\[144b.2\]]la ni ltung ba med do/_/mchil lham la mkhas na yang de dben pa'i phyogs su bya'o/_/bsnyung dang /_gri gu bcang bar bya'o/_/zhar la 'ongs pa rdzogs te blang ba ni de lta bu'o/_/spang ba ni ci lta bu zhe na/_gong na srog chags rnams sril rnams sam/_be'us mi za ba dang /_g.yang du mi
[\[144b.3\]]ltung ba dang /_me dang chu dang /_rlung gis ma rung bar mi 'gyur ba dang /_chom rkun pas mi rku ba der gos gzhag par bya'o/_/ji skad du ba la rin po che bgos te/_dgon par 'gro bar mi bya'o/_/grong du nye bar gzhag go zhes gsungs pa lta bu'o/_/ba sha ka'i lo ma la sogs pa bting ste gdab
[\[144b.4\]]bar bya'o/_/dus dus su bskam par bya'o/_/sgo glegs med pa dang /_dge slong med pa'i gnas su dbyar nye bar gnas par mi bya'o/_/nye bar gnas na snam sbyar med par gong du yang 'gro bar mi bya'o/_/snam sbyar nye bar gzhag par rung ba rnam pa lnga ste/_dge slong dang bcas shing sgo
[\[144b.5\]]glegs dang bcas pa'i gnas dang /_char 'bab bam/_bab tu dogs pa dang /_chu klung rgal ba dang /_sra brkyang bting ba'i gnas dang /_snam sbyar gyi gnang ba thob pa'o/_/mtha' zegs na mtha' skor gyis glan zhing phyir bcos so/_/bsnyung tshems lta bu dag gis gzungs gdab bo/_/
[\[144b.6\]]'dug pa'i tshe shing dang /_rdo rtsub po dang /_sa rdul can gyi phyogs su zon yod par 'dug cing bsrung bar bya'o/_/gzhi med par sa la 'dug par mi bya'o/_/stan yang bya'o/_/rtswa la sogs pa'i chun po byas te ras kyi dum bus dkri bar bya'o/_/las byed pa na rdzab dang rdul gyis mi phog
[\[144b.7\]]par bsrung ngo /_/'gro ba na tsher ma dang /_tshang tshing las bag bya zhing sham thabs kyang ha cang mi 'jol/_ha cang mi dkri bar bsrung bar bya'o/_/dri ma chags sam/_snum gyis phog gam/_mi gtsang bas phog bkru bar 'os na bkru'o/_/drub bam kha bsgyur bar 'os na drub bo/_/kha bsgyur
[\[145a\]]
[\[145a.1\]]ro/_/las byed pa'i tshe snam sbyar mi bgo'o/_/rtswa la sogs pa mi gzhug go/_/nye bar mnan nas 'dug par mi bya'o/_/nyal bar mi bya'o/_/sha mthang la reg par mi bya'o/_/dus gsum du bgo bar bya ste/_bsod snyoms la 'jug pa dang /_zan za ba'i gnas dang /_mchod rten la phyag 'tshal ba'i
[\[145a.2\]]dus su'o/_/bla gos ni ci bder spyad de/_/'on kyang de'i steng du 'dug par mi bya/_nyal bar mi bya'o/_/so sor gding ba med na yun ring du mi nyal bar bya ste/_cung zhig nyal bar bya'o/_/gar bab tu nyal bar mi bya'o/_/gang rmi lam gnod pa mang ba des ni ras kyi 'og tu ras mas dkri
[\[145a.3\]]par bya'o/_/chos gos rnams mi gtsang ba'i phyogs su gzhag par mi bya'o/_/thabs gzhan yod na khur lci ba mnan par mi bya'o/_/be'u ras dang /_la ba spu can nang du bstan te bgo bar bya'o/_/gzhan du na de bzhin du spyad do/_/de bzhin du shig la sogs pa'i nye bar 'tshe ba
[\[145a.4\]]spang ba'i phyir ni rung ngo /_/spyad pa ma yin pas cung zad kyang spyad par mi bya'o/_/chos gos gsum ni de'i rang gis spyad pas spyad par bya'o/_/dus dus su chos gos blta bar bya'o/_/gang yid brtan pa de la gzhag par bya'o/_/spang ba ni de lta bu'o/_/yongs su spang bar bya ba mi lta bu zhe na/_
[\[145a.5\]]de'i ngo bos chos gos la chags pas sems g.yengs par 'gyur bas/_chos gos mang po la chags pas gos lhag pa spang bar bya'o/_/chos gos bzang po la chags pas phyag dar khrod bgo bar bya ste/_gzhan ni dor bar bya'o/_/gos 'jam po reg pa la chags pas bal gos
[\[145a.6\]]bgo bar bya'o/_/gzhan dor bar bya'o/_/phyag dar khrod pa dang /_dur khrod pas kyang gos dge 'dun gyi dngos po bzang po spang bar bya ste/_dar dang za 'og gi stan la sogs pa spyad par mi bya'o/_/dur khrod kyi gos gyon te gtsug lag khang du 'jug par mi bya'o/_/mchod rten la phyag
[\[145a.7\]]mi bya'o/_/gal te phyag 'tshal na 'dom gang khor yug pha zad nas bya'o/_/dge 'dun gyi gtsug lag khang gi mal cha dang stan la spyad par mi bya'o/_/dge 'dun gyi nang du 'dug par mi bya'o/_/khyim pa lhags pa rnams la chos bstan par mi bya'o/_/khyim rnams su 'gro bar mi
[\[145b\]]
[\[145b.1\]]bya'o/_/gal te 'gro na sgo khar bsdad par bya'o/_/gal te nang du zhugs shig ces zer na bdag ni dur khrod pa'o zhes brjod par bya'o/_/gal te nang du song zhes zer na 'gro bar bya'o/_/ma bsgo bar stan la 'dug par mi bya'o/_/don gyi dbang gsum mthong nas sbyangs pa'i
[\[145b.2\]]yon tan yang dag par blang bar bya ste/_gang nyon mongs pa des gnod pas kun nas nyon mongs pa spang ba'i phyir dang /_yo byad bsnyungs pa'i don dang /_skye bo phyi ma rnams la snang ba byas par 'gyur ba'o/_/dang po ni gdon mi za bar bya'o/_/chos gos ma dras par grong du 'jug par mi
[\[145b.3\]]bya'o/_/ma mdud par ma yin no/_/de 'dra ba'i rkyen cig byung na ma gtogs so/_/ma dras par khyim gyi nang du 'dug par mi bya'o/_/de 'dra ba'i rkyen cig byung na ma gtogs so/_/de bzhin du kun du rgyu ba'i khyim du yang ngo /_/kun du rgyu rnams phyi rol du byung zin pa la ni ltung ba med do/_/
[\[145b.4\]]sham thabs ska rags kyis ma bcings par grong du 'jug par mi bya'o/_/yongs su spang bar bya ba ni de lta bu'o/_/dran pa nye bar gzhag pa ci lta bu zhe na/_nye bar gzhag pa dang /_yongs su spyad pa dang /_dran pas gzhan gyi la yongs su spyad de/_bdag gos rnams la yo byad bsnyungs par
[\[145b.5\]]bya'o snyam du/_dus dus su de ltar dran pa nye bar gzhag par bya'o/_/thams cad du ci skad bstan pa'i tshul du ma byas na thams cad la nyes byas so/_/de las 'das par zhes bya bas ni zhag bcu'i skya rengs shar ba'i dus las gzhan du'o/_/'chang na zhes bya ba ni ma brtags pa'am/_byin
[\[145b.6\]]gyis ma brlabs pa'o/_/spang ba'i ltung byed do zhes bya ba ni dngos po de spangs nas ltung ba bshags par bya ba'o/_/de la ltung ba ci ltar 'gyur zhe na/_tshes gcig la gos gcig gam mang po zhig rnyed kyang rung zhag bcu tshun chad du byin gyis brlab par bya/_gtad par bya/_rnam par
[\[145b.7\]]brtag par bya'o/_/gzhan du zhag bcu gcig ba'i nyin par spang bar 'gyur ro/_/tshes gcig la rnyed la/_tshes bcu'i bar du dus kyis chod nas gzhan yang gcig gam mang po zhig rnyed kyang rung /_snga ma'am/_phyi ma gcig ni byin gyis brlab par bya'o/_/gzhan du ni rkyen ji lta
[\[146a\]]
[\[146a.1\]]ba bzhin du bya'o/_/rnam pa gzhan du zhag bcu gcig pa'i nyin par snga ma'i rgyud kyis spang bar 'gyur ro/_/brtags pa la ma brtags par 'du shes na ltung bar 'gyur ro/_/spang bar ni ma yin te/_chad pa'i las med do zhes bya ba'i tha tshig go/_/gzhan gyi
[\[146a.2\]]la bdag gir 'du shes te ma brtags pa yang de bzhin no/_/ma brtags pa la brtags par 'du shes pa la ltung ba med do/_/de bzhin du brtags pa la brtags par 'du shes pa la yang ngo /_/ma brtags pa la ma brtags par 'du shes sam/_yid gnyis za na yang
[\[146a.3\]]spang bar 'gyur ro/_/brtags pa la yid gnyis za na nyes byas so/_/med pa la yod par 'du shes na nyes byas so/_/yod pa la med par 'du shes na ltung ba med do/_/dkon mchog gsum la sogs pa'i rgyu mtshan du 'chang ba la ltung ba med do/_/sbyin bdag
[\[146a.4\]]gis 'di nga'i yin gyis ci dgar gyis zhes bsgo ste ma brtags pa dang /_zhag 'di snyed cig na byin gyis brlab bo snyam du bsams na de tshun chad du ltung ba med do/_/ma bsams na nyin re nyin rer nyes byas re re'o/_/brjed de zhag bcur ma lon par bcangs pa dang /_rkyen ji lta
[\[146a.5\]]ba bzhin du bya'o snyam du mngon par 'dus byas nas zhag bcu tshun chad du 'chang ba la ltung ba med do/_/'ga' zhig la bsngos pa las bdag gir byas la/_nyon mongs pa mang ba chags pa'am zhe sdang ba'am/_'ga' zhig la gti mug pa'am/_bstan bcos ngan pa la sogs pa
[\[146a.6\]]sems pa'i skyon dang /_nyon mongs pas drangs pas brjod de/_ma brtags na dngos gzhi'o/_/de bzhin du nyon mongs pas zil gyis non pas drangs pa'i ma gus pa la yang ngo /_/kha cig na re las dang po ma yin pa'i mi shes pa la nyes byas so/_/bla ma la ni bsdam par bya'o/_/
[\[146a.7\]]de bzhin du de las gzhan pa'i bag med pa la yang ngo zhe'o/_/gang zag brtags par mi 'os pa dang /_dang ba dang ldan pa'i sems nye bar ma bzhag pa la nyes byas so/_/gang cig kho nar bslab pa la mi gus pa la sogs pa'i ltung ba su la yod pa de la gnang ba med do/_/rgyu'am
[\[146b\]]
[\[146b.1\]]spun nam gnyi ga'am/_rnga mo'i bal la sogs pa dang bsres pa dang /_rung ba ma yin pa'am/_thags su ma btags pa ni zhag bcu las 'das na nyes byas so/_/de thams cad ni chos gos dang /_mal cha dang /_stan dang ldan pa rnams la yang brjod par bya'o/_/gang gis spang ba
[\[146b.2\]]sril la sogs pas zos sam tshig gam brlag pa des ltung ba 'ba' zhig bshags par bya'o/_/de'i dum bu gang yin pa de dag ni spang ba mi 'thob pa'o/_/de nyid de dag gis byin gyis brlab pa'o/_/'di thams cad ni spang ba rnams la brjod par bya'o/_/gal te zhag bcu ma lon pa
[\[146b.3\]]tshun chad du brlag gam chud zos na spang ba med do/_/de bzhin du chung ba yang ngo /_/long bas thos sam/_/lag pa'am/_pang bar gzhag la 'di bdag gi yin no snyam pa'i 'du shes byung na rnyed pa zhes bya ste/_de nas bgrang bar bya'o/_/'on pa ni mthong nas te/_de ni bye brag go/_/
[\[146b.4\]]smyos pa ni nam rang gi sems rnyed pa nas so/_/rnyed na zhag lnga lon te/_sems 'khrugs na rang gi sems rnyed pa nas zhag bcur bgrang ngo /_/gos lhag pa zhag bcu las 'das par 'chang yang spang ba'i ltung bar mi 'gyur ba yod dam/_/yod de mu bzhi'o/_/mu dang po ni brtags par
[\[146b.5\]]'du shes pa'o/_/mu gnyis pa ni de ma yin pa yang spang ba thob pa'o/_/gsum pa ni nyon mongs pas drangs pa'i ma gus pa dang /_dran pa nyams pas so/_/bzhi pa ni zhag bcu nyid na brtag par byed pa'o/_/mu bzhi po de dag ni bslab pa'i gzhi thams cad la mtshan nyid brtag cing
[\[146b.6\]]brjod par bya'o/_/spang ba dang po'o//_//'dul ba bsdus pa/_bam po lnga pa/_mnyan yod na dge slong mang po la brten te stod g.yogs dang /_smad g.yogs dang bcas pas 'gro zhing ma sbas la/_su dag la gzhag pa de dag kyang bya ba mang du gyur pas dgab pa'i
[\[146b.7\]]gzhi'i dbang du mdzad nas 'gal tshabs can dang phongs pa'i nyon mongs pa dag gis gnyis pa bcas pa'o/_/gzhi dang nyon mongs pa 'di dag ni brgyad po rnams la yang blta bar bya'o/_/dge slong chos gos zin pa sra brkyang phyung na zhes bya ba ni dge slong chos gos zin la
[\[147a\]]
[\[147a.1\]]sra brkyang ma phyung ba yod de zhes mu bzhi'o/_/gsum las zhes bya ba ni snam sbyar dang /_bla gos dang /_mthong gos byin gyis brlabs pa las so/_/de las gzhan pa byin gyis brlabs pa bdag la ni 'bral ba med do/_/gding ba la 'bral ba med du zin kyang de med
[\[147a.2\]]par gtsug lag khang gzhan du 'gro bar mi bya'o/_/nyin mo gnas pa dang /_spyod yul la ni ltung ba med do/_/de nyid slar ldog go snyam ste song ba las gal te son pa dang /_bya ba zhig gis thogs par gyur na brnyas te nyal bar bya'o/_/bla gos gding ba ni cho ga ji lta ba bzhin no/_/
[\[147a.3\]]mtshams kyi phyi rol du 'bral bar byed na zhes bya ba ni gzhan du skya rengs shar ba ste/_de song ngam chos gos gzhan du khyer ba'o/_/'bral ba ni rnam pa gsum ste/_bzhag pa dang 'bral ba dang /_brjed de 'bral ba dang /_spyad pa dang bral ba'o/_/de la dang po ni phyogs de lta bu
[\[147a.4\]]zhig tu bzhag pa las mi snang bar gyur pa'am/_de nas rkun pos khyer ba'o/_/gnyis pa ni der bzhag pa las bsams kyang gar bzhag mi dran pa'o/_/gsum pa ni phyogs de lta bu zhig tu song ba las gang du skya rengs kyis chod de de'i nyin mo gos spyad ma nus pa'o/_/
[\[147a.5\]]phyogs de lta bu zhig tu 'gro la/_der chos gos rnyed grang snyam du bsams nas bral ba la ni ltung ba med do/_/de nas rnyed du zin kyang chos gos dras pa gcig nges par khyer bar bya'o/_/gal te grong du mi 'jug na ma khyer na yang ltung ba med do/_/dge 'dun gyis gnang ba ma gtogs te zhes
[\[147a.6\]]bya ba ni 'phags pa shA ri'i bu dang /_'od srungs chen po las brtsams te/_snam sbyar gyi gnang ba rjes su gnang ba'o/_/rgan po rgas sam rid pa dang /_nad pa sbyor mi nus pa la'o/_/de la ltung ba ji ltar 'gyur zhe na/_chos gos kyi gnas khyim gcig pa la sogs pa lnga bcu rtsa brgyad do/_/
[\[147a.7\]]bar sdom ni/_khyim gcig pa dang khyim gnyis dang /_tshogs dang rtsig pa rib ma dang /_'obs kyi nyer kor dag dang ni/_/grong khyim tshong khang tshong rdal dang /_/dgra gang g.yul dang g.yul tshoms dang /_/mu stegs 'khor lo shing rta dang /_/gru dang kun dga' shing
[\[147b\]]
[\[147b.1\]]ljon dang /_/nye ba 'khor gyis zhus pa'o/_/de re re yang rnam pa bzhir sbyar bar bya ste/_de las nye ba 'khor gyis zhus pa'i gnas gsum ni ma gtogs so/_/de la khyim gcig pa'i grong ni ri khrod pa la sogs te/_de'i nyen kor ni nang thams cad dang /_phyi rol
[\[147b.2\]]'dom gang dang gang du nges par rtag tu bya ba rnams byed pa'o/_/thams cad du yang khyad par med de tshul de bzhin no/_/gang la khyad par yod pa de ni brjod par bya'o/_/de bzhin du khyim gnyis dang /_khyim gyi tshogs kyang ngo /_/gang sgo tha dad du 'dug pa de nye
[\[147b.3\]]'khor so so ba ste/_thun mong ba ci yang med pa'o/_/rtsig pas bskor ba'i nye 'khor ni bya gag sbur ba las gang du babs pa 'am/_/skyes bu rang bzhin gyis ngo tsha dang ldan pa phyi rol du bshang ba'i sar 'gro ba'o/_/rib mas bskor ba ni skas khru bcu gnyis pas gang du phyin
[\[147b.4\]]cing slebs pa'am/_smyig ma'i shar bas bkang ba'i shing rtas bskor ba'o/_/'obs kyis bskor ba la ni gang du ba lang dang /_ra lug gi rmig pas bslang ba'i rdul gang du babs pa'am/_phyag dar gyi phung po'i steng du pho ba las bang ba rags pa 'dril ba gang du
[\[147b.5\]]chags pa'o/_/grong nye 'khor gcig pa ni gang na skyed mos tshal gcig pa dang /_'dun sa dang /_lha'i gnas tha mi dad pa'o/_/de bzhin du grong rab tu mang po nye 'khor gcig pa yang ngo /_/grong nye 'khor tha dad pa ni gang na skyed mos tshal mang po yod la sgo thun
[\[147b.6\]]mong ba'o/_/de bzhin du grong rab tu mang po nye 'khor tha dad pa yang ngo /_/de la thun mong cung zad kyang med do/_/de bzhin du khyim gyi sbyar ba yang ngo /_/de bzhin du tshong khang dang /_tshol rdal dang /_dgra gang dang /_g.yul dang g.yul tshoms dang /_mu stegs can gyi khyim
[\[147b.7\]]dang /_'khor lo byed pa'i khyim ste/_gang du gdugs la sogs pa byed pa'o/_/shing rta dang /_gru dang /_kun dga' ra ba dang /_shing ljon pa yang ngo /_/mu bzhir brjod par bya ste/_sgo dang /_stan bzang po dang /_ya gad dang /_g.yul gyi lte ba dang /_
[\[148a\]]
[\[148a.1\]]sgo dang /_lha'i gnas dang /_rgyal mtshan dang /_kha lo bsgyur ba'i stan dang /_gru gdong dang /_khron pa dang /_rtsa ba yang thun mong ba ste/_go rims bzhin du brjod par bya'o/_/gang mi gcig gi'am/_spun rnams nor ma bgos pa ni nye 'khor gcig pa'o/_/
[\[148a.2\]]bzlog pa ni nye 'khor tha dad pa'o/_/mu stegs can gyi khyim na gang lta ba tha dad pa dang /_slar bzlog pa'o/_/shing ljon pa yal ga dang /_'dab ma 'brel ba dang /_bzlog pa'o/_/g.yul dang shing ljon pa'i nye 'khor gyi khyad par ni gang du 'bru 'phyar ba las rlung gis khyer
[\[148a.3\]]ba'i phub ma gar lhung ba'o/_/dpyid kyi zla ba tha ma'i nyi ma phyed pa'i grib ma dang /_rlung gis ma bskyod pa'i 'dab ma dang /_char pa chad nas thigs pa chen po sa la gar lhung ba'o/_/spos kyi tshong khang ma gtogs pa gzhan thams cad ni tshong khang du blta bar bya'o/_/gnas
[\[148a.4\]]de dag las dge slong gi nang ngam/_nye 'khor du chos gos bzhag la/_gnyi ga las gzhan du skya rengs shar na spang ba'o/_/skya rengs ma shar gyi bar du nyes byas so/_/gnyi ga las gang du yang rung skya rengs shar na nyes pa med do/_/mtshams ma bcad pa la 'gro na
[\[148a.5\]]'dom bzhi bcu rtsa dgu'i bar du nye 'khor ro/_/'greng ba dang /_'dug pa dang /_nyal ba la ni 'dom gang ngo /_/mtshams gnyis kyis mtshams su nyal bar byed na chos gos kyi mtha' lus las ma bral ba'o/_/chos gos dang mi 'bral ba'i mtshams sam/_
[\[148a.6\]]phyi rol gyi sa la bzhag ste nam mkha' la 'dug gam/_/go bzlog kyang rung ste bral ba zhes bya'o/_/mtshams ma bcad pa'i gnas su rtsig pas bskor ba dang /_'obs kyis bskor ba las 'das na 'bral ba'o/_/rnam par nges pa ni nyon mongs pa mang zhing
[\[148a.7\]]des ma gus pa las spang ba'o/_/mi shes na nyes byas so/_/de'i mkhan po la sogs pa rnams kyi'ang nyes byas so/_/lung du mi ston pa'i sems kyis bag med par byas pa ni nyes byas nyid do/_/dge ba la sbyor bas brel te byung na ltung ba med do/_/med pa dang
[\[148b\]]
[\[148b.1\]]phrogs pa yin pa la bral lo snyam du shes na nyes byas so/_/yod pa la ma bral bar 'du shes na ltung ba med do/_/gzhan bskur ro snyam pa las gzhan khyer na ltung ba med do/_/rang gi snyam pa las gzhan gyi khyer ba la ltung ba med do/_/ma khyer ba las khyer ro snyam pa
[\[148b.2\]]dang /_bral ba las ma bral bar 'du shes pa la ltung ba med do/_/ma bral ba la bral bar 'du shes pa dang /_blangs pa las ma blangs par 'du shes na ltung ba ste/_spang ba ni ma yin no/_/ma blangs pa la ma blangs par 'du shes pa dang /_bral ba la bral bar
[\[148b.3\]]'du shes na spang ba'o/_/ma bral ba las yid gnyis za na nyes byas so/_/sangs rgyas dang chos dang dge 'dun dang bla ma dang /_bla ma'i gnas lta bu rnams kyi don lhag pa zhig gi phyir brel te/_bral ba la ltung ba med do/_/de bzhin du kha cig la snying rje ste/_sdug bsngal
[\[148b.4\]]chen po las thar bar byed dam/_kha cig la nyon mongs pa chen po las bral bar byed pa'ang de bzhin te/_de dag ni kha cig gis 'dod do/_/'phrog par rig gam bar chad brgyad po rnams la bral ba la ltung ba med do/_/gang du deng nyid du phyir ldog go snyam ste song na gal te
[\[148b.5\]]song ba las de 'dra ba'i don zhig byung na snga ma sems kyis btang la brnyas te chos gos gsum du byin gyis brlab po/_/ci ste kha dog bsgyur ba'am dras pa med na yang de las gzhan pa la yang byin gyis brlab par bya'o/_/gang phongs pa'i rjes su gnang ba de bde bar gnas skabs su
[\[148b.6\]]mi bya'o/_/dge 'dun gyi yang byin gyis brlab tu rung ste gal te de dang bral na ltung ba 'ba' zhig bshags par bya'o/_/lam gyi mtshams non te skya rengs shar ba la ltung ba med do/_/de nyid zhag bcu 'das la de nyid mtshan mo 'bral bar 'gyur ba mchis sam/_yod de rgyun
[\[148b.7\]]rjes su 'bral ba yod pa dang /_zhag bcu pa'i nyin par rnyed pa byin gyis brlabs pa ni bral ba'o/_/dge slong ma la ni chos gos lnga'i 'bral ba'o/_/gal te shing yal ga rnams 'dab 'brel na rgyang grags gcig gi bar du yang ltung ba med do/_/spang ba gnyis ba'o//_//
[\[149a\]]
[\[149a.1\]]mnyan yod du dge slong mang po la brten te zla ba gcig las 'das kyang chos gos rnams 'chang bas na gsum pa bcas so/_/rnyed la zhes bya ba ni gzhan las so/_/dus ma yin pa'i gos zhes bya ba ni sra brkyang bting ba'i gnas na ston zla tha chungs nas
[\[149a.2\]]brtsams te dpyid zla ra ba'i bar dang /_sra brkyang ma bting ba ni ston zla tha chungs nyid gos kyi dus so/_/de las gzhan pa dus ma yin no/_/chos gos lhag pa yongs su kha mi langs pa 'ga' zhig rnyed pa de ni dus ma yin pa'i gos so/_/'dod na zhes bya ba ni gal te
[\[149a.3\]]de las blang ngo snyam du sems pa'o/_/gzhag par bya'o zhes bya ba ni bcang bar bya'o/_/gos la re ba yod na zhes bya ba ni ma la sogs pa'am/_slob dpon la sogs pa'am/_lo lnga pa la sogs pa las rnyed du re ba'o/_/kha cig ni mi langs
[\[149a.4\]]ba 'dis langs par brje'o zhes sems so/_/mi langs la kha ma langs pa zhes bya ba ni lhag ma bsgrubs nas langs par bya'o snyam pa'o/_/dge slong gis gos sngon po'am/_ser po'am/_dmar po'am/_stug po'am srab mo'ang rung tshes gcig la rnyed la/_des de'i mi
[\[149a.5\]]langs te/_re ba med kyang rung ste/_'di dang 'dra ba zhig rnyed na bya'o snyam nas des de gzhag go/_/tshes bcu tshun chad re ba las gal te rnyed de bcu las na spang ba'o/_/zla ba gcig tshun chad rnyed pa'i nyi ma las 'das na spang ba'o/_/gzhag par bsams pa
[\[149a.6\]]de'i bsam pa de nyams par gyur pa dang /_'gyangs pa dang /_nyam chung bar gyur tam/_ma thob bam/_med par gyur pa yang ma yin te/_zla ba gcig tshun chad du rnyed pa 'das na spang ba'o/_/gal te re ba de yongs su chad na zhag bcu las 'das pa dang ltung ba'o/_/ma
[\[149a.7\]]chad na yang gal te zla ba gcig tshun chad du rnyed na'o/_/gal te zla ba gcig tshun chad ma rnyed la/_rnyed na yang zla ba gcig las 'das na spang ba'o/_/gang la chos gos gsum yongs su rdzogs par med pa des ni ring na zla ba gcig tu gzhag par bya'o/_/gzhan gyis ni
[\[149b\]]
[\[149b.1\]]ma yin no/_/gos la rnam pa gnyis te gang rgyud brtags pa ma bgos pa sar pa dang /_gang dus gsum du gang yang rung ba'i zla ba de dag tu gzhan longs spyad pa'o/_/gos la rnam pa lnga ste/_sbyin bdag yod pa ste/_gang gis sbyin bdag tu shes pa dang /_sbyin bdag med pa
[\[149b.2\]]dang /_gang gis mi shes pa dang /_khyer nas slar 'ongs pa ste/_gong dur khrod du khyer nas slar khyer te 'ongs pa dang /_dur khrod kyi steng gang dur khrod du bor ba yongs su 'dzin pa med pa dang /_phyag dar khrod dang lnga ste/_de la yang rnam pa lnga'o/_/lam po che'i phyag dar khrod dang /_
[\[149b.3\]]chu ngogs kyi dang /_dgon par bor ba dang /_mi gtsang ba'i phyag dar khrod dang /_zhigs pa dang lnga ste zhigs pa ni gang shin tu rnyings pa'o/_/gzhan yang lnga ste/_be'u dang /_byi ba dang /_sril gyis zos pa dang /_mes tshig pa dang /_ma ma'i gos dang lnga'o/_/ci ste ma
[\[149b.4\]]bgos pa rnyed la nus na bkru ba la sogs pa byas te snam sbyar ni nyis rim dang gding ba'ang nyis rim du bya'o/_/bla gos ni chig rkyang dang /_mthang gos kyang chig rkyang du bya'o/_/ma bgos pa las snam sbyar dang /_gding ba sum rim dang /_bla gos dang /_mthang gos nyis rim du bya'o
[\[149b.5\]]snyam na nyes byas so/_/zhag bcu gcig lon na spang ba'o/_/gzhan du sbyar ro snyam nas rim pa gnyis pa phyin nyes byas so/_/zhag bcu gcig 'das na spang ba'o/_/ci ste bkrus shing btsos te 'di nyid du slar sbyar ro snyam du bsams nas phye na ni ltung ba med do/_/phye bas de zhag
[\[149b.6\]]bcu gcig pa las 'das na spang ba'o/_/des dgos pa zhig rnyed na snam sbyar dang gding ba ni bzhi rim du bya'o/_/bla gos ni nyis rim dang /_mthang gos kyang nyis rim ste/_de la yang sbyar ba dang /_phye ba yang snga ma bzhin te/_ci ltar rigs pa bzhin du sbyar
[\[149b.7\]]ro/_/chos gos la nges par byas pa rnam de bzhi'o/_/phyag dar khrod kyi ni ci tsam chog par bya'o/_/chos gos ngan pa dang /_chung ba la ni lhag par glan no/_/snam sbyar gyi rnam pa ni dgu ste/_dgu pa dang /_bcu gcig pa dang /_bcu gsum pa dang /_bco
[\[150a\]]
[\[150a.1\]]lnga pa dang /_bcu bdun pa dang /_bcu dgu pa dang /_nyi shu rtsa gcig pa dang /_nyi shu rtsa gsum pa dang /_nyi shu rtsa lnga pa'o/_/dang po gsum ni glegs bu phyed dang gsum pa'o/_/gnyis pa'i gsum ni glegs bu phyed dang bzhi ba'o/_/gsum pa'i gsum ni glegs
[\[150a.2\]]bu phyed dang lnga par bya'o/_/snam sbyar yang de bzhin du sbyar bar bya'o/_/de phan chad ni tshem bu'o/_/chos gos snam sbyar la rnam pa gsum ste/_chen po ni lnga dang gsum pa'o/_/chung ngu ni phyed dang lnga dang phyed dang gsum pa'o/_/'bring ni de gnyis kyi bar ro/_/bla gos
[\[150a.3\]]ni rnam pa gsum ste/_chen po la ni lnga dang gsum pa'o/_/chung ngu ni phyed dang lnga dang gsum pa'o/_/chung ngu ni phyed dang lnga dang gsum pa'o/_/'bring ni de gnyis kyi bar ro/_/de bzhin du mthang gos la yang rnam pa gnyis te/_lnga dang gnyis dang bzhi dang gnyis so/_/byin gyis brlabs pa'i nang na tha
[\[150a.4\]]ma gang zhe na/_gang 'khor gsum khebs pa'o/_/spang ba'i nang na tha ma gang zhe na/_gang khru gang khor yug pa'o/_/lus che la khru thung na lus kyi tshad du chos gos bya'i/_khru'i tshad du ni ma yin no/_/slar bzlog pa yang de bzhin no/_/gang la tshad bzhin gyis mi lang
[\[150a.5\]]na/_des ral kha dpung chad du byas la bcang bar bya'o/_/ji skad gsungs pa'i tshad las che'am chung ngus byas te 'chang na nyes byas so/_/tshad las chung ba zhig zla ba gcig las 'das par bzhag na nyes byas so/_/gsum pa'o//_//mnyan yod na
[\[150a.6\]]ste/_'char kas khu bas ma rung pa'i gos rnying pa dge slong ma sbed ma la 'khrur bcug pa'i phyir phyin pa dang /_des kyang khu ba de blugs pa na 'gal tshabs can gyi nyon mongs pa dag yongs su spang ba'i phyir dang /_'di ltar sgo de nas shin tu 'jug par mthong ba dang /_
[\[150a.7\]]phongs pa'i nyon mongs pa yongs su spang ba'i phyir yang 'di ltar nye du la rjes su gnang ba dang /_gzhan dag ma dad pa'i nyon mongs pas nyes par 'gyur ba yongs su spang ba dang /_rkyen la brtan pa'i nyon mongs pa dag la yongs su spang ba'i phyir dang /_phyi phyir
[\[150b\]]
[\[150b.1\]]phrad pa'i rkyen gyis 'dod chags 'byung bar ma gyur cig ces bya ba'i phyir bzhi pa bcas so/_/nye du ma yin pa zhes bya ba ni ma'i pha dang /_ma'i pha zung rgyud las bdun pa tshun chad ni nye du'o/_/phan chad ni nye du ma yin no/_/'di lta ste dper na ma dang /_bu mo dang /_ma dang /_
[\[150b.2\]]pha'i rgyud dam/_sru mo'am/_sring mo'am/_tsha mo'am/_ne ne mo'am/_gang khyod nga'i ma'o zhes mar gzung ba dang /_khyod nga'i sring mo'o zhes bya ba la sogs pa dang /_gang rgan pa'am/_nad kyis yun ring du nyen te rid cing kha dog gyur pa'am shes pa'am yon tan du ldan
[\[150b.3\]]pa yang rung des kyang dge slong de yon tan du ldan pa'am/_slob dpon nam/_de'i mkhan po'am/_bla ma'i gnas lta bu'am/_lhan cig gnas pa'i nye du ma 'am/_slob mar gyur pa'am/_dge 'dun gyis de la khyed cag gi 'di ltar bya'o zhes chad pa'i las byed du bcug kyang
[\[150b.4\]]rung ba de nyid de 'dra ba'i bzo bslab par gyur tam/_rgan pa nas brtsams nas ci ltar 'di dag gis kyang nye du bzhin du de la ltung ba med do/_/dge slong ma zhes bya ba ni bsnyen par rdzogs pa'o/_/dge slong mar gtogs pa thams cad la yang brjod par bya'o/_/gos rnying pa zhes bya ba ni
[\[150b.5\]]bdag gi ste/_rung ba dus su byin gyis brlabs pa ste/_bal dang /_zar ma dang /_ldum bu sha na dang /_ras bal dang /_rtswa du gu la dang /_rtswa ko tam pa dang /_nyi 'og gi gos te/_so sor phye ba'o/_/khra khra bo la sogs pa yang de bzhin te nyes byas so/_/'khrur zhes bya ba ni tha na chu'i nang du bcal
[\[150b.6\]]ba'o/_/de bzhin du 'ji ba la sogs pas reg pa bkrus na yong ngo /_/'tshed ces bya ba ni tha na tshon gyi nang du lhan cig bcal ba'o/_/bcag ces bya ba ni tha na lag mthil du brdabs pa'o/_/nye du ma yin pa la nye du ma yin par 'du shes sam yid gnyis za na yang 'khru ba la sogs pa gang yang
[\[150b.7\]]rung ba byed du bcug na spang ba'i ltung byed do/_/nye du la nye du ma yin par 'du shes sam yid gnyis za na'ang rung byed du bcug na nyes byas so/_/ci ltar 'khrur bcug pa'i ltung ba de bzhin du brkyang du bcug pa dang /_'drub tu bcug pa'o/_/kha cig na re chos gos snod dang mdzod pa la gzhag pa
[\[151a\]]
[\[151a.1\]]dge slong ma la bcol ba las gal te mtshan gyur tam/_rnam par 'khyams nas byed pa'am/_dge slong de lta bur gyur na yang sbyor ba'i phyir nyes byas te spang ba ni ma yin to/_/nye du ma yin pa la bcol ba las nye dus byas sam/_gzhan 'khru ba la sogs pa 'khur bcug
[\[151a.2\]]na ltung ba ste spang ba ni ma yin no/_/de bzhin du gzhan gyi yang ngo zhe'o/_/sbyor ba nas ci srid 'khru ba la sogs pa ma zin gyi bar de srid du ni nyes byas so/_/slob ma la bcol na mkhan pos de yang btang snyoms byas na bsgo ba ma byas par sbyar bas na ltung ba'o/_/bdag dang
[\[151a.3\]]gzhan gyi'am dge 'dun gyi'ang rung bkrus zin pa'am/_spang ba byung ba'am/_seng ras sam/_spring yig la sogs pa rnams kyis bcol na thams cad la yang nyes byas so/_/sngon ltung ba byung ba dang /_rku thabs su gnas pa dang /_dbang po 'khrugs pa dang /_ma ning mo dang /_
[\[151a.4\]]dge slong ma sun phyung ba la bcol na nyes byas so/_/lnga po de dag ni dge slong ma dang ldan par brjod pa thams cad la yang nyes byas so brjod par bya'o/_/sangs rgyas la sogs pa'i phyir ram chad pa'i las su byed dam/_mtshungs par byed pa zhig na ni ltung ba med do/_/bdag
[\[151a.5\]]gi nye du'am/_mkhan po la sogs pa'am/_lhan cig gnas ba 'am/_dge 'dun gyis rung bar gnang ba byin nam dge slong ma'am/_dge tshul ma'am/_dge bsnyen ma yang rung /_'khru ba la sogs pa'i phyir bcol ba las de dag kyang bsnyen par rdzogs te byas pa dang /_dge tshul lam/_dge bsnyen
[\[151a.6\]]la bcol ba las de gnyis mtshan gyur te bsnyen par rdzogs nas byas pa dang /_dge slong gzhon nu la bcol te/_de yang mtshan gyur te byas pa dang /_nye du la bcol ba las nye du ma yin pas byas kyang rung ste/_ltung ba med do/_/bkru ba la sogs pa'i lhag ma kun du spyad pa ni gos
[\[151a.7\]]la rnam pa bzhi ste/_ma bkrus pa dang /_cung zad cig bkrus pa dang /_lags par bkrus pa dang /_shin tu legs par bkrus pa'o/_/de bzhin du 'tshed pa dang /_bcags pa yang ngo /_/tshon la rnam pa lnga ste/_rtsa ba dang /_shun lpags dang lo ma dang /_me tog dang /_'bras bu'i tshon no/_/de la
[\[151b\]]
[\[151b.1\]]kha dog ma bsgyur ba ni mi rung ba'o/_/sgeg pa'i phyir cung zad cig kha bsgyur ba yang mi bya'o/_/tshon med na ni rung ba'o/_/shin tu kha bsgyur ba la rnam pa gnyis so/_/tshon chen po rnam pa brgyad kyis te/_mthing shing dang spang li khri dang /_/le brgan rtsi dang gur gum dang /_/rgya skyegs dang ni rma shing
[\[151b.2\]]btsod/_/mtshal dang 'di dag mi rung ba'o/_/tshon shin tu mang bas lan bcu las lhag par bsnyugs pas khengs shing kha dog nag por gyur pa'o/_/gnyis kas kyang lhag bar kha bsgyur na nyes byas so/_/gal te sbyin bdag dga' ba'i phyir ngur smrig gi tshon mang du byas la tshon chen po bsres te kha
[\[151b.3\]]bsgyur ba la ltung ba med do/_/de bzhin du ma bkrus pa dang /_cung zad bkrus pa dang /_shin tu bkrus pa ltung ba'o/_/gzhan yang bcags pa yang ngo /_/bkru ba la sogs pa thams cad la sems rnam pa gsum spang bar bya ste/_sgeg pa'i sems dang /_shin tu bkrus pa dang /_shin tu kha bsgyur te/_
[\[151b.4\]]ci zhig bya zhes ma gus pa'i sems dang /_chos gos kha dog mi bzang na bdag la dul zhing yon tan du ldan par 'dzin to snyam du tshul 'chos par sems pa'o/_/de la gos bdag nyid kyis bkru ba zhes bya ba nas bcag pa'i bar du'o/_/lhan cig gnas pa'am/_nye gnas sam tshangs pa
[\[151b.5\]]mtshungs par spyod pa'am/_khyim bdag gam/_khrus mkhan gal te dge bsnyan yin nam/_sbyin bdag gis bsgo ba'am/_yid gcugs pa ste/_gang shin tu zhigs par mi byed pa dang /_shin tu mi rdob ba dang /_mi gyon pa la'o/_/rngan pas ma yin/_gal te be'u phrug dang /_la ba la sogs pa lci ba zhig
[\[151b.6\]]yin na rngan pas kyang ltung ba med do/_/mkhan po'am slob dpon bdag nyid bkru ba la sogs pa byed pa la gal te/_lhan cig gnas pa'am/_nye gnas kyang rung tha dad du song nas skabs ma 'byed na nyes byas so/_/de nyid mi dgos so zhes zer ram sbyor mi nus pa la ltung ba med do/_/bkrus pa la yon tan lnga ste/_
[\[151b.7\]]dri mi zhim pa med par 'gyur ba dang /_shig dang sro ma'i nyes pa dang /_dri ma dang g.yan ba'i nyes pa med pa dang /_tshon 'jen par 'gyur ba dang /_longs spyad du bzod pa'o/_/kha bsgyur ba la yon tan lnga ste/_'phags pa dang mthun pa'i cha lugs su byas pa yin/_rgod cing dregs pa 'dul ba'i
[\[152a\]]
[\[152a.1\]]rgyur byas pa yin/_dri ma mi 'go bar 'gyur ba dang /_shig dang sro ma mi chags shing bde bar reg pa dang /_bde bar spyad pa'o/_/shin tu bkrus pa la nyes dmigs lnga ste/_myur du dengs pa'i chos su 'gyur ba dang /_bsrub tu mi bzod par 'gyur ba dang /_longs spyad du mi
[\[152a.2\]]bzod pa dang /_ngal zheng sdug bsngal pa don med par 'gyur ba dang /_dge ba'i phyogs kyi bar chad du 'gyur ba'o/_/shin tu kha bsgyur na yang nyes dmigs lnga ste/_nang gi rgod cing dregs pa'i rgyur 'gyur ba yin/_phyi'i rtog pa byung bar 'gyur ba dang /_dgos pa'i don med cing ngal
[\[152a.3\]]bas sdug bsngal bar 'gyur ba dang /_dge ba'i phyogs kyi bar chad du gcod par byed pa dang /_tshon gyis zos pas gso spyad du mi bzod par 'gyur ba'o/_/shin tu bcags pa la yang nyes pa rnam pa lnga ste/_kha bsgyur ba'i dang po bzhi bzhin no/_/lnga pa ni longs spyad du mi bzod pa yin no/_/
[\[152a.4\]]kha cig na re shin tu bcags pa so sor bkag par 'gyur te/_dga' bo'i dbang du mdzad de gos bcags pa bzlog cing bcags pa bcang bar mi bya'o zhes gsungs so/_/gal te sbyin pa po las rnyed na 'tshor ba med par bya'o/_/der mi nus na zil pa la bzhag ste med par bya'o/_/der
[\[152a.5\]]yang mi nus na chu'i nang du bcug la med par bya'o/_/dge 'dun gyis rnyed kyang rim pa de bzhin du bya'o/_/de nas rin bskyed par bya'o/_/rnam pa gzhan du na gal te 'dir bcags pa tsam bkag na/_bzlog cing bcags par gsungs pa'i 'bras bu cir 'gyur/_gal te sbyin pa po
[\[152a.6\]]las rnyed la/_de yang gal te 'tsher ba ma yin na/_bgo bar bya'o zhes gsungs pa yin te/_gyi na thog ma nyid du 'tsher ba med par bya'o zhes gsung ba mi rigs so/_/shin tu bcags pa nyid dgag pa de la go rims de bzhin du brtag pa bstan to zhes gdon to/_/kha cig na re ma
[\[152a.7\]]bcags pa nyid ji skad byas pa'i gzhung tshad ma yin te/_gang nas kyang bcags pa rjes su gnang bar mi 'byung ngo zhes zer ro/_/kun du spyad pa ji ltar gsungs pa bzhin ma byas na/_nyon mongs pas zhen pas thams cad nyes byas su 'gyur te bshags par bya'o/_/gzhan
[\[152b\]]
[\[152b.1\]]du na bsdam par bya'o/_/bzhi pa'o//_//mnyan yod na ste/_nye dgas dge slong ma ut+pala'i mdog la chom rkun pa rnams kyis byin pa'i ras blangs pa na de'i rkyen la brten pa dang /_ma dad pa dag gis nyon mongs pa'i phyir lnga pa bcas so/_/nye du ma yin pa zhes bya ba la nye du ma yin
[\[152b.2\]]pa ni dge slong ma las gos tshang bar yod dam zhes mi rtog gi_/nye du ni byin yang mi len to/_/brjes pa ma gtogs te zhes bya ba la/_de brjes pa ni ci snyed blangs ba de snyed byin pa dang /_dngos po'am/_rin nam/_'dra ba'am/_mi 'dra ba'am/_mi langs ba 'am/_langs pa'am/_nyung
[\[152b.3\]]du'am/_mang du'am/_ngan pa'am/_bar ma'am/_gya nom pa'am go bzlog pa yang rung /_gal te dge slong ma'i sems ci tsam gyis mgu ba'am/_phan btags pa'am/_chos kyis sam/_bya ba bsgrub pa'i phyir blangs pa de yang brjes pa'o/_/de'i tshe nyid nges par lan bya ba ma yin mod kyi 'on
[\[152b.4\]]kyang lan bya'o zhes pa yang brjes pa'o/_/sgeg pa dang snye/_ma gus pa dang /_slu ba'i sems kyis brjes te blangs sam ma blangs kyang rung nyes byas so/_/stod g.yogs dang smad g.yogs mi blang gi lhag par blangs na spang ba'o/_/nye du ma yin pa la nye du ma yin par 'du shes sam yid
[\[152b.5\]]gnyis za na yang rung ste/_blangs na spang ba'i ltung byed do/_/nye du la nye du ma yin par 'du shes sam yid gnyis za yang rung blangs na nyes byas so/_/spring yig la sogs pa rnams kyis sam grong 'di zhes bya ba na gos yod pa de sbyin no zhes zer te mngon sum du ma gyur kyang nyes byas so/_/dge slob
[\[152b.6\]]ma'am/_dge tshul mas dge 'dun la ras yug chen phul ba dang /_rjes su mthun par sbyin pa dang /_legs par smra ba dang /_bsnyen par rdzogs par byed pa dang /_rin nam brjes pa yang rung byin na ltung ba med do/_/dge slong ma bsod nams che ba'am/_shes pa yang rung ste/_mdun du
[\[152b.7\]]bzhag nas 'di skad du bdag la dngos po 'di lta bu zhig mchis kyis thugs brtse bas nye bar bzung nas bzhes shig ces smras nas ltos pa med par song na ltung ba med do/_/de bzhin du yid gcugs pa la re zhig gi dus su blangs pa la ltung ba med do/_/lnga pa'o//_//
[\[153a\]]
[\[153a.1\]]mnyan yod na ste/_nye dgas chos legs par mnyan du bcug pa las khyim bdag gi chung mas ras zung du byin pa'i ya gcig stobs kyis phrogs pas na nyon mongs pa gsum gyi phyir drug pa bcas so/_/rkyen la brten pa'i nyon mongs pa ma gtogs te/_
[\[153a.2\]]nyon mongs pa gzhan ni gang bzhi pa las khu bas ma rung ba 'khru ba'i bslab pa'i gzhi'i ltung ba las 'byung ste/_'gal tshabs can dang /_phongs pa dang /_ma dad pa'i nyon mongs pa'o/_/ltung ba 'di yang slong bar mi rigs pa las slong pa dang /_glo bur du slong ba'i
[\[153a.3\]]phyir bcas so/_/khyim bdag ces bya ba ni skyes pa'o/_/ma ning ngam/_mtshan gnyis pa ni nyes byas so/_/khyim bdag gi chung ma zhes bya ba ni bud med de/_ma ning mo dang /_mtshan gnyis mo ni nyes byas so/_/mu stegs can gyi skyes ba dang /_bud med ni mi
[\[153a.4\]]gzung ste/_de la yang nyes byas so/_/tshul 'di lta bu ni gzhan du yang rig par bya ste/_yang mi brjod do/_/blangs na zhes bya ba ni bdag gis sam gzhan gyis so/_/gos phrogs sam zhes bya ba ni chom rkun pa'am/_gang gis byin pa de nyid kyis phrogs pa'o/_/gos
[\[153a.5\]]brlag ces bya ba ni gang gis brjed nas ltung ba'am/_sril la sogs pas zos pa'o/_/gos tshig ces bya ba ni mes so/_/gos rlung gis khyer zhes bya ba ni rlung gis khyer ba'o/_/gos chus khyer zhes bya ba ni chus khyer ba'o/_/de la ltung ba ji ltar 'gyur zhe na/_rin
[\[153a.6\]]thang dang /_kha dog dang khru tshad do/_/kAR+ShA pa Na lnga la sogs pa ri ba'am sngon po'am/_ser po'am/_dmar po'am/_dkar po'am/_stug po dang /_srab mo las gang yang rung ba dang /_khru lnga la sogs pa gang yang rung ba slang ba las gal te de nyid thob na slong ba'i
[\[153a.7\]]tshe nyes byas so/_/ma thob na spang ba'o/_/'on te gzhan thob bam nyung ba'am lhag par yang rung ste/_slong ba'i tshe nyes byas so/_/thob pa la ltung ba med do/_/nye du ma yin pa la nye du yin par 'du shes pa la sogs pa snga ma bzhin te/_mu bzhir brjod par bya'o/_/
[\[153b\]]
[\[153b.1\]]lus kyi rnam par shes par byed dam/_spring yig la sogs pa rnams kyis sam/_tshad las chung pa'am/_rgyu'am spun zhig bslang sam/_len pa las de'i mtshan gyur na nyes byas so/_/bsnyen par rdzogs pas bslangs pa la mu bzhi ste/_gcig ni spang ba'o/_/gnyis ni nyes byas so/_/gcig ni ltung
[\[153b.2\]]ba med do/_/de bzhin du bslab pa'i gzhi thams cad la yang brjed par bya'o/_/dus su slong ba ni ltung ba med do/_/de tshul 'chos dang kha gsag dang /_gzhogs slong dang /_thob kyis 'jal gyis slong na nyes byas
[\[153b.3\]]so/_/gal te dge slong rnams la gos sbyin par zhugs pa la ni ltung ba med do/_/kha tshar bslangs pa las ras ma thob pa dang /_ras ma bslangs pa las ras sam/_ras yug chen thob pa la yang ltung ba med do/_/sprang skyabs kyi gos sam/_dbyar gyi gos ras
[\[153b.4\]]chen nam/_dge 'dun gyi phyir bslangs sam/_mi ma yin pa dang /_dud 'gro las bslangs na ltung ba med do/_/drug pa'o//_//mnyan yod na ste/_drug sde rnams kyis grong khyer phreng ba can pa'i bzhi bcu bcos pa'i phyir stod g.yogs dang smad g.yogs las lhag par
[\[153b.5\]]bslangs pas na/_de'i nyon mongs pas spang pa bdun pa bcas te/_tshad mi 'dzin par len pas so/_/spang ba ltag ma rnams la yang nyon mongs ba de nyid do/_/stobs pa zhes bya ba ni yang yang du stobs pa dang /_shin tu stobs pa dang /_chung ngu stobs pa dang /_snying nas stobs pa dang /_snying
[\[153b.6\]]nas mi stobs pa dang /_mchog tu khyad par med par stobs pa dang khyad par du stobs pa dang /_rjes su mthun par stobs pa dang /_'jig rten gyi tha snyad du stobs pa dang /_btud de stobs pa dang /_ma btud bar stobs pa dang /_rang gi rdzas la stobs
[\[153b.7\]]pa dang /_gzhan gyis bstan pa las stobs pa dang /_song ba las stobs pa dang /_'ongs pa las stobs pa dang /_tshig mang pos stobs pa dang /_tshig gcig gis stobs pa dang /_khros nas stobs pa dang /_dga' nas stobs pa dang /_rgyun du stobs pa dang /_rgyun
[\[154a\]]
[\[154a.1\]]du ma yin par stobs pa dang /_mtshan ma tsam du stobs pa dang /_rang gi sgras stobs pa'o/_/rjes su mthun pa dang /_'jig rten gyi tha snyad dang /_khros pa dang /_snying nas mi stobs pa las mi blang ba ste/_blangs na yang nyes byas so/_/stod
[\[154a.2\]]g.yogs dang /_smad g.yogs zhes bya ba ni stod g.yogs dang smad g.yogs la rnam pa gnyis te/_dge slong gi stod g.yogs dang smad g.yogs ni ma bgos pa zhig na snam sbyar nyis rim dang /_ras lnga dang gnyis pa'o/_/khyim pa'i stod g.yogs dang smad g.yogs ni ras yug
[\[154a.3\]]chen khru bcu gnyis pa dang /_/ras bdun pa dang /_gnyis pa'o/_/kha cig na re mthang gos zhes brjod pa ni sham thabs dang rdul gzan no/_/bla gos zhes bya ba ni chos gos la bya ba ste/_bla gos dang mthang gos ni gsum pa dang ldan pa'i bsdu ba ste/_bla gos dang mthang gos zhes bya'o
[\[154a.4\]]zhes so/_/de la ltung ba ji ltar 'gyur zhe na/_dge slong gis stod g.yogs dang smad g.yogs blangs pa las de nyid thob bam/_khyim pa'i stod g.yogs dang smad g.yogs kyang rung lhag par blangs na nyes byas so/_/thob na spang ba'o/_/de bzhin du khyim pa'i stod g.yogs dang
[\[154a.5\]]smad g.yogs thob pa la yang brjod par bya'o/_/khyim pa'i stod g.yogs dang smad g.yogs blangs pa las de nyid de ma langs na yang bslang bar mi bya'o/_/gal te blangs na spang ba'o/_/lhag ma sbyin par mi bya'o/_/dge slong gis stod g.yogs dang smad g.yogs bslangs
[\[154a.6\]]pa las de nyid thob ste/_ma blangs na bslang bar bya'o/_/lhag pa sbyin par bya'o/_/slar ma byin na spang ba'o/_/bdun pa'o//_//mnyan yod na ste/_nye dgas nan gyis skyin po byed du bcug ste/_gos rin thang chen po khyer ba'i phyir khyim bdag la phab ste/_de yang
[\[154a.7\]]de'i phyir gzung bas na/_de na 'jig rten pa rnams ma dad pa dang /_khyad par can ma yin pa khyad par can du byed pa'i phyir brgyad pa bcas so/_/gos kyi rin dag ces bya ba la ni gos kyi rin dbyig gam gser ro/_/'di lta bu dang 'di lta bu zhig ces bya ba ni kAR+ShA pa Na lnga ri ba'am/_
[\[154b\]]
[\[154b.1\]]kAR+ShA pa Na lnga bcu ri ba yang rung /_sngon po la sogs pa khru lnga pa nas/_khru lnga bcu pa'i bar du'o/_/nyos la zhes bya ba ni nyo ba'o/_/dus su zhes bya ba ni gang gi tshe 'dod pa dang /_len du gnang ba'i dus gang yin pa'o/_/rung ba zhes bya ba ni rnga mo'i bal gyi snam bu la sogs pa
[\[154b.2\]]ma gtogs pa longs spyod du bzod pa'o/_/sngar ma bstabs par zhes bya ba ni sngar mgron du gnyer ba ma byas pa'o/_/rnam par rtog pa 'ga' zhig byung ste zhes bya ba ni/_tshol ba'am/_khyad par du rtogs pa ni rnam par rtog pa'o/_/bzang po 'dod pa'i phyir zhes bya ba ni/_yang
[\[154b.3\]]lhag par 'dod pa'o/_/de la ltung ba ji ltar 'gyur zhe na/_rin thang dang /_nan gyis dang /_mnyam pa dang /_kha dog dang /_khru tshad kyang rung /_ji lta bu thob pa de las lhag par blangs na nyes byas so/_/thob na spang ba'i ltung byed do/_/snga ma la ni ltung ba med do/_/gzhan su yang
[\[154b.4\]]rung ba'i phyir ram/_gnyis la bsams te gzhag pa'am/_yo byad gzhan yang rung ste/_khyim pa dang bsnyen par ma rdzogs pa'i phyir mngon par 'dus byas pa las rab tu 'byung ngam/_bsnyen par rdzogs par slong bar bsams na nyes byas so/_/lha la sogs pa rnams kyi phyir ni ltung ba med do/_/
[\[154b.5\]]kha tshar la sogs pa bslangs pa las/_ras ma la sogs pa thob pa la yang ltung ba med do/_/brgyad pa'o//_//dgu pa gleng gzhi yang de nyid de/_ltung ba'i rnam par dbye ba yang de bzhin te/_khyad par ni gos kyi rin gnyis kyis so so nas spags pa'o//_//dgu pa'o/_/mnyan
[\[154b.6\]]yod na ste/_nye dgas/_dbyar tshul gyis gos kyi rin byin pa/_tshong pa'i lag tu bzhag nas/_tshong pa des myur du ma phyin pa'i phyir/_kAR+ShA ba Na drug cu chad pas bcad pa na/_mi rung ba'i gzhi len la/_gzhan gyi sems rjes su mi bsrung zhing /_rnyed pa thob na yang btang snyoms byed
[\[154b.7\]]pa spang ba'i phyir bcu pa bcas so/_/rgyal po zhes bya ba ni/_gang rgyal po'i dbang bskur bas dbang bskur ba'o/_/rgyal po'i blon po zhes bya ba ni/_de dang lhan cig gros kyis 'tsho ba'o/_/bram ze zhes bya ba ni/_gtsang sbra can no/_/khyim bdag ces bya ba ni phyug po'o/_/grong rdal gyi mi 'di zhes bya
[\[155a\]]
[\[155a.1\]]ba ni grong khyer gyi mi'o/_/yul mi zhes bya ba ni yul gyi mi'o/_/nor can zhes bya ba ni nor bye bas phyug pa'o/_/tshong dpon zhes bya ba ni cod pan bcings pa'o/_/ded dpon zhes bya ba ni gang gis lan gnyis lan gsum yang rung 'dron pa mang po bsgral ba'o/_/
[\[155a.2\]]tshe dang ldan pa dge slong dag la ni chos gos kyi rin dag mi rung ste zhes bya ba ni gang blang du rung /_gang blang du mi rung zhe na/_sa le sbram dang /_dngul ni mi rung ngo /_/rgyal srid dang /_rgyal srid kyi phyed dang nye ba dang /_'dod pa dang ldan pa thams cad mi blang ngo /_/dge 'dun gyi phyir yang mi
[\[155a.3\]]rung ngo /_/'bru rjen pa len pa dang /_zhing blang ba dang /_grong blang ba dang /_ba lang la sogs pa blang ba bdag gi phyir ni mi rung gi_/dge 'dun gyi phyir ni rung ngo /_/zhing blangs na ni thog shas su rjes su sbyin par bya'o/_/bran mo dang /_bran pho gang zag gi phyir ni mi blang mod kyi/_
[\[155a.4\]]'on kyang dge 'dun gyi phyir ni blang ngo /_/snod spyad rnams ni dge 'dun la rung gi gang zag la ni ma yin no/_/de la kun du spyad par bya ba ni snod spyad sbed pa bsko bar bya ste/_gang ma 'bags pa de dag bkru ba dang /_'phyi bar byed pa'o/_/'bags pa ni nye gnas kyis so/_/'khor
[\[155a.5\]]med pa ni dge bskos nyid kyis so/_/dge slong khar ba'i snod 'chang na nyes byas so/_/ltung ba med pa ni kha gzar dang /_phul ba'i btung phor dang /_tshwa khug 'chang ba'o/_/rung ba'i lhung bzed dang /_chos gos dang /_mal cha dang /_stan dang /_na ba'i sman rnams ni blang bar
[\[155a.6\]]bya'o/_/zhal ta byed pa zhes bya ba ni bstan pa'i tshig ste/_de gang zhe na/_smras pa/_kun dga' ra ba pa ste/_gang rung bar byed pa'o/_/dge bsnyen zhes bya ba ni gsum la skyabs su song ba'am/_bslab pa'i gzhi lnga la gnas pa'o/_/cang mi smra bar phyogs su bsdad par bya'o zhes bya ba ni
[\[155a.7\]]phyogs bzhi dang /_bskul ba'i sgo drug go/_/phyogs bzhi po dag gang zhe na/_'bod gnas ni rdza mkhan gyi gnas sam/_'dreg mkhan gyi gnas so/_/khyim gnas ni khyim nyid dam/_chu'i gnas so/_/las kyi mtha' ni bu ram shing gi las kyi mtha' dang /_sA lu'i
[\[155b\]]
[\[155b.1\]]dang /_lan tshwa'i las kyi mtha'o/_/las kyi gnas ni tshong khang dang /_tshong rdal lo/_/bskul ba'i sgo drug po dag gang zhe na/_'ongs sam/_legs par 'ongs sam/_khyod stan 'di la 'dug shigaH_/bca' ba 'cho shig_/bza' ba zo shig_/btung ba 'thung shig ces
[\[155b.2\]]zer na thams cad du yang don de'i phyir ro zhes brjod par bya'o/_/de ni bskul ba'i sgo drug go/_/gal te ha cang myur du smras pas pha rol po'i tshig gi skabs med par byed na ma rdzogs pa zhes bya ste/_go bzlog pa ni rdzogs pa'o/_/yid brtan pa'i pho nya zhes bya ba ni lhan cig gnas pa
[\[155b.3\]]dang nye gnas ste/_/de la ltung ba ji ltar 'gyur zhe na/_bskul bar 'dod de 'gro ba la sogs pa'i nyes byas so/_/bskul ba rnam pa drug las 'das nas ltung ba'o/_/grub na spang ba'o/_/kha cig na re mi byed par sbyor na yang ltung ba ste/_de 'di skad zer ro zhes gzhan zhig
[\[155b.4\]]smras pa des btang snyoms su bzhag na ltung bar 'gyur ro zhe'o/_/zhal ta byed pas 'phags pa gos snoms shig ces zer na de la des ngas ni btang zin gyis de nyid la byin cig ces bsgo'o/_/de yang bdag gis de'i sems bsdu bar gyis/_snoms shig ces zer na yang
[\[155b.5\]]go rims de lta bu ma byas par gos kyi rin blangs na thams cad du yang spang ba'i ltung ba'o/_/brdzun pa la sogs pa'i tshig gi lam gyis bskul na nyes byas so/_/sbyin bdag la ma sbran na yang nyes byas so/_/mis byin la/_pho nya yang mi rung par byed pas kyang mis te
[\[155b.6\]]'di lta bu la sogs pa rnams drug gi bar du bskul ba la ni thams cad du ltung ba med do/_/rnam pa gzhan du dge slong gis mi la gos kyi rin rnam par shes par byed dam/_mi ma yin pa dang /_klu yang rung ste/_rnam par shes par byed na nyes byas so/_/thob na spang ba'o
[\[155b.7\]]pho nya dang /_lag rtsis dang /_spring yig gis rnam par rtogs par byed na ltung ba ste/_nyes byas so/_/thob na spang ba'o/_/sbyin pa mi ma yin/_pho nya yang mi ma yin la/_mi ma yin pas rung bar byed na nyes byas gsum mo/_/sbyin pa yang mi ma yin/_pho nya yang mi
[\[156a\]]
[\[156a.1\]]ma yin la/_rung bar byed pa mi yin na nyes byas gnyis so/_/sbyin pa mi yin/_pho nya yang mi yin/_rung bar byed pa mi ma yin na ni nyes byas gcig pa'o/_/khyim pas mi ma yin pa'am/_mu stegs can la bcol lam mu stegs can nam/_mi
[\[156a.2\]]ma yin pas khyim pa las bcol ba las de las lhag par sbyor na nyes byas so/_/kha cig na re gal te gzhan zhig gis de'i phyir blangs pa dang /_de na re yang sbyin no zhes zer ba las/_des kyang nga phongs kyis byin cig ces smras kyang byas zin pa'i rjes su byed par zad pas ltung ba
[\[156a.3\]]med do zhe'o/_/gos kyi tshogs dang po rdzogs so//_//bcu pa gnyis pa la nye bar dgab pa'i gzhi'i dbang du mdzad pa lnga dang /_gnyis ni mngon par 'dus byas pa gzhi'i dbang du mdzad de/_nye bar 'jog pa dang /_mngon par 'dus byas pa'o/_/gsum ni de dag gi
[\[156a.4\]]mtshan ma'i gzhi'i dbang du mdzad de/_rnyed pa dang /_sbyor ba dang /_nyo zhing 'tshong ba dang gsum te/_thams cad kyang 'gal tshabs can la sogs pa'i nyon mongs pa gsum po rnams yongs su spang ba'i phyir ro/_/bdun pa ni rkyen la brten pa'i nyon mongs pa spang ba'i phyir/_mnyan
[\[156a.5\]]yod na ste/_dge slong mang po la brten te/_srog chags mang po gsod do zhes mu stegs can dag smod cing mi snyan par zer ba dang /_bzang po la chags shing tshol ba'i nyes pa spang ba'i phyir stan gyi tshogs dang po bcas so/_/sar pa zhes bya ba ni sar pa la gnyis te/_byas pa dang rnyed
[\[156a.6\]]pa'o/_/de la 'dir byas pa la bya'o/_/srin bal gyi stan zhes bya ba ni srin bal 'ba' zhig las byas pa'i stan te so sor gding ba zhes bya ba'i tha tshig go/_/stan la rnam pa gnyis te/_btags pa dang blangs pa'o/_/de la 'dir ni btags pa las bya bar 'dod de rgyu las btags pa'i
[\[156a.7\]]zhes bya ba'i bar du'o/_/de las gzhan pa bslab pa'i gzhi bzhi po ni blings pa ste/_phying ba'i rnam grangs so/_/byed ces bya ba ni bdag gam gzhan gyis kyang rung ste/_bzang po la chags pa'am/_ji lta bu rnyed pa'am rung ba'am/_yo byad kyi mchog gi phyir ram/_
[\[156b\]]
[\[156b.1\]]sgeg ba'i phyir ram/_rnyed pa'i phyir ram/_chun po'am/_'da' ba'am phung po las te/_'byed par byed/_'jig par byed/_rmel bar byed cing ci srid ma zin gyi bar du ni nyes byas so/_/zin na spang ba'o/_/srin bal la srin bal du 'du shes sam yid gnyis za yang rung
[\[156b.2\]]ste spang ba'o/_/srin bal ma yin pa la srin bal du 'du shes sam/_yid gnyis za na ltung ba ste/_spang ba ni ma yin no/_/srin bal la srin bal ma yin par 'du shes na ltung ba med do/_/ma zin ba zin par byas sam/_ma zin par bor ram/_gzhan gyi phyir
[\[156b.3\]]ram/_ched du'am/_bal dang /_gso ma dang /_zar ma dang /_shing bal dang /_rtswa du gu la dang bsres sam/_mi rung ba dang bsres sam/_bde bar gshegs pa'i tshad bzhin byas na nyes byas so/_/byas zin pa rnyed dam/_byas zin pa la yongs su longs
[\[156b.4\]]spyod dam/_rnyid pa mngon par 'du byed pa la ltung ba med do/_/gos kyi rin du srin bal rnyed pa de las byas na yang ltung ba med do/_/gal te yul gyi mi'i bsam pas de la der dgos pa yod pa las rin thang che chung zhig tu rtog par 'gyur te/_srin bal rnyed sla la/_gzhan
[\[156b.5\]]rnyed dka' na ltung ba med do/_/btang snyoms su 'jog pas ltung ba'o/_/gal te gzhan zhig de'i phyir 'di lta bu 'dod do zhes slong ba las/_de yang 'dod pa'i phyir btang snyoms su 'jog par byed na yang ngo /_/dang po'o//_//mnyan yod du dge slong mang po la brten te/_
[\[156b.6\]]bya ba mang po las bzlog pa dang /_bzang po la chags shing tshol ba'i nyes pa spang ba'i phyir spang ba gnyis pa'o/_/nag po 'ba' zhig ces bya ba ni 'tsher ba dang /_'jam pa'i phyir ro/_/nag po 'ba' zhig ces bya ba ni nag po la bzhi ste/_rang bzhin gyis gnag pa dang /_sngon
[\[156b.7\]]po dang /_'dam kha dang /_kham pa'o/_/sar pa zhes bya ba ni byed pa las bya'i/_rnyed ba las ni ma yin no/_/stan zhes bya ba ni blings pa ste/_phyid pa'i rnams grangs so/_/byed na zhes bya ba ni snga ma bzhin no/_/bal nag po 'ba' zhig gi chun po'am/_'dab ma'am/_phung
[\[157a\]]
[\[157a.1\]]po 'byed par byed/_'jig par byed/_rmel bar byed cing ci srid ma zin gyi bar du ni nyes byas so/_/zin na spang ba'o/_/lhag ma rnams ni ltung ba snga ma bzhin no/_/gnyis pa'o//_//mnyan yod na ste/_dge slong mang po la brten te/_bzang po la
[\[157a.2\]]chags shing tshol ba'i nyes pa yongs su spang ba'i phyir gsum pa bcas so/_/dkar po zhes bya ba ni rtsib logs kyi bal dang /_rgyab kyi bal dang /_gnya' ba'i bal te/_kha dog gi rnam grangs su ni 'dra mod kyi/_gsung rab la ming gzhan du byas so/_/'khob bal zhes
[\[157a.3\]]bya ba ni mgo dang /_rkang pa dang /_lto ba'i bal te/_yul na spyod pa'i phyir de skad du bya'o/_/ma bcug na zhes bya ba ni ma byin pa'o/_/de la ltung ba ji ltar 'gyur zhe na/_stan srang bcu pa zhig byed na bal nag po 'ba' zhig las srang lnga las gzhug par bya'o/_/dkar po las srang phyed
[\[157a.4\]]dang gsum dang /_'khob bal las srang phyed dang gsum dang /_tshad rnam par dbye ba ni phyogs 'dis rig par bya'o/_/de ji tsam du byed kyang cha bzhir brjod par bya'o/_/cha gnyis ni zhes bya ba la sogs pa ji srid cung zad dkar po dang /_'khob bal srang gcig gam/_srang phyed kyang rung /_
[\[157a.5\]]bskyangs sam/_nag po 'ba' zhig las stan du byas na spang ba'o/_/sbyor ba'i tshe nyes byas so/_/gal te nag po 'ba' zhig byed na de la ni tshad 'di nges pa yin gyi/_dkar po dang 'khob bal las byed na ni tshad 'di nges pa ni ma yin no/_/gzhan gyi phyir ni thams cad gong ma bzhin no/_/
[\[157a.6\]]nag po 'ba' zhig rnyed par sla la gzhan ni rnyed par dka' na ltung ba med do/_/gsum pa'o//_//mnyan yod na ste/_dge slong mang po la brten te/_bya ba mang ba las dbral ba dang /_mi 'dod bzhin yongs su longs spyad pa'i nyes pa spang ba'i phyir bzhi pa bcas so/_/mi 'dod bzhin
[\[157a.7\]]zhes bya ba ni mi 'dod kyang ngo /_/lo gang la stan byas pa nas gnyis pa yang de nas lo lnga'i bar du byed na brtsams sam/_zin yang rung ste/_rtsom pa'i tshe na nyes byas so/_/zin na spang ba'o/_/snga ma la ni ltung ba med do/_/lo lnga tshun chad du gnyis pa zhig byas na snga ma shos byin gyis
[\[157b\]]
[\[157b.1\]]brlabs na phyi ma shos gtang bar bya'o/_/phyi ma shos byin gyis brlabs na snga ma shos gtang bar bya'o/_/gnyis pa de byed pa'i tshe ni nyes byas so/_/zin na spang ba'o/_/snga ma la ltung ba med do/_/lo gang gi tshe stan byas pa de'i tshe gnyis pa byas ba las ma zin te bor ba dang /_de
[\[157b.2\]]bzhin du lnga'i bar du yang nyes byas lnga ste/_snga ma la ltung ba med do/_/gzhan gyi phyir byed pa la sogs pa snga ma bzhin no/_/brtsams pa las babs te/_slar yang bsnyen par rdzogs par byed dam/_mtshan gyur pa las slar yang gyur tam/_de'i gnas skabs su las
[\[157b.3\]]byas te/_zin na nyes byas so/_/lo drug pa'i ngo las byed pa dang /_lag gi bla la dge 'dun gyis gnang ba byin pa dang /_de yang lan gsum gyi bar du gsol na dad pas 'gro bar mi bya'i dge 'dun thams cad der 'gro bar bya'o/_/yang na stan de dge 'dun gyi nang du blangs la
[\[157b.4\]]gal te shin tu ring ngam zheng che ba zhig tu gyur na gcad par bya'o/_/gal te shin tu zheng chung ngam/_thung ngam/_chad dam/_rdol na bal sbyin par bya'o/_/gal te zhigs sam/_slar 'dus bya bar mi bzod na ltung ba med do/_/gsol ba dang gnyis kyi las kyis bya'o/_/
[\[157b.5\]]bzhi pa'o//_//mnyan yod du gnas brtan rnams la byang lam nas lhags pa'i tshod ba rnams kyis gding ba'i phyir ras yug lnga brgya byin pa dang /_gding ba rnying ba rnams bor ba bcom ldan 'das kyis gzigs nas ma gus pa'i nyes pa spang ba dang /_slar 'dus bya ba'i phyir
[\[157b.6\]]lnga ba bcas so/_/gding ba zhes bya ba ni so sor gding ba'o/_/gding ba rnyid ba kun nas 'khor bar zhes bya ba ni gal te de la gnyis pa yod na'o/_/kun nas zhes bya ba ni mtha' 'khor bar te/_de la ni sra bar bya ba yin te/_de yang de bzhin du dras la sbyar bar bya'o/_/bde bar
[\[157b.7\]]gshegs pa'i mtho gang zhes bya ba ni mi tshad ma'i khru phyed dang do'o/_/glan par bya'o zhes bya ba ni sbyar bar bya'o/_/sar pa kha dog mi sdug par bya ba'i phyir zhes bya ba ni sra bar bya ba'i phyir ro/_/de ltar na de sra zhing brtan la longs spyod bzod par 'gyur ro/_/dge slong gis gal te rnying
[\[158a\]]
[\[158a.1\]]pas kha dog ngan par ma byas sam/_bde bar gshegs ba'i mtho gang las ci tsam cung zad sor gcig gam/_sor phyed las chung ngu glan nam ma glan kyang rung /_de thams cad la yang spang ba'i ltung bar 'gyur ro/_/rnying pa la rnying par 'du shes pa snga ma
[\[158a.2\]]bzhin te/_mu bzhir sbyar ro/_/gding ba rnying pa ci nas slar thams cad du 'dus byar mi btub bam/_de tsam zhig las med dam/_gal te med na ltung ba med do/_/gding ba'i kun du spyad pa ni gding ba la nyis rim du byas te/_sngon po'am/_btsag gam/_ngur smrig tu
[\[158a.3\]]bya'o/_/khra bo nye bar bkra bar mi bya'o/_/'og phyogs su sum cha gcig la glegs bu'i 'phro bya'o/_/rnam pa gzhan du na 'gal tshabs can du 'gyur ro/_/lnga pa'o//_//mnyan yod na ste/_drug sde rnams bal yul gyi lam du shing rta'i srog shing chag pa'i bal dag rnyed de/_
[\[158a.4\]]bal khur chen po byas te khyer bas mchod 'os rnams so zhes 'jig rten pa rnams ma dad par gyur pas na drug pa bcas so/_/lam du zhugs pas zhes bya ba ni dgon pa'i lam du zhugs pa'o/_/rnyed la zhes bya ba ni gzhan las rnyed pa'o/_/'dod na zhes bya ba ni gal te dgos par gyur pa'o/_/
[\[158a.5\]]blang bar bya'o zhes bya ba ni blang bar bya ba'o/_/bkur bar bya'o zhes bya ba ni bkur ba'o/_/khyer ba med na zhes bya ba ni rung bar byed pa med na'o/_/de la ltung bar ji ltar 'gyur zhe na/_rdul phra rab drug la rdul phra mo'o/_/de drug la chu rdul lo/_/de drug la lcags rdul lo/_/de drug la
[\[158a.6\]]ri bong gi rdul lo/_/de drug la lug gi rdul lo/_/de drug la ba lang gi rdul lo/_/de drug la skar khung gi nyi zer gyi rdul lo/_/de drug la sro ma'o/_/de drug la shig go/_/de drug la nas so/_/de drug la song gcig go/_/sor bzhi pa drug la khru gang ngo /_/khru bzhi la gzhu gang
[\[158a.7\]]ngo /_/gzhu lnga brgya la rgyang grags te/_de ni dgon pa'o/_/dge slong lug gi bal khyor nas lam du zhugs shing 'gro na/_rgyang grags re res bar du chod pa'i grong bdun te/_grong bar phyed phyed cing nyes byas so/_/grong re re zhing spang ba'i ltung ba'o/_/grong nas dgon pa'i lam
[\[158b\]]
[\[158b.1\]]du zhugs na rgyang grags phyed phyed cing nyes byas so/_/rgyang grags re re zhing ltung ba'o/_/nam mkha' las sam/_sprul pa zhig gis khyer na nyes byas so/_/zhwa dang lham sgrog gu can dang /_stod kor nang tshangs can dang /_lcag pod dang /_shur bu phra'u la sogs pa'i phyir sbas te/_khyer ba
[\[158b.2\]]la ltung ba med do/_/drug pa'o/_/mnyan yod na ste/_'char kas skye dgu'i bdag mo chen mo gau ta ma la bal gyi las byed du bcug pa na bdun bdun pa'o/_/'khru zhes bya ba ni tha na chu'i nang du lan cig bcal ba'o/_/'tshed ces bya ba ni tha na tshon gyi nang du lan cig bcug pa'o/_/
[\[158b.3\]]rmel zhes bya ba ni tha na 'dab ma gcig go/_/de la ltung ba ji ltar 'gyur zhe na/_dge slong nye du ma yin pa'i dge slong ma la nye du ma yin par 'du shes sam/_yid gnyis za na yang rung ste/_gsum las gang yang rung byed du bcug na spang bar 'gyur la nye du la nye du ma yin par 'du
[\[158b.4\]]shes sam yid gnyis za yang rung ste/_byed du bcug na nyes byas so/_/nye du'am nye du ma yin par yang rung nye du yin par 'du shes na ltung ba med do/_/bkrus pa'am 'khru ba'am/_spring yig la sogs pa rnams kyis sam/_gzhan gyi phyir ram/_bdag dang gzhan gyi yang rung /_
[\[158b.5\]]dge 'dun gyi'am/_spang ba byung ba'am/_rnga mo'i bal lam/_ri dgas kyi bal lam/_'dres pa yang rung /_'khrur bcug na nyes byas so/_/lhag ma rnams ni ji ltar chos gos rnying pa 'khrur bcug pa'i bslab pa'i gzhi'i bzhin no/_/bdun pa'o//_//rgyal po'i khab
[\[158b.6\]]na ste/_grong dpon gtsug na nor bu zhes bya bas gsol pa/_shAkya'i sras kyi dge sbyong rnams sa le sbram dang /_dngul len te gang de la rung ba de dag la 'dod pa'i yon tan lnga yang rung bar 'gyur ro/_/shing dang /_rtswa dang /_shing rta'i las dang /_mi blas la sogs pas 'dod pa
[\[158b.7\]]rnams kyis rtswa la sogs pa nyid yongs su btsal bar bya'o zhes smra'i/_'di skad ces rnam grangs gang gis kyang sa le sbram dang /_dngul la sogs pa bdag gir bya bar ni mi smra'o zhes so sor bkag pa dang /_mnyan yod du drug sde rnams kyis rang gi lag gis gzhan len du bcug bas
[\[159a\]]
[\[159a.1\]]mu stegs can mi snyan pa zer ba'i phyir brgyad ba bcas so/_/rang gi lag gis zhes bya ba ni lag pas lag par te/_bdag nyid kyis zhes bya ba'i tha tshig go/_/len pa zhes bya ba ni khyad par yin gyi 'dir len du bcug pa ni ma yin no/_/de la gser ram/_
[\[159a.2\]]dngul zhes bya ba ni gser dang dbyig go/_/gal te mtshan ma btab na de yang don 'dir ni sa le sbram dang dngul zhes bya'o/_/len tam zhes bya ba ni bdag nyid kyis so/_/len du bcug na zhes bya ba ni gzhan no/_/de la ltung ba ji ltar 'gyur zhe na/_gser dang dngul gter
[\[159a.3\]]ram/_ltung ba'am/_snga nas rnyed pa'am/_sbyin bdag las thob kyang rung ba ma byas bar rang gis blangs sam/_gzhan len du bcug na spang ba'o/_/gzhan gyis bzhag pa las bdag gir byas kyang rang gis ma blangs kyi bar du spang bar mi 'gyur ro/_/lus kyi las te pha rol po len
[\[159a.4\]]du bcug na ltung ba'i gzhi bco brgyad du 'gyur te/_'di longs shig 'di nas longs shig 'di tsam longs shig_/'di khyer shog_/'di ni khyer shog_/'di tsam khyer shog_/'di zhog shig_/'dir zhog shig_/'di tsam zhog shig_/'di dag ni mngon sum du 'gyur ba'i don sgras thog
[\[159a.5\]]mar byed pa'i gzhi dgu ste/_bya ba rnam pa gsum las bya ba re re la yang dngos po dang /_snod dang /_tshad kyis phye ba'o/_/yang mngon sum du ma yin pa rnam pa gsum dang /_sgrog la de zhes bya ba'i sgra thog mar byas na de las gzhan yang don rnam pa dgur 'gyur te/_de ltar na gzhi bco
[\[159a.6\]]brgyad du 'gyur ro/_/gzhi bco brgyad po de dag mngon sum du gyur pa'i phyogs shig tu bsgo na nyes byas so/_/blangs na spang bar 'gyur ro/_/mngon sum du mi 'gyur ba zhig na gnyi ga yang nyes byas nyid du 'gyur ro/_/dge slong gis gser ram/_dbyig gam/_de gnyis ga'am/_
[\[159a.7\]]brdungs ba'am/_ma brdungs pa yang rung /_gser dang /_dbyig dang /_nor bu dang /_mu tig dang /_bai DUr+ya ste gsum la reg na spang ba'o/_/yul gyi tha snyad can la reg na spang ba'o/_/snyad gdags su rung ba ste/_gas pa dang /_chags pa dang /_dum bu dang /_tshig pa dang /_bcos
[\[159b\]]
[\[159b.1\]]pa dang /_g.yul gyi tha snyad can ma yin pa dang /_mtshan dang mi ldan pa nye bar len na nyes byas so/_/ra gan nam/_rno ba'i ra gan nam/_zangs sam/_rno zangs sam/_lcags sam/_ro nye'am/_tshon mo steng ngam/_khro chu la reg na ltung ba med do/_/rung ba'i dngos por ma bsngos par
[\[159b.2\]]nges bar khyim pa len du bcug na'ang spang ba'o/_/bdag gis blangs sam/_dge slong gzhan len du bcug na nges kyang rung ma nges kyang rung thams cad spang ba'o/_/gzhan gyi phyir ni ltung bar 'gyur gyi/_spang ba ni ma yin no/_/gal te rim gro byed pa la sogs pa'i rnam grangs kyis gzhan gyi
[\[159b.3\]]phyir bskos pa des blangs na gnyis ka la yang ltung ba med do/_/thang ngam/_chu la gser dang dngul lhung ba gang gi yin pa de nyid khyer grang snyam du de lta bur bsams la blang bar bya'o/_/bdag po med pa'i gter blangs na dkon mchog gsum la dbul bar bya'o/_/ji ste bdag po yod pa'i gter
[\[159b.4\]]ram/_gzhan ci yang rung ba lhung ba zhig rnyed na de gzhan la rnam grangs kyis grags par bya'o/_/gal te dan rtags la bab par smra na sbyin par bya'o/_/gal te med na dkon mchog gsum gyir nye bar sbyar bar bya'o/_/ma gus pa'i sems kyis blangs na nyes byas so/_/sa le
[\[159b.5\]]sbram las sa le sbram du 'du shes sam yid gnyis za 'ang rung ste spang pa'o/_/kha cig na re yid gnyis za ba la nyes byas so zhe'o/_/sa le sbram ma yin pa las le sbram du 'du shes na ltung byed du 'gyur gyi spang bar ni ma yin no/_/yid gnyis za na nyes byas so/_/sa le sbram dang sa le sbram ma
[\[159b.6\]]yin yang sa le sbram ma yin par 'du shes na ltung ba med do/_/bdag gi la ni ltung ba 'dir 'gyur gyi/_/gzhan gyi la ni ma yin no/_/bdag dang gzhan gyi la yang ma yin te/_de la ltung bar 'gyur/_spang bar ma yin no/_/rnam grangs kyis rnam grangs su gyur pa dang /_gang bdag gi gzhan
[\[159b.7\]]gyis phrogs pa las slar phrogs pa dang /_byin gyis brlabs par brtags pa ste/_gal te bsten par ma rdzogs pa gzhan gyis brlabs pa dang /_rtag tu sbyor ba'i yo byad du nye bar sbyar bar gzhag pa la brtags pa dang /_gal te glegs bam la sogs par sbyar bar gyur
[\[160a\]]
[\[160a.1\]]pa dang /_lci ba yang yang ba ltar rung bar byas pa yang rung ste/_ltung ba med do/_/rung bar bya ba 'di ni kun tu khyab pa yin te/_gang du ma brjod par der yang rig par bya'o/_/thabs med pa na rung bar bya ba yin te/_gal te rings pa zhig yin na/_gzhan khyer du
[\[160a.2\]]bcug pa med na ltung ba med de/_ci skad du dge 'dun gyi'am/_mchod rten gyi yang rung ste/_gser dang /_dbyig chom rkun gyi 'jigs pa'i rkyen gyis bsnyen par ma rdzogs pa med na bdag nyid kyis khung brkos la sbas te 'gro bar bya'o/_/phyir 'ongs nas sngar bzhin du slar dbyung
[\[160a.3\]]bar bya'o/_/phongs pa'i rjes su gnang ba gzhan du byed na 'gal tshabs can du 'gyur ro zhes gsungs so/_/ltung ba med pa ni sbyin bdag gis rung ba ste/_ci ltar dbyar gnas pa'i dge slong gi dge 'dun rnams la chos gos la sogs pa'i rin byin na de blang bar bya'o/_/blangs
[\[160a.4\]]nas sbyin bdag de nyid la yid brtan te bcang bar bya'o/_/gzhan yang dge slong gis kun dga' ra ba pa 'am/_dge bsnyen yang rung thams cad spro bar bya'o/_/de la brten nas mi rung ba thams cad kyang blang bar bya'o/_/dge slong gis 'dir de ring du song yang mi rung ba gang ci snyed kyang
[\[160a.5\]]de la yid brtan te/_de ci srid 'tsho'i bar du blang zhing bcang bar bya'o/_/gal te sbyor mi btub nas le sbram dang dngul blang ba nyid kyis dge slong gi mdun du 'dug ste brjod par bya'o/_/tshe dang ldan pa dgongs su gsol/_bdag dge slong ming 'di zhes bgyi bas dngos po rung ba
[\[160a.6\]]ma lags pa 'di rnyed de/_dngos po rung ba ma lags pa 'dis bdag gis dngos po rung ba bsgrub par bgyi'o zhes de ltar lan gnyis lan gsum du'o/_/sa le sbram rnyed la gal te dgos par gyur na bzhag pa'i rung bar bya'o/_/de yang rnam pa gnyis kyi phyir yongs su dag pa ma
[\[160a.7\]]yin te/_gang zag ma brtags pa la gzhag pa dang /_mi rung ba'i dngos po la sems chags pa'o/_/dang po la ni nyes byas so/_/gnyis pa la ni spang ba'o/_/gal te sa le sbram de nyid la sems chags par gyur tam/_gzhan du na rung ba ma yin pa ste/_rung ba'i dngos po
[\[160b\]]
[\[160b.1\]]'ga' zhig tu ma nges na 'on kyang rung ba'i dngos por des bar bya'o/_/ji skad du sa le sbram dang /_dngul ci lta bur rung bar bya zhe na/_me rung ba'i dngos po 'dis gang yang rung ba rnyed par 'gyur ba de bdag gir bya ste/_ming 'di zhes bya ba'i yin no zhes gsungs pa lta bu'o/_/
[\[160b.2\]]dge slong gi dge 'dun la sman rnams bstabs te/_sbyin pa pos kAR+Sha pa Na tshong dus su bzhag pa dang /_nges tshong pa de nyid la yid brtan te/_gang 'dod pa de sbyar ba la longs spyad par bya'o/_/lam du zhugs pa las dbyig la sogs pa lam brgyags rnyed pa blang bar bya'o/_/
[\[160b.3\]]rung bar byed pas khyer bar bya'o/_/de med na dge tshul gyis so/_de la sa le sbram bdag gir byed pa spang gi/_len pa ni ma yin no/_/brgyad pa'o//_//mnyan yod na ste/_nye dgas gcer bu pa las la ba bzang po blangs pa dang /_drug sde dag mngon mtshan can gyi
[\[160b.4\]]spyod pa rnam pa sna tshogs sgrub pas dgu pa bcas so/_/rnam pa sna tshogs zhes bya ba ni kun du sbyor bar byed pa la sogs pa rnam pa sna tshogs so/_/mngon mtshan can gyi spyod pa zhes bya ba ni sgyur bar byed pa ste/_mngon mtshan gyi spyod pas yongs su sgyur bar byed pa'o/_/byed ces bya ba
[\[160b.5\]]ni lhag par sgrub pa'o/_/'gron bu'am/_ba na'am/_di na ra'am/_ras bal lam/_skud pa'am/_'bras sam/_dngos po ci dang cis kyang rung /_rnyed pa kun du sbyor bar byed pa 'di ni mngon mtshan can gyi spyod pa byed pa yin no/_/de la ltung ba ci ltar 'gyur zhe na/_dge slong gis rnyed
[\[160b.6\]]pa'i phyir yul gyi tha snyad gdags su rung ba kun tu sbyor ba'o/_/shing rta la sogs pa tshol ba dang dbyig dang gser sbyor ba dang /_dbang po la sogs pa tshol ba dang /_nas sam 'bras skyed du gtong ba ste/_bye dang bre'u chung la sogs pa tshol ba dang /_dung gi tshogs kyi phyir nor bu'i tshogs gtong bar byed
[\[160b.7\]]pa dang /_nor bu'i tshogs kyi phyir mu tig gi tshogs gtong bar byed cing dbang po la sogs pa tshol ba dang /_dbyig dang /_gser ma brdungs pas brdungs pa dang /_brdungs pas ma brdungs pa gtong bar byed pa dang /_brdungs pas brdungs pa dang /_ma brdungs pas ma brdungs pa len na ste/_ji srid rnyed
[\[161a\]]
[\[161a.1\]]pa bdag gir mi byed kyi bar du nyes byas so/_/rnyed na spang ba'o/_/dge slong skyed kyi phyir dbyig la sogs pa gtong bar byed na ji srid skyed dam/_rtsa ba ma rnyed kyi bar du ni nyes byas so/_/rnyed na gnyi ga yang spang ba'o/_/de ma rtogs kyang rnyed pa spang ba'o/_/
[\[161a.2\]]gal te dngos po phyir byin nas skyed phyis sbyin no zhes khas len pa la der mi 'gyur ro/_/dge slong gi phyir ming gis gzhan spel bar byed la/_de nyid btang snyoms byed cing /_de yang 'dod la rnyed pa de yang bdag gir byed na spang ba'o/_/nga la phan par 'gyur grang snyam te skyin por byin pa dang /_/
[\[161a.3\]]gzhan du spel ba dang /_gzhan du spel ba las gzhan du spel ba dang /_gzhan gyi yang rung ste/_ltung ba'i dngos gzhir ni mi 'gyur ro/_/mngon mtshan can gyi spyod pa la de'i 'du shes sam yid gnyis za yang rung spang ba'o/_/kha cig na re yid gnyis za ba la nyes byas she'o/_/der 'du shes med na ltung
[\[161a.4\]]ba med do/_/mngon mtshan can gyi spyod pa ma yin pa la mngon mtshan gyi spyod par 'du shes na ltung byed du 'gyur gyi spang bar ni ma yin no/_/der 'du shes na ltung ba med do/_/sngon ma spyad pa'am mi ma yin pa'am dud 'gror gyur pa'am nye du'am/_smyos pa la sogs pa'am/_sngon ltung ba byung ba'am/_g.yo
[\[161a.5\]]byed pa la yang rung /_de dag dang lhan cig byed dam/_mtshan gzhan pa las brtsams te/_mtshan gzhan du gyur pa na grub na nyes byas so/_/nyo zhing 'tshong ba la yang de skad brjod par bya ste/_yang ni mi ston to/_/dkon mchog gsum la sbyin bdag gis mi zad par bya ba'i phyir byin pa de'i tshig gis
[\[161a.6\]]spel yang ltung ba med do/_/de yang de'i gta' nyi rir blang bar bya'o/_/dbang rgya bri bar bya'o/_/de la lo tshigs kyi rim pa dang /_nyi ma dang /_dge 'dun gyi gnas brtan dang /_dge slong gi ming yang bri'o/_/dge bsnyen la yang de bzhin du bya'o/_/gal te khyim pa'i lag tu 'di khyod la gtams
[\[161a.7\]]so zhes byas pa las de yang de'i phyir rang nyam spel ba la ltung ba med do/_/gal te spel ba las phyir 'gyod par gyur na rnyed pa ni mi blang gi rtsa ba ni ma yin no/_/'ga' zhig gi phyir blangs te thob pa de dge slong ngam khyim ba bcugs pa'i lag gtan du sbyin par ni ma yin gyi/_rung bar bya ba'i phyir spang
[\[161b\]]
[\[161b.1\]]bar bya'o/_/gal te yid gcugs par gyur na gang las blangs pa de nyid la spang bar bya'o/_/brjed de ma byin na bskul bar bya'o/_/gang gis kyang rnyed pa nyid ni mi blang ngo /_/gal te blangs na rtsa ba nyid kyang gcugs pa la spang bar bya'o/_/dgu pa'o//_//'dul ba bsdus pa/_
[\[161b.2\]]bam po drug pa/_mnyan yod na ste/_drug sde rnams nyo tshong byed pas na bcu pa bcas so/_/rnam pa sna tshogs zhes bya ba ni/_rnam pa du ma ste/_'di lta ste/_yul gang na rin chung ba las khyer te 'ong ba la gnas rin thang chung ngu nas 'byin par byed/_lo legs pa na nyol/_lo nyes pa
[\[161b.3\]]na 'tshong ngo /_/nyo tshong zhes bya ba ci zhe na/_ras bal dang skud pa dang /_gos dang /_mar dang /_'bru mar dang /_sbrang rtsi dang /_bu ram gyi dbu ba la sogs pa'i khu ba rnams dang /_'bras dang /_lcags dang /_dngul dang /_gser dang /_nor bu dang /_rin po che la sogs pa'o/_/
[\[161b.4\]]mtshon dang /_dug dang /_chang dang /_sems can dang /_rgya skyegs la sogs pa rnams 'tshong na kha na ma tho ba bcas pa chen por 'gyur ba ste/_de'i dngos po ni gtan du spang bar bya'i/_rung bar bya ba'i phyir ni ma yin no/_/byed na zhes bya ba ni sgrub par byed pa'o/_/gang rnyed pa'i phyir nyo zhing
[\[161b.5\]]'tshong na de nyo ba'i tshe nyes byas so/_/'tshong ba na spang ba'o/_/de rnyed pa'i phyir nyos la rnyed pa med par nyos la rnyed pa'i phyir 'tshong na/_nyo ba la ltung ba med de/_btsongs na spang ba'o/_/rnyed pa'i phyir ma yin na gnyi ga byas kyang ltung ba med do/_/rnam pa gzhan du na nyo par sbyor ba dang /_'tshong
[\[161b.6\]]bar sbyor ba yang nyes byas te/_de nyo ba'i dus nyid na ltung ba'i mthar 'gyur ro/_/dngos po de yang spang bar bya ba yin te/_ltung byed kyi ltung ba'o/_/btsongs na rnyed pa dang dngos po gnyi ga spang bar bya ste/_ltung byed ni de nyid de nyos pa las lhag pa ni med do/_/nyo tshong la nyo tshong ma yin par
[\[161b.7\]]'du shes na nyes byas so/_/nyo tshong ma yin pa la nyo tshong du 'du shes na ltung bar 'gyur gyi spang bar ni ma yin no/_/'di lta ste/_bdag gi yin la gzhan gyir 'du shes shing 'tshong ba'o/_/nyo tshong la nyo tshong du 'du shes na spang ba'i ltung byed do/_/nyo tshong ma yin pa la nyo tshong ma yin par
[\[162a\]]
[\[162a.1\]]'du shes pa la ltung ba med do/_/gal te de'i ming nas smos shing de 'di skad zer ro zhes te/_nyo tshong ni gzhan byed la de yang de la 'dod pas btang snyoms su byas na sbyor bar mi byed kyang ltung ba'o/_/nyo ba'am 'tshong ba yang rung gal te bre dang /_srang yang rung gzhal ba
[\[162a.2\]]la g.yo byed na rin thang brtsi bar bya'o/_/gal te tshang na pham par 'gyur ba'o/_/ma tshang na sbom po'o/_/de bzhin du brdzun du smra bas brkus na brdzun du smra ba'i ltung ba lag par yang 'gyur te/_rnyed pa'i dngos po'i rin thang tshang na pham par 'gyur ba'o/_/ma thob na yang brdzun du smra ba dang /_g.yo
[\[162a.3\]]byas pas sbyor ba sbom po'o/_/lhag ma ni snga ma bzhin no/_/gal te rnyed pa'i phyir ma yin par nyos te rin thang cher btsongs la/_rin des rin gyi dgos pa rnams su sbyar gyi/_rnyed pa'i phyir ma yin na ltung ba med do/_/yul gzhan du sbyor zhing sngon gyi chags pa gzhal lo snyam pa la nyes pa med do/_/dge
[\[162a.4\]]slong gis rnyed pa'i phyir ma yin yang gos la sogs pa'i rin thang gcad par mi bya'o/_/khyim pa'i tha snyad kyi nang du lag gzhug par mi bya'o/_/gal te bdag gi phyir nyo pa zhig yin na/_khyim pa dad pa can nam/_dge tshul las nyo bar bya'o/_/de lta bu yang med na/_lan gnyis
[\[162a.5\]]lan gsum du tshig nges par smra bar bya'o/_/rang nyo zhing 'tshong la rin thang che chung du gcad na nyes byas so/_/dge 'dun gyi ni bskyed par bya ste/_thog mar dge 'dun gyi gnas brtan gyis bskyed par bya'i/_de la dbab par ni mi bya'o/_/gzhan dag gis bskyed pa la ni dbab mod kyi/_
[\[162a.6\]]'on kyang nyo bar mi 'dod pa la bskyed na nyes byas so/_/bskyed pa'i dngos po rin ma byin par spyad na nyes byas so/_/sbyin bdag gi bu dang chung ma phul na ci ltar bya ba'i rigs zhes de nyid la dri bar bya'o/_/gal te skyed cig dang rin thang bdag gis dbul lo zhes zer na/_bskyed
[\[162a.7\]]par bya'o/_/de la dge slong gis bskyed na nyes byas so/_/dge 'dun gyis kyang rin thang bzhin du bda' bar mi bya mod kyi/_'on kyang de dga' nas ci byin pa de blang bar bya'o/_/ma la sogs pas bu dang bu mo byin na blang ngo /_/slar slong na sbyin par bya'o/_/gal te god pa rnams kyi rin
[\[162b\]]
[\[162b.1\]]dbul na yang blang bar bya'o/_/god pa bzhin du blang bar mi bya mod kyi 'on kyang dga' nas ci byin pa de blang bar bya'o/_/byis pa de yang dge slong gis chos gos kyi tshal bus rked pa dang mgul bar bcings la bskyang bar bya'o/_/de dag cher gyur te byas pa shes pa'i phyir 'bul na nye gnas lta bu yin
[\[162b.2\]]pas na blang bar bya'o/_/bcu pa'o/_/gding ba'i tshogs rdzogs so//_//lhung bzed kyi gzhi las brtsams nas ltung ba gnyis pa ste/_'gal tshabs can du 'gyur ba la sogs pa'i nyon mongs pa gsum yongs su spang ba'i phyir rig par bya ste/_de la mnyan yod du nye dgas 'dun pa drug cu
[\[162b.3\]]la so sor kAR+ShA pa Na drug cu phab pa dang /_drug sde rnams kyang lhung bzed thob cing rnyed pa rnams bsags/_bdag nyid kyang mi spyod gzhan la yang mi ster te/_sogs pa'i nyon mongs pa spang ba'i phyir lhung bzed kyi spang ba dang po bcas so/_/lhung bzed lhag pa zhes bya ba ni byin gyis brlabs
[\[162b.4\]]pa yod bzhin du byin gyis brlabs pa gcig las lhag pa'o/_/med na yang byin gyis ma brlabs sam rung bar ma byas pa gang yin pa de ni der ma gtogs pa'i phyir lhag pa zhes bya'o/_lhung bzed rnam pa gnyis te/_lcags las byung ba dang /_sa las byung ba dag kyang ngo /_/rdo las byung
[\[162b.5\]]ba ni sa las byung ba'i nang du bsdu'o/_/ma bsdus te rnam pa gzhan du na ci'i phyir bcom ldan 'das kyis mi rung ba 'chang /_yang lhung bzed rnam pa bzhi ste/_gser dang /_dngul dang /_bai DUr+ya sadang /_shel gyi'o/_/de rnams ma blangs pa ni blang bar mi bya/_blangs pa ni spang bar bya'o/_/
[\[162b.6\]]yang rnam pa bzhi ste/_ra gan dang /_zangs dang /_'khar ba dang /_shing gi'o/_/de dag ma blangs pa ni blang bar mi bya'o/_/blangs pa ni sman por du byas la longs spyad par bya'o/_/gzhan yang lhung bzed la rnam pa nyi shu rtsa gcig te/_mngon par sar pa dang rnying pa dang /_rdol ba dang
[\[162b.7\]]bcas pa dang /_ma rdol ba dang /_ma glan pa dang /_phyed glan pa dang /_mang du glan pa dang /_dri ma mi chags pa dang /_chung ba dang /_ran pa dang /_che ba'o/_/chung ba dang /_che ba ni byin gyis brlab par mi bya'o/_/dge 'dun gyis bgos pa dang /_dge 'dun gyi nang nas nyos pa dang /_
[\[163a\]]
[\[163a.1\]]rang gi rin gyis nyos pa dang /_sngar blangs pa ste/_gang khyim pa nyid kyi tshe rab tu byung ba'i phyir nye bar gzhag pa'o/_/sbyin bdag las rnyed pa dang /_tshangs pa mtshungs par spyod pa las thob pa dang /_lhung ba rnyed pa ste/_de yang bstan la gal te bdag por nye bar
[\[163a.2\]]ma rnyed na/_phyag dar khrod byin gyis brlab par bya'o/_/rnam pa gzhan du ni ma yin no/_/chom rkun pas brkus pa de mi blang ngo /_/gal te pha rol po pham par grags par gyur na pha rol gyi sde las rnyed pa blang bar bya'o/_/bcad bar bya'o zhes bya ba ni bdag gir bya ba'o/_/de la ltung ba'i rnam
[\[163a.3\]]par dbye ba ni yang 'dir ci ltar gos kyi dang po'i bslab pa'i gzhi la rung bar ma byas pa bya'o zhes bya ba 'di nyi tshe ni brjod par mi bya'o/_de 'di ltar byin gyis brlab par bya ste/_lhung bzed lag pa g.yon pa'i steng du bzhag la/_lag pa g.yas pas steng nas bkab ste/_'di skad brjod
[\[163a.4\]]par bya'o/_/ming 'di zhes bya ba dgongs su gsol/_/bdag ming 'di zhes bya ba'i lhung bzed zas la spyad par 'os pa drang srong gi snod 'di blang ba'i snod du byin gyis brlab po zhes de bzhin du lan gnyis lan gsum du brjod par bya'o/_/che ba'am chung ba la ni ltung ba med do/_/lhung bzed kyi tshad ni lhung
[\[163a.5\]]bzed bkang ba'i gzhi las brjod par bya'o/_/dge slong gi lhung bzed gang chung ba de ni dge slong ma'i thams cad kyi nang na tsha ba'o/_/rab tu byung ba'i phyir dang /_/lhung bzed skya bo 'chang ba la ltung ba med do/_/zhus pa las gsungs pa/_lhung bzed so ma btang ba dang /_dkar po lhag par
[\[163a.6\]]'chang na nyes byas so/_/de ni dngos gzhi las brtsams te/_ltung ba med do zhes gsungs par rig par bya'o/_/pho nyas khyer te 'ongs pa ji srid 'tsho'i bar du bcang ba'am/_pho nya btang ba las de'i pho nya yang ring zhig lon te/_khyer te 'ongs na yang ltung ba med do/_/mi gang nyon mongs pa cung
[\[163a.7\]]zhig longs spyad par bzod dam zhes brtag pa'i phyir zhag bcu tshun chad du bzhag pa la ltung ba med do/_/gang mngon par 'dod pa de ni byin gyis brlab par bya'o/_/gnyis pa ni brtag pa'i phyir bcang bar bya'o/_/de rung bar bya ba'i phyir brtag pa ma yin gyi de lta mod kyi 'on kyang gzhan gyi phyir nyid du'o/_/
[\[163b\]]
[\[163b.1\]]rnam pa gzhan du bcangs na nyin re nyin re zhing nyes byas so/_/zhag bcu lon na spang ba'o/_/tshod ma dang btung ba nye bar dgos pa'i phyir lhung bzed chung ngu gnyis bcad par bya'o/_/de bzhin du tshwa snod dang /_kha gzar yang ngo /_/bsod snyoms pas ni lhung bzed kyi nang du ci snyed shong ba de snyed du snod
[\[163b.2\]]dgos pa lhag par bcad bar bya'o/_/gzhan gyis ni ming yang bla/_thams cad bdag gir mi byed na longs spyod par rjes su gnang ngo /_/kun gyis kyang lhung bzed gcig bcang bar bya ste/_de yang ci'i phyir zhe na/_de yang mi phongs pa dang /_gzhan mu stegs can gyi cho ga spang ba'i phyir te/_de dag ni
[\[163b.3\]]lo ma dang /_lag pa'i snyim par za ste/_de las bzlog pa'i phyir ro/_/gso dka' ba dang dgang dka' bar mi gyur cig ces gcig pu bcang bar bya'o/_/phongs pas rung ba ni gal te de 'dra ba'i phongs pa zhig gis ma brtags na yang ltung ba med do/_/brtags pa gzhan ni gos lhag pa'i las rig
[\[163b.4\]]par bya'o/_/zhag gcig las 'das par bcangs na spang bar 'gyur ba mchis sam/_yod de thams cad du gang rnyed ma thag tu mtshan gyur nas dge slong mas bcangs pa'o zhes gsungs so/_/lhung bzed kyi kun du spyad pa ni bsnyen par ma rdzogs pas lhung bzed bkru bar mi bya ste/_dran pa brtan pa
[\[163b.5\]]yin na ltung ba med do/_/lhung bzed la ming bri bar mi bya'o/_/mtshan ma byed pa la ni ltung ba med do/_/'di ni gang zag gi dngos po gzhan la yang ngo /_/dkon mchog gsum gyi ni che ge mo zhes bya ba'i sbyin par bya ba'i chos so zhes bya bar bri bar bya'o/_/gang zag gi mal cha dang /_stan la yang bye
[\[163b.6\]]brag bya'o/_/'greng bzhin du lhung bzed snod du gzhug par mi bya de nas 'greng bzhin du dbyung bar mi bya/_lhung bzed kyis phyag dar dor bar mi bya'o/_/mi gtsang ba'i phyogs su gzhag par mi bya/_bye ma dang bcas pa'i lci bas bkru bar mi bya/_shin tu gsher bar mi gzhug_/shin tu bskams par yang
[\[163b.7\]]btang snyoms su mi bya/_bags kyis ran par spyad par bya'o/_/lam du zhugs na lag pa dang /_chos gos kyi grwar thum por byas te/_bskur bar mi bya mod kyi 'on kyang lhung bzed kyi snod du gzhug par bya'o/_/de yang lag pas bskur bar mi bya mod kyi/_'on kyang phrag pa la gdags so/_/snod
[\[164a\]]
[\[164a.1\]]ni gsum ste/_lhung bzed kyi snod dang /_sman gyi snod dang /_bar bur gyi snod do/_/de'i lung thag kyang mnyam par mi bya'o/_/gzhan du na 'on kyang ring thung spel te ci ltar rdza rdza lta bur mi 'gyur bar bya'o/_/lung thag de ci'i lta bu bya zhe na/_snam bu'i nang du phyin pa bcug la
[\[164a.2\]]drub par bya'o/_/lhung bzed gang du gzhag par bya zhe na/_lhung bzed kyi ngos khung du ste/_de yang gtsug lag khang brtsig pa'i tshe bya'o/_/dgon pa pa dag gis ni lcug ma las skon bur byas te ba lang gi lci ba dang sas byugs la der lhung bzed gzhag par bya'o/_/gnyis pa kha gab kyang de 'dra
[\[164a.3\]]bar bya'o/_/gzhan du 'gro na de khyer te 'gro bar mi bya mod kyi/_'on kyang gzhan bya'o/_/mkhas pas sa phyogs dben par 'dug ste/_lhung bzed kyi las bya'o/_/lhung bzed kyi las mi dben par mi bya'o/_/las ci ltar bya zhe na/_rdza bo gnyis te/_rang gis byas pa dang /_slob dpon
[\[164a.4\]]gyis byas pa'o/_/rang gis byas pa ni 'di lta ste/_bum pa thal bas bkang ste rdza gzong gis gtsab par bya'o/_/slob dpon gyis byas pa ni rdza mkhan gyis byas so/_/rdza bo de'i phyi rol sa dang phub mas bsres pa'i 'jim pas byug par bya'o/_/nang ni til gyi tshigs ma dang /_ba lang gi lci bas
[\[164a.5\]]so/_/bskam par bya'o/_/'og gi gzhir phub ma gding bar bya'o/_/der bong rdog rnams la lhung bzed gzhag par bya'o/_/rdza bo'i steng nas me btang bar bya'o/_/du ba mi 'chor bar bya'o/_/srog chags spang pa'i phyir ba lang gi lci ba la sogs pa dang /_chus chag chag gdab par bya'o/_/bar du chod la
[\[164a.6\]]lhung bzed gnyis pa yang der gzhag par bya'o/_/lhung bzed chung ngu ni bar du shing leb gcig gis gcad par bya'o/_/bsreg pa yang shin tu mi drag_/shin tu yang mi chung bar ran par bya'o/_/lhung bzed kyi las byed pa nyams par mi 'gyur bar bya ba'i phyir/_gzhan du 'gro bar mi bya'o/_/tshogs
[\[164a.7\]]gsum pa'i spang ba'i ltung ba dang po'o//_//mnyan yod na ste/_nye dgas bsod snyoms pa las thos nas tshong pa'i thad nas sbyin pa po sbyin du bcug nas lhung bzed gnyis pa bzang po zhes te/_btsal ba de'i phyir spang ba gnyis pa bcas so/_lhan pa lnga med pa zhes bya ba ni/_lhan pa lngar
[\[164b\]]
[\[164b.1\]]ma tshang ba yin te/_gang lhan pa med pa de yang thams cad du lhan pa med pa nas/_lhan pa lnga med pa zhes bya ba ste/_de lta bur gyur pa'i mtshan nyid kyi gsum pa'o/_/dge slong gis lhung bzed dum bu rnam pa lnga pa btsems shing bsod snyoms la brgyus te/_de yang kha zas med par byed pas las
[\[164b.2\]]su gyur te/_lhan pa lngar tshang ngam lhan pa lnga las lhag pa yang rung ste/_lhung bzed gzhan bya'o zhes rjes su gnang ngo /_/lhan pa 'ju ba lnga spangs te/_thang chu dang /_spra tshil dang /_tshon mo steng dang /_ro nye dang /_sardza ra sa rnams so/_/glan pa skam po lngas lhan par bya ste/_lnga po dag
[\[164b.3\]]gang zhe na/_lhan rings dang /_tham phran dang /_lhan pa dang /_chu srin gyi so lta bu dang /_phye ma'o/_/phye ma la rnam pa gnyis te/_lcags kyi phye ma dang /_rdo'i phye ma'o/_/dang po ni lcags kyi lhung bzed la'o/_/gnyis pa ni sa'i lhung bzed la ste/_'bru mar gyis bdar bar bya zhing ci ran du bsreg
[\[164b.4\]]par bya'o/_/gal te rtsub par gyur na 'bru mar gyis bskus la bdar bar bya'o/_/lhung bzed nag po la bu ga byung na/_sa dang bu ram du bsres la glan te bsreg par bya'o/_/yongs su longs spyod pa can zhes bya ba ni yongs su longs spyad du bzod pa'o/_/gang bu ga gcig po shin tu che ste/_yongs
[\[164b.5\]]su longs spyad du mi bzod na des yod kyang gzhan tshol du gnang ngo /_/bzang po 'dod pa nye bar bzung ba'i phyir zhes bya ba ni mchog 'dod pa ste/_nye bar bzung ba brtse ba'i dngos po'i sems kyis bzang po 'dod pa'i phyir ro/_/nyon mongs pa ma yin pa'i phyir tshol ba la nyes pa med do/_/rigs
[\[164b.6\]]la sogs pa phun sum tshogs pa rnam pa bzhi ni/_lhung bzed bzang po zhes bya ste/_de la rigs phun sum tshogs pa ni lcags yin no/_/mtshan phun sum tshogs pa ni rnying pa dang /_/rdol ba ma yin pa dang /_glan pa med par dri ma mi chags pa yin no/_/tshad phun sum tshogs pa ni chen po yin no/_/
[\[164b.7\]]thob pa phun sum tshogs pa ni dge 'dun las bgos pa dang sngar blangs pa dang /_sbyin bdag las thos pa yin no/_/lhung bzed grub na spang ba'o zhes bya ba ni lhung bzed bzang po thob ma thag tu spang ba'o/_/gzhan dag na re byin gyis brlabs kyang spang bar 'gyur ro zhe'o/_lhung bzed de zhes bya ba ni gang lhung
[\[165a\]]
[\[165a.1\]]bzed bzang po de'o/_/dge slong gi 'khor zhes bya ba ni dge 'dun la'o/_/dbul bar bya'o zhes bya ba ni sngar lhung bzed 'brel pa med pa de 'drim pa'i dge slong spro bar byas la/_chos lnga dang ldan pa bsko bar bya ste/_dge 'dun btsun pa rnams gsan du gsol/_/dge slong
[\[165a.2\]]ming 'di zhes bya ba 'di dge 'dun la lhung bzed 'brel pa med pa 'drim par spro na gal te dge 'dun gyi dus la bab cing bzod na/_dge 'dun gyis gnang bar mdzod cig dang /_dge 'dun gyis dge slong ming 'di zhes bgyi ba 'di dge 'dun la lhung bzed 'brel pa med pa 'drim par bsko ste/_lhung bzed
[\[165a.3\]]'brel pa med par 'drim pa ming 'di zhes bgyi ba dge 'dun la lhung bzed 'brel pa med pa 'drim mo/_/'di ni gsol ba'o/_/las ni 'di ltar bya ste/_dge 'dun btsun pa rnams gsan du gsol/_/dge 'dun ming 'di zhes bgyi ba 'di dge 'dun la lhung bzed 'brel ba med pa 'drim par spro
[\[165a.4\]]te/_de'i slad du dge 'dun gyis ming 'di zhes bgyi ba lhung bzed 'brel pa med par 'drim par bsko na tshe dang ldan pa gang dag ming 'di zhes bgyi ba lhung bzed 'brel pa med pa 'drim par bsko bar gang dag bzod pa de dag ni cang ma gsung shig_/gang dag mi bzod pa de dag ni gsungs shig_/dge 'dun
[\[165a.5\]]gyis bzod cing gnang nas dge 'dun gyis ming 'di zhes bgyi ba lhung bzed 'brel pa med par 'drim par bsko ste lhung bzed 'brel pa med pa 'drim pa ming 'di zhes bgyi ba ni/_dge 'dun la lhung bzed 'brel ba med pa 'drim par bskos lags te/_'di ltar cang mi gsung bas de de bzhin du 'dzin
[\[165a.6\]]to/_/des kun du spyad pa ni dge 'dun rnams tshogs pa'i dus su des dge 'dun btsun pa rnams bdag sang lhung bzed 'brel pa med pa 'drim par 'gyur gyi tshe dang ldan pa dag khyed cag rang rang gi lhung bzed thogs la dge 'dun gyi nang du gshegs par mdzod cig ces brjod par bya'o/_/
[\[165a.7\]]de nas nyi ma gzhan la dge 'dun tshogs pa dang /_dge 'dun gyi gnas brtan gyi mdun du bzhag ste/_lhung bzed kyi yon tan brjod par byas la/_gal te gnas brtan bzhed na snyoms shig ces byas la gal te des khyer na de'i lhung bzed gnas brtan gnyis pa la sbyin no/_/de bzhin du dge 'dun
[\[165b\]]
[\[165b.1\]]gyis gsar bu'i bar du'o/_/gsum pa'i thad du son pa las dang po slong na tshig gnyis kyi bar du sbyin par mi bya'o/_/tshig gsum pa la sbyin te de ltung ba yang bshags pa thob bo/_/de dag thams cad kyis gang spangs pa dge slong de la byin la 'di skad ces bsgo bar bya'o/_/khyod kyis lhung bzed 'di byin
[\[165b.2\]]gyis brlab par mi bya/_gtad bar mi bya/_gzhan la sbyin par mi bya/_tha ma chag pa la thug gi bar du bags kyis yongs su longs spyad par bya'o/_/kun du spyad pa ji skad bstan pa bzhin ma byas na/_thams cad du yang 'gal tshabs can du 'gyur ro/_/lhung bzed 'brel pa med pa 'chang bas
[\[165b.3\]]kun du spyad pa ni lhung bzed kyi snod gnyis nye bar gzhag par bya'o/_/bzang po ni der gzhug par bya'o/_/gzhan la ni byin gyis brlab pa'o/_/gnyi ga yang khyer te bsod snyoms la 'jug par bya'o/_/'bras chan skam po ni der gzhug par bya'o/_/gsher ba ni bdag gi la'o/_/de bzhag la
[\[165b.4\]]bdag gi la bza' bar bya'o/_/ba lang gi lci bskam pos bkru zhing skabs pa yang de la thog mar byas te/_de'i 'og tu bdag gi la'o/_/sba ba'i tshe na gnas bzang por ni de gzhag bar bya'o/_/gzhan du ni gzhan no/_/gal te lhung bzed kyi gnas gcig tu zad na/_steng ngam 'og ji lta ba legs
[\[165b.5\]]par 'dug pa der gzhag par bya'o/_/bsreg pa'i rdza bo bzang po ni de bsreg par bya'o/_/gal te rdza bo cig pur zad na ji ltar kha dog bzang por 'gyur ba der gzhag bar bya'o/_/'gro na yang lhung bzed kyi snod bzang por de gzhug par bya'o/_/khyer ba yod na byin gyis brlab pa de la bskur
[\[165b.6\]]bar bya'o/_/de ni bdag gis bskur bar bya'o/_/de med na phrag pa g.yon par ni de gdags par bya'o/_/g.yas par ni byin gyis brlabs pa'o/_/de dag ci skad bstan pa bzhin ma byas na 'gal tshabs can du 'gyur ro/_/byin gyis brlab bar mi bya ba zhes bya ba ni de la gang snga na yod pa de nyid
[\[165b.7\]]byin gyis brlab pa'o/_/'di ni chad pa'i las kyi phyir ro/_/gzhan dag na re ni de gnyis pa byin gyis brlabs na snga ma spangs par 'gyur la/_rnam pa gzhan du na lhag pa 'chang bas snga ma'i ltung bas kyang lhag par 'gyur bas na/_des de nyid byin gyis brlab par bya'o/_/mi phongs par bya ba'i
[\[166a\]]
[\[166a.1\]]phyir de de la sbyin no zhes zer ro/_/gtang bar mi bya zhes bya ba ni gzhan gyi phyir brtags te bcang bar mi bya'o zhes bya ba'i tha tshig go/_/gzhan la sbyin par mi bya zhes bya ba ni gzhan gyi dbang du mi bya zhes bya ba'i tha tshig go/_/khad kyis dal bus zhes bya ba ni de'i chad pa'i las 'di yin
[\[166a.2\]]te/_skyo ste ci nas myur du chag par 'gyur ba de ltar mi bya'o/_/de ltar byas na nyes byas so/_/gal te mang du tshol na ltung ba yang de snyed du 'gyur te/_ci ltar mngon par 'dod pa gcig ni dge 'dun la dbul bar bya'o/_/gzhan dag ni mdza' bo rnams la bgos ste sbyin par bya'o/_/de la ltung
[\[166a.3\]]ba ji ltar 'gyur zhe na lhung bzed rdol par gyur la/_des de lhan pa gcig gam/_gnyis sam/_gsum mam/_bzhi glan par 'os pa las glan tam ma glan kyang rung yongs su longs spyad par bzod na bzang po 'dod pa'i phyir gnyis pa tshol na sbyor ba'i tshe nyes byas so/_/thob na spang ba'o/_/
[\[166a.4\]]de bzhin du lngas glan par 'os pa las ma glan cing yongs su longs spyad du bzod pa la yang brjod par bya'o/_/lngas glan par 'os pa las glan tam/_ma glan tam tshol na longs spyad du mi bzod na ltung ba med do/_/bzang po la bzang por 'du shes na spang ba'o/_/mi bzang ba la bzang por 'du shes na ltung bar
[\[166a.5\]]'gyur gyi/_spang bar ma yin no/_/bzang po'am mi bzang ba yang rung /_mi bzang bar 'du shes na ltung ba med do/_/gnyis yod pa la gcig 'du zhing tshol lam/_spring yig la sogs pa rnams kyis sam/_gzhan gyi phyir ram rang gi yo byad kyis sam/_mu stegs can las btsal na nyes byas so/_/
[\[166a.6\]]rang gi rin gyis nyes sam/_gzhan las ma bslangs sam/_brjes te blangs na ltung ba med do/_/gnyis pa'o//_//gsum pa dang bzhi pa la ni chos gos kyi rgyus kun nas bslang ba yongs su len pa'i gzhi'i dbang du mdzad de/_'gal tshabs can du 'gyur ba dang /_phongs pa dang ma dad pa'i
[\[166a.7\]]nyon mongs pa spong ba dang /_nye du la rjes su gnang ba dang /_thag pa dang /_yon bdag gi sems rjes su ma bsrungs pa'i phyir ro/_/de la mnyan yod na ste nye dgas dog pa 'khal ba rnams las dog pa bslangs te/_thag pa spyi cer la chos kyi sgo nas ras yug cig 'thag tu bcug go/_/gnyis pa rgyal
[\[166b\]]
[\[166b.1\]]mo'i skyes bu la brten pas ni gsum pa bcas so/_/rang gis bslangs zhes bya ba ni kha cig las srang gcig_/kha cig las srang phyed do/_/dog pa zhes bya ba ni srin bal gyi dog pa yang rung ste/_de gzung bas dar gyi yang gzung bar 'gyur ro/_/bal lam rtul bum shan ka'i 'am/_zar ma'i'am/_gso ma'i
[\[166b.2\]]'am/_rtswa du gu la'i dog pa'am/_rtswa ko tam ba'i 'am/_ras bal gyi'am/_nyi 'og gi dog pa'o/_/de la srin bal gyi dog pa 'thag tu bcug na ltung ba gnyis te/_gding ba srin bal sar pa las byas pa dang /_tha ga pa nye du ma yin pa las 'thag tu bcug pa'i phyir te/_dngos po gcig yin pas na spang
[\[166b.3\]]ba ni gcig te/_dngos po gcig po spang bar bya'o zhes bya ba'i tha tshig go/_/nye du ma yin pa las gos kyi phyir dog pa bslangs na nyes byas so/_/bus 'khyud kyi phyir ni ltung ba med do/_/dog pa gang yang rung ba bdag nyid kyis btags na nyes byas so/_/nye du las bslangs pa 'am/_nye du ma yin pa las bslangs pa'am/_
[\[166b.4\]]bdag gi rin gyis nyos pa yang rung ste/_mdor na dog pa gang yang rung /_tha ga pa nye du ma yin pa gcig gam/_gnyis sam/_mang po yang rung /_thag pa nye dus grogs byas sam/_bdag nyid kyis grogs byas te/_btags kyang rung ste spang ba'o/_/nye du las bslangs sam/_nye du la 'thag tu bcug
[\[166b.5\]]pa la spang ba med do/_/nye du la nye dur 'du shes pa la sogs pa mu bzhir sbyar ba ni dge slong ma'i bslab pa'i gzhi bzhin du rig par bya'o/_/rang dga'a'am rngan pas 'thag tu bcug pa la ltung ba med do/_/mthus 'thag tu bcug na ltung byed du 'gyur gyi spang bar ni ma yin no/_/gal te bdag nyid la yang dag pa ma
[\[166b.6\]]yin pa'i yon tan bsngags pa brjod cing dog pa bslangs na nyes byas dang pham par 'gyur ba ste/_rnam pa gnyis su 'gyur ro/_/gal te bden na nyes byas dang ltung byed 'ba' zhig go/_/yang dag pa ma yin pa'i yon tan bsngags pa brjod cing 'thag tu bcug na pham par 'gyur ba dang spang ba'o/_/
[\[166b.7\]]gal te bden na ltung byed 'ba' zhig dang spang ba'o/_/de la dus ma yin par nye du la yang nyes byas so/_/de la dus ma yin pa ni gang rung ba ma yin par 'gyur ba dang /_de la tshul 'chos pa la sogs pa rnams te/_/don ma yin pa sgrub pa dang /_de la zhe sdang gis khyim du nye bar 'gro ba gzhan la
[\[167a\]]
[\[167a.1\]]mi dga' bar bya ba'i phyir dang /_sbyin bdag nye du ma yin par gyur na nyes byas so/_/rgyu'am spun nam/_gnyi ga yang rung /_mi rung ba rnga mo la sogs pa'i bal dang /_bsreg pa'am/_snam bu ma byas pa'am/_bal yang rung ba/_ras bal yang rung /_bslangs sam tshad
[\[167a.2\]]las chung ngam/_bar ma'am/_gzhan gyi phyir yang 'thag tu bcug na nyes byas so/_/gsum pa'o//_//mnyan yod na ste/_/nye dgas bdag nyid kyi phyir ras 'thag tu bcug pa tha ga bal hwags kyi la dus lhung bzed bkang ste byin bas na de'i phyir de bzhi pa bcas so/_/de na zhes bya ba ni tha ga pa de
[\[167a.3\]]grong ngam grong khyer gang na ba'o/_/sngar ma bstabs par zhes bya ba ni/_ci lta bur 'dod pa de lta bur 'thag tu chug cig ces gos kyi bdag pos sngar mgron du ma gnyer ba'o/_/rnam par rtog pa 'ga' zhig ces bya ba ni rnam par rtog pa rnam pa bzhi ste/_stug po nyid du rnam par rtog nas/_gang legs pa
[\[167a.4\]]brtags par gyis shig ces smra ba dang /_dkar po rnam par rtog nas shin tu dkar ba gang zheng che ba dang /_khrun ring bar byos shig ces smra ba dang /_phra mor rnam par rtog nas thar gyis zhag par byos shig ces smras pa dang /_'jam por rnam par rtog nas thags ran bzang bar gyis shig ces smras
[\[167a.5\]]pa'o/_/legs par brtags par zhes bya ba 'dis tshad rnam par rtog par yang blta bar bya'o/_/gzhan dag ni zheng che ba dang khrun ring ba la smyig gus legs par sbyangs pa'am/_phrug shad kyis shin tu bshad pa la yang bya'o zhe'o/_/bza' ba zhes bya ba ni bca' ba lnga dang /_bza' ba lnga'o/_/bza' ba tsam zhes bya ba ni 'bras
[\[167a.6\]]rjen pa'o/_/bza' ba'i rin zhes bya ba ni zas kyi rin no/_/bza' ba byin pa tsam gyis 'dir ltung ba med mod kyi ci lta bur rnam par rtog pa smra ba'i phyir ro/_/dge slong de la sbyor zhing khri la ldang ba nas de la stobs pa dang /_gos ma thob pa'i bar de srid du nyes byas so/_/thob na spad ba'o/_/gos rung ba ma
[\[167a.7\]]ma yin nam/_ma ning pho'am/_ma ning mo'am/_mtshan gnyis pa'am/_mtshan gnyis ma la yang rung /_gos kyi phyir rnam par rtog par byed na nyes byas so/_/bzhi pa'o//_//mnyan yod na ste/_dga' bos lhan cig gnas pa chos la snam sbyar byin pa las khros te/_slar phrogs pa na sbyin pa
[\[167b\]]
[\[167b.1\]]dang mi sbyin pa yongs su len pa'i gzhi'i dbang du mdzad de mi bzod pa'i nyon mongs pa dang /_'gal tshabs can du 'gyur ba dang /_ma dad pa'i nyon mongs pa spang ba'i phyir lnga pa bcas so/_/dge slong zhes bya ba ni gsol ba dang /_bzhi'i las kyis bsnyen par rdzogs pa'o/_/de bzhin du dge slong
[\[167b.2\]]ma la sogs pa la ltung ba med do/_/byin nas zhes bya ba ni gtan du byin pa'o/_/gal te skad cig gcig byin nam/_khyod la ngas 'di byin gyis khyod kyis nga'i 'di lta bu zhig bya'o zhes bsgo ba la spang ba med do/_/de'i 'og tu zhes bya ba ni dus phyi zhig na'o/_/khros zhes bya ba la sogs pa de 'gros
[\[167b.3\]]zhes bya ba ni/_lus kyis khros par ston to/_/'khrugs zhes bya ba ni yid la khros par mngon par 'du byed pa'o/_/rngams te zhes bya ba ni khros pa'i tshig tu brjod pa'o/_/yi ma rangs par gyur ces bya ba ni khros pa'i mtshan ma gnod pa'i dngos por ston pa'o/_/'phrogs zhes bya ba ni
[\[167b.4\]]grogs la sogs pa byed du re bar bsams nas byin pa las de ma byas te rang gi 'du shes kyis phrogs pa'o/_/rnam pa gzhan du ni pham par 'gyur ro/_/de'i lhag ma yod pa phyir sbyin par bya zhing zhes bya ba ni gang der yongs su longs spyod pa'i lhag ma lus par gyur na dge slong de nyid la phyir sbyin par bya'o/_/
[\[167b.5\]]spyod na spang ba'o zhes bya ba ni bdag gir byas pa dang /_yongs su longs spyad pa'o/_/gzhan dag ni nye bar longs spyod pa dang /_yongs su longs spyod pa kho na'o zhe'o/_/de la ltung ba ci ltar 'gyur zhe na/_dge slong lus kyis sam dag gam de gnyis kas kyang rung ngo /_/dge slong la sogs pa gzhan
[\[167b.6\]]rnams kyis kyang rung /_gzhan la gnod par chos gos phrogs sam/_phrog tu bcug kyang rung ste/_gos kyi grwa lus dang ma bral gyi bar du ni nyes byas so/_/lus dang bral na dge slong la spang ba'o/_/dge slong gzhan dang /_dge slong ma la ni ltung ba'o/_/dge tshul la sogs pa ni nyes
[\[167b.7\]]byas so/_/khyim pa'am khyim pa mos ni bsod nams ma yin pa chen por 'gyur ro/_/yongs su spyad pa la yongs su ma spyad par 'du shes sam/_yongs su ma spyad pa la yongs su ma spyad par 'du shes na ltung bar 'gyur gyi spang bar ni ma yin no/_/yongs su spyad pa la yongs su spyad par
[\[168a\]]
[\[168a.1\]]'du shes na lang pa dang spang ba'o/_/khas blangs pas khas ma bdas pa dang /_go bzlog pa dang /_sngon nyams pa la sogs pa'am tshad las chung ba byin de/_'phrog gam/_sbyin pa'am/_phrogs pa yang rung /_gzhan yang rung /_gnyi ga yang mtshan gyur na nyes
[\[168a.2\]]byas so/_don gzhan las ni ltung ba med de/_de ji ltar 'jigs pa dang bcas pa'i yul phyogs su 'gro ba dang /_dus ma yin pa 'gro ba las bla mas gos phrogs pa dang /_'di la gnod pa'i don du ma gyur cig ces bya ba dang /_'dul ba'i yo byad du gyur pa dang /_ci ltar yang sdig pa'i
[\[168a.3\]]grogs po dang bral ba'i phyir/_phrogs pa dang /_de bzhin du gzhan yang khros pa med cing phrogs pa la ltung ba med par brjod par bya'o/_/gal te re zhig pa'i dus kyi 'du shes sam/_phongs pa'am/_snyan pa'i chos kyis blangs pa ni ltung ba med do/_/lnga pa'o//_//mnyan yod na ste/_
[\[168a.4\]]drug sde dag gis dbyar gyi rnyed pa/_dbyar gyi nang logs su bgos pas na/_bcom ldan 'das kyis 'god na 'gal tshabs can du 'gyur ro zhes gsungs so/_/gsal rgyal gyis ral gri mthu can gyi khrom la 'thab mo la song shig ces bka' stsal pa dang /_de shi bar dogs te
[\[168a.5\]]dbyar gyi gos dbyar gyi nang du phul ba de dag dge slong dag gis nyams su ma blangs pas sril la sogs pas zos pas na chos lnga dang ldan pa gsol ba dang /_gnyis kyi las kyis gos sbed pa bsko bar bya'o zhes gsungs so/_/bslab pa 'dod pa'i yon tan bsngags te/_drug pa bcas so/_
[\[168a.6\]]'di yang dus ma yin par len pa'i gzhi'i dbang du mdzad nas 'gal tshabs can du 'gyur ba la sogs pa'i nyon mongs pa gsum yongs su spang ba'i phyir rig par bya'o/_/zhag bcus ma tshang ba tshun chad du zhes bya ba ni/_nyi ma bcu po la zhag bcu zhes bya ba ste/_zhag bcu ma lon pa las zhag bcu tshun chad
[\[168a.7\]]ces bya'o/_/ston zla tha chungs zhes bya ba ni ston zla tha chungs nyal rnam pa gnyis te/_dang po ni ston zla 'bring po nyal yang bya ste/_de dang nye bar gyur bas brjod de/_ci ltar dbyar zla 'bring po nya la dbyar nye bar 'jug gi zhes bya ba bzhin no/_/phyi ma ni ston zla tha chungs kyi zla ba nyid la ste/_'dir ni dang por gzung
[\[168b\]]
[\[168b.1\]]ngo /_/brtad pa las byung ba'i gos zhes bya ba la brtad pa las byung ba'i gos ni lnga ste/_nad pa la sbyin pa dang /_nad pa'i phyir sbyin pa dang /_'chi ba la sbyin pa dang /_shi ba'i phyir sbyin pa dang /_'gro bar chas pa la sbyin pa'o/_/gzhan dag na re dus ma yin pa'i gos so zhes kyang brjod de/_gang dgag
[\[168b.2\]]dbye'i dus su 'thob pa'i rig pa las dbyar gyi nang logs nyid du thob pa'o/_/blang bar bya'o zhes bya ba ni bdag nyid kyir bya ba'o/_/gos sbyin pa'i dus kyi bar du zhes bya ba ni sra brkyang ma bting ba'i gnas na ni ston zla tha chungs kyi bar du'o/_/sra brkyang bting ba'i gnas na ni dpyid zla ra ba'i bar du'o/_/
[\[168b.3\]]de ni bcom ldan 'das kyis dbyar gyi nang logs su gos rnyed pa la rjes su gzung bar mdzad nas gsungs pa'o/_/zla ba de las 'das kyang bcang bar bya ste/_rnyed pa gzhan ni ring na zla ba gcig gi bar du'o/_/dbyar gyi rnyed pa cung zad ci yang rung ste/_dbyar gyi nang logs su bgos pa dang /_gos
[\[168b.4\]]bgo ba'i dus las 'das ba 'chang na thams cad la yang spang bar 'gyur ro/_/brtad pa las byung ba'i gos lnga po bgos pa dang /_sbyin bdag gis rang gi lag nas byin pa ni 'di ltar de tshun chad bgos kyang ltung ba med do zhes gsungs so/_/gos sbed ba'i dge slong bskos pa yod pa la yang
[\[168b.5\]]ltung ba med do/_/sbyin bdag gis bdag nyid mchis la/_lag nas dbul gyis de'i bar du gzhes shig ces zer na/_de las ring du gzhag kyang ltung ba med do zhes gsungs so/_/rung bar ma byas pa la rung bar ma byas bar 'du shes na snga ma bzhin te/_/mu bzhir sbyar ro/_/dgag dbye ni rgyal
[\[168b.6\]]pos shol bor na ci ltar dbyar nye bar gnas pa'i dus bzhin du sbyar bar bya'o/_/drug pa'o//_//mnyan yod na ste dgon pa'i gtsug lag khang na gnas pa'i dge slong rnams rkun pos bcom pa la brten nas/_bcom ldan 'das kyis dgon pa pa la chos gos gsum las gcig khyim
[\[168b.7\]]gzhan du gzhag par bya'o/_/khyim der dang la nyal bar mi bya/_skya rengs 'char bar mi bya/_grong gi nye 'khor du yang 'dug par mi bya mod kyi/_'on kyang gtsug lag khang nyid du'o zhes gsungs so/_/gal te dge 'dun gyi'am mchod rten gyi 'am/_gang zag gi don cig la dgon
[\[169a\]]
[\[169a.1\]]pa'i gnas mal de nas phyi rol du 'gro na zhag drug tu 'bral bar bya'o/_/de las ring du ma gnas shig ces gsungs na/_drug sde dag zhag bdun du gnas te bdun pa bcas so/_/nye bar gzhag pa'i gzhi'i dbang du mdzad de/_'gal tshabs can du 'gyur ba la sogs
[\[169a.2\]]pa'i nyon mongs pa gsum yongs su spang ba'i phyir yang ngo /_/dgon pa zhes bya ba ni/_grong nas rgyang grags gcig na gtsug lag khang yod pa'o/_/dbyar phyi ma zhes bya ba ni dbyar phyi mar nye bar gnas pa ste/_de dag dbyar dang po nye bar gnas pa'i dge slong rnams kyis gtsug lag khang du gnod pa
[\[169a.3\]]spang ba'i phyir dgon par dbyar phyi mar nye bar gnas pa'o/_/dogs pa dang bcas pa zhes bya ba ni de ni dogs pa dang bcas par shes pa ste/_gang chom rkun pas 'jigs pas ma byung yang dogs pa dang gnas pa dang /_za ba'i skabs dag snang ba'i phyir ro/_/'jigs pa dang bcas par grags pa zhes bya ba ni/_
[\[169a.4\]]gang du chom rkun pas 'jigs pa lan cig byung ba de yang shes la mi rnams stabs shing bros par snang ba'o/_/'jigs pa tha dad pas 'jigs su rung ba dang bcas par grags par zhes bya ba ni/_gang chom rkun pa'i 'jigs pa lan mang du byung ba dang /_seng ge dang /_stag dang /_mi ma yin
[\[169a.5\]]pas 'jigs pa dang /_da gnyis dang po nas go rims ci lta ba bzhin du 'jigs pa dang /_'jigs pa tha dad pas 'jigs su rung ba dang bcas par grags pa'o/_/rnam grangs gzhan du na chom rkun pas 'jigs pa dang /_seng ge dang /_stag gis 'jigs pa dang /_sbrang rgod dang /_sbrang bu
[\[169a.6\]]mchu rings dang /_rlung dang tsha ba dang /_sdig sprul gyi 'jigs pa ste/_tshig gsum dang go rims ci lta ba bzhin du'o/_/stag la sogs pas 'jigs pa na chom rkun pas gnas par yang rig par bya'o/_/chos gos gsum las zhes bya ba ni byin gyis brlabs pa rnams te/_gang dang bral yang
[\[169a.7\]]ltung bar 'gyur ro/_/khyim gzhan du zhes bya bar ni gang na srang dang bzhi mdo dang /_sum mdo yod pa'o/_/gzhag par bya'o zhes bya ba ni nye bar gzhag par bya'o/_/de lta bu'i rkyen ces bya ba ni dge 'dun gyi'am/_mchod rten gyi'am/_gang zag gi bya ba la'o/_/mtshams kyi phyi rol zhes bya ba
[\[169b\]]
[\[169b.1\]]ni dgon pa'i gtsug lag khang de'i nye 'khor du spyad pa las 'da' ba'o/_/dgon pa'i gnas mal na 'dug pa de la ni de ltar snang gi mtshams [(]gyi [,]kyi[)]phyi rol du song ba de la ni ma yin no/_/phyis kyang bya ba la ni rjes su gnang ngo /_/de la ltung ba ci ltar 'gyur zhe na/_zhag drug las 'das par gnas
[\[169b.2\]]na spang ba'o/_/zhag bdun pa'i mtshan mo skya rengs ma shar gyi bar du nyes byas so/_/shar na spang ba'o/_/de nyid slar 'ong ngo zhes bya ba la sogs pa las bar chad kyi slar ma 'ongs pa la 'bral ba'i ltung ba med do/_/mi rung ba dang thags su ma btags pa ni zhag drug 'das kyang nyes byas so/_/
[\[169b.3\]]song ba las bar brgyad po dag byung ste/_ma 'ongs pa dang /_de bzhin du dge 'dun gyi gnang ba byin pa la ni ltung ba med do/_/zhag drug la zhag drug tu 'du shes pa mu bzhir sbyar ro/_/bdun pa'o//_//mnyan yod na ste/_dge slong mang po la brten nas dus ma yin par len pa'i gzhi'i
[\[169b.4\]]dbang du mdzad de/_'gal tshabs can du 'gyur ba dang /_phongs pa dang /_ma dad pa'i nyon mongs pas brgyad pa bcas so/_/so ga rnams kyi zla ba gcig lus pa na zhes bya ba ni zla ba gcig na dbyar nye bar sgrub par 'gyur ba zhes bya'o/_/gang dbyar nye bar gnas pa zhes bya ba de'i
[\[169b.5\]]kun du spyad pa ni gang zhe na/_tshes bco lnga la gtsug lag khang rnams chag chag gdab pa dang /_skyang nul gyis byug pa dang /_mal cha dang /_stan rnams mi sba bar tha na rkang pa'i chol zangs kyang dge 'dun la bgo bar bya'o/_/thog mar mal cha dang /_stan rnams sdud pa chos
[\[169b.6\]]lnga dang ldan par spro bar byas la gsol ba dang /_gnyis kyi las kyis bsko bar bya'o/_/des kyang dri dang me tog gis brgyan pa'i tshul shing gzeb kyi sprog mar ras dkar po bting bas dkris par bzhag ste/_gnas mal bsham par byas te/_gaN+DI brdungs te/_dge
[\[169b.7\]]'dun thams cad 'dus shing 'khod pa dang /_rgan pa'i mtha' logs su bzhag la de nas khrims su bya ba bsgrag par bya ste/_khrims su bya bar bcas pa ni 'di yin te/_gang spro ba de ni dbyar nye bar gnas nas 'di lta ste/_dbyar gyi nang du dge slong la gleng bar mi bya'o/_/dge 'dun
[\[170a\]]
[\[170a.1\]]gyis dge slong la bde ba la reg par gnas par mi 'gyur ba'i bya ba bcas na 'gal tshabs can du 'gyur ro/_/de nas tshul shing brims te/_thog mar ston pa'i phyir blangs la de'i 'og tu dge 'dun gyi gnas brtan gyis stan las phyed 'phags te blangs nas yang dal
[\[170a.2\]]gyis bzhag go/_/dge tshul rnams kyi slob dpon dang mkhan pos blang ngo /_/de nas gnyug mar gnas pa rnams kyi blang ngo /_/de'i 'og tu bgrangs la bsgrag par bya'o/_/de nas gnas khang bsgo ste/_gnas khang 'di ni rnyed pa dang bcas pa gos su bcas pa lags na/_gal te bzhed
[\[170a.3\]]na snoms shig ces bya'o/_/gsum pa'i thad du son pa las slong na tshig gsum pa brjod pa na/_gzod sbyin par bya'o/_/nyes byas kyang bshags par bya'o/_/sgo gang dang /_khyams dang /_them skas kyi khang pa bsgo bar mi bya'o/_/dbyug gu thogs pa yang bsgo bar bya'o/_/des byi'u
[\[170a.4\]]la sogs pa'i tshang sgo nga dang bcas pa ma yin gyi sgo nga med par yin na bsal zhing bskrad par bya'o/_/twam bu ka'i tshang sgo nga dang bcas na 'phel zhing skye bar mi 'gyur ba'i phyir skud pas dkri bar bya'o/_/de nas mal cha dang /_stan rnams bsgo ste nyung na dngos po re re'o/_/mang na mang du'o/_/
[\[170a.5\]]lci zhing las yongs su dka' ba rnams ni gnas pa rnams la sbyin par bya'o/_/rgan pa rnams la ni khri'u dang /_stan bzang po rnams so/_/yang rgan rims ji lta ba bzhin du sbyin par bya'o/_/bzang po rnams ni dge slong la brims nas/_lhag ma dge slong ma rnams la brim par bya'o/_/
[\[170a.6\]]de nas gang rung ba tsam mam/_gding ba dri ma can gyis gnas mal la spyod par byed na de la dge 'dun gyis nye bar brtag par dgongs so zhes brjod par bya'o/_zla ba phyed phyed cing mal cha dang /_stan rnams brtag par bya'o/_/rgan po dang gnas pa rnams kyis yongs su longs
[\[170a.7\]]spyad pa de gang ngan par spyod par mthong nas/_dge 'dun dang /_slob dpon dang /_mkhan po la brjod de/_slar dprog par bya'o/_/'di ni gnas mal sdud par byed pas kun du spyad pa rnams so/_/gtsug lag khang skyong gis dgongs kar tshogs pa'i dus su dge slong gi dge
[\[170b\]]
[\[170b.1\]]'dun rnams la sbyin bdag 'di zhes bya ba dang /_zhal ta ba 'di zhes bya ba dang /_spyod yul gyi grong 'di dag gis sang dbyar nye bar gnas par bya'o zhes brjod par bya'o/_/de nas tshes bcu drug la so so nas gnas khang dang spyod yul rnams bltas te/_gnas 'di na bdag la sdug
[\[170b.2\]]bsngal mi skyed pa dang /_skyes na med par byed pa'am/_na na nad g.yog byed pa lta yod dam/_spyod yul 'di na bsod snyoms dang /_sman sbyor ba'i sbyin pa po lta yod dam zhes brtags te g.yogs par nang du zhugs la/_dge slong gi mdun du phyag byas te/_'di skad ces brjod
[\[170b.3\]]par bya'o/_/tshe dang ldan pa dgongs su gsol/_/deng ni dge 'dun gyi dbyar nye bar sgrub pa dbyar zla 'bring po'i tshes gcig lags la/_bdag dge slong ming 'di zhes bgyi ba'i yang dbyar zla 'bring po'i tshes gcig lags te/_bdag dge slong ming 'di zhes bgyi bas mtshams kyi
[\[170b.4\]]nang dang bcas pa'i gnas 'di lta ste/_gnas ral ba dang /_'drum pa bcos pa'i slad du sbyin bdag che ge mo zhes bgyi ba dang /_zhal ta byed pa che ge mo zhes bgyi ba dang /_spyod yul gyi grong che ge mo zhes bgyi ba dang /_bro g.yog che ge mo zhes bgyi bas dbyar snga ma zla ba gsum gnas par khas
[\[170b.5\]]blang ngo /_/bdag dbyar 'di na mchis shing /_bdag gi dbyar gyi gnas ni 'di lags so zhes de bzhin du lan gnyis lan gsum du'o/_/gang yang de bzhin du gnyis par sgrub pas kyang bya'o/_/rnam pa gnyis su ni ma yin no/_/'dod na snga ma'am/_phyi mar nges par dbyar nye bar gnas par
[\[170b.6\]]bya'o/_/phyi mar dbyar nye bar gnas na/_ston zla tha chungs kyi bar du gnas par bya'o/_/shing la sogs pas gnas gzhi'i mtshams kyi mdor mnan te/_dbyar gnas par khas blangs na bzhi char du yang dbyar gnas par khas blangs pa zhes bya ba yin no/_/dbyar gnas
[\[170b.7\]]par khas blangs pas mtshams kyi phyi rol du gnas par mi bya'o/_/dge slong nas dge bsnyen gyi bar du ste/_nye du'i don nam/_mu stegs can nam lta ba ngan pa dang dbral ba'am/_bdag nyid ma thob pa thob par bya ba'i phyir ram/_mdo sde la sogs pa la the tshom spang ba'i phyir
[\[171a\]]
[\[171a.1\]]yang rung ste/_zhag bdun du byin gyis brlabs la 'gro bar bya'o/_/tshe dang ldan pa dgongs su gsol/_bdag ming 'di zhes bgyi ba mtshams kyi nang dang bcas pa'i gnas 'dir dbyar snga ma zla ba gsum gnas par khas blangs pa las bdag ming
[\[171a.2\]]'di zhes bgyi ba bgyi ba zhig gi slad du dgung bdun tshun chad mtshams kyi slad rol du mchi ba dang /_bar chad ma byung na de tshun chad kyis slar mchi bar byin gyis brlab bo/_/bdag dbyar 'di na mchis shing bdag gi dbyar gyi gnas ni 'di lags so/_/de bzhin du lan gnyis lan
[\[171a.3\]]gsum du'o/_/nye bar gnas pa pa la bdag nye bar gnas sam ma gnas zhes yid gnyis za ba mtshams kyi phyi rol du gnas kyang dbyar ral pa ma yin no/_/dbyar gyi nang du spangs pa dang /_yang zla ba gsum du lhan cig 'dug par bya'o/_/dgag dbye byas nas ni ma yin no/_
[\[171a.4\]]nam mkha' la 'dug ste skya rengs shar na dbyar ral ba'o/_/dbyar gyi nang du gru bskyod par shes bzhin du der dbyar gnas na dbyar ral pa'o/_/mi shes na ma yin no/_/sde lnga char gyi zhag bdun du byin gyis brlab par bya'o/_/de dag gis kyang nye bar gnas par bya'o/_/dge 'dun
[\[171a.5\]]gyis gnang ba med kyang gcig gi mdun du byin gyis brlab par bya'o/_/ci ltar 'dun pa de bzhin du gcig nas drug gi bar du'o/_/dge 'dun gyi don gyi phyir ni brgyad nas zhag bzhi bcu'i bar du ste/_dge 'dun la gsol la/_gcig gi mdun du de byin gyis brlab par bya'o/_/de las 'das
[\[171a.6\]]pa ni ma yin no/_/mtshams kyi nang du yun ring du gnas par bya'o/_/mtshams kyi phyi rol du ni yun thung ngu gnas par bya'o/_/der sngar spro bar byos la gsol ba byas nas las bya'o/_/dge 'dun btsun pa rnams gsan du gsol/_dge slong ming 'di zhes bgyi ba 'di mtshams
[\[171a.7\]]kyi nang dang bcas pa'i gnas 'dir dbyar snga ma'am phyi ma yang rung /_zla ba gsum gnas par khas blangs te/_'di dbyar 'di mchis shing 'di'i dbyar gyi gnas ni 'di lags pa las/_dge slong ming 'di zhes bgyi ba/_zhag bzhi bcu byin gyis brlabs nas dge 'dun gyi ched la
[\[171b\]]
[\[171b.1\]]mtshams kyi slad rol du mchi ba dang /_de tshun chad kyis slar mchi bar spro na gal te dge 'dun gyi dus la bab cing bzod na/_dge 'dun gyis gnang bar mdzod cig dang /_'di dbyar 'di na mchis shing 'di'i dbyar gyi gnas ni 'di lags pas de slong ming 'di zhes bgyi ba zhag
[\[171b.2\]]bzhi bcu byin gyis brlabs nas dge 'dun gyi ched du mtshams kyi slad rol du mchi ba dang /_'di tshun chad kyis slar mchi bar spro ste/_dge slong ming 'di zhes bgyi ba la zhag bzhi bcu'i gnang ba stsol to/_/'di ni gsol ba'o/_/las ni 'di ltar bya ste/_dbyar gnas par
[\[171b.3\]]khas blangs te zhes bya ba'i bar du snga ma bzhin te/_de'i slad du 'di dbyar 'di na mchis shing 'di'i dbyar gyi gnas ni 'di lags pa las dge slong ming 'di zhes bgyi ba zhag bzhi bcu byin gyis brlabs nas dge 'dun gyi ched la mtshams kyi slad rol du mchi ba dang /_de tshun chad kyis
[\[171b.4\]]slar mchi bar dge slong ming 'di zhes bgyi ba la zhag bzhi bcu'i gnang ba gsol na/_dge slong ming 'di zhes bgyi ba la zhag bzhi bcu'i gnang ba stsal bar tshe dang ldan pa gang dag bzod pa de dag ni cang ma gsung shig_/gang dag mi bzod pa de dag ni gsungs shig_/dge 'dun gyis bzod
[\[171b.5\]]cing gnang nas dge 'dun gyis dge slong ming 'di zhes bgyi ba la zhag bzhi bcu'i gnang ba bstsal te/_'di ltar cang mi gsung bas de de bzhin du 'dzin to/_/de nas bskos pa des dge slong gcig gi mdun du 'di skad ces brjod par bya'o/_/tshe dang ldan pa dgongs su gsol/_
[\[171b.6\]]bdag ming 'di zhes bgyi ba mtshams kyi nang dang bcas pa'i gnas 'dir dbyar snga ma'am/_phyi ma zla ba gsum gnas par khas blangs pa las/_bdag dge slong ming 'di zhes bgyi ba dge 'dun gyis zhag bzhi bcu gnang ba stsal lags te/_bdag ming 'di zhes bgyi ba'i dge 'dun
[\[171b.7\]]gyi bgyi ba zhig gi slad du dgung bzhi bcu mtshams kyi slad rol du mchi ba dang /_de tshun chad kyis slar mchi bar byin gyis brlab bo/_bdag dbyar 'di na mchis shing /_bdag gi dbyar gyi gnas ni 'di lags so/_/de bzhin du lan gnyis lan gsum du'o/_/tha ma zhag brgyad kyi bar
[\[172a\]]
[\[172a.1\]]yang de bzhin du brjod par bya'o/_/ston zla tha chungs la yang zhag gcig la sogs pa la yang byin gyis brlab par bya'o/_/srog dang tshangs par spyod pa'i bar chad du 'gyur na/_dbyar ral ba la ltung ba med do/_/'di lta ste/_bsod snyoms byin pa dang /_sman
[\[172a.2\]]dang /_nad g.yog med pa dang /_bud med dang /_skyes pa dang /_ma ning dang /_nye du yang rung /_mi rigs pa las mgron du gnyer ba dang /_gter gyi sgo mthong ba dang /_bud med kyi yul chags par byed pas/_tshul bzhin ma yin pa'i mtshan mar 'dzin pa'o/_/dge slong
[\[172a.3\]]ngam/_sbyin bdag la yang rung bar chad brgyad po dag tu gyur pa ste/_'di lta ste/_chom rkun gyis 'jig pa dang /_rgyal pos 'jig pa dang /_mis 'jig pa dang /_rgyal po dang /_chom rkun ma gtogs pa'i mi las gang byung ba'o/_/mi ma yin pas 'jig pa dang /_klus
[\[172a.4\]]'jigs pa dang /_gcan gzan gyis 'jigs pa dang /_klu dang mi ma yin pa dag ma gtogs pa'i 'tshe bar byed pa rnams so/_/mes 'jigs pa dang /_chus 'jigs pa dang /_gnas de ni dge 'dun 'dub bye bar 'gyur ba la ltung ba med do/_/chos kyi phyogs nas chos ma yin pa
[\[172a.5\]]phyogs su skya rengs shar bar byed na dbyar ral ba'o/_/gtsug lag khang gzhan zhig na dge slong mdza' bo zhig dge 'dun la dbyen byed du 'dod pa de bzlog pa'i phyir song ba dang zhag bdun 'das kyang ltung ba med do/_/der mi 'gro na yang 'gal tshabs can du 'gyur ro/_/
[\[172a.6\]]gtsug lag khang du dbyar gnas pa der phyag dar dang /_chag chag la sogs par bya'o/_/dbyar gnas par khas blangs pas rnam pa gsum ste/_mkhar len dang /_gos bgo ba dang /_sra brkyang gi gos so/_/dge 'dun gyis gnas brtan la dge slong rnams
[\[172a.7\]]mkhar len byed du gzhug par bya'o/_/gnas 'dir dbyar gnas par bya'o zhes dam bcas pa las/_der dbyar nye bar ma gnas na nyes byas so/_/zhar la 'ongs pa rnams brjod nas dkyus nyid brjod par bya'o/_dbyar gyi gos ras chen zhes bya ba ni/_dbyar gnas par 'khrus
[\[172b\]]
[\[172b.1\]]kyi phyir ni gos ras chen no/_/yul gang na khron pa'i chu las khrus byed pa de na dbyar khrus byed pa'i phyir ni gnang ba'o/_/btsal bar bya'o zhes bya ba la/_gang nas btsal bar bya zhe na/_nye du'am/_nye du ma yin par bstabs pa'am/_bdag gi rin gyis nyos pa dang /_lus
[\[172b.2\]]sam ngag gis bsgyur cing tshol ba'o/_/de tshun chad rnyed na rung bar byas la bcang bar bya'o/_/dbyar zla 'bring po la byin gyis brlab par bya'o/_/dbyar zad nas 'og tu zla ba phyed kyi bar du bcang bar bya'o zhes bya ba ni dgag dbye byas nas zla ba phyed kyi bar du'o/_/dgag dbye bya ba ci
[\[172b.3\]]lta zhe na/_nyi ma bdun nam brgyad na dgag dbye byed pa na spyod yul gyi grong rnams su brjod par bya'o/_/'khor med na gzhon nu dang /_rgan pa rnams kyis mchod pa'i cho ga legs par bya'o/_/mdo sde la sogs pa 'dzin pas mtshan thog thag chos mnyan pa sbyin par bya'o/_/dus shes par byas
[\[172b.4\]]nas dgag dbye byed pa bsko bar bya'o/_/de yang sngar spro bar bya'o/_/dge 'dun btsun pa rnams gsan du gsol/_/dge slong ming 'di zhes bgyi ba dbyar gnas pa'i dge 'dun la dgag dbye bgyid par spro na/_gal te dge 'dun gyi dus la bab cing bzod na dge 'dun gyis gnang bar
[\[172b.5\]]mdzod cig dang /_dge 'dun gyis dge slong ming 'di zhes bgyi ba dgag dbye bgyid par bskos te/_dge slong dgag dbye bgyid pa ming 'di zhes bgyi ba 'di dbyar gnas pa'i dge 'dun la dgag dbye bgyid par 'gyur ro/_/'di ni gsol ba'o/_/las ni 'di ltar bya ste/_dge 'dun
[\[172b.6\]]btsun pa rnams gsan du gsol/_dge slong ming 'di zhes bgyi ba 'di dbyar gnas pa'i dge 'dun la dgag dbye bgyid par spro ste/_de'i slad du dge 'dun gyis dge slong ming 'di zhes bgyi ba dgag dbye bgyid par bskon/_tshe dang ldan pa gang dag dge slong ming 'di zhes bgyi
[\[172b.7\]]ba dgag dbye bgyid par bsko bar bzod pa de dag ni cang ma gsung shig gang dag mi bzod pa de dag ni gsungs shig_/dge 'dun gyis bzod cing gnang nas dge 'dun gyis dge slong ming 'di zhes bgyi ba dgag dbye bgyid par bskos lags te/_'di ltar cang mi gsung bas de de bzhin du
[\[173a\]]
[\[173a.1\]]'dzin to/_/des rtsa ku sha rnams khyer te brim par bya'o/_/dge 'dun gyi gnas brtan gyis gsol ba 'ba' zhig gi las bya ste/_dge 'dun btsun pa rnams gsan du gsol/_deng dge 'dun gyi dgag dbye bco lnga pa ste/_gal te dge 'dun gyi dus la bab cing bzod
[\[173a.2\]]na/_dge 'dun gyis gnang bar mdzod cig dang /_deng dge 'dun dgag dbye mdzad do/_/'di ni gsol ba'o/_/dgag dbye byed pa gnas brtan gyi mdun du 'dug la des kyang ku sha cung zad lag pas gzung bar bya'o/_/kha shar phyogs dang byang phyogs su bstan te/_bting la
[\[173a.3\]]rkang pas mnan te 'di skad du smra bar bya'o/_/dge 'dun btsun pa rnams gsan du gsol/_/deng dge 'dun gyi dgag dbye bco lnga pa lags la/_bdag dge slong ming 'di zhes bgyi ba'i yang /_dgag dbye bco lnga pa lags te/_bdag dge slong ming 'di zhes bgyi ba mthong ba dang /_
[\[173a.4\]]thos pa dang /_dogs pa'i gnas gsum gyis dbyar gnas pa'i dge 'dun la dgag dbye bgyid kyis/_dge 'dun btsun pa rnams kyis bdag la gdams su gsol/_dge 'dun btsun pa rnams kyis bdag la rjes su bstan du gsol/_dge 'dun btsun pa rnams kyis bdag
[\[173a.5\]]la rjes su gzung du gsol/_thugs brtse ba can dge 'dun btsun pa rnams kyis thugs brtse ba'i slad du bdag la thugs brtse bar mdzad du gsol/_ltung ba shes shing mthong na/_chos bzhin 'dul ba bzhin du slar bgyi'o/_/de bzhin du lan gnyis lan gsum du'o/_/de bzhin
[\[173a.6\]]du gsar bu'i bar du kun gyis bya'o/_/dgag dbye byed pa gcig yod na/_des dge 'dun gyi mdun du'o/_/gal te gnyis gsum na/_gcig la gcig dgag dbye bya'o/_/de'i 'og tu dge slong ma rnams dang /_dge slob ma dang /_dge tshul dang /_dge tshul ma rnams kyi
[\[173a.7\]]dgag dbye bya'o/_/de nas dgag dbye byed pa rgan rims kyi mdun du 'greng ste/_dge 'dun btsun pa rnams kyi dgag dbye mdzad pa lags so zhes brjod par bya'o/_/thams cad kyis kyang dgag dbye mdzad do/_/legs par dgag dbye mdzad do zhes brjod par bya'o/_/rnam pa gzhan du
[\[173b\]]
[\[173b.1\]]na 'gal tshabs can du 'gyur ro/_/de nas dgag dbye byed pas khab bam gyi gri'u thogs la 'di skad du brjod par bya'o/_/btsun pa rnams rnyed pa'i dngos po 'di lta bus kyang dbyar gnas pa'i dge slong gi dge 'dun rnams dgag dbye bya zhing /_'dir gang ci rnyed pa dge 'dun tshogs nas
[\[173b.2\]]bgo bar bya'o/_/thams cad kyis rnyed do zhes brjod par bya'o/_/rnam pa gzhan du na dgag dbye byed pa dang /_de dag kyang 'gal chabs can du 'gyur ro/_gcig pu zhig 'dug na chos mnyan pa ci nus su sbyin par bya'o/_/gso sbyong bzhin du byin gyis brlab par bya ste/_gso sbyong
[\[173b.3\]]gi skabs su dgag dbye'i smras brjod par bya'o/_/de bzhin du gnyis dag gam/_gsum po rnams kyis kyang ngo /_/gang na gzhi 'khod pa de dag gis dgag dbye ni bya'o/_/dgag dbye byed par bsko bar ni mi bya'o/_/gang na lnga 'khod pa der ni dgag dbye byed pa bsko bar bya'o/_/
[\[173b.4\]]'dun pa blang bar mi bya'o/_/dgag dbye bya ba rnam pa bzhi ste/_tshig gcig pa dang /_tshig gnyis pa dang /_tshig gsum pa dang /_mang po'i dgag dbye bya'o/_/de la tshig gcig pa ni gal te gzhang 'brum gye nadagazhung 'bum gyi nang yod pa'am/_bla gab med pa na mal che dang stan rnams
[\[173b.5\]]bzhag pa las char bab bam/_char bab tu dogs pa'am/_rgyal po'am/_khyim pas rnyed pa zhig khyer te 'ongs sam/_chos mnyan pa sgrogs sam/_chos mnyan pa sgrogs pa'i gtam gtan la 'bebs sam rtsod pa zhi bar byed dam/_mtshan mo nyung ngu tsam lus sam/_rgyal po
[\[173b.6\]]la sogs pa 'jigs pa brgyad po dang ldan pa'o/_/de la tshig gnyis pa ni tshig gang gsum po'i skabs med pa'o/_/tshig gsum po ni mnyam pa'i gnas skabs so/_/de la tshogs kyi dgag dbye bya ba ni 'jigs pa chen po byung na rnam par bltas la/_phan tshun brjod par bya ste/_
[\[173b.7\]]tshe dang ldan pa dag deng dge 'dun gyi dgag dbye bco lnga pa ste/_'di dang 'di lta bu'i 'jig pa byung ste/_gang gi tshe dge 'dun tshogs pa rnyed pa dag de'i tshe dge 'dun dang lhan cig dgag dbye bgyi'o/_/ltung ba khas len te gal te pham par 'gyur bar khas len na phyung la dgag dbye bya'o/_/gal te
[\[174a\]]
[\[174a.1\]]de las gzhan pa ni lta ba mthun pa'i mdun du bshags par bya'o/_/lta ba mthun pa ji srid lta bu zhe na/_gang ltung ba byung ba de dang de'i dngos po la lta ba mtshungs par gyur pa'o/_/khas blangs pas khas ma blangs pa mang po'i tshogs su kha bskang ba dang /_go bzlog pa dang /_
[\[174a.2\]]dgag dbye byed pa mtshan gyur na dgag dbye ma byas pa'o/_/the tshom zos pa ni gang ci lta bur 'du shes pa de dag gis de ltar dgag dbye bya'o/_/gang ltung ba'i phyir rtsod pa ni ltung ba ci lta bu gang brjod pa de dag gis de ltar dgag dbye bya'o/_/gleng bar byed pa gang lus mi sdom pa dang /_ngag
[\[174a.3\]]mi sdom par tshar gcod la gnyi ga sdom pa bsko bar bya'o/_/de bzhin du mdo sde la sogs pa 'dzin pa la yang ngo /_/de la gsal ba dang /_de la mkhas pa'o/_/gzhi dang mdo sde la sogs pa la mkhas su zin kyang gang chos ma yin pa'i chos su sgrog pa dang /_de la bdag gis dri bar
[\[174a.4\]]bya'o/_/ltung ba'i ris ni gang yin/_spyod lam ni gang yin/_mtshan mo'am/_de bzhin du nyin mo'am/_ming gis phye na gang nyes pa'i yan lag thams cad du rnam par 'khrugs pa'am/_gnas dang gnas ma yin pa'am/_'gro ba'am/_mi 'gro'am/_pho nya'am/_dgag
[\[174a.5\]]dbye 'jog cing der mi 'gro na yang gleng bar byed pa ma yin te/_de la gleng ba mi 'chags so/_/gal te 'gyur ba med na gleng bar byed pa yin na/_des khas len du bcug la chos bzhin byed du gzhug par bya'o/_/'thab krol can rnams lhags shing mi 'gro na mgu bar byas la dgag dbye bya'o/_/
[\[174a.6\]]yang na dkyil 'khor ba gnyis sam/_gsum du 'dong bar bya'o/_/dgag dbye'i las ma zin par dgag dbye bzhag na chos dang mthun par dgag dbye bzhag ba'o/_/zin na chos dang mthun pa ma yin pa'o/_/nad pa bdag nyid dam pho nya dgag dbye gzhag par mi bya'o/_/nad pa la yang mi bya'o/_/lhag
[\[174a.7\]]ma gzhan ni gso sbyong bzhin te dgag dbye ni 'di lta bu'o/_/zhar la 'ongs pa rnams rdzogs te/_dkyus ma brjod par bya'o/_/sngon rol du zhes bya ba ni bdag dbyar zla 'bring po las snga ma'i dus la'o/_/de nyid bstan pa ni/_so ga rnams kyi zla ba gcig lus pa zhes bya ba de'i sngon rol du
[\[174b\]]
[\[174b.1\]]zhes bya bar mngon par bsams pa'o/_/'das par zhes bya ba ni/_'chang na zhes bya ba 'di dang 'brel to/_/gang las 'das she na/_smras pa/_dbyar 'das nas zla ba phyed lus pa'o/_/de bas na 'di ltar de sngar btsal na ltung ba gcig go/_/de nyid ma btang na ste/_'das par bcangs na
[\[174b.2\]]ltung byed gnyis dang /_spang ba'i dngos po gcig go/_/de la ltung ba ji ltar 'gyur zhe na/_snga ma dang phyi ma ste/_gang dbyar snga ma la khas len par 'dod na/_de dag rang gi dus su byas nas tshol ba la ltung ba med do/_/gang phyi ma la khas len par 'dod pa de dag la bltas te/_btsal nas 'chang na snga ma la nyes byas su 'gyur te/_
[\[174b.3\]]spang bar ni mi 'gyur ro/_/sngon rol du 'chad pa la ltung ba med do/_/ston zla tha chungs nya'i zla ba phyed la gnyis pa'i bar du 'chang ba la'o/_/phyi ma la ni ltung ba med do/_/dus ma yin pa la ni dus ma yin par 'du shes sam yid gnyis za na spang
[\[174b.4\]]ba'o/_/dus las dus ma yin par 'du shes sam yid gnyis za na nyes byas so/_/dus ma yin nam dus la bab kyang rung dus su 'du shes na ltung ba med do/_/mi rung ba dang /_thags su ma btags pa dang /_bug rdol du gyur pa dang /_rnyang rnying du gyur pa yang rung /_tshol ba dang 'chang na
[\[174b.5\]]nyes byas so/_/khas len par 'dod na zhes bya ba'i tshig ni gal te dbyar zla 'bring po la chos gos btsal ba las/_dbyar zla 'bring po gnyis su gyur na snga ma'i 'dir ltung ba med do/_/brgyad pa'o/_/'dul ba bsdus pa bam po bdun pa/_mnyan yod na ste/_nye dgas dge 'dun la
[\[174b.6\]]dbul ba las ras yug bdag nyid la bsngos pas na/_log par bsngos pa yongs su len pa'i gzhi'i dbang du mdzad de 'gal tshabs can du 'gyur ba dang /_ma dad pa la sogs pas nyon mongs pa dag gi phyir spang ba dgu pa'o/_/shes bzhin du zhes bya ba ni rang gis rig gam pha rol pos brjod
[\[174b.7\]]pa'o/_/dge 'dun la zhes bya ba ni de bzhin gshegs pa'i nyan thos kyi dge 'dun no/_/dge 'dun gyi lag tu ma thob kyang bsngos pa'i dbang gis ni dge 'dun gyi zhes gsungs so/_/dge 'dun de yang rnam pa lnga ste/_ngo tsha med pa'i dge 'dun te/_gang thams cad kyang tshul khrims 'chal pa
[\[175a\]]
[\[175a.1\]]can dang /_lug ltar lkugs pa'i dge 'dun te/_gang mdo sde dang 'dul ba dang /_ma mo mi 'dzin pa dang /_tshogs kyi dge 'dun te/_gang la las rnams byed pa dang /_kun rdzob kyi dge 'dun te/_gang na so so'i skye bo dge ba can thams cad dang /_don dam pa'i dge
[\[175a.2\]]'dun te/_gang na slob pa dang /_mi slob pa rnams so/_/rnyed pa zhes bya ba ni rnyed pa la rnam pa gnyis te/_gos kyi rnyed pa dang /_zas kyi rnyed pa'o/_/don 'di la ni gos kyi rnyed pa la bya bar dgongs so/_/kha cig ni gos dang /_zas dang /_mal chu dang /_stan dang /_nad kyi rkyen sman
[\[175a.3\]]dang /_gos kyi rin la sogs pa rnyed pa dang /_gzhan ci rnyed kyang rung ste/_rnyed pa zhes bya'o zhe'o/_/bsngos pa zhes bya ba ni grub pa ste/_dge 'dun la 'bul lo zhes bya ba dang nges par zhes bya ba'i bar du'o/_/gzhan dag ni dge 'dun la 'bul lo zhes lus rnam par 'gyur ba'am/_ngag
[\[175a.4\]]gis phye'am/_de la mngon du byed pa zhe'o/_/phul ba ni yang mi bskur bar dge 'dun nyid la dbul bar bya'o/_/gang zag bdag nyid la zhes bya ba ni bdag nyid la brten nas so/_/de la ltung ba ci ltar 'gyur zhe na/gang zag gzhan gcig gam/_gnyis dag la'am/_mang po
[\[175a.5\]]rnams la'am/_dge 'dun la bsngos kyang rung /_bdag gir bsngos kyang sbyor ba ni nyes byas so/_/rnyed na spang ba'o/_/kha cig na re gang zag gzhan gcig la bsngos pa las bdag nyid la bsgyur na nyes byas so zhe'o/_/gang zag gcig la 'dir bsngos pa las/_gang zag gzhan gcig
[\[175a.6\]]gam/_gnyis dag la'am/_mang po rnams la'am/_dge 'dun la bsngos gyur rung /_sbyor ba dang /_rnyed pa yang nyes byas so/_/de bzhin du gnyis sam/_mang po'am/_dge 'dun la bsngos pa dag ma gtogs pa gzhan la bsngos pa dag bsgyur na/_sbyor ba dang /_rnyed pa na yang nyes
[\[175a.7\]]byas so/_/dge slong 'dun gcig la bsngos pa las dge slong gi dge 'dun gzhan nam/_dge slong ma'i dge 'dun la bsngos pa bsgyur ram/_de bzhin du dge slong ma'i dge 'dun la bsngos pa las/_dge slong gi dge 'dun la'am/_gnyis ga'i dge 'dun la bsngos pa dang /_gcig
[\[175b\]]
[\[175b.1\]]la'am/_dge 'dun bye ba las phyogs gcig la bsngos pa phyogs gcig la bsgyur ba yang rung ste/_thams cad la yang nyes byas so/_/gnas khang dang /_khang bzangs dang /_ka ba'i bar dang /_sgo khang dang /_khyams gzhan la bsngos pa
[\[175b.2\]]las gzhan de dag nyid du'am/_gzhan du bsngos pa las bsgyur na nyes byas so/_/de bzhin du sku gzugs kyi las sku gzugs gzhan te g.yar po'i chos la ltung ba med do/_/de bzhin du mchod rten la yang ngo /_/de bzhin du mchod rten gyi thim skas rim pa dang po dang /_gnyis pa la sogs pa'am/_me tog khang ngam/_ba gam bzhi ba
[\[175b.3\]]'am/_bum pa'am/_pu shu'am/gdugs dang po'am/_thams cad kyi steng gi bar dang /_char khab kyang rung ste/_phan tshun du brjod par bya'o/_/mu to pa'am/_dud 'gro'i skye gnas su gtogs pa gzhan la bsngos pa las/_gzhan la bsngos pa bsgyur na nyes byas
[\[175b.4\]]so/_/btsal te ma rnyed pa la ltung ba med do/_/de bzhin du mi dang dud 'gro'i skye gnas su gtogs pa rnams kyang phan tshun du brjod par bya'o/_/bsngos pa las bsngos par 'du shes sam yid gnyis za na spang ba'o/_/ma bsngos pa la bsngos par 'du shes na nyes byas so/_/kha
[\[175b.5\]]gcig na na re ltung bar 'gyur gyi/_spang bar ni ma yin te/_de bzhin du yid gnyis za ba yang ngo zhe'o/_/ma bsngos sam/_bsngos kyang rung ma bsngos kyang 'du shes na ltung ba med do/_/dge 'dun la bsngos pa bdag nyid la bsngos par bsgyur na/_chos gos gang la des lhan pa tsam du
[\[175b.6\]]btab kyang chos gos de mtha' dag gtang bar bya'o/_/kha cig na re ngo tsha med pa'i dge 'dun la bsngos pa bdag nyid la sbyin gnas su bsams shing snying rje'i phyir bsngos pa bsgyur na ltung ba med ce'o/_/de yang dge 'dun la bsngos par bsams pa la bya'o/_/khyim na ma dang pha'i gos dang /_
[\[175b.7\]]yo byad bdag nyid la bsngos pa bsgyur na nyes byas so/_/dge 'dun gyi rnyed pa la gcig gam/_mang po yang rung /_mtshams kyi phyi rol tu song ste/_bdag gir byas ni nyes byas so/_/rnyed pa'i kun du spyad pa ni rnyed pa zhig 'ongs dang /_dge 'dun la bsgo ste/_gaN+d+hi brdungs
[\[176a\]]
[\[176a.1\]]nas/_tshul shing brims la de nas bgo bar bya'o/_/bdag gir ma khyer ba de yang /_khyer cig ces de'i bgo skal bskyal bar bya'o/_/skal ba'ang bskyal ba'i 'og tu gzhan 'ongs na de la rnyed pa mi sbyin no/_/dbyar gnas pas rnyed pa gzhan la bcol te
[\[176a.2\]]'gro bar bya'o/_/ma bcol na blang bar mi bya'o/_/bcol ba ma blangs na rin thang bzhin du byas nas sbyin par bya'o/_/rnyed pa chung ngu la yang gaN+DI brdungs la bar bya'o/_/de la yang bcol bas ma blangs pa na lnga yan chad blang bar bya'o/_/rnyed pa ni rnam pa brgyad de/_mtshams
[\[176a.3\]]kyis thob pa la sogs pa'o/_/de la mtshams kyis thob pa gang zhe na/_gtsug lag khang gnyis gso sbyong gcig pa las so sor gso sbyong byas te/_nye bar zhugs na gtsug lag khang gang du rnyed pa 'ongs pa de nyid du'o/_/khrims kyis thob pa'i rnyed pa gang zhe na/_gang khrims
[\[176a.4\]]su byas nas nye bar zhugs te khyim 'di dag ni khyed kyi'o/_/'di dag ni nged kyi'o zhes bya ba dang /_de bzhin du lam po che dang /_tshong dus dang /_bzhi mdo dang /_sum mdo yod pa de la de gal te khas blangs pa rnams kyi khas blangs pa rnams dang /_khas ma blangs pa rnams zan byin
[\[176a.5\]]te gang du de la rnyed pa dang /_chu sbrengs te sbyin pa rnams ni rnyed pa de khas blangs pa rnams kho na'o/_/ji ste khas ma blangs pa rnams kyi gnas su rnyed pa khas ma blangs pa rnams kho na'o/_/lam po che la sogs pa rnams la ni gnyi ga zan byin te/_gang du de la rnyed pa dang /_chu sbrengs te
[\[176a.6\]]byin pa rnams ni gnyi ga'i rnyed pa'o/_/rten gyis thob pa'i rnyed pa gang zhe na/_gang la brten te/_dbyar nye bar gnas pa des byin pa gang yin pa de kho na yin no/_/dge 'dun gyis ma brtags pa'i rnyed pa gang zhe na/_rnyed pa gang zhig nges la dmigs kyis ma phye ba rnams kyang ngo /_/
[\[176a.7\]]dge slong gis brtags pa'i rnyed pa gang zhe na/_rnyed pa gang zhig nges la dmigs kyis phye nas gnas khang la sogs pa rnams la de na gnas pa gang yin pa'o/_/de kho na'o/_/dbyar gyi rnyed pa gang zhe na/_gang zhig dbyar gnas pa'i dge 'dun la sbyin pa po rnams kyis bsngos
[\[176b\]]
[\[176b.1\]]pa'o/_/mngon sum gyis rnyed pa gang zhe na/_rnyed pa gang zhig ma nges pa rnams la dmigs kyis ma phye ba'o/_/so sor bstan pa'i rnyed pa gang zhe na/_gang yang mchod rten chen po bzhi po rnam pa la bsngos pa yin te/_gang la dngos po de nyid la dbul bar bya'o/_/ji ste so sor skyel
[\[176b.2\]]mi nus na de dag gi nang nas gang yang rung ba gcig la dbul bar bya'o/_/de las mchod rten gzhan dag gi rnyed pa ni gang du son pa de dag nyid du dbul bar bya'o/_/gal te dbyar gyi nang du dge 'dun rnams bye na/_chos kyi phyogs pa'i dge 'dun rnams la rnyed pa sbyin gyi/_chos ma
[\[176b.3\]]yin pa'i phyogs pa rnams la ni ma yin no/_/gang dbyar gyi nang du yun ring du gnas pa las bslab pa phul yang rnyed na sbyin gyi gzhan la ma yin no/_/de bzhin du dus las 'das na yang ngo /_/zas kyi rnyed pa zhig grub na/_chung ngu na shing bu la sa'i lo ma tsam du yang snyoms
[\[176b.4\]]par byas la bgo bar bya'o/_/de bzhin du gos shig rnyed na yang tha na mar me'i snying po tsam du'ang bya'o/_/gang rin thang chen po'i gos shig rnyed na mi dra bar kAR+ShA pa Nar bsgyur te/_de nyid la yid brten te bcang bar bya'o/_/gnyi ga'i dge 'dun gyis gos shig rnyed na/_dge slong dang dge
[\[176b.5\]]slong ma'i gos kyi rnyed pa de mnyam par bya'o/_/dge tshul dang dge tshul ma la ni sum cha'o/_/dge slob ma la ni sum gnyis so/_/dge tshul bsnyen par rdzogs par 'dod pa zhig na yang ngo /_/zas kyi rnyed pa ni thams cad la mnyam par bya'o/_/gang la dge slong mang la dge slong ma nyung na de ni mgo
[\[176b.6\]]grangs bzhin du bgo bar bya'o/_/slar bzlog pa la ni phyed phyed du bya'o/_/sangs rgyas kyi dus ston chen po la sogs pa'i tshe/_rnyed pa ni sde lnga char la bgo bar bya'o/_/dge slong gcig pu zhig nye bar gnas na yang dge 'dun gyi dbyar gyi rnyed pa bdag gir byas te 'gyod par mi bya'o/_/rnyed pa
[\[176b.7\]]mngon sum du rnyed par 'gyur na/_dge 'dun la gos 'di byung bas bgo bar bya ba mngon sum du gyur pa'i dge 'dun gyis bgo bar bya ba 'di dag gcig pus thob ste/_bdag gir bya'o zhes tshig tu yang brjod de/_byin gyis brlab pa yin no/_/gzhan dag lhags na yang skal ba sbyin
[\[177a\]]
[\[177a.1\]]par bya'o/_/rnam pa gzhan du na nyes byas so/_/mtshams kyi phyi rol du khyer te 'god na nyes byas so/_/rku sems dang ldan na 'gal tshabs can du 'gyur ro/_/dbyar gnas pa'i rnyed pa dbyar 'das pa dang /_ma 'ongs pa dang /_ral bas blang bar mi bya'o/_/gos bgos
[\[177a.2\]]pa'i dus las 'das kyang dbyar gnas pas rnyed pa blang bar bya'o/_/gal te gos kyi rnyed pa 'god pa'i tshe mngon sum du gyur na/_dbyar ma gnas kyang blang bar bya'o/_/gnyi ga'i dge 'dun bshos gsol te/_rnyed pa zhig phul na/_sbyin bdag la dris te bgo bar bya'o/_/dge slong gi phyir
[\[177a.3\]]bzhag la/_gnyi ga'i dge 'dun gyi zas zos te/_rgan pa'i mthar bzhag na phyed phyed du bgo bar bya'o/_/dge 'dun gyi gnas brtan gyis tha na lan tshwa 'drim pa la yang snyoms par brims shig ces brjod bar bya'o/_/gang dge 'dun gyi bya ba'i phyir dbyar gyi nang du song ngam/_gang gi don
[\[177a.4\]]gyi phyir song yang rung de la dbyar gyi rnyed pa sbyin par bya'o/_/gang la dbyar snga ma'am/_phyi mar nye bar gnas par shes na gang yun ring du gnas pa de la sbyin par bya'o/_/gzhan la ni ma yin no/_/kau shAmI'i phyogs gnyis su 'dus te 'khod na gang gi gnas brtan yin pa de dag rnyed pa dbang
[\[177a.5\]]ngo /_/gal te gcig gi gnas brtan dang gnyis pa'i gnas brtan gnyi ga la yang phul na gnyi gas thob bo/_/'khrug pa'i phyir tshig gis dris la bgo bar bya'o/_/sbyin bdag gis gal te kun dga' ra ba'i rgyan du byed na de ni shing ljon pa'i rgyan rnams te/_de ni thum por bcings la
[\[177a.6\]]bzhag ste mchod pa'i tshe brgyan par bya'o/_/gang rtsig pa la na des ni ri mor bri bar bya'o/_/gang me gang la na des ni bsro gang gir bya'o/_/gang chu gang la ni des ni ltung bar bya'o/_/gang bkad sa la na des ni snum bag gi nyed par ro/_/gang 'khor gyi khyams dang /_dpong sa'i ra ba
[\[177a.7\]]dang /_'chags dang /_khang bzangs dang /_sgo gang la na de ni dge slong rnams kyis bgo bar bya'o/_/gang gtsug lag khang gi rdzing bu la sogs bzhi pa'i dge slong gi dge 'dun la'o/_/mi bgo ba rnam pa lnga ste/_phyogs bzhi pa'i dge 'dun thams cad kyi dang /_mchod rten gyi dang /_
[\[177b\]]
[\[177b.1\]]nad pa'i rung ba'i khang pa'i'am/_rtsa ba las byung ba thams cad dang /_kha'i sgor 'du ba'o/_/rtsa ba dang 'bras bu dang /_bu ram shing gi sdong bu la sogs pa kha'i sgor 'du ba ni bgo ste/_ji skad du shing tog a mra dge 'dun la brim par bya'o/_/de bsrung ba yang bsko bar bya'o zhes
[\[177b.2\]]gsungs pa yin no/_/cang mi smra bas rung bar byas te/_srog chags brtags la bsnyen par ma rdzogs pa med na byin len byas te dge slong rnams nyid kyis brim bar bya'o/_/ca co dang ga zha byas nas so/_/nyan thos kyi mchod rten rnams la ste/_nyan thos kyi mchod rten gyi rnyed pa ni las sar
[\[177b.3\]]ba'i rin tsam gzhag la 'dus pa'i dge 'dun gyis bgo bar bya'o/_/de bzhin gshegs pa'i mchod rten ni rnam pa thams cad du yongs su rdzogs par bya'o/_/rang sangs rgyas kyi char khab med par bya'o/_/dgra bcom pa'i ni gdugs bzhi pa rnams kyis bya'o zhes bya ba'o/_/phyir mi
[\[177b.4\]]'ong ba rnams kyi gsum ba'o/_/lan cig phyir 'ong ba dag gi ni gnyis pa'o/_/rgyun du zhugs pa yi ni gcig go/_/so so'i skye bo dge ba can rnams kyi ni byi bor bya'o/_/gtsug lag khang bya ba'i phyir phul ba rnams kyi kAR+ShA pa Ni rnams la sbyin bdag gis rjes su gnang ba mkhar len
[\[177b.5\]]gyi cha spyad dang /_mkhar len byed pa'i zan dang /_rkang pa bsku ba dang /_mar me la sogs pa kun du sbyar bar bya'o/_/gang zag gcig la byin pa las gang zag gzhan la'am/_gnyis sam/_gsum mam/_tshogs la'am/_dge 'dun la phul na chos bzhin byin pa ma yin la/_
[\[177b.6\]]len pa dang spyod pa yang rung ba ma yin no/_/de bzhin du ci srid du dge 'dun la phul ba dge 'dun gzhan la phul lam/_dge slong gi dge 'dun nam/_dge slong ma'i dge 'dun la phul ba dge 'dun gzhan la phul na sngar phul bar zad kyi phyi ma la ni byin pa ma yin no/_/sbyin bdag ni rang gi
[\[177b.7\]]gtsug lag khang 'chos pa la dbang gi sbyin pa la ma yin no/_/lcags kyi spyad rnams las lhung bzed dang /_lhung bzed chung ngu dang /_khar phor dang /_lde mig kyog po dang /_gri'u dang /_khab dang /_sen mo gcod pa dang /_pog phor dang /_zhugs lings dang sta re dang /_bum tshags
[\[178a\]]
[\[178a.1\]]gce'u can dang /_btung phor rnams ni bgo'o/_/de las gzhan pa ni mi bgo'o/_/sa'i snod las lhung bzed dang /_lhung bzed chung ngu dang /_chu tshod kyi snod dang /_ril ba spyi blugs dang /_bya ma bum dang /_chu snod rnams ni bgo'o/_/de las gzhan pa ni mi
[\[178a.2\]]bgo'o/_/tshon bskol ba ni mi bgo'o/_/de las gzhan pa ni bgo'o/_/rin po che la sogs pa las byung ba'i khri ni btsongs la bgo'o/_/shing gi rang bzhin la sogs pa ni phyogs bzhi pa'i phyir bzhag go/_/kun dga' ra ba'i gzhi dang /_gtsug lag khang gi gzhi dang /_de'i mal
[\[178a.3\]]cha dang /_stan rnams mi bgo'o/_/gtar mi gzhag_/mi btsong ngo /_/yongs su longs spyod pa lnga ste/_bdag po yongs su longs spyod pa ni mi slob pa rnams kyi'o/_/byin pa yongs su longs spyod pa ni slob pa rnams kyi'o/_/rjes su gnang ba yongs su longs spyod pa ni bslab pa 'dod
[\[178a.4\]]pa rnams kyi'o/_/skyin po yongs su longs spyod ba ni le lo can rnams kyi'o/_/rkun po yongs su longs spyod pa ni tshul khrims 'chal ba rnams kyi'o/_/kha cig kyang rjes su gnang ba med do/_/kun du spyad pa ji skad bstan pa bzhin thams cad ma byas na 'gal tshabs can du 'gyur ro/_/
[\[178a.5\]]dgu pa'o//_//rgyal po'i khab na ste/_pi lin da bad sas gnas par byed pa rnams de nas nye bar blangs pa dang /_de las so sor blangs pa dang /_zas kyi phye ma dang 'dre ba dang /_phan tshun 'dres pa dang /_rang gi rgyud kyis myangs pa gang rnam par dbyer yang mi mngon pa'i sman de lta
[\[178a.6\]]bu dus dang dus ma yin par yang za bas na sman gyi gzhi'i dbang du mdzad de 'gal tshabs can du 'gyur ba'i nyon mongs pa la sogs pa gsum po rnams yongs su spang ba'i phyir bcu pa bcas so/_/gang dag de dag las zhes bya ba ni yul de dang der gsungs pa'o/_/bcom ldan
[\[178a.7\]]'das zhes bya ba ni de bzhin gshegs pa'i mtshan yon tan las brjod pa'o/_/na ba rnams la zhes bya ba ni nad kyis btab pa rnams so/_/nad pa'i kun du spyod pa ni mkhan po dang slob dpon gyis dang /_slob ma dang /_nye gnas kyis dang /_slob dpon dang mkhan po dag gcig pa
[\[178b\]]
[\[178b.1\]]dang /_gtam 'dres pa dag gis nad pa la nad pa'i rim gro bya'o/_/mgon med pa la dge 'dun dang bskos pas bya'o/_/mtshams kyi nang du 'khod pa thams cad kyis dus gsum du nad pa blta bar bya'o/_/nad g.yog gis ni de dag gi phyir stan rnams bsham par bya'o/_/de dag kyang
[\[178b.2\]]yun ring du gnas par mi bya'o/_/gal te sman gyi rin med na sbyin pa po las btsal zhing sbyin par bya'o/_/yang na dge 'dun gyis sbyin par bya'o/_/yang na mchod rten gyi ba dan la sogs pa btsongs la sman du sbyar bar bya'o/_/nad sos nas slar dbul bar bya'o/_/gal te mi 'byor na
[\[178b.3\]]pha'i nor bu la 'os pas na nyes pa yod pa ma yin no/_/rang bzhin gyi kha na ma tho ba ma gtogs pa thams cad kyis rim gro bya'o/_/shir nye ba la mngon du phyogs na nad g.yog gis thabs kyis ci ltar mi 'khrugs pa'o zhes bya ste/_gang zag gi mal dang /_stan gyi steng du gzhag par
[\[178b.4\]]bya'o/_/lhung bzed la sogs pa slong na myur du nye bar bsten par bya'o/_/mchod par byed pa na tha na dge 'dun gyi las kyang bya'o/_/nad g.yog gis sbyin par bya ba bskul bar bya'o/_/chos gos gsum tsam du zad na dge 'dun la dbul bar bskul bar mi bya'o/_/phul na yang ma
[\[178b.5\]]shi'i bar du mi bgo'o/_/nad pa dang nad g.yog gcig la gcig gis mnyan par bya'o/_/ji skad bstan pa bzhin ma byas na thams cad du yang nyes byas so/_/phan pa zhes bya ba ni rjes su mthun pa'o/_/so sor bsten pa zhes bya ba ni kha'i tha snyad do/_/gang yang tha snyad du bya bar mi
[\[178b.6\]]'os pa de 'das kyang ltung ba med do/_/sman zhes bya ba ni sman la rnam pa bzhi ste/_dus su rung ba dang /_thun tshod du rung ba dang /_zhag bdun pa dang /_ji srid 'tsho'i bar du bcang ba ste/_sman gyi bye brag byed du mi byed kyang rung tha snyad kyi tshig tu ni 'di dag nad pa nyid la rung gi gzhan
[\[178b.7\]]ni ma yin no/_/sman bzhi po yang nad par 'du shes nye bar gzhag la yongs su longs spyad par bya'o/_/de la dus su rung ba ni skyo ma dang /_'bras chan dang /_zan dron dang /_sha dang khur ba'o/_/thun tshod du rung ba ni btung ba brgyad de/_shing tog tso tsa dang /_chu shing gi
[\[179a\]]
[\[179a.1\]]'bras bu dang /_go la dang /_a shwad tha dang /_u dum bA ra dang /_rtsub 'gyur dang /_rgun 'bru dang /_'bra go la sogs pa las byas pa'i btung ba'o/_/shing tog pi dza pU ra ka la sogs pa'i btung ba'ang rjes su gnang ngo /_/'di ji skad du gsungs pa gal
[\[179a.2\]]te gang shin tu dang ba de pi dza pU ra ka la sogs pa dang bsre bar bya'o/_/de bzhin du rgun 'bru'i khu ba dang /_dro 'dza' dang /_bu ram gyi btung ba dang de bzhin du bu ram shing gi khu ba'i btung ba yang ngo /_/zhag bdun pa ni/_ji ltar mdo las byung ba bzhin no/_/ji srid 'tsho'i bar
[\[179a.3\]]du yang bcang ba ni rtsa ba dang /_sdong bu dang /_lo ma dang /_me tog dang /_'bras bu'i sman no/_/de la rtsa ba'i sman ni shu dag dang /_yung ba dang /_sge'u gsher dang /_bong nga la sogs pa ste/_gang rtsa ba'i sman du ni 'gyur gyi zas kyi don du khyab par byed pa ma yin no/_/de bzhin du
[\[179a.4\]]gzhan dag la'ang brjod par bya'o/_/sdong bu'i sman ni tsan dan dang /_dbyi mo dang /_shug pa dang /_thang shing dang /_sle tres dang /_skyer pa la sogs pa'o/_/lo ma'i sman ni shing pa to la'i lo ma dang /_ba sha ka'i lo ma dang /_nim pa'i dang /_ko sha ta ka'i dang /_'dab ma
[\[179a.5\]]bdun po'i lo ma la sogs pa'o/_/me tog gi sman ni da ta ki dang /_na ga puSh+pa dang /_pad+ma'i ge sar la sogs pa'o/_/'bras bu'i sman ni skyu ru ra dang /_a ru ra dang /_na le sham dang /_pi pi ling la sogs pa'o/_/'di ltar thang chu lnga ste/_shing kun dang /_sa rdzar sa dang /_rgya skyegs
[\[179a.6\]]dang /_spra tshil dang /_de dag las gzhan pa'i yang shing las thang chu 'byung ba rnams so/_/'gyur byed ni til gyi 'gyur byed dang /_nas kyi 'gyur byed dang /_nas kyi 'gyur byed kyi gra ma dang /_sardzi ka'i 'gyur byed dang /_shing ba sha ka dang rnams kyi yang ngo /_/lan tshwa lnga ste/_sin
[\[179a.7\]]d+ha dang /_rtsa la ru tsha dang /_kha ru tsha dang /_ba tsha dang /_rgya mtsho'i tsha'o/_bska ba lnga ste/_shing a mra dang /_nim pa dang /_'dzam bu dang /_shi ri sha'i dang /_ko sham pa'i bska ba'o/_/'dir ni rigs tsam nye bar mtshon pa'i don du bstan pa yin gyi nges par gzung ba'i don du ni ma yin no/_/de la
[\[179b\]]
[\[179b.1\]]dus su rung ba rnam par nges pa ni dus ma yin pa spang ba'i phyir dus su rung ba nyid du rjes su gnang bas na dus su rung ba'o/_/nad tshabs che na ni gal te de med na nad dbyung du mi btub na dus ma yin par rung ba ste/_yang rjes su gnang ngo /_/thun tshod du rung ba la sogs pa la yang de dang
[\[179b.2\]]'dres na dus su rung ba nyid ces bya'o/_/bya rog dang /_bya gar dang /_sbal ba dang /_srin bu pad+ma dang /_bya rgod dang /_chu skyar dang /_bya 'ol ba dang /_'ug pa rnams kyi ste/_gang gi pags pa mi rung ba de'i sha dang /_rus pa dang /_rgyus pa yang mi rung ngo /_/de bzhin
[\[179b.3\]]du glang po che dang /_rta dang /_wa dang /_spre'u dang /_klu dang /_bya gang mi sha za ba rnams kyi yang ngo /_/stag gi gong [(]kyi [,]gi [)]sha mi za'o/_/mi'i sha ni sbom po'o/_/dge 'dun gyi gnas brtan gyis sha 'drim pa'i tshe 'di ci'i sha yin zhes dri bar bya'o/_/des ma dris na 'og ma gnyis pa la
[\[179b.4\]]sogs pas kyang ste/_ma dris na ltung ba'o/_/bdag gi ched du byas pa mthong ngam/_yid ches pa dang las thos sam/_de'i byed pa las yongs su rnam par brtags nas kyang shes pa nyid kyi ched du byas pa mi bza'o/_/sman pas lung phog na nad pa la sha rjen yang rung
[\[179b.5\]]rjes su gnang ste/_ras kyis mig dag bkab la zas sbyin no/_/zas gya nom pa rnams mdun du gzhag pa nyid kyis ras dgrol lo/_/de la sha 'tshong ba'i gnas chen po lnga rnams las dad pa can nyid kyis blangs nas khyer bar bya'o/_/mi'i 'o ma btung bar mi bya ste/_mig la skud pa la ni
[\[179b.6\]]ltung ba med do/_/brtad pa'i bsod snyoms lnga za bar rjes su gnang ste/_nad pa dang nad g.yog dang glo bur du 'ongs pa dang /_lam du zhugs pa dang /_dge skos so/_/nang du btsos pa dang /_nang du zhag lon pa dang /_de gnyi ga'ang bza' bar mi bya'o/_/nang du zhag lon pa ni kun
[\[179b.7\]]dga' ra ba'i nang du sa ma brkos pa rung ba ma yin par gang zhag lon pa'o/_/thams cad du dge slong gis btsos pa bza' bar mi bya ste/_mu ge byung ba ma gtogs so/_/'bras sum cha tshos pa dang /_ldam ldum dang me tog dang 'bras bu dang sha dang nya kha dog yongs su gyur pa dang /_'o ma la
[\[180a\]]
[\[180a.1\]]sogs pa lan gsum khol ba de dag rang gis btsos te zos kyang ltung ba med do/_/za ba'i tshe thog mar mu to ba rnams la mi sbyin no/_/gzhan gyi de za ba las sbyin bdag gzhan zhig gis bca' ba la sogs pa bskur ba na sbyin bdag la sngar kun du bltas te blang ngo /_/dkon
[\[180a.2\]]mchog gsum gyi mtshan nas bos te byin na gang rkang gnyis rnams kyi mchog de la sogs pa la'am zhes dris te gal te de la zhes zer na mi blang ngo /_/ji ste khyod nyid bdag cag gi sangs rgyas so zhes zer na blang bar bya'o/_/nad pa'i phyir ni nas thug thams cad kyang rjes su gnang ngo /_/
[\[180a.3\]]kha zas 'pho ba'i sar rdog pas brdzi bar mi bya'o/_/chu med na ba bzhon mang po'i sar ni zho ga chu dang dar ba'i dngas ma rnams kyis rkang pa bkrus kyang ltung ba med do/_/mu ge byung ba'i tshe khye'u sus rjes su gnang ngo /_/de ltar bsod snyoms rnyed de blangs la khyim gzhan du zos te spang bar byas kyang
[\[180a.4\]]phyis 'dod na sngar blangs pa byas pa bza' bar bya'o/_/de bzhin du rang gis mnos te zos pa'i lhag ma dang /_spyi bungs su 'ongs pa'i lhag ma khyim pa dag gis khyer te 'ongs nas byin na sngar btang ba yin no zhes bya ste/_longs spyad par bya'o/_/shing tog a mra bza' bar mi bya ste/_tshi
[\[180a.5\]]gu chags sam sha zhugs pa zos na ltung ba med do/_/thun tshod du rung ba'i rnam par nges pa ni bzhi char yang rang gi dus kyi dbang gis bza' bar bya'o/_/phyi dro byin len byas nas mtshan mo'i thun dang po'i bar du rung bas na thun tshod du rung ba zhes mchog tu'o/_/zhag bdun pa'am/_ji srid
[\[180a.6\]]'tsho'i bar du bcang ba yang thun tshod du rung ba dang /_'dres na thun tshod du rung ba nyid do/_/de bzhin du tshwa dang /_dgun chang gi tshwa dang /_skyur bo'i khu ba dang /_rtsab mo dang /_/zho ga chu dang /_dar ba'i dngas ma dang 'di rnams chus btab ste ras tshags kyis btsags pa 'dam bu'i nyag
[\[180a.7\]]ma'i kha dog lta bu ni dus yin yang rung /_dus ma yin yang rung /_na yang rung mi na yang rung /_de lta bu ni btung bar bya'o/_/de la tshwa ni rdzas btags pa dang chu dang yang sbyar ba'o/_/skyur po'i khu ba zhes bya ba ni rgyu shug dang chu dang yang sbyar ba'o/_/gzhan dag ni skyur po'i khu ba zhes
[\[180b\]]
[\[180b.1\]]bya ba ni rtsa ba'i sman la sogs pa las gyur pa'o zhe'o/_/rtsab mo zhes bya ba ni 'bru rnams brngos pa dang /_chu dang yang sbyar ba'o/_/rnam pa gzhan du na 'bras thug po che'i btsos pa'i khu le dang /_'bras thug po che'i bkrus pa'i khu le'am chu dron po'i nang du 'bras chan tshig pa rnams blugs te
[\[180b.2\]]nam skyur bar gyur pa de ni btung ba'o/_/zho ga chus zhes bya ba ni zho las 'khus pa'i khu ba'o/_/ji ltar bu ram gyi btung ba brjod pa de bzhin du sha kha ra la sogs pa la yang sbyar te/_rgya shug la sogs pa'i 'bras bu'i khu ba dang 'dres par bya'o/_/bu ram 'ba' zhig gi khu ba ni nam myos
[\[180b.3\]]par mi 'gyur ba dang /_zas su ma gyur pa dang /_skyur bar ma gyur pa dang /_bska bar ma gyur pa dang /_dang ba dang rang bzhin mi gtong ba'i bar du zhag bdun du byin gyis brlabs te tshun chad du btung ngo /_/btung ba brgyad po dag ni 'bras bu dus su blangs nas mnyes te btsags la dus nyid du
[\[180b.4\]]byin len byas te dus nyid du longs spyad par bya'o/_/khyim pas byas zin pa zhig la gang dus sam dus ma yin yang rung byin len byas la byin gyis brlabs nas phyis longs spyad par brjod par bya ste/_mtshan mo'i thun dang po'i thun tshod las ma 'das pa tshun chad du'o/_/dus ma yin yang
[\[180b.5\]]btung bar rung ba yod de gang chus btab cing ras kyi tshags kyis btsags pa'o/_/dus su rung ba yang yod de slar bzlog pa'o/_/zhag bdun pa'i rnam par nges pa ni lhan cig blangs te byin gyis brlabs nas zhag bdun du bzod pa de ni zhag bdun pa'o/_/ji srid 'tsho'i bar du
[\[180b.6\]]bcang ba yang 'dres na zhag bdun par 'gyur ro/_/dus ma yin pa'i bza' ba bu ram dang mar la sogs pa bsnyen par ma rdzogs pa med na zhag bdun du byin gyis brlabs la lam du 'gro na dge slong nyid kyis khyer bar bya'o/_/zhag bdun du byin gyis brlabs pa la lnga po \u0f85rnams kyis
[\[180b.7\]]longs spyad par bya ste/_lam las 'ongs pa dang /_zan chad pa dang /_na ba dang /_dge skos kyis dang /_lag gi blas so/_/bu ram gyi gzungs su bya ba'i phyir bag phye dang /_'bras kyi tshigs ma la sogs pa dus su rung ba blugs kyang gzhi yongs su dag pa'i phyir dus
[\[181a\]]
[\[181a.1\]]ma yin par yang longs spyad par bya'o/_/de bzhin du lam du gang 'bras thug po che'i nang du bcug na de yang sprug par bya'o/_/gang phyi'i nang du bcug pa de ni bkru'o/_/gal te zhu ba zhig na 'od ma'i tshal pas bzhar la chus bkru'o/_/gal te kha zas dang dbyer mi nus
[\[181a.2\]]na dag par byas te/_chu dang lhan cig mnyes la ras kyis btsags te btung bar bya'o/_/de zas kyi bya ba byed mi nus so zhes bya'o/_/bu ram la sogs pa ni na'am mi na yang rung /_dus sam dus ma yin par yang rung bza' bar bya ste/_de bzhin du thun tshod du rung ba dang /_ji srid
[\[181a.3\]]'tsho'i bar du bcang bar yang ngo /_/zhag lnga po dus ma yin par btsos shing btsags nas byin len byas te byin gyis brlabs pa gang zag gis yongs su longs spyad par mi bya'o/_/nya dang chu srin dang /_chu srin byis pa gsod dang /_dom dang /_phag rnams kyi dus su btsos shing
[\[181a.4\](]brtsags [,]brtsegs [)]nas byin len byas te byin gyis brlabs pa 'bru mar yongs su longs spyod pa bzhin du yongs su longs spyad par bya'o/_/slar bzlog pa ni ma yin no/_/nad las sos nas yang gzhan gyi phyir bcang bar bya'o/_/slong ba yod na yang slong mor sbyin no/_/yang nad pa'i rung
[\[181a.5\]]ba'i khang par gzhag la/_gang la ci dgos pa de bskur grang zhes so/_/rnam pa gzhan du na 'gal tshabs can du 'gyur ro/_/mi rung ba'i sman dang /_lhan cig btsos pa'i 'bru mar tha snyad du mi bya'o/_/yan lag gi rma skud pa dang /_sna'i las byed pa la ltung ba med do/_/'bru
[\[181a.6\]]mar shing dang /_'o ma dang /_til dang /_sha dus ma yin par byin len bya ste/_btsir te btsags nas byin gyis brlabs pa la sogs longs spyad par mi bya'o/_/sbrang rtsi chus btab na dus ma yin par yang rung bza' bar bya ste/_'dir shes par byed pa ni spre'u cang shes kyi dpe
[\[181a.7\]]las so/_/glang po che dang /_rta cang shes dang /_seng ge dang /_stag dang /_gzig rnams kyi zhag gis rkang pa byugs na nyes byas so/_/ji srid 'tsho'i bar du bcang ba'i rnam par nges pa ni shu ba'i nad kyis btab pa la bska ba rnam pa lnga nyi grib la bskams te phye ma'i mig sman
[\[181b\]]
[\[181b.1\]]byas te lag pas dril nas yang bskabs btab ste gzhag par bya'o zhes bya bar rjes su gnang ngo /_/nad sos nas yang bzhag bzhin te/_dor bar mi bya'o/_/mi rung ba'i zhag las btsos pa'i lan tsha mi bza'o/_/sman pas lung phog pas mig sman lnga bsten par bya ste/_me tog gi mig sman
[\[181b.2\]]dang /_khu ba'i mig sman dang /_phye ma'i mig sman dang /_ri lu'i mig sman dang /_rgya shug gi mig sman no/_/nad sos na yang gzhan gyi phyir me tog gi mig sman ni snod kyi nang du gzhag go/_/khu ba'i mig sman ni za ma tog chung ngu'i nang du'o/_/phye ma'i mig sman ni sbu gu'i nang du'o/_/
[\[181b.3\]]ri lu'i mig sman dang /_se'u bi ra'i mig sman ni sgye'u'am thum por bcing ngo /_/rnam pa gzhan du na 'gal tshabs can du 'gyur ro/_/rgyan du byas pa'i mig sman gyis mig sman mi bya mod kyi 'on kyang sman gyi mig sman gyis so/_/mig sman bsku ba'i thur ma ni gnyis te/_lcags dang /_zangs kyi rang
[\[181b.4\]]bzhin no/_/sman rnams nyi grib la skams su bcug pa las char 'bab bam 'bab du dogs kyang rung /_bsnyen par ma rdzogs pa med na bdag nyid kyis nang du bcug la lag nyar blangs pa'i ltung ba med do/_/'dres na yang btus la bza'o/_/gang na ba'i dus su rjes su gnang
[\[181b.5\]]ba bde bar gnas pa'i gnas skabs su mi bya'o/_/dus su rung ba dang lhan cig 'dres pa'i ci srid 'tsho'i bar du bcang ba byin gyis brlabs pa rnyed na mi bza'o/_/de bzhin du thams cad kyang phan tshun 'dres la/_de nyin mo byin len byas la sman rnam pa bzhi po rang gi rigs dang mthun pa'am/_
[\[181b.6\]]rang gi rigs dang mthun pa ma yin pa dang 'dres kyang bza' bar bya'o/_/de'i nyin mo byin len byas la/_phan tshun 'dres na dus su bza' bar bya'o zhes ma mo las 'byung ngo /_/sman bzhi po gsog 'jog dang /_lag nyar blangs pa dang /_nang du zhag lon pa byin gyis brlab par mi bya'o/_/
[\[181b.7\]]sman pas lung phog na rnam par gyur pa bza' bar bya'o/_/dad pa can gyis de byin len byas pa yang ngo /_/de yang rnam pa bzhi ste/_be'u 'brangs nas ring po ma lon pa'i lci ba dang /_de nyid kyi gcin dang /_shing kan tsha na dang /_ka pi ta la dang /_a shwad tha dang /_u dum bA ra dang /_
[\[182a\]]
[\[182a.1\]]n+ya gro d+ha'i shing de rnams kyi thal ba dang /_sa'i steng nas sor bzhi'i 'og nas blangs pa'i sa'o/_/sgog skya dang /_btsong dang /_ke'u bza' bar mi bya'o/_/na ba la ni ltung ba med do/_/de la kun du spyad pa ni dge 'dun gyi gtsug lag khang dang /_mal cha dang
[\[182a.2\]]stan dang /_snam phyis dang /_chab kung sar 'dug par mi bya'o/_/dge 'dun gyi nang du yang 'jug par mi bya'o/_/mchod rten la yang phyag mi bya'o/_/khyim pa lhags pa rnams la yang chos mi bshad do/_/khyim pa'i khyim du yang 'gro bar mi bya'o/_/de la yongs su longs spyad na zhag
[\[182a.3\]]bdun gyi bar du cho ga bzhin du 'dug la/_dri med par byas te/_de'i phyogs kyang skyang nul gyis byugs la/_khrus byas nas chos gos rnams bkru bar bya'o/_/btsong gi bya ba ni zhag gsum gyi bar du 'dug par bya'o/_/ke'u ni nyin zhag gcig tu'o/_/nad pas se d+ha ba ni rwa'i
[\[182a.4\]]nang du bcug la/_rwa gnyis pas kha bcad de gzhag par bya'o/_/dngos po gcig gis sman rnam pa bzhir 'gyur ba mchis sam yod de/_'di lta ste bu ram shing ni dus su rung ba'o/_/khu ba ni thun tshod du rung ba'o/_/bu ram la sogs pa ni zhag bdun pa'o/_/bsregs pa ni ji srid
[\[182a.5\]]'tsho'i bar du bcang ba'o/_/de bzhin du gzhan dag kyang rjes su dpag par bya'o/_/sman rnam pa bzhi po byin len ma byas par byin gyis brlabs pa'am/_byin len byas la byin gyis ma brlabs pa yang rung ste/_bzar mi rung ngo /_/byin len byas la byin gyis brlabs pa ni na ba la yang
[\[182a.6\]]rung mi na ba la yang rung ngo /_/nad pa la rnam pa gnyis te lhan cig skyes pa dang /_glo bur du 'ongs pa'o/_/de lta bas na na bar 'du shes nye bar bzhag ste thams cad kyang bza' bar bya'o/_/mi rung ba'i sar skyes pa'i shing gi 'bras bu la sogs pa thams cad du bza' bar mi bya'o/_/
[\[182a.7\]]rung ba'i sar skyes kyang /_gal te mi rung ba'i sar lhung ba ni zhag lon pa yin na bza' bar mi bya'o/_/rung ba'i sar lhung ba ni zhag lon kyang byin na bza' bar bya'o/_/thams cad kyang cho ga bzhin du mi byas na ci ltar rigs par sbyar te/_nyes byas kyi ltung bar rig par bya'o/_/yo byad kyi
[\[182b\]]
[\[182b.1\]]dngos po'i dbang gis de'i yongs su bsrung ba rnams kyang rjes su gnang ngo /_/'di lta ste/_mtshan khug dang sman gyi nal ze dang /_sman gyi phor bu dang /_dud ba btang ba'i sbu gu lcags las byas pa srid sor bcu gnyis kyi tshad dang /_snar blugs pa mchu gnyis pa dang /_phul ba'i btung phor dang /_
[\[182b.2\]]za ma tog dang /_rkang rten dang /_rkang brnyan dang /_'di dag rin po che'i rang bzhin las byas pa spang zhing bcang bar mi bya'o/_/lcags kyi gar bu lcags thag btags pa bcang bar bya'o/_/des thog mar rung ba'i chu bsros la de'i 'og tu spyad pa'i chu bsro'o/_/nad pa la lcags kyi gzhong
[\[182b.3\]]ring rjes su gnang ngo /_/sman btso ba'i lcags kyi gzhong pa dang /_lcags skyed dang /_'jor dang /_sta re dang /_ste'u dang /_mchig mchig gu dang bcas pa rjes su gnang ngo /_/rkang pa la sogs pa bkru ba'i don du til mar blang pa'i snod dang /_til mar gyi snod de yang rnam pa
[\[182b.4\]]gsum ste/_chen po ni phul gang shong ba'o/_/chung ngu ni phul phyed shong ba'o/_/'bring ni de gnyis kyi bar ro/_/de nyid kyi rigs kyi cha spyad bcang bar mi bya'o/_/sngon sman pa byas pas tshon la sogs pa'i snod 'chang ba dang /_sngon yi ge byed par ram phyis 'chang ba dang /_bzo mkhan
[\[182b.5\]]khab 'chang ba ni ma gtogs pa ste/_rang gi bzo nye bar bstan par mi bya'o/_/char pa dang nyi ma tsha ba bskyab pa'i phyir gdugs rjes su gnang ste/_de yang smyig ma dang /_rtswa dang /_lo ma dang gos kyi rang bzhin las bya'o/_/dkar po ma yin/_khra'o nye bar bkra ba ma yin/_rma bya'i
[\[182b.6\]]sgro rtsa sbu med pa bcang bar mi bya'o/_/yu ba yang gser dang /_dngul dang /_bai DUr+ya dang /_shel gyi rang bzhin las byas pa yang mi bya bas rtsis mi byug_/shin tu ring po yang ngo /_/gdugs kyi tshad du'o/_/gdugs sar pa thogs bzhin grong du 'jug par mi bya'o/_/gal te
[\[182b.7\]]de'i dbus su lam byung na yang logs bsnyal te 'gro bar bya'o/_/bsod snyoms pas kyang gos bsrung ba'i phyir yu ba rung bar byas pa'i gdugs thogs te/_bsod snyoms la 'jug par bya'o/_/khyim dang por ni de bzhag la slar 'gro ba'i tshe khyer bar bya'o/_/grang ba dang /_
[\[183a\]]
[\[183a.1\]]tsha ba dang /_tsher ma dang /_sa rdul can spang ba dang /_ser ga spang ba dang rkang pa 'jam po la gnod pa spang bar bya ba'i phyir mchil lham rim pa drug pa'i bar du'o/_/de las 'da' bar mi bya'o/_/lham sgro gu can yang bcang bar bya'o/_/grang bas gnod pa spang ba'i
[\[183a.2\]]phyir zhwa dang stod khor nang tshangs can dang /_gding ba dang /_stan te de rnams kyang ngo /_/grang bas gnod pa spang ba'i phyir bgo bar bya'o/_/steng g.yogs stan khra bo yin la de'i steng khra bo ma yin na bcang bar bya'o/_/tsha ba spang ba'i phyir bsil yab rnam pa gnyis rjes su gnang ste/_ta la'i
[\[183a.3\]]lo ma dang /_gos las byas pa'o/_/de'i yu ba gser dang /_dngul dang /_bai DUr+ya dang /_shel dang /_khra bo nye bar bkra ba dang /_bse rtsis byug pa mi bya'o/_/de bzhin du sbrang yab kyang ngo /_/de yang bal dang /_ldum bu sha na ka dang /_ras bal lam/_ras ma'am/_'dab
[\[183a.4\]]ma ni chang bu las bya'i/_/rta'i rnga ma la sogs pa'i rang bzhin las byas pa ni ma yin no/_/yu ba dang /_bsil yab la sogs pa dge 'dun gyi phyir blang bar bya'o/_/bdag gi phyir ni ma yin no/_/ril ba bskur dka' ba spang ba'i phyir dra ba dang khar ba yang bcang bar bya'o/_/bzhon pas
[\[183a.5\]]'gro bar rjes su gnang ste/_shing rta dang /_shing rta chung ngu dang /_khyogs spyil dang /_zung khyogs dang /_glang po che dang /_rta dang /_rnga mo dang /_ba lang dang /_tha na bong bu la yang rung ste/_glang po che mo nas bong mo'i bar du yang mo la reg pa'i nyes par mi 'gyur ro/_/de yang gang la rjes su
[\[183a.6\]]gnang zhe na ba'am/_nar dogs pa'am/_na ba'i mtshan ma byung ba'am/_de stobs chung ba'am/_bkru sman gsar bu rtsom pa'am/_bkru sman btang na ring po ma lon pa'am/_/shin tu gzhon sha can gyi rigs sam/_gang lam gyis ngal ba lta bu'am/_ring por 'gro ba
[\[183a.7\]]'am/_ci ltar byang phyogs nas shar phyogs su 'gro ba'am/_shar phyogs nas ta la'i yul du 'am/_'dron pa'i dbang gis kyang lam du 'gro ba'am/_shin tu ring bar 'gro ba'am/_dge ba'i phyogs mngon par 'phel bar byed pa de las mi nyams pa'i phyir dge ba'i phyogs
[\[183b\]]
[\[183b.1\]]byed bzhin 'gro snyam pa'am/_sbyin bdag gal gyis 'chu na de'i sems bsrung bar bya ba'i phyir ro/_/de ci'i phyir zhe na legs par gsungs pa'i chos 'dul ba la tshig dor gyi tha snyad bya ba'i phyir bslab par bcas pa ni ma yin no/_/mdo sde las kyang 'di gnyis kyis khyogs
[\[183b.2\]]la 'gro bar bya ste/_rgas shing 'khogs pas stobs chung ba'am/_na bas sbyor mi bzod pa zhes gsungs so/_/nad pa la spos kyang rjes su gnang ste/_des spos kyis byugs bzhin du dge 'dun gyi nang du 'gro bar mi bya'o/_/khyim pa rnams la chos bshad par mi bya'o/_/khyim
[\[183b.3\]]gzhan du 'gro ba spang bar bya'o/_/nad sos nas khrus byas la chos gos rnams la yang spos med par bya'o/_/min bar spos kyis byugs na nyes byas so/_/gal te dad pa can rnams kyis byin na long la mgo dang /_rkang pa'i mtha' logs su lag mthil gyis byug par bya'o/_/
[\[183b.4\]]de mig la phan pa'i phyir dus dus su bsnam par bya'o/_/me tog kyang de bzhin no/_/zan zos nas dad pa can dag gis rkang pa la spos nyug pa spang bar mi bya'o/_/de dag lkog tu dor bar bya'o/_/seng ge'i khri'i rkang rten la spos kyis byugs sam/_spos kyis yan lag byin byas pa dang /_
[\[183b.5\]]rdo leb bam lo ma gzhag pa la rkang pa gzhag par bya'o/_/gi wang gis thig le byas na nyes byas so/_/rma'i mtha' 'khor du byugs pa la ltung ba med do/_/sman de lta bu rnam pa du ma ste/_skabs 'dir ni zhag bdun pa la bya ste/_zhun mar la sogs pa bstan pa'i phyir ro/_
[\[183b.6\]]bka' stsal pa zhes bya ba ni rgyas par bstan pa'o/_/'di lta ste zhes bya ba ni nye bar bstan pa'i don gyi tshig gi phrad do/_/zhun mar zhes bya ba ni ba la sogs pa ste/_gang dag gi sha rung ba'o/_/'bru mar zhes bya ba ni yungs kar dang til dang /_shing ma du ka'i 'bras bu la sogs
[\[183b.7\]]pa'i'o/_/de bzhin du tshil bu yang 'bru mar dang 'dra ste/_tshil bu las btsos shing gang zang zing med pa'o/_/sbrang rtsi zhes bya ba ni sbrang ma'i'o/_/bu ram gyi dbu ba zhes bya ba ni bu ram ste/_kha cig na re bu ram shing gi khu ba dkar po la yang bya'o zhe'o/_/zhun mar bzung
[\[184a\]]
[\[184a.1\]]bas ni mar sar shin tu bkrus pa de yang bzung ba'o/_/bu ram gyi dbu ba bzung bas ni li kha ra la sogs pa'i khu ba spang ste bu ram shing las byung ba'i rnam pa thams cad la yang bya'o/_/zhun mar la sogs pa bzung bas ni bza' ba dang btung ba nye bar spyad par
[\[184a.2\]]bya'o/_/mkhris pa dang /_rlung dang /_bad kan gsum zhi bar bya ba'i phyir te/_sbrang rtsi rnying pa dang /_bu ram rnying pas ni bad kan zhi bar 'gyur ro/_/zhun mar dang /_li kha ras ni mkhris pa zhi bar 'gyur ro/_/'bru mar gyis ni rlung zhi bar byed do/_/bu ram gyi dbu bas
[\[184a.3\]]ni gsum ka zhi bar 'gyur ro/_/de dag las zhes bya ba ni zho la sogs pa'i dngos po de dag ma yin no/_/zhag bdun pa zhes bya ba ni mang ba nges par gcad pa'o/_/de tshun chad du 'chang ba la ltung ba med do/_/rang gis byin gyis brlabs te zhes bya ba ni lag pa dag bkrus te/_
[\[184a.4\]]byin len byas nas dge slong gi mdun du 'dug nas lag pa g.yon pa'i steng du gzhag la lag pa g.yas pas bkab ste/_'di skad brjod par bya'o/_/tshe dang ldan pa dgongs su gsol/_/bdag ming 'di zhes bgyi ba'i sman zhag bdun pa 'di dag bdag dang tshangs pa mtshungs
[\[184a.5\]]par spyod pa rnams kyir bgyi bar zhag bdun par byin gyis brlab po/_/de bzhin du lan gnyis lan gsum du'o/_/ji srid 'tsho'i bar du bcang ba dang /_de bzhin du thun tshod du rung ba yang byin gyis brlab par bya'o/_/gsog 'jog gi yongs su longs spyod pas longs spyad
[\[184a.6\]]par bya'o zhes bya ba ni rang gis blangs la bza' bar bya ste/_phyis byin len bya ba ni mi dgos so/_/ji srid 'tsho'i bar du spyad pa ni ji srid 'tsho'i bar du'o/_/dus su rung ba yang dus su rung ba'o/_/thun tshod du rung ba yang thun tshod du rung ba ste/_gsog 'jog gi yongs su longs spyod pas
[\[184a.7\]]yongs su longs spyad par bya'o zhes bstan pa yin no/_/mdor na sman rnam pa gnyis te/_dus su rung ba dang /_dus ma yin par rung ba'o/_/gang dus ma yin par bkag pa med pa de ni dus ma yin par byin len byas la dus dang dus ma yin par yang rung bas yongs su longs spyad par bya'o/_/
[\[184b\]]
[\[184b.1\]]longs spyad par bya'o zhes bya ba ni bza' zhing mid pa'o/_/rkang pa la bsku ba la sogs pa'i rgyu mtshan la ni gzhan gyis kyang rnyed pa 'chang du mi rung ngo zhes bya bar bstan to/_/de las 'das na zhes bya ba ni zhag brgyad pa la sogs par bstan pa'o/_/de la ltung ba ji ltar 'gyur zhe na/_dge slong gis
[\[184b.2\]]sman gcig gam mang du yang rung ste/_tshes gcig gam/_gzhan du rnyed kyang rung /_zhag bdun tshun chad du byin gyis brlabs la bza' bar bya'o/_/yang na gzhan du gtang bar bya'o/_/rkang pa la sogs pa'i bsku mnye'i rgyu mtshan la yang dag par brtags nas so/_/gzhan la sbyin bar
[\[184b.3\]]bya'o/_/rnam pa gzhan du na gang cung zad cig lus kyang zhag brgyad lon na spang ba'o/_/gcig gam mang du yang rung tshes gcig la byin gyis brlabs pa las/_gcig gam mang zhig tshes gnyis la rnyed pa des gzhan ni bza' bar bya'o/_/gzhan ni gtang bar bya'o/_/yang na sbyin par
[\[184b.4\]]bya'o/_/rnam pa gzhan du na snga ma'i dbang gis nyi ma brgyad pa ste spang ba'o/_/de bzhin du zhag drug gam bdun gyi bar du yang ngo /_/gal te phyis byin gyis brlabs pa lhan cig 'dres na snga ma'i nyi ma nas bzung ste/_zhag bdun du yongs su longs spyad par bya'o/_/zhag bdun gyi
[\[184b.5\]]bar du yongs su longs spyad par bya'o zhes ma bsams par yongs su longs spyad na nyi ma re re la kham re re yang nyes byas so/_/nyi ma snga ma la byin len byas la phyi de nyin par byin gyis rlob par byed na ltung ba ma yin te/_nyi ma snga ma nas zhag bdun du bgrang ngo /_/zhag grangs nyung ngu byin gyis
[\[184b.6\]]rlob pa ni ltung ba med do/_/tshad las mi 'da' bar bya ba'i phyir mtshams su nges par bya ba ni bdun du'o/_/zhag bdun lon pa la lon par 'du shes sam yid gnyis za na yang spang ba'o/_/ma lon pa la lon par 'du shes sam yid gnyis za na yang nyes byas so/_/ma lon pa la ma lon
[\[184b.7\]]par 'du shes sam lon pa la lon par 'du shes na ltung ba med do/_/sgeg pa'i sems kyis sam/_ro myang ba'i sems kyis sam/_rgyas pa'am/_kha dog gi bye brag gam g.yo dang tshul 'chos par bsams te/_za na thams cad la yang nyes byas so/_/zhag bdun byin gyis
[\[185a\]]
[\[185a.1\]]brlabs shing za na tshangs pa mtshungs par spyod pa la nyi ma brjod par bya ste/_deng bdag gis nyi ma gcig zos te/_de bzhin du lhag ma yang bza'o zhes bya bas so/_/zhag bdun tshang gi bar du yang de bzhin du brjod par bya'o/_/ci lhag pa de kun dga' ra ba pa'am/_dge
[\[185a.2\]]tshul la sbyin par bya'o/_/zhag bdun pa gang de nas nye bar blangs pa dang /_de las so so blangs pa zhes bya ba ni lag nyar blangs pa dang /_byin len byas pa zhes bya ba'i tha tshig go/_/zas kyi phye ma dang 'dres pa zhes bya ba ni dus su rung ba dang 'dres pa zhes bya ba'i tha tshig go/_/phan tshun
[\[185a.3\]]'dres pa zhes bya ba ni nyi ma gzhan du byin gyis brlabs pa dang /_dus phyi ma'i dbang du bcangs pa ni 'dres pa zhes bya ba'i tha tshig go/_/rang gi rgyud kyis myags pa zhes bya ba ni gang mtshams med pa ste/_zhag lon par ma byas shing rnyed pa'o/_/de thams cad kyi kun dga' ra ba pa
[\[185a.4\]]dang /_dge tshul la yang spang bar bya'o/_/lhung bzed kyi sde tshan rdzogs so//_//spang ba thams cad las brtsams te/_rnam par nges par bya ba ni/_dge slong gis spang ba'i dngos po ma spangs la/_zhag lon par ma byas sam/_ltung ba ma bshags sam/_spangs kyang
[\[185a.5\]]zhag lon par ma byas sam/_ltung ba bshags sam spang ba thams cad las zhag lon par byas kyang ltung ba ma bshags par de dang rigs mthun pa'am/_rigs mi mthun pa'ang rung /_gzhan zhig rnyed pa 'di lta ste/_lhung bzed dang /_chos gos dang /_dra ba dang /_phor bu dang
[\[185a.6\]]ska rags la sogs pa dge sbyong gi 'tsho ba'i yo byad cig rnyed na/_de dag kyang snga ma'i rgyud kyis spang ba'o/_/spangs par gyur pa la zhag lon par byas nas/_ltung ba bshags pa la ltung ba med do/_/zhag lon par zhes bya ba ni/_gang gi nyin mo spangs pa de'i nyi ma gnyis pa'i zhag
[\[185a.7\]]gis bar du bcad de/_nyi ma gsum pa la ltung ba bshags nas blang ngo /_/spang ba thams cad kyang gang zag la spang gi/_dge 'dun ma yin no/_/spangs pa'i dngos po dge 'dun gyis bgo bar mi bya'o/_/lhung bzed gnyis pa spang ba ni ma gtogs te/_de ni dge 'dun la spang ngo zhes gsungs
[\[185b\]]
[\[185b.1\]]so/_/chos gos dang gding ba ni bsnyen par rdzogs pa la spang ngo /_/dbyig la sogs pa ni bsnyen par rdzogs pa'am/_ma rdzogs pa'am/_rab tu byung ba'am ma byung ba la yang rung ngo /_/zhag bdun pa ni bsnyen par ma rdzogs pa la spang ngo /_/khros nas chos gos phrogs pa ni gang kho na
[\[185b.2\]]phrogs pa nyid la spang bar bya ste/_sbyin par bya ba'i phyir yin gyi/_rung bar bya ba'i phyir ni ma yin no/_/gang zag gsal zhing yid gcugs pa la spang bar bya ba'i mi gsal ba dang /_/yid mi gcugs pa la ma yin no/_/mi gsal ba la spangs pa las gal te mi gsal ba ste
[\[185b.3\]]slar mi ster na mthus kyang dbrog par bya'o/_/spang bar gyur pa rung bar bya ba'i phyir spang gi/_gtan du sbyin pa'i phyir ma yin no/_/de bzhin du re ba dang bcas pa'i sems kyis kyang spang ba ni spangs pa ma yin no/_/spangs pa sum cu rdzogs so//_//'dul ba bsdus pa
[\[185b.4\]]bam po brgyad pa/_rgyal po'i khab na ste/_sgra gcan 'dzin la dris na tho 'tshams pa'i phyir de bzhin gshegs pa gzhan na bzhugs na gzhan du bstan pa dang /_mnyan yod na dge slong lag rgyud kyis lho lam nas 'ongs pa'i rgol ba dang /_dus byas pa las brdzun gyis bslus pas na ltung ba'i
[\[185b.5\]]gzhi'i dbang du mdzad de/_bcab pa'i nyon mongs pa'i phyir/_brdzun du smras pa'i tshogs kyi ltung byed dang por bcas so/_/shes bzhin du zhes bya ba ni 'du shes sbas zhes bya ba'i tha tshig go/_/brdzun du smra na zhes bya ba ni don gzhan du 'dug pa las shes pa'i skyes bu la slu ba'i
[\[185b.6\]]phyir gzhan du smra ba ni brdzun du smraba'o/_/de yang rnam pa dgu nas rnam pa gnyis kyi bar du ste de la rnam pa dgu ni ltung ba sde lnga dang /_nyams pa bzhi'o/_/rnam pa brgyad ni ltung ba sde lnga dang /_gzhi med pa gsum mo/_/rnam pa bdun ni nyams pa bzhi dang /_gzhi med pa gsum mo/_/
[\[185b.7\]]rnam pa drug ni sbyor ba dang /_dngos gzhi dang mjug ste/_brdzun du smra bar bsams pa gsum dang /_gzhi med pa gsum mo/_/rnam pa lnga ni ltung ba sde lnga'o/_/rnam pa bzhi ni nyams pa bzhi'o/_/rnam pa gsum ni gzhi med pa gsum mo/_/yang rnam pa gsum ste/_brdzun
[\[186a\]]
[\[186a.1\]]du smra bar 'dod nas/_brdzun du smra'o snyam du bsams pa dang /_de bzhin du smra ba dang /_de bzhin du smras zin pa'o/_/rnam pa gnyis ni brdzun du smra bar bsams pa gnyis te/_smra ba dang /_smras zin pa'o/_/brdzun du smra ba rnam pa gcig ni med do/_/ltung
[\[186a.2\]]ba'i dbye ba ni rnam pa lnga ste/_de la ni mi'i chos las bla mar gyur pa smras pas pham par 'gyur ba dang /_skur ba btab pas dge 'dun lhag mar 'gyur ba dang /_dge 'dun gyi nang du chos ma yin pa chos su ston pas na sbom por 'gyur ba dang /_so sor thar pa 'don pa'i tshe ltung ba cang mi
[\[186a.3\]]smra bar bcabs pas na nyes byas su 'gyur ba dang /_ji skad bstan pa rnam pa bzhi po de dag ma gtogs pa'i brdzun du smras pa gzhan thams cad ni ltung byed du 'gyur ro/_/ltung byed do zhes bya ba ni sreg pa dang /_'tshed pa dang /_ngan song rnams su ltung bar byed pas na ltung byed do/_/nges
[\[186a.4\]]pa'i tshig gi tshul gyis na ltung bar byed pa'i sgras ni nges pa'i tshig gi don bstan pa yin no/_/sreg pa dang 'tshed pa zhes bya ba ni/_ltung bar byed ces bya ba'i sgra'i don du bstan to/_/ltung ba gzhan yang ltung bar byed mod kyi/_'on kyang ming du chags pa'i sgras 'gro bas na ba lang zhes
[\[186a.5\]]bya ba bzhin te/_yul nye bar 'phrog par byed pas nyes pa med do/_/sbyor bas ni thams cad kyang ltung byed du 'dod mod kyi/_sngar smras pa bzhin te nyes pa med do/_/ma mthong ba la sogs la mthong ngo zhes bya ba la sogs par smras na/_tshig re re la yang ltung byed du 'gyur ro/_/
[\[186a.6\]]de bzhin du ma brjed pa'am/_brjed kyang rung /_go bzlog ste smras pa dang /_yid gnyis za'am yid gnyis mi za na yang rung /_ma mthong ba la sogs pa yang rung ste mthong ngo zhes bya ba la sogs pa'i 'du shes dang /_mthong ba la sogs pa yang rung ste/_ma mthong ngo zhes
[\[186a.7\]]bya ba la sogs pa'i 'du shes dang /_'du shes bcabs nas ci ltar bsams pa bzhin go bzlog par smras pa dang /_mthong ba la sogs pa rnam pa bzhi po phan tshun go bzlog par smras kyang rung /_de bzhin du gcig brjed la/_gzhan ma brjed dam/_gcig la yid gnyis za ste/_gzhan
[\[186b\]]
[\[186b.1\]]la yid gnyis mi za na yang rung /_rnam pa de lta bur phan tshun spel zhing smras na/_tshig re re yang ltung byed du 'gyur ro/_/sems bskyed pa de ni bsdam par bya ba'i nyes byas su 'gyur ro/_/pha rol po la ji srid du go bar ma gyur pa de srid du bshags par bya ba'i nyes byas so/_/
[\[186b.2\]]pha rol po brda ma phrad par brdzun du smras na nyes byas so/_/kha cig na re ngag gi rig par bya ba'i don lus kyi rig par byas na yang ltung byed du 'gyur ro zhes zer ro/_/mthong ba la mthong bar 'du shes bzhin du ma mthong ngo zhes smras na ltung byed do/_/mthong ba la yid
[\[186b.3\]]gnyis za ste/_mthong ngo zhes smras na ltung byed do/_/ma mthong ngo zhes smras na nyes byas so/_/ma mthong ba la mthong bar 'du shes te/_mthong ngo zhes smras na ltung ba med do/_/ma mthong ba la yid gnyis za ste/_ma mthong ngo zhes smras sam ma mthong ba zhes kyang rung ste/_
[\[186b.4\]]smras na nyes byas so/_/de lta bas na 'di la ni 'du shes kyi dbye ba 'ba' zhig las ltung bar 'gyur gyi/_dngos po ni de bzhin yin yang rung ma yin yang rung ngo /_/khyim pa'i cha lugs sam mu stegs can gyi cha lugs su byas te/_song ba la dris na nga khyim pa'am mu stegs
[\[186b.5\]]can no zhes smras na ltung byed do/_/khyim pa'am gzhan mu stegs can gyi cha lugs su bsgyur na nyes byas so/_/kun du 'tsho ba'i cha lugs su byas na nyes pa sbom por 'gyur ro/_/de ltar byas kyang bslab pa phul ba ni ma yin no/_/de bzhin du bram ze la sogs pa rab tu byung ba la khyod
[\[186b.6\]]'dren mkhan yin no zhes smras pa dang /_de bzhin du bzo la sogs pa yang ngo /_/bslab pa ma nyams pa la dge 'dun na re khyod bslab pa nyams pa'o zhes smras pa dang /_mkhan po gzhan yin la gzhan du bstan pas ni bslab pa phul bar mi 'gyur ro/_/ma chags pa la khyod la nga'i
[\[186b.7\]]bu lon chags so zhes smras pa dang /_bslab pa phul lo zhes smras pa dang /_khyod lo ma lon no zhes bya ba dang /_bslab pa byin pa'o zhes smras pa dang /_dge slong la khyod su yin zhes dris pa dang /_dge slong ma dang lha la sogs pa yin no zhes smras pa dang /_dge tshul la sogs
[\[187a\]]
[\[187a.1\]]par khas len pa tsam gyis ni de ltar mi sems pa'i phyir/_bslab pa phul bar mi 'gyur te/_thams cad la yang ltung byed du 'gyur ro/_/bram ze la sogs pa rab tu byung ba la khyod 'dreg mkhan gyi las byed dam zhes smras na nyes byas su 'gyur ro/_/mi shes
[\[187a.2\]]par smras pa dang /_'du shes gzhan du ma yin pa dang /_bskal pa'i rnam grangs dang /_stong pa nyid du dang /_'das pa ma mthong ba las bsams nas smras na ltung ba med do/_/bsams pa med par khas blangs nas ma byas na/_thams cad la yang nyes byas su 'gyur ro/_/
[\[187a.3\]]rnam pa gzhan du 'du shes pa dang /_de nas smras pa dang /_pha rol pos brda phrad par gyur na 'di gsum ni yan lag tu 'gyur te/_ngag gis dang /_sems kyis kun nas bslang ba'o/_/de bzhin du ngag las byung ba thams cad la yang rig par bya'o/_/dang po'o//_//
[\[187a.4\]]mnyan yod na ste/_drug sde rnams dge slong rnams la theng po la sogs par smras shing kun du spyo ba dang /_rab tu spyo ba dang /_rab tu byung ba'i gzhi'i dbang du mdzad de/_mi bzod pa'i nyon mongs pas gnyis pa bcas so/_/mi'i skyon nas smra na zhes bya ba ni nyes par smra ba
[\[187a.5\]]yin te/_rgyu'i don gyi lnga pa ste/_de nyid rgyur gyur pas na ltung byed du 'gyur te de bzhin du gzhan yang ngo /_/dge slong gis mi'i skyon nas smra bar bsams te/_khros sam nga rgyal gyis kyang rung /_dge slong la rigs la sogs pa gzhi brgyad po rnams kyis smras na dge
[\[187a.6\]]slong mi dga' bar gyur kyang rung ma gyur kyang rung ste/_ltung byed du 'gyur ro/_/de la rigs ni bram ze la sogs pa ste/_skud ris mkhan la sogs par dbye na rnam pa du ma'o/_/bram ze dang rgyal rigs dag la ni nyes byas so/_/de la mi'i skyon nas smra bar ni bsams mod
[\[187a.7\]]kyi skyon nas smras pa ni ma yin no/_/de bzhin du bram ze dang /_rgyal rigs la bzo dang las kyang brjod par bya'o/_/bzo ni bram ze la sogs pa dang /_khab ris mkhan dang /_zangs mkhan dang /_lcags mgar dang /_khar ba mkhan dang /_lham mkhan dang /_rdza mkhan dang /_'dreg
[\[187b\]]
[\[187b.1\]]mkhan dang /_shing mkhan dang /_re lde mkhan dang /_bran la ste/_bzo la sogs pa rnam pa du mar dbye'o/_/las ni bram ze'i las su bya ba la sogs pa rnam pa du mar dbye ba yin no/_/bzo ma bslabs pa las brtsams te/_bslab par bya'o zhes smras pa'o/_/bslabs pa
[\[187b.2\]]las brtsams te khyod kyis las 'di bya'o zhes smra ba yin te/_khyad par ni de yod do/_/rtags te theng po dang /_lag bzhi ba dang /_mi'u thung la sogs par dbye bar bya'o/_/nad de mdze la sogs par dbye ba'o/_/ltung ba ste ltung ba sde lnga'o/_/ltung ba sbom po yang de'i phyogs nyid
[\[187b.3\]]do/_/nye ba'i nyon mongs pa ste khro ba dang /_khon du 'dzin pa dang /_'chab pa dang /_'tshig pa dang /_phrag dog dang /_ser sna dang /_g.yo dang /_sgyu la sogs pa rnam pa du mar dbye'o/_/spyo ba ste khyod ni tshogs chen ma'i bu'o zhes smra ba la sogs pa lta bu ste/_gang dang
[\[187b.4\]]gang la brten nas bden nam mi bden pas kyang rung ste/_khros sam nga rgyal gyis kun du dkris nas smras na/_thams cad kyang ltung bar 'gyur ro/_/mi bden na ltung byed gnyis su 'gyur ro/_/sngon ltung ba byung ba dang /_dang po 'khrugs pa dang /_rku thabs su gnas
[\[187b.5\]]pa dang /_za ma dang /_ma ning dang /_dge slong ma sun phyung ba dang /_mi ma yin pa las rab tu byung zhing bsnyen par rdzogs pa dang /_smyos pa dang /_sems 'khrugs pa dang /_tshor bas nyen pa dang /_glen pa dang /_lkugs pa dang /_'on ba dang /_dge slong dang /_dge slong ma dang /_dge
[\[187b.6\]]tshul dang /_dge tshul ma la smras na nyes byas so/_/dge slong mas dge slong ma la smras na ltung byed do/_/dge slong la sogs pa la smras na nyes byas so/_/tshul de bzhin du dge slong gi bslab pa'i gzhir gtogs pa thams cad la'o/_/dge tshul la sogs pas nyon mongs pa'i sems
[\[187b.7\]]kyis lhag ma dang bcas pa thams cad kyang nyes byas so/_/sngon ltung ba byung ba la sogs pa bcu po rnams kyis kyang dge slong la smras na nyes byas nyid kyi ltung ba'o/_/de bzhin du bslab pa'i gzhi thams cad la yang ngo /_/'phags pas mtha' 'khob pa la'am/_'thab 'khob pas
[\[188a\]]
[\[188a.1\]]'phags pa la yang rung /_skad gzhan gyis smras te des kyang brda ma phrad na nyes byas so/_/spring yig la sogs pa rnams kyis nyes byas so/_/de bzhin du ngag dang ldan par phyis 'byung ba thams cad la yang sbyar bar bya'o/_/khyim pa la smras na nyes byas so/_/
[\[188a.2\]]de'i rang bzhin nyid la de'i rang bzhin nyid du 'du shes pa drug tu sbyar te/_lnga la ni ltung bar 'gyur la/_gcig la ni ltung ba med do/_/ming mthun pa mang ba la ni der rnam grangs su brjod na ltung ba med do/_/sangs rgyas skyong gang yin pa zhes zer ba la/_bram ze las rab tu
[\[188a.3\]]byung ba gang yin pa de'o zhes bya ba rgyas par ro/_/sngar ma bsams par smras sam/_ston nam/_chos bshad par bsams sam/_phan par bsams na ltung ba med do/_/yan lag bzhi ste/_gzhan dge slong dang /_skyon nas smra bar bsams pa dang /_de nas
[\[188a.4\]]smras pa dang /_pha rol pos khong du chud pa'o/_/rigs dang /_bzo dang /_las rnams dang /_rtags dang /_nad kyis nyen pa dang /_ltung ba sde lnga dang /_nye ba'i nyon mongs pa rnams dang ni spyo bar byed pa tha mar dran zhes bya ba ni bsdus pa'i don to/_/gnyis
[\[188a.5\]]pa'o//_//mnyan yod na ste/_drug sde rnams las brtsams te/_'khor gyi gzhi'i dbang du mdzad nas/_'khor 'dzin pa'i nyon mongs pas na gsum pa bcas so/_/dge slong phra ma byed na zhes bya ba ni dge slong gnyis la phra ma byed ces tshig rnam par sbyar ro/_/dge slong
[\[188a.6\]]bzung bas ni/_dge slong ma rnams rnam par gcad par bya ba'i phyir ro/_/dbye bar bsams shing nyon mongs pa'i sems kyis smra ba ni phra ma'o/_/yo byad kyi phyir ram/_gnod par byed pa'i mtshan ma dran pa'i phyir ram/_phrag dog tu gyur pa'am/_tha na chos kyi phyir ram/_ston
[\[188a.7\]]pa'am/_kha ton du byed pa'am/_gnas 'cha' ba la sogs pa'i phyir yang rung ste/_gcig gis gcig la'am/_gnyis dag la'am/_mang po rnams la'am/_dge 'dun la'am/_de bzhin du gnyis kyis gcig la'am/_dge 'dun la byed pa'i bar du ste/_de bzhin du
[\[188b\]]
[\[188b.1\]]mang pos sam/_de bzhin du dge 'dun gyis gcig la'am/_dge 'dun la byed pa'i bar du'o/_/de la ltung ba byed pa'i khyad par ni yod kyi ltung ba'i khyad par ni med do/_/dge slong dbye bar bsams nas dge slong gzhan gyi mi'i skyon du smras pa de dag gzhan la che ge mo zhes bya ba khyod la 'di
[\[188b.2\]]skad ces zer ro zhes smra ba'o/_/de la des gang smras pa'i ming nyi tshe smos na thams cad la yang nyes byas su 'gyur ro/_/rigs la sogs pa rnam pa brgyad kyi gzhi ma smos na nyes byas su 'gyur gyi ltung byed ni ma yin no/_/gzhi smos na ltung byed do/_/pha rol po bye yang rung ma bye yang rung tshig
[\[188b.3\]]tu smras pa tsam gyis ltung bar 'gyur ro/_/sa la 'dug pas nam mkha' la 'dug pa la byed dam/_nam mkha' la 'dug pas sa la 'dug pa dang /_mtshams kyi nang du 'dug pas mtshams kyi phyi rol na 'dug pa la'am/_go bzlog pa'am/_gnyi ga mtshungs pa'am/_mtshams
[\[188b.4\]]mnan te'am/_rgal kyang ngo /_/bslab pa byin pa la yang ltung ba dge slong dang 'dra bar thams cad du rig par bya'o/_/sngon ltung ba byung ba la sogs pa nas/_dge tshul ma rnams kyi mtha'i bar du 'byed pa dang /_de dag gi dge slong phye na yang nyes byas su 'gyur ro/_/dbye bar gyur pa'i
[\[188b.5\]]tshig tu smras la pha rol pos khong du chud par mi byed na nyes byas so/_/de la'ang de'i rang bzhin nyid yin la/_de'i rang bzhin nyid du 'du shes pa rnam pa drug tu sbyar te snga ma bzhin te/_thams cad kyang ltung byed do/_/phan par bsams pa dang sdig pa'i grogs bo las phye na ltung ba med
[\[188b.6\]]do/_/dbye bar bsams pa dang /_de skad du smras pa dang /_pha rol pos khong du chud pa ste/_yan lag gsum gyis so/_/gsum pa'o//_//mnyan yod na ste/_drug sde rnams chos bzhin du las byas pa las skyo sngogs byed pas na/_rtsod pa'i gzhi'i dbang du mdzad de/_
[\[188b.7\]]mi bzod pa'i nyon mongs pas bzhi pa bcas so/_/shes bzhin du zhes bya ba ni/_bdag nyid kyis rig pa'am/_gzhan gyis bstan par gyur pa ste/_gsal ba rnams kyis las de tshul bzhin du byas par ro/_/ci ste chos bzhin ma yin par byas par shes pa la nyes pa
[\[189a\]]
[\[189a.1\]]med do/_/mthun pa zhes bya ba ni/_thams cad mtshams kyi nang du phyin pa la bya ba'ang thob/_/mngon sum du'ang gyur/_'dun pa blang bar 'os pa rnams las 'dun pa blangs pa'am/_de dag mngon sum du gyur kyang slar bzlog pa mi 'chags pa ni/_gang dag gis
[\[189a.2\]]slar bzlog kyang brtan pa rnams kyi'o/_/bya ba'ang thob ces bya ba ni/_gang gi las bya bar 'os pa'am/_ji snyed kyi las gang bya ba de snyed rnams bya ba thob pa'o/_/gang gis mi 'chags she na/_gang zag bcu bzhi rnams kyi'o/_/'di lta ste/_bus pa'i ste/_nyes par bsams pa sems pa
[\[189a.3\]]dang /_nyes par smra ba smras pa dang /_nyes par bya ba byed pa dang /_glen pa'i ste/_gang mdo sde la sogs pa mi 'dzin pa dang /_mi gsal ba'i ste/_gang de'i don khong du ma chud pa dang /_mi mkhas pa'i ste/_gang de'i tshig gi don nges par mi mkhas pa dang /_ngo tsha med pa'i ste/_gang pham par 'gyur
[\[189a.4\]]ba byung ba dang /_nang dang bcas pa'i ste/_gang 'thab mo byed pa dang /_mtshams kyi phyi rol na 'dug pa'i ste/_gang thos pa'i nye 'khor spangs pa dang /_mtshams kyi nang na 'dug pa'i ste/_gang nam mkha' la gnas pa dang /_mtshams kyi nang na 'dug kyang gnas nas phyung ba dang /_ngag yang
[\[189a.5\]]dag par mi sdom pa'i ste/_gang brdzun du smra ba nas tshig 'khyal pa smra ba'i bar du dang /_/spyod lam las nyams pa'i ste/_gang stan gang la 'dug pa de las langs par gyur pa dang /_rang bzhin du mi gnas pa'i ste/_gang spyad par bya ba yin pa kun du spyod cing dge slong gi bslab pa la
[\[189a.6\]]mi slob pa dang /_bslab pa byin pa'i dang /_gang la chos bzhin du las byed pa'o/_/gang la ma dag pa'o zhes gsungs pa'ang mi 'chags so zhes bya ba ni de yang ngo tsha med pa zhes bya ba las lhag pa ma yin no/_/gang gis 'chags she na/_rang bzhin du gnas pa dang /_ngag yang dag
[\[189a.7\]]par sdom pa dang /_mtshams kyi nang du 'dug par gyur pa dang /_spyod lam las ma nyams pa dang /_de bzhin du gang la chos bzhin du las ma byas pa dang /_rang bzhin du gnas pa ma yin pa las rang bzhin du gnas par 'gyur ba'i'o/_/las byed pa'i tshe yang gang gis 'chags she na/_
[\[189b\]]
[\[189b.1\]]'di lta ste/_gang zag bcu gnyis bsko ba'i tshe mi 'dod pa dang /_de bzhin du dge tshul dang /_dge slong ma bsnyen par rdzogs par byed pa'i tshe dang /_dge tshul ma la bslab pa byin pa'i tshe yang ngo /_/spo bar byed par 'os pa la sogs pa la spo ba byed du gzhug pa sbyin pa'i tshe'o/_/'dis
[\[189b.2\]]ni 'di ltar mi mthun pa'i las ni spang ba dang /_mthun pa'i las bstan par 'gyur ro/_/dge 'dun zhes bya ba ni gzhi tshogs pa la sogs pa ste/_de las nyung bas byas na byas pa ma yin te/_de ltar 'du shes shing de la skyo sngogs byas na ltung ba med do/_/de bzhin bslab pa byin pas
[\[189b.3\]]grangs su bskang ba dang /_khyim pa dang /_za ma dang /_ma ning dang /_dge slong ma sun phyung ba dang /_mtshams med pa byas pa dang /_mu stegs can dang /_mu stegs can zhugs pa dang /_rku thabs su gnas pa dang /_tha dad du gnas pa dang /_gnas par mi bya ba dang /_spo ba byed pa
[\[189b.4\]]dang /_'on pa gang gis gsol ba mi thos pa dang /_skad mi shes pa dang /_khas blangs pas khas ma blangs pa'am/_go bzlog pa'ang rung /_sa la 'dug pas nam mkha' la gnas pa'am/_go bzlog pa yang rung ste/_grangs su bskang zhing las byas na byas pa ma yin no/_/
[\[189b.5\]]de ltar byas na nyes byas so/_/gcig gis gcig la byed pa dang /_gnyis sam/_mang po la'am/_bzhi la'am/_gnyis kyis gcig la'am/_gnyis sam/_mang po'am/_bzhi la las byas na nyes byas so/_/mang pos gcig la'am/_gnyis la'am/_mang po la
[\[189b.6\]]'am/_bzhi la las byas na nyes byas so/_/tshogs kyis tshogs la las byas na dbyen du gtogs pa'i sbom por 'gyur ro/_/chos bzhin du zhes bya ba ni ci ltar bcom ldan 'das kyis las byas pa'i cho ga gsungs pa ltar te/_'di lta ste/_dbyung bar mi 'os pa la
[\[189b.7\]]dbyung ba'i las byed na chos bzhin gyi las ma yin te/_de bzhin du las thams cad la yang brjod par bya'o/_/gsol ba'i las dang /_gsol ba dang /_gnyis sam/_gsol ba dang bzhi la/_gsol ba ma byas sam/_las kyi tshig ma brjod kyang rung ste/_byas na
[\[190a\]]
[\[190a.1\]]chos bzhin gyi las ma yin no/_/lhag pa la ni nyes pa med de ma tshang na ma byas pa'o/_/gal te las byed pa'i tshe dge 'dun rnams don gcig gi phyir langs na/_gcig gis dkrugs pa yang gsol ba bgyi'o zhes brjod la yang gsol ba bya'o/_/gal te thams cad kyis
[\[190a.2\]]phyed byas pa las langs na de bzhin du dkrug go/_/de ltar las gzhan gyi gsol ba byas la/_las gzhan du 'os pa la las gzhan byed na chos ma yin pa'i las yin te/_slar bzlog pa ni chos kyi las so/_/chos dang ldan pa ma yin pa'i las rnam pa lnga ste/_chos ma yin pas mi
[\[190a.3\]]mthun par byed pa rnams dang /_chos ma yin pas mthun par byed pa rnams dang /_chos kyis mi mthun par byed pa rnams dang /_chos ltar bcos pas mi mthun par byed pa rnams so/_/las bya bar 'os pa las byas na chos bzhin no/_/las bya bar mi 'os pa bsgo ste/_gsol ba byas na
[\[190a.4\]]las byed pa ni chos ltar bcos pa'o/_/de bzhin du gang chos kyis mthun par byed pa rnams ni chos dang ldan pa'o/_/bslab pa 'byin pa la sogs pas tshul shing brims te/_las byas na ma byas par blta bar bya'o/_/gnyid kyis log pa la gnas nas 'byin par byed na gal te gsol ba
[\[190a.5\]]byas nas gnas nas dbyung ba yin te/_de bzhin du snyoms par zhugs pa la yang ngo /_/grangs su bskang ba'am/_dge 'dun thams cad kyang rung gsol ba thos nas gnyid log na gnas nas phyung ba yin no/_/ji ste nyal ba'i 'og tu gsol ba byas na gnas nas phyung ba ma yin no/_/gnas
[\[190a.6\]]nas 'byin pa'i tshe gal te ca co mang po 'dzer bar byed pas tha na gcig gis khong du chud na yang gnas nas phyung ba yin no/_/las gzhan gyis glengs la gnas nas 'byin par byed na de yang gnas nas phyung ba ma yin la/_las byed pa la sbom po'o/_/dge 'dun gyi dbus su las byed pas
[\[190a.7\]]cho ga bzhin ma yin pa la chos su ston na sbom po'o/_/dge 'dun thams cad kyis rjes su gnang na/_dge 'dun thams cad la yang 'gal tshabs can du 'gyur ro/_/dge 'dun bye ba las phan tshun gyi phyogs su gnas nas 'byin par byed na gnas nas phyung ba ma yin no/_/skam la gnas pas
[\[190b\]]
[\[190b.1\]]grangs su bskang ste/_gnas nas 'byin par byed la/_gal te des kyang rjes su gnang na gnas nas phyung ba yin no/_/ma bsgo bar gnas nas 'byin par byed la/_gal te dge 'dun gyis kyang rjes su gnang bar ma gyur na/_las byed pa la sbom po'o/_/ji ste dge 'dun thams cad kyis
[\[190b.2\]]rjes su gnang na ltung ba med de/_dge 'dun la ni nyes byas te/_de yang gnas nas phyung ba yin no/_/rnam pa gnyis kar yang tshul shing 'drim pa dang bzhis gnas nas 'byin par byed na/_gnas nas phyung ba ma yin no/_/gnas nas 'byin pa'i las kyi cho ga ji snyed bstan pa bzhin du
[\[190b.3\]]gzhan la yang ci rigs par blta bar bya'o/_/bsdigs pa'i las byas pa la smad pa'i las byas na byas pa zhes bya ste/_snga ma ni nyams so/_/de bzhin du phyir 'gyed pa dang /_bskrad pa las gnas nas phyung ba'i las byas pa la/_phyir 'gyed pa la sogs pa'i las byas pa yang
[\[190b.4\]]ngo /_/gnas nas dbyung bar bya ba la/_bsdigs pa'i las byas na/_de mtshungs par spyod pa'i 'os ma yin pas na/_byas pa ma yin par brjod par bya'o/_/las kyi tshig gcig gis gnas gnyis sam gnas mang po'am/_bzhi la yang rung ste/_re lde la sogs pas
[\[190b.5\]]mtshams mnan nas las byas na ltung ba med do/_/sa la 'dug pa dang /_nam mkha' la gnas pa la las byas na ma byas pa'o/_/de bzhin du slar ldog pa yang ngo /_/dge slong dang dge slong ma rnams kyi las ni tha dad de thun mong ba ni ma gtogs so/_/rnam par nges pa lhag ma
[\[190b.6\]]kha cig ni smras zin to/_/kha cig ni gdod smra'o/_/de lta bas na chos bzhin du byas pa las dang chos bzhin du bya ba ma yin pa'i las spang bar bya ba brjod pa'o/_/rtsod pa zhes bya ba ni/_'khrug pa'i dngos po'am gzhi zhes bya ba'i bar du'o/_/de'i dbang du byas nas 'di rnams 'byung bar 'gyur ro/_
[\[190b.7\]]zhes kyang bya'o/_/de yang mdor na rnam pa bzhi ste/_'gyed pa'i phyir rtsod pa dang /_mi gdams pa'i phyir rtsod pa dang /_ltung ba'i phyir rtsod pa dang /_bya ba'i phyir rtsod pa'o/_/de dag kyang rnam par dbye ba'o/_/rgya cher ni rnam pa mang du'o/_/sbyangs pa zhes bya ba ni nye bar zhi ba'o/_/yang
[\[191a\]]
[\[191a.1\]]las kyi zhes bya ba ni de yang las byed pa'o/_/skyo sngogs zhes bya ba ni mi ltos pa'o/_/de la ltung ba ci ltar 'gyur zhe na/_dge slong 'gyed pa'i phyir rtsod pa la rtsod pa de nyid du 'du shes sam rtsod pa gzhan du 'du shes kyang rung /_chos bzhin du nye bar zhi bar byas pa la
[\[191a.2\]]der 'du shes sam yid gnyis za na yang rung ste/_skyo sngogs byed na ltung byed do/_/chos ma yin pas nye bar zhi bar byas pa la/_chos bzhin du nye bar zhi bar byas par 'du shes sam/_yid gnyis za na yang rung bas skyo sngogs byas na nyes byas so/_/rtsod pa bzhi po re rer sbyar bar bya'o/_/chos
[\[191a.3\]]bzhin du byas pa la chos bzhin ma yin par 'du shes pa dang /_chos bzhin ma yin pa la chos bzhin du ma yin par 'du shes te/_skyo sngogs byas na gnyi ga la yang ltung ba med do/_/gang zag lnga ste/_gnyug mar gnas pa ste/_gang rtsod pa'i thog ma dang /_bar dang /_tha ma shes pa dang /_las
[\[191a.4\]]byed pa ste/_gang gis rtsod pa de'i las byed pa dang /_'dun pa phul ba ste/_gang gis mtshams su phyin la mngon sum du ma gyur pas rjes su gnang ba byin pa dang /_lta ba smra ba ste/_gang gis der rang gi lta ba mngon du byed pa dang /_lta ba smra ba la chos bzhin ma yin pa lnga ste/_tha dad par gnas pa dang /_
[\[191a.5\]]bsnyen par ma rdzogs pa dang /_gnas par mi bya ba dang /_tshogs kyi dang /_dngos po lhag ma ma lus pas lta ba smra ba'o/_/go bzlog pa ni chos bzhin du'o/_/glo bur du 'ongs pa ste/_gang thog ma dang /_bar ma dang /_tha ma mi shes pa'o/_/snga ma gsum pos skyo sngogs byas na ltung byed do/_/phyi
[\[191a.6\]]ma gnyis pos ni nyes byas so/_/gnyi ga la yang dge slong yin la rtsod pa la skyo sngogs byas na ltung byed do/_/dge slong gis dge slong ma la skyo sngogs byas na nyes byas te/_de bzhin du thams cad kyi lhan cig pas rgyun chags su sbyar ro/_/dge slong gnyis kyis rtsod pa ma gtogs par de
[\[191a.7\]]las gzhan pa'i rtsod pa thams cad la skyo sngogs byas na nyes byas so zhes bya ba ni bsdus pa'i don to/_/dge slong gis bslab pa byin pa la khyod bslab pa byin pa ma yin no zhes smras na nyes byas so/_/khyod bslab pa byin pa ma yin no zhes smras na/_yan lag lnga ste/_pha rol po dge slong
[\[191b\]]
[\[191b.1\]]gi rtsod pa yin pa dang /_chos bzhin du zhi bar gyur pa dang /_der 'du shes sam/_the tshom za'ang rung ba dang /_des smras pa dang /_pha rol bos go ba'o/_/bzhi pa'o//_//mnyan yod na ste/_'char kas yan lag gi nor bu zhes bya ba'i rig pas bud med kyi yul la bud med kyi mtshan nyid gsang
[\[191b.2\]]ba'i gnas la sogs pa ston pas na/_bud med kyi yul la chos bshad pa bkag ste/_phyis kyang skye bo rnams la dgongs pa'i phyir tshig lnga dang drug tu rjes su gnang ba las/_drug sde bsams bzhin du tshig lhag par ston cing /_spre'u la sogs pas rig pa'i skyes par byas pa na/_ston pa'i gang
[\[191b.3\]]gzhi'i dbang du mdzad de/_'khrig pa dang /_'gal tshabs can dang /_ma gus pa dang /_rkyen la ltos pa'i nyon mongs pa rnams yongs su spang ba'i phyir lnga pa bcas so/_/bud med kyi yul la zhes bya ba ni/_legs par smras pa dang /_nyes par smras pa'i chos rnams kyi don mngon par
[\[191b.4\]]shes pa'o/_/lhag par zhes bya ba ni chos ston na'o zhes bya ba dang 'brel to/_/gang las lhag pa zhes bya zhe na/_nye ba na 'dug pa'i tshig lnga'am drug las zhes bya bar rig par bya'o/_/tshig lnga'am drug las zhes bya ba la/_chos ston na zhes bya ba ni tshig gi lhag ma'o/_/chos zhes bya ba'i
[\[191b.5\]]sgra ni gnyi ga dang 'brel te/_bya ba'i sgra yang med na mi 'byung ba'i phyir ro/_/'di skad du tshig lnga'am drug tu ston cing /_de las lhag par ston na'o zhes bstan par 'gyur ro/_/chos zhes bya ba ni/_de bzhin gshegs pas gsungs pa'am/_nyan thos kyis bshad pa'o/_/tshig lnga'am
[\[191b.6\]]drug ces bya ba ni gang la tshig lnga'am drug tu 'gyur ba ste/_gzugs mi rtag pa dang /_tshor ba dang /_'du shes dang /_'du byed dang /_rnam par shes pa mi rtag go zhes bya ba ni tshig lnga'o/_/mig mi rtag to zhes bya ba nas yid mi rtag go zhes bya ba'i bar du ni tshig drug pa'o/_/tshig lnga'am
[\[191b.7\]]drug gi thabs ni tshig lnga'am drug ces bya ba'o/_/gzhan dag ni lhag pa zhes bya ba ni sangs rgyas kyis rjes su gnang ba'i chos las lhag par gal te steg pa'i tshig drug rnams sam/_nye bar 'jal ba'i dngos po'i tshig lnga rnams dang ldan par chos ston pa la bya'o zhes zer te rus dang shin tu
[\[192a\]]
[\[192a.1\]]mdzes pa dang /_cha lugs gzhon nu las rnams dang /_/mnyam par phrad pa'i steg tshig ste/_/tshig drug ces bya de la 'dod/_/gang gis bud med la rus dang /_shin tu mdzes pa dang /_cha lugs dang /_gzhon pa dang /_las rnams la bya ste/_bsnyen bkur
[\[192a.2\]]byed pa dang bzo'am/_brtson no zhes bya ba'am/_skyes pa dang /_bud med mnyam par phrad pa la ste/_des 'di lta bur lkugs pa mo yang 'di lta bur 'dod de/_de bzhin du song ngo zhes bya ba la sogs pa bud med de la'am/_gzhan la yang rung bsngags na ltung byed kyi ltung bar 'gyur
[\[192a.3\]]ro/_/gal te mdo sde la sogs pa'i nang du gtogs pa kha ton du byas pa brjod pa ni ma gtogs so/_/rig pa'i skyes pa med par tshul bzhin du chos ston kyang ltung byed do/_/nye bar 'jal ba'i dngos po'i tshig lnga zhes bya ba ni skyes pa'i rabs dang /_byung ba dang /_'dra pa dang /_
[\[192a.4\]]sbyar ba dang /_rtogs pa brjod pa'o zhes so/_/rig pa'i skyes pa ma gtogs te/_/zhes bya ba la sogs pa ni rig pa'i skyes pa med pa ste/_mi'i rigs skyes pa yin la/_gnas ngan len gyi tshig rtogs pa ni rig pa'i skyes pa zhes brjod par bya'o/_/yang na rung ba'i skyes pa la
[\[192a.5\]]yang rig pa'i skyes pa zhes bya ste/_khyim pa 'am rab tu byung ba la yang rung /_gang rnam par 'gyur ba mi bsten pa'o/_/kha cig na re bud med kyi yul yang rig pa'i skyes pa ste/_bslab pa 'bul ba la rig pa'i skyes pa bzhin du/_de'i mdun du ngo tsha dang bcas pas na mi smra
[\[192a.6\]]ba'i phyir ro zhes zer ro/_/de la ltung ba ji ltar 'gyur zhe na/_steng gi yang tog tu chos tshig lngar ston pa las bsams bzhin du tshig drug tu 'das sam/_tshig drug tu ston pa las tshig bdun du 'das na ltung byed do/_/bar khang du babs nas der tshig lnga'am drug tu ston na ltung ba
[\[192a.7\]]med do/_/de bzhin du 'og gzhi'i sar babs pa dang /_sgo khang dang /_phyi rol gyi bang rim du yang ltung ba med par brjod par bya'o/_/gso sbyin sbyin pa dang /_stong ba dang /_kha ton zhu ba dang /_dmigs kyis 'dri ba dang /_bud med kyi yul mkhas pa'i rang bzhin can gyis gong
[\[192b\]]
[\[192b.1\]]nas gong du dris pa de ji srid gtan la dbab par byas pa la ltung ba med do/_/ldab ldib can dang /_myur du smra ba dang /_rig pa'i skyes pa yod pa la yang ltung ba med do/_/rig pa'i skyes pa med la med par yang 'du shes sam/_yid gnyis za na yang ltung byed do/_/yod pa
[\[192b.2\]]la med par 'du shes sam/_yid gnyis za na nyes byas so/_/de bzhin du bud med yin la bud med du 'du shes pa mu bzhir brjod par bya'o/_/de bzhin du tshig lnga'am drug la tshig lnga'am drug tu 'du shes pa yang ngo /_/rig pa'i skyes pa ma ning ngam/_mtha' 'khob pa
[\[192b.3\]]'am/_kla klo'am/_nyal ba'am/_ra ro ba'am/_smyos pa'am/_snyoms par zhugs pa'am/_glen pa'am/_mi ma yin pa'am/_bud med rung ba ma yin la rig pa'i skyes pa rung ba yin la/_rig pa'i skyes pa rung ba ma yin pa yang rung ste ston na nyes byas so/_/rung ba ma
[\[192b.4\]]yin pa rung ba'i thad du na yang nyes byas so/_/ma ning mo la ston na yang nyes byas so/_/de bzhin du mtshan gnyis ma la yang ngo /_/de bzhin du nyal bu yang ngo /_/yan lag bzhi ste/_gang la bstan pa de yang bud med yin pa dang /_tshig lhag mar smras pa dang /_rig pa'i skyes pa med
[\[192b.5\]]pa dang /_nye 'khor gyi khyad par med pa ste/_ngag dang sems kyis kun nas bslang ba'o/_/lnga pa'o//_//mnyan yod na ste/_bram ze bzhin drug sde rnams bsnyen par ma rdzogs pa la klog tu 'jug cing ca co dang gzhan dag byas pas na/_sten pas gzhi'i dbang du mdzad de/_mgus
[\[192b.6\]]pa'i nyon mongs pa'i phyir drug pa bcas so/_/bsnyen par ma rdzogs pa zhes bya ba ni/_dge slong dang dge slong ma ma gtogs pa thams cad bsnyen par ma rdzogs pa'o/_/gang zag ces bya ba ni don dam par gang zag med mod kyi rnam pa bzhi'i phyir gang zag rnam par gzhag ste/_'jig rten
[\[192b.7\]]gyi rjes su 'jug pa'i phyir dang /_yang dag pa'i tha snyad du bde ba'i phyir dang /_thams cad du sems can med na skrag par 'gyur ba'i phyir dang /_bdag dang pha rol po'i yon tan dang nyes pa thar pa dang /_bcings pa brjod pa'i phyir ro/_/tshig dang tshig ces bya ba ni tshig mnyam pa dang /_tshig
[\[193a\]]
[\[193a.1\]]lhag pa dang /_yi ge mnyam pa dang /_yi ge lhag pa'o/_/tshig ces bya ba ni tshigs su bcad pa'i bzhi cha'o/_/mnyam pa zhes bya ba ni cig car brjod pa'o/_/tshig lhag pa zhes bya ba ni slob dpon gyis ma smras par nye gnas kyis sngon du brjod pa ni tshig lhag pa'o/_/
[\[193a.2\]]chos zhes bya ba ni gsung rab yan lag bcu gnyis su gtogs pa'o/_/kha cig na re 'dir 'dul ba dang rab tu ldan pa'i chos kyi don la bya bar 'dod do zhes zer ro/_/'dod na zhes bya ba ni bstan pa sbyin pa'i tshul gyis len du bcug pa yin te/_des ni 'di ltar bsnyen par rdzogs pa dang
[\[193a.3\]]lhan cig tu 'don pa la nyes pa med do zhes bya bar ston to/_/dge slong gis bsnyen par ma rdzogs pa la bsnyen par ma rdzogs par 'du shes sam/_bsnyen par ma rdzogs par yid gnyis za na yang rung ste/_tshig mnyam pa dang /_tshig lhag pa dang /_yi ge mnyam pa dang /_yi ge lhag
[\[193a.4\]]pas 'don na ltung byed do/_/bsnyen par rdzogs pa la bsnyen par ma rdzogs par 'du shes sam yid gnyis za na'ang rung ste/_'don na nyes byas so/_/dud 'gro'i skye gnas su gtogs pa dang /_smyos pa dang /_sems 'khrugs pa dang /_tshor bas gzir ba dang /_mi ma yin
[\[193a.5\]]pa dang /_glen pa dang /_lkugs pa dang /_'on pa dang /_tshig gis chos 'don na nyes byas so/_/ji ltar bsnyen par ma rdzogs pa dang /_mu bzhir sbyar ba ltar tshig mnyam pa la sogs pa dang /_de bzhin du chos la chos su 'du shes pa yang ngo zhes bya ba'i bar ro/_/khyim pa
[\[193a.6\]]glags tshol ba'am/_chos rku bar 'dod pa'am/_ma dad pa'am/_rgyus mi shes pa'am/_mu stegs can yang rung ste/_der ma bklags kyang 'dul ba dang ldan pa'i chos bshad pa tsam gyis kyang ltung byed do/_/ji skad bstan pa go bzlog ste/_khyim pa rnams dang tshig dang tshig gis
[\[193a.7\]]glag na ltung byed do/_/dge tshul la nyes byas so/_/chom rkun pa rnams la ltung ba ston pa dang /_de bzhin du so sor thar par bstan pa la ni ltung ba med do/_/ji ltar rgyal po dang /_dad pa can dang /_gtso bo rnams la so sor thar pa bsgrags na'ang ltung ba med do/_/gang ma dad pa'am/_phul
[\[193b\]]
[\[193b.1\]]ba de la ni bsgrags par mi bya'o/_/rnam pa lnga la 'dul ba brjod par mi bya'o/_/shes par 'dun du byas nas mi 'dri ba dang /_'gyod pa med pa 'phel bar mi 'dri ba dang /_brtag go snyam du bsams shing 'dri ba dang /_dbyas bya'o snyam pa dang /_klan kar sbyar ro snyam
[\[193b.2\]]nas 'dri ba'o/_/slar bzlog pa rnams la ni brjod par bya'o/_/ldab ldib can dang myur du smra ba la ni ltung ba med do/_/kha ton du bya ba'am dmigs kyis 'dri ba sbyin pa la ni ltung ba med do/_/rjes su nyan pa ste/_khyod kho bo dang mnyam pa'am/_sngon du ma klog cig ces bsgo ba las klog pa
[\[193b.3\]]ni ltung ba med do/_/bsnyen par ma rdzogs pa la bsnyen par rdzogs par 'du shes pa dang /_tshig nyung bar 'du shes pa dang /_chos ma yin par 'du shes pa ltung ba med do/_/ston pa dang len pas kun du spyad par bya ba ni spyod lam bzhi po dag gis sbyin par bya ste/_nyal ba ma
[\[193b.4\]]gtogs te gsum pos nod par bya'o/_/rgan nam gzhon yang rung khams mnyam mam zhes dris la lus btud de drang por gus pa dang bcas pas legs par yongs su dris te/_legs par gzung ba dang /_som nyi med par yang byas nas bstan pa brjod par bya'o/_/'chag
[\[193b.5\]]pa'i tshe ni gom pa bsri bar bya'o/_/lus kyis 'dug na tsog tsog po'am/_stan dma' ba byas la khyad par du phyag bya'o/_/ston pas kyang legs par dris te legs par zin pa dang /_som nyi med par byas nas kyang sbyin par bya'o/_/bstan par bsnyen bkur byed pa rnams
[\[193b.6\]]drung na 'dug pa'am/_drung na 'dug pa ma yin pa la bstan pa sbyin par bya ste/_gral rims su brtag par mi bya bar logs shig tu bstan pa sbyin par bya'o/_/de bzhin du 'dzin mi nus pa rnams la'o/_/tshig la sogs pa'i dbang du byas nas 'di yang brjod de/_dbyangs kyis
[\[193b.7\]]ston tam/_klog gam/_kha ton du byed pa dang /_'dri ba'i len byin na nyes byas so/_/chos 'chad pa dang /_bstod pa brjod pa la ltung ba med do/_/dben pa'i phyogs su dbyangs goms par byed pa la ltung ba med do/_/phyi rol po'i bstan bcos bklag par mi bya'o/_/phas kyi rgol
[\[194a\]]
[\[194a.1\]]ba tshar bcad par nus na des ni nyin gcig la dus gsum du bgos te gya nom pa'i cha gnyis su ni sangs rgyas kyi gsung bklag par bya'o/_/gsum pa la ni phyi rol pa'i bsten bcos bklag par bya'o/_/lo grangs las char dbye bar mi bya'o/_/de bzhin
[\[194a.2\]]du kha ton bya ba yang ngo /_/mtshan mo la yang rnam pa gsum du bya'o/_/sangs rgyas kyi bka' sdeb sbyor dang /_tshig dang /_rim pa de la gzhol ba nyid kyis sbyar te bklags na 'gal tshabs can du 'gyur ro/_/nges pa'i tshig smra ba'am/_yul gyi nges pa'i tshig smra
[\[194a.3\]]ba la ni ltung ba med do/_/dge slong gis dge slong ma'i 'dul ba bzung ba byas la dge slong ma la klag pa dang /_kha ton bya ba dang /_dmigs kyis 'dri ba sbyin par rjes su gnang ba yin no/_/chos 'chad pa'i tshe gleng gzhi brjed na grong khyer chen po drug po dag las
[\[194a.4\]]gang yang rung ba brjod par bya'o/_/rgyal po dang /_khyim bdag dang /_dge bsnyen ma brjed na gsal rgyal dang /_mgon med zas sbyin dang /_sa ga zhes brjod par bya'o/_/sngon gyi byung ba brjed na go rims bzhin du ste/_yul bA rA Na sIr na rgyal po tshangs byin
[\[194a.5\]]dang /_khyim bdag sdums byed dang /_dge bsnyen ma gso sbyong 'phags zhes brjod par bya'o/_/tshes brgyad dang bcu bzhi la kun 'dus shing chos bsgrag par bya'o/_/mu stegs can 'ongs na tshar gcad par bya'o/_/bkur sti dang bcas pa dang /_spyod lam zhi ba dang /_
[\[194a.6\]]sems zang zing med par byas na chos bstan par bya'o/_/gal te chos ma yin pa zhig tu smra na gnas brtan gyis dgag par bya'o/_/chos smra bas 'khor khrid de 'gro bar mi bya'o/_/bdag nyid 'ong ba la ni ltung ba med do/_/chos btsongs pas 'tsho bar mi bya'o/_/chos smra ba bdag nyid mi
[\[194a.7\]]'chad dam gzhan la ma bcol na nyes byas so/_/gaN+DI brdungs na thams cad kyis kun du myur du 'du bar bya'o/_/gar dang glu dang rol mo slob pa dang thabs ston tam/_bltar 'gro na nyes byas so/_/sman pa mkhas pas snying brtse ba'i phyir khyim pa 'drir 'ongs pa la sman gyi
[\[194b\]]
[\[194b.1\]]thabs ston par rjes su gnang ngo /_/zang zing gi sems kyis ni ma gnang ste/_de bzhin du tha na dge slong la yang ngo /_/mas gtong ba'i dpyad ni phyogs dben par gzhag par bya'o/_/mna' dor na nyes byas so/_/yal 'dzugs 'khra na nyes byas so/_/drug pa'o//_//
[\[194b.2\]]mnyan yod na ste/_drug sde rnams gnas brtan gyi dge 'dun lhag ma'i ltung ba bsnyen par ma rdzogs pa rnams la brjod de/_de dag kyang de dag la 'phya bar gyur pas na/_bsnyen par ma rdzogs pa'i gang zag gi gzhi las brtsams te/_mi bzod pa'i nyon mongs pas bdun
[\[194b.3\]]pa bcas so/_/bsnyen par ma rdzogs pa zhes bya ba ni ji ltar 'don pa'i bslab pa'i gzhi bzhin no/_/gnas ngan len ces bya ba ni pham par 'gyur bas kun nas bslang ba dang /_dge 'dun lhag mas kun nas bslang ba'o/_/don 'di ni 'khrig pa dang ldan pa la bya ste/_ngo bo nyid
[\[194b.4\]]dang kun nas bslang bas nyon mongs pas na gnas ngan len ces ni mi bya'o/_/dge 'dun gyis gnang ba ma gtogs te zhes bya ba ni/_dge slong 'phral ba dang /_dge slong ma gsal ma'i dbang du mdzad de/_bcom ldan 'das kyis tshig 'di khol du phyung ba'o/_/khyim pa rnams la
[\[194b.5\]]so sor rig par byed pa gcig la spro bar bya ste/_gsol ba byas la las bya'o/_/de nas des so sor rig par bya'o/_/ji ste de 'jigs pas so sor rig par byed mi nus na/_dge 'dun thams cad kyis gsol ba 'ba' zhig gi las byas la so sor rig par bya ste/_de gang
[\[194b.6\]]zag la gnod par nus kyi dge 'dun la ma yin pa'i phyir ro/_/so sor rig par byed du gnang ba ni dkon mchog gsum la gnod pa dang /_nye bar 'phrog pa la spang bar bya ba dang /_tshul khrims la sogs pa nyams pa'i phyogs 'phel bar 'gyur ba spang bar bya ba dang /_
[\[194b.7\]]tshul khrims la sogs pa nyams pa rnams mi dge ba'i gnas nas phyung ste/_dge ba la gzhag par bya ba dang /_dge slong rnams gcig la gcig tshul khrims la sogs pa nyams pa 'chab po zhes gzhan gyis de ltar shes par mi 'gyur zhing pha rol po dag gi sems bsrung ba dang
[\[195a\]]
[\[195a.1\]]khyim pa'i khyim du 'jug pa la gnod pa byung ba spang bar bya ba'i phyir ro/_/de la ltung ba ji ltar 'gyur zhe na/_dge slong gis so sor rig par ma gyur pa la rig par ma gyur par 'du shes sam yid gnyis za na yang rung ste/_dge slong gis gnas ngan
[\[195a.2\]]len so sor rig par byas na ltung byed do/_/so sor rig par gyur pa la so sor rig par ma gyur to snyam du shes sam/_yid gnyis za na yang rung ste/_so sor rig par byas na nyes byas so/_/so sor rig par byed pa'i gnang ba byin pa'i dbang du byas te mu bzhir sbyar ro/_/
[\[195a.3\]]gzhan gyis ni rig par gyur tam/_rig par ma gyur kyang rung ste ltung ba 'dra'o/_/'khrig pa dang ldan pa ma gtogs pa gzhan tshul khrims dang lta ba nyams pa la ni go bar byas na nyes byas so/_/bdag nyid kyi gnas ngan len bsnyen par ma rdzogs pa la brjod na nyes byas so/_/
[\[195a.4\]]brjod pa las pha rol pos ma rig na yang nyes byas so/_/dge slong mas bdag gi gnas ngan len brjod na nyes byas so/_/gang la brjod pa de'i rim par dbye ba'i rgyud chag pa'i nyes pa ni/_bslab pa'i gzhi gong du smos pa bzhin no/_/dge 'dun gyis so sor rig par byed
[\[195a.5\]]pa'i gnang ba byin pa la ni ltung ba med do/_/de yang gnod sems dang ldan na nyes byas so/_/dril bsgrags pa'am/_ri mo la sogs pa bris pa ci ltar bdag gis shes pa bzhin du 'jig rten kun gyis kyang shes so snyam pa la ltung ba med do/_/so sor rig par ma gyur
[\[195a.6\]]pa la rig go snyam du 'du shes pa ni ltung ba med do/_/bden pa mthong ba la brjod pa la yang ltung ba med do/_/bdun pa'o//_//yangs pa can na ste/_chu klung yid 'ong ldan gyi 'gram na 'khod pa dag gis sngon mu ge byung ba'i tshe ni mi bden la da ni bden te/_mi'i chos
[\[195a.7\]]las bla mar gyur pa brjod pas na/_bsnyen par ma rdzogs pa'i gang zag gi gzhi'i dbang du mdzad de/_yid ches pa dang /_rnyed pa dang /_bkur stis nyon mongs pa'i phyir ltung byed brgyad pa bcas so/_/mi'i chos las bla mar gyur pa ni pham par 'gyur ba'i gzhi la rnam
[\[195b\]]
[\[195b.1\]]par phye ba'o/_/der ni mi bden gyi 'dir ni bden te/_khyad par du yod pa'o/_/der ni pham par 'gyur bar smos kyi 'dir ni ltung byed do/_/gang du nyes pa sbom por smos pa 'dir ni nyes byas su rig par bya'o/_/gang du nyes byas der ni nyes byas nyid do/_/mi ma yin pa dang /_
[\[195b.2\]]smyos pa la sogs pa dang /_glen pa la sogs pa dang /_sngar ltung ba byung ba la sogs pa rnams la brjod na nyes byas so/_/spring yig la sogs pa rnams kyis kyang nyes byas so/_/'bras bu thob pa las/_lag tu shing thog a mra'i 'bras bu la sogs pa bzhag ste/_khyod
[\[195b.3\]]kyis 'bras bu thob bam zhes dris pa las 'bras bu las bsams te cang mi smra ba na nyes byas so/_/ci ste mi'i chos las bla mar gyur pa bzhin du na ni ltung byed do/_/de bzhin du lhag ma'i rnam grangs kyang brjod par bya'o/_/bstan pa la mang po yid ches par gyur pa zhig gi phyir
[\[195b.4\]]smras na ltung ba med do/_/khyim pa'i mdun du rdzu 'phrul bstan na nyas byas so/_/gdul bar bsams pa la ni ltung ba med do/_/dge slong mas ston pa'i spyan sngar rdzu 'phrul byed na nyes byas so/_/brgyad pa'o//_//rgyal po'i khab na ste/_gyad bu nor gyi chos gos gsum
[\[195b.5\]]ngan te/_dge 'dun gyis mi 'khrug par 'gyur ba'i phyir gsol ba byas te/_ras byin pa dang /_mdza' bo dang /_sa las skyes pa dag phyis dge slong dag la smos pas na/_rtsod pa'i gzhi'i dbang du mdzad de/_mi bzod pa'i nyon mongs pas ltung byed dgu pa bcas so/_/sngar
[\[195b.6\]]legs par rung bar byas nas zhes bya ba ni sngar 'dun pa byin pa'o/_/'di ltar bshes ngor byas te zhes bya ba ni dge slong gi bshes pa gang zhe na mkhan po yi ni lhan cig gnas pa nas 'grogs bshes kyi bar du'o/_/rnyed pa zhes bya ba ni 'dir ni gos kyi rnyed pa la bya bar dgongs
[\[195b.7\]]so/_/de yang 'di ltar don gyi byung ba'i dbang gis brjod kyi/_thams cad la yang rnyed pa zhes bya bar gzung ngo /_/bdag gi gang zag ces bya ba ni bdag gi gang zag la ste/_bdag nyid kyi de dag la'o zhes bya ba'i tha tshig go/_/gzhan dag las ni bdag gi rnams kyi phyir ro
[\[196a\]]
[\[196a.1\]]zhes kyang 'byung ngo /_/rnam pa gzhan du na sngar legs par rung bar gyur pa zhes bya ba ni dge 'dun gyi rnyed pa 'di yin te/_'di'i cha shas bdag cag dbang ngo snyam pa'o/_/phyi zhig nas khrus byas nas 'ongs pa dang /_sbyin bdag gis gang zag gang gi phyir
[\[196a.2\]]'ongs te 'ongs pa gang zag de la byin pa dang /_khyed kyis 'di rang gi gang zag la bsngos so zhes zer ba de la ltung ba'o/_/ma bsngos pa la ma bsngos par 'du shes sam yid gnyis za na yang rung ste ltung byed do/_/bsngos pa las ma bsngos par 'du shes sam yid gnyis za na yang rung ste
[\[196a.3\]]nyes byas so/_/bsngos sam ma bsngos kyang rung ste/_bsngos par 'du shes la gal te nyon mongs pa'i sems med na ltung ba med do/_/nyon mongs pa'i bsam pas ni nyes byas so/_/dge slong ma'i dge 'dun gyi rnyed par gyur pa la de smras na nyes byas so/_/de bzhin du mi ma yin pa las
[\[196a.4\]]rab tu byung zhing bsnyen par rdzogs pa dang /_smyos pa la sogs pa rnams dang /_glen pa la sogs pa rnams dang /_sngon ltung ba byung ba la sogs pa rnams kyi rnyed par gyur pa de yang ngo /_/de bzhin du gang la byin pa de dge slong ma la sogs pa rnams las gang yang rung bar
[\[196a.5\]]gyur pa la de skad du brjod par bya'o/_/smras pa las pha rol bos ma shes na nyes byas so/_/gang zag gir bsngos pa nyid na ltung ba med do/_/dgu pa'o//_//mnyan yod na ste/_drug sde rnams pham par 'gyur ba rnams 'don pa'i tshe ni cang mi smra bar dge 'dun lhag ma la
[\[196a.6\]]sogs pa 'don pa'i tshe 'gog par byed de/_so sor thar pa'i gzhi la ma gus pa'i nyon mongs pa'i phyir bcu pa bcas so/_/zla ba phyed phyed ces bya ba ni zla ba phyed phyed la bya'o/_/so sor thar pa'i mdo 'don pa na zhes bya ba ni pham par gyur pa gzhi nas rtsod pa zhi bar bya ba bdun gyi
[\[196a.7\]]bar du ni so sor thar pa'o/_/gzhi dang phran tshegs la sogs pa'i bslab pa'i gzhi 'di rnams kyang der 'dus pa'o/_/yang 'di dag gis ci bya zhes bya ba ni khyad du gsod pa'i mtshan nyid do/_/gang zag ltung ba rgyun ma chad par byung la ltung ba rnams thos nas yid mi bde bas na khyad du
[\[196b\]]
[\[196b.1\]]gsod pa zhes bya'o/_/phran tshegs rab tu phra ba zhes bya ba ni ltung ba'i tshogs phyi ma gsum ste/_phran tshegs rab tu phra ba ni rjes su phra ba zhes bya ba'i tha tshig go/_/bslab pa'i gzhi zhes bya ba ni bslab gsum gyi gzhi'i don to/_/'gyod pa zhes bya ba ni mngon par dga' ba
[\[196b.2\]]dang /_mngon par mi dga' ba dang /_bya ba dang /_mi bya ba'i lam la khyad par rjes su sems rnam par 'gyur ba ni 'gyod pa'o/_/de nyid yid la gcags pa ste/_sdug bsngal ba'i don du 'gyur ba'o/_/gnod par gyur pa zhes bya ba ni yid gnyis kun nas slong ba'i phyir
[\[196b.3\]]ro/_/gzhan dag ni gnod par gyur pa zhes bya ba'i gnas su rnam par 'gyur ba zhes 'don te/_de dag gi don ni de'o/_/de la ltung ba ci ltar 'gyur zhe na/_dge slong pham par gyur pa gzhi nas rtsod pa zhi ba bdun gyi bar du 'don pa'i tshe gnod par 'gyur ba de dag gis sam/_dus
[\[196b.4\]]ring po ma yin par gzhan dag gis kyang de lta bu'i rigs kyi khyad du gsod na ltung byed do/_/de bzhin du gzhi dang phran tshegs dang /_gleng gzhi dang /_sil bu dang /_'dul ba lnga pa dang /_'dul ba bcu drug pa dang /_'dul ba bram ze'i bu mo dang /_de dag las gzhan pa las
[\[196b.5\]]'dul ba dang ldan pa'i mdo sde rnams la yang ltung byed do/_/de ldan pa ma yin pa'i mdo sde rnams la ni nyes byas so/_/dge slong ma la sogs pa rnams la 'gyod pa la sogs pa'i tshul ni snga ma bzhin te nyes byas so/_/'gyod pa byed pa la 'gyod par 'du shes pa rnams drug tu
[\[196b.6\]]sbyar te thams cad la yang ltung bar 'gyur ro/_/lam ngan pa 'phel ba dang /_yang dag pa ma yin pa nyid du shes na ltung ba med do/_/bcu pa'o/_/tshogs dang po rdzogs so//_//mnyan yod na ste/_sngon shing mkhan dge slong zhig gis lha'i gnas kyi shing ljon pa zhig
[\[196b.7\]]bcad pa dang /_des bcom ldan 'das la gsol te/_bcom ldan 'das kyis gang gis shing ljon pa bcad pa de 'gal tshabs can du 'gyur ro zhes bka' stsal to/_/lag gi blas ni yang nyi ma bdun nam brgyad rnams na bcad do snyam pa dang /_shing de'i drung du dkyil 'khor
[\[197a\]]
[\[197a.1\]]byas te/_dri la sogs pa las gtor ma byas te/_rgyun chags gsum pa klag pa dang /_yon bshad pa yang bya'o/_/dge ba bcu'i las kyi lam dang /_mi dge ba bcu'i las kyi lam yang bshad par bya'o/_/de'i 'og tu shing ljon pa 'di na lha gang dag
[\[197a.2\]]gnas pa de gnas gzhan tshol cig_/shing ljon pa 'dis dge 'dun gyi 'am/_mchod rten gyi bya ba byed par 'gyur zhes brjod la/_de nas gdod gcad par bya'o/_/gal te 'gyur ba bstan na/_sbyin pa'i bsngags pa dang /_/ser sna'i bsngags pa ma yin pa brjod par bya'o/_/
[\[197a.3\]]gal te yang 'gyur ba bstan na gcad par mi bya'o/_/de ni byung ba yin te/_drug sde yang rang gi lag gis rtswa sngon po gcod de/_mu stegs can la sogs pa rnams kyang smod par byed nas/_sa bon dang /_'byung po'i gzhi'i dbang du mdzad de/_ma dad pa dang rkyen gyis btang
[\[197a.4\]]snyoms pa'i nyon mongs pa dag dang /_snying rje med pa'i nyon mongs pa'i phyir yang /_sa bon gyi tshogs kyi bslab pa'i gzhi dang por bcas so/_/sa bon gyi tshogs zhes bya ba ni sa bon gyi rang bzhin lnga ste/_sa bon rnams kyi tshogs ni sa bon gyi tshogs zhes bya ste/_kun nas
[\[197a.5\]]bsdus pas phung po zhes bya ba'i tha tshig go/_/de la rtsa ba'i sa bon ni gla sgang la sogs pa gang rtsa ba btab pa las skye ba'o/_/sdong bu'i sa bon ni shing a shwad tha la sogs pa ste/_sdong bu las skyes pa'o/_/tho gu'i sa bon ni gang tho gu las skye ba yin te/_bu ram shing dang
[\[197a.6\]]'od ma la sogs pa'o/_/'gas pa'i sa bon ni shing tog ardza ka la sogs pa'i lo ma ni 'gas pa zhes bya'o/_/sa bon gyi sa bon ni nas la sogs pa'i sa bon yin zhing der bgrang ba'o/_/kha cig na re dgas pa'i sa bon ni gang bkas pas skye ba'o/_/'bru ni sa bon gyi
[\[197a.7\]]sa bon te nas la sogs pa ste/_kha cig gang mi 'dra ba las mi 'dra ba skye ba yin te/_rwa las smyig ma dang /_ba lang gi spu dang /_lug gi bal las rtswa dUr ba zhes bya ba la sogs par 'gyur ro zhes zer ro/_/'byung po'i gnas zhes bya ba la/_'byung po ni srin bu dang /_phyi byi
[\[197b\]]
[\[197b.1\]]zhol la sogs pa'i gnas yin pas na shing la gnas zhes bya'o/_/gzhan dag ni mi'i grong bzhin du 'byung po'i gnas zhes bya ste/_rnam pa lnga po zhes kyang zer te/_rtswa la sogs pa ni de lta bu'i rgyu yin pas na sa bon lta bu zhes bya ste/_gcan gzan gyi gnas dang /_ri dgas kyi
[\[197b.2\]]gnas dang /_bya'i gnas dang /_rjes su 'brang ba'i gnas dang /_sha sbrang gi gnas so/_/rjes su 'brang ba zhes bya ba ni byi ba dang /_ne'u le dang /_sbrul la sogs pa'o/_/'jig gam 'jig tu bcug ces bya ba ni 'byin pa dang /_bkas pa dang /_gcod pa dang /_'bigs
[\[197b.3\]]pa la sogs pa'i tshig bla dgas so/_/gcig ni rang gi don te/_ni ka tsa'i rkyen to/_/gnyis pa ni rgyu'i byed pa'o/_/de la ltung ba ci ltar 'gyur zhe na/_dge slong gis sa bon nam rtswa la sogs pa la sa bon de nyid du 'du shes sam/_sa bon gzhan du 'du shes sam/_sngon po la sogs
[\[197b.4\]]par 'du shes sam/_yid gnyis za na yang rung /_sen mo'am/_mtshon nam/_bong ba la sogs pa rnams kyi sa dang /_me dang /_chu dang gtun shing gis bsnun tam/_sa skam po la gzhag gam/_'gyur byed dang /_tsha sgo la sogs pas sbags sam/_'u sha la sogs pa dang /_'chag pa dang /_re
[\[197b.5\]]lde la sogs bshal tam thabs ci dang cir yang rung ste/_nyams par bya bar bsams nas bdag rang ngam/_pha rol pos nyams par byas pa las rnam par nyams par gyur na ltung byed do/_/de ltar ma gyur na nyes byas so/_/sa bon ma yin pa la sa bon du 'du shes sam/_
[\[197b.6\]]yid gnyis za na yang rung nyes byas so/_/de yang dngos po ji snyed pa de [(]snyid [,]snyed [)]kyi ltung byed du 'gyur ro/_/sbyor ba ci snyed pa de snyed las nyes byas so/_/gal te sbyor ba gcig gis mang po nyams par gyur na nyes byas gcig dang /_ltung byed mang por 'gyur ro/_/gal te sbyor ba mang
[\[197b.7\]]pos gcig nyams par gyur na ltung byed gcig ste/_nyes byas mang por 'gyur ro/_/sbyor ba dang dngos gzhi'i grangs kyi ltung ba'i grangs bzhin du bslab pa'i gzhi thams cad la yang rig par bya'o/_/shing ljon pa'i sbu bu dang /_shun phrags dang /_phri dang /_'dab ma skya bo dang /_
[\[198a\]]
[\[198a.1\]]me tog rgyas zin pa dang /_'bras bu smin zin pa bshus sam blags na nyes byas so/_/rtsa ba dang /_snying po dang /_'dab ma sngon po dang /_me tog kha ma bye ba dang /_'bras bu ma smin pa nyams par byas na ltung byed do/_/nya lcibs dang /_nya tshang chu las
[\[198a.2\]]ji srid phyir ma byung ma bskyod pa de srid du nyes byas so/_/phyung na ltung byed do/_/pha bong gi dregs pa dang /_pha ba dgo dgo dang /_sha mo nyams par byas sam phyung ba dang /_de bzhin du bum pa dang gos kyi gdang la sogs pa glam can bcad na nyes byas so/_/rung bar byas pa
[\[198a.3\]]la ni ltung ba med do/_/shing tog ko la'i tshi gu ril mid byas na nyes byas so/_/spring yig la sogs pa rnams kyis sam/_lus kyi rnam par rig byed dam/_rdzu 'phrul gyis sam/_rnam par thar pas shing ljon pa bcad na legs so zhes smras pa las gal te bcad
[\[198a.4\]]na nyes byas so/_/pad+ma'i sdong bu dang /_rdo'i zar bu bcad na nyes byas so/_/kha cig gi 'dod pa ni ltung ba'i rnam par dbye ba la/_sbrang tshad dge slong gis 'char mi gzhug par 'bad par bya'o/_/ma byas na nyes byas so/_/'byung po'i gnas srog chags kyis zin pa
[\[198a.5\]]bshig na ltung byed do/_/sems can gyi ma zin pa'am/_sgo nga med pa'i tshang ba shig gam/_sgo nga rul pa bcag na ltung ba med do/_/brgya gang srog chags la gnod par mi 'gyur ba thams cad gzhig par bya'o zhe'o/_/thams cad du nyams par bya bar ma bsams na 'chag gam/_
[\[198a.6\]]khu ba la sogs pa pho'am/_skyang nul lam bshal kyang rung ltung ba med mod kyi 'on kyang rtsa ba dang 'bras bu dag rung bar bya ba byos la bza' bar bya'o/_/rung bar bya ba lnga ste mes rung ba dang /_mtshon gyis rung ba dang /_rnyings pas rung ba dang /_ne tshos rma phyung bas rung ba dang /_
[\[198a.7\]]sen mos rung ba'o/_/yang lnga ste/_phyung ba dang /_bcad pa dang /_bkas pa dang /_phug pa dang /_sa bon gyi chos med pa nyid do/_/rgun la sogs pa'i 'bras bu ni phung por byas te/_gnas gsum mam bzhir mes reg par byas te thams cad kyang rung ba'o/_/mtshon dang /_
[\[198b\]]
[\[198b.1\]]sen mo rnams kyis re re nas so/_/rnam pa gzhan du gang ci dang cis kyang rung snad pa dang /_tha na kha 'phro dang /_zhag lon pa'am/_snad par gyur pa'ang rung ba zhes brjod par bya'o/_/'bru'i rigs mi tshos pa zhes bya ba yod de/_rlangs pas rlan pa'o zhes byas la longs spyad na
[\[198b.2\]]ltung ba med do/_/dge slong gis mtshon gyis rung bar byas pa yin te bza' bar bya'o/_/mes rung bar byas pa ni rang gis btsos par gyur pas na bza' bar mi bya'o/_/sa bon nyams par byas pas na ltung byed du yang 'gyur ro/_/sa rung ba'am/_mi rung ba na rung bar byed pa
[\[198b.3\]]'dug ste rung bar byed na byas pa yin te/_mes rung ba byas pa ma gtogs te bza' bar bya'o/_/dgon par lam du zhugs pa las bsnyen par ma rdzogs pa med dam mu ge'i tshe ni ltung ba med do/_/dang po'o//_//mnyan yod na ste/_mdza' bo dang sa las skyes dag grangs
[\[198b.4\]]su bcug kyang gyad bu nor la mngon sum du 'phya zhing kha cig ces bya ba'i tshig gis gzhogs 'phyas byed de ma gus pa'i gzhi'i dbang du mdzad de/_smod pa'i nyon mongs pas na gnyis pa bcas so/_/'phya'am/_gzhogs 'phyas byed ces bya ba ni 'phya ba des gzhogs 'phyas byed ces bya
[\[198b.5\]]ba'i tshig dang 'brel to/_/de la 'phya ba ni tshe dang ldan pa 'dis bsams bzhin du mnar to zhes bya ba la sogs pa mngon sum du smra ba'o/_/gzhogs 'phyas ni mngon sum du'am/_mngon sum ma yin yang rung ming mi smos shing kha cig go zhes smra ba'o/_/'di gnyis gcig gam
[\[198b.6\]]gnyis ka la yang ltung byed du 'gyur ro/_/de la gang dge 'dun gyis bskos pa'i dge slong la 'phya'am gzhogs 'phyas byed na de la gsol ba dang gnyis kyi las kyis grangs su gzhug par bya'o/_/grangs su bcug pa'i dge slong gis gang zag bcu gnyis mnyam du sbyor ba btang
[\[198b.7\]]ba'am/_sbyor ba ma gtang ba'am/_ma bskos pa'am/_rnam pa gnyis ka la ci ltar yang rung ste/_mngon sum mam mngon sum ma yin pa yang rung /_rang bzhin du gnas pa gzhan gyis mdun du gzhogs 'phyas sam/_'phya ba gnyi ga yang byed na ltung byed do/_/gal te
[\[199a\]]
[\[199a.1\]]grangs su ma bcug pa ni nyes byas so/_/gang zag bcu gnyis ni khang chen te/_gtsug lag khang gi bslab pa'i gzhi las bstan to/_/gnas yin pa la gnas yin par 'du shes shing 'phya na ltung ba med do/_/gnas yin pa la gnas
[\[199a.2\]]ma yin par 'du shes sam yid gnyis za na'ang rung ste 'phya ba na nyes byas so/_/gnas ma yin pa la gnas ma yin par 'du shes sam/_yid gnyis za na yang rung 'phya na ltung byed do/_/gnas ma yin pa la yang gnas su 'du shes na yang ltung ba med do/_/dud 'gro'i skye gnas su
[\[199a.3\]]gtogs pa dang /_gzhan gyis bsgo ba'am/_de'i skad brda mi phrad pa dang /_mi dben pa la dben par 'du shes nas 'phya'am/_go bzlog pa la yang rung ste/_thams cad du ci nas rang bzhin du gnas pa gang la yang go bar mi byed na/_thams cad la yang nyes byas kyi
[\[199a.4\]]ltung bar 'gyur ro/_/'phya ba de la slar len gdab par bya ba yod de/_gang ma dad pas gnas yin pa la 'phya ba'o/_/de la btang snyoms su bzhag pa yang yod de/_gang dad pas gnas ma yin pa la khros nas 'phya ba yin te/_'khrugs pa'i 'du shes kyis lan gdab par mi
[\[199a.5\]]rigs so/_/der 'du shes nas lan gdab par sbyin par bya ba yod de/_gang dad pas gnas ma yin pa la ste/_yang dag pa ma yin pa la sogs pa rnams su 'phya ba'o/_/de la ci ltar chos bzhin du slar bya ba yang yod de/_gang dad pas gnas yin la yang dag pa la sogs
[\[199a.6\]]pas 'phya ba'o/_/de la khas blang bar bya ba yang yod de/_gang nad pa la nad g.yog bya ba dang sbyin pa la sogs par khas blangs pa la ma byas pa ste/_gang las khas blangs pa de la 'phya ba'o/_/gnyis pa'o//_//kau shAm+bI na ste/_'dun pa ltung ba phyir gyis shig ces bsgo
[\[199a.7\]]na/_gzhan nas gzhan du rjes su 'jug pa dge slong dag gis bsgo ba rna la gzon pa yin no/_/gsol ba dang gnyis kyi las kyis bsgo ba rna la gzon pa'i grangs su bcug go/_/phyis yang bsgo ba na cang mi smra bar 'dug go snyam bsams te/_rna la gzon pas na gsol ba dang
[\[199b\]]
[\[199b.1\]]gnyis kyi las kyis cang mi smra bas na rna la gzon pa'i grangs su bcug go/_/grangs su bcug kyang gnyi ga byed pas na ma gus pa'i gzhi'i dbang du mdzad de smod pa'i nyon mongs pas na gsum pa bcas so/_/bsgo ba rnal gzon na zhes bya ba ni/_'di ni gyis shig 'di ni ma byed
[\[199b.2\]]cig ces tshig gis bsgo ba ste/_de las 'gal bar byed pa rna la gzon pas na rnal gzon pa 'di tshig gis te/_cang mi smra bas byed pa dang yang 'brel te/_/de la ltung ba ji ltar 'gyur zhe na/_dge slong gis dge slong la khyod kyis dge slong ngam/_khyim pa mo yang rung mtshan ma
[\[199b.3\]]'di lta bu dang ldan pa mthong ngam zhes dris pa las/_des bsgo ba rnal gzon par bsams te/_mtshan ma de lta bu dang ldan pa ni ma yin gyi/_rkang pas 'gro ba mthong ngo zhes sam/_cang mi smra bas dang du len na ltung byed do/_/de lta bu ci srid gang cung zad kyang rung bsams
[\[199b.4\]]nas gzhan du bya ba las gzhan du rjes su 'jug gam/_cang mi smra bar byed kyang rung ste/_dge 'dun nam rang bzhin du gnas pa'i dge slong gis bsgo ba rnal gzon na thams cad la yang ltung byed du 'gyur ro/_/zhus pa las bka' stsal pa/_cang mi smra bar 'dug na nyes
[\[199b.5\]]byas so/_/dge 'dun nam/_bla ma 'am/_bla ma'i gnas lta bu zhig gis rigs par bsgo ba las/_nyon mongs pa'i sems kyis rigs par bsgo ba rna la gzon na ltung byed do/_/mi rigs pa zhig la bsgo ba rna la gzon na nyes byas so/_/chom rkun gyis bsgo ba rna la gzon na
[\[199b.6\]]nyes byas so/_/ci skad du dgon pa na gnas pa la chom rkun gyis nged kyi phyir zas dang skom gzhag par bya'o zhes bsgo ba na gzhag par bya'o/_/yang na der 'khod par mi bya'o/_/'khod na nyes byas so zhes gsungs pa lta bu'o/_/bsgo ba rnal gzon par bya ba yang yod de/_gang mi
[\[199b.7\]]rigs pa dang /_brdzun la sogs pa smra ba'o/_/de la btang snyoms su gzhag pa yang yod de/_gang khros nas mi rigs pa dang /_brdzun la sogs pa smra ba sbyin pa'o/_/de la len gdab pa sbyin par bya ba yang yod do/_/gang ma khros na mi rigs par smra ba'o/_/de la ci ltar chos
[\[200a\]]
[\[200a.1\]]bzhin du slar bya ba yang yod de/_gang tshul khrims la sogs pa nyams pa'o/_/de la khas blang bar bya ba yang yod de/_de tshul khrims la sogs pa phun tshogs par gyur pa dang /_dge 'dun la bsnyen bkur bya ba la sogs pa'o/_/gzhan du bya ba las
[\[200a.2\]]nyon mongs pa'i sems kyis gzhan du byed na ltung byed do/_/nyon mongs pa med na nyes byas so/_/lus kyis byas na yang ltung ba'o/_/song shig ces byas pa las mi 'gro ba la sogs pa yang de bzhin no/_/gnas yin pas bsgo ba las gnas yin pas bsgo bar 'du shes sam yid
[\[200a.3\]]gnyis za na yang ltung byed do/_/gnas ma yin pas bsgo ba la gnas yin pas bsgo bar 'du shes pa dang yid gnyis za na yang rung nyes byas so/_/gnas ma yin pas bsgo ba'am/_gnas yin pas bsgo ba la gnas ma yin pas bsgo bar 'du shes na yang ltung ba med
[\[200a.4\]]do/_/dge 'dun nam bla ma'am/_bla ma'i gnas lta bu zhig na nyes byas so/_/de las gzhan du na ltung ba med do/_/skad mi shes pa zhig la bsgo ba rnal gzon na nyes byas so/_/gsad pa zhig bros pa las gsod pa'i gshed mas dris pa la ltung ba med par brjod par
[\[200a.5\]]bya ste/_de la ngal so shig_/me gang du zhugs shig chu 'thung shig ce'am/_ci ste yang 'dug tu yang mi btub na sen mo la bltas la sen mo mthong ngo zhes brjod par bya'o/_/yang na nam mkha' la bltas la nam mkha' mthong ngo zhes so/_/gal te yang mi btub na phyogs bzhir
[\[200a.6\]]rnam par bltas la/_'dus byas thams cad bdag med pa'o zhes bya bar yid la bya ste/_ngas sems can gang yang ma mthong ngo zhes brjod pa la ltung ba med do/_/gnod pa de lta bu ma gtogs so/_/khyim pas bsgo ba las rgyu gzhan gyi bsgo ba rnal gzon na nyes byas so/_/
[\[200a.7\]]kha'i nad yod pas kha na sman 'chang zhing cang mi smra ba ni ltung ba med do/_/gsum pa'o//_//'dul ba bsdus pa bam po dgu pa/_mnyan yod na ste/_dge slong rnams bla gab med par mal cha dang stan rnams bor te khyim gzhan du dang ba dang /_bcom ldan 'das kyis
[\[200b\]]
[\[200b.1\]]char pa 'bab par dogs nas nang du bsdus te/_de lta bas na gnas mal gyi gzhi'i dbang du mdzad de/_smod pa dang le lo'i nyon mongs pa'i phyir ltung byed bzhi pa bcas so/_/dge 'dun zhes bya ba ni dge 'dun la rnam pa drug ste/_gzhi'i tshogs kyi dge 'dun dang /_de las
[\[200b.2\]]lhag pa'i dge 'dun dang /_mngon sum du nye bar 'khod pa'i dge 'dun dang /_phyogs bzhi'i dge 'dun dang /_gnyug mar gnas pa'i dge 'dun dang /_glo bur du lhags pa'i dge 'dun no/_/skabs 'dir ni phyogs bzhi'i dge 'dun la bya ste/_gang dge 'dun gyi
[\[200b.3\]]yin pa'o/_/khri zhes bya ba ni mal mthon po dang /_mal chen po ma gtogs te/_/de yod du zin kyang dge slong gis de la yongs su longs spyod cing 'dug gam nyal du rung ba ma yin te nyes byas so/_/khyim gzhan du mal mthon po la 'dug pa ni ltung byed do/_/khri'u zhes bya
[\[200b.4\]]ba ni rkang rten nam/_stan bzang po'am/_rgyab rten du bcas pa la bya ste/_dge slong gis de lta bu nye bar gzhag tu mi rung ngo /_/stan nang tshangs can zhes bya ba ni stan nang tshangs yod pa ste/_de yang nyis bltab tu drub la/_srid du khru bzhi/_zheng du khru do par byas la/_nang
[\[200b.5\]]shing bal bcu po rnams las gang yang rung bas dgang bar bya ste/_arka'i shing bal dang /_ka sha'i shing bal dang /_e ra ka'i shing bal dang /_shal ma li'i shing bal dang /_na me ru ka'i shing bal dang /_bu ga'i shing bal dang /_lug bal dang /_sha na'i shing bal dang /_
[\[200b.6\]]zar ma'i shun phrags dang /_ras ma dang /_phyag dar khrod pa ste/_bar bar du bya rog gi rkang pa lta bus drub par bya'o/_/la ba zhes bya ba ni par tang dang /_be'u phrug la sogs pa'o/_/sngas zhes bya ba ni bcom ldan 'das kyis kha zas mi 'ju ba de'i phyir rjes su gnang
[\[200b.7\]]ste/_khru bzhi kho ra khor yug la sogs pa'o/_/bla gab med pa zhes bya ba ni steng ma g.yogs pa'o/_/bting ba zhes bya ba ni bdag rang gis so/_/gding du bcug pa zhes bya ba ni gzhan gyis so/_/song na zhes bya ba ni nye 'khor las ring du 'das zhes bya ba'i tha tshig
[\[201a\]]
[\[201a.1\]]go/_/'dom bzhi bcu rtsa dgu'i bar du ni nye 'khor ro/_/kha cig ni gtsug lag khang gi nye 'khor dang /_khyim gyi nye 'khor la bya'o zhes kyang zer ro/_/dge slong 'khod pa la zhes bya ba la/_'khod pa zhes bya bas ni mi 'khod pa'i nyes pa spang ba'i
[\[201a.2\]]phyir ro/_/de dag med na dge tshul la'o/_/de yang med na khyim pa la'o/_/de yang med na phyogs bzhir bltas la lde mig kyog po rnams sbas te song ba lam du dge slong dang phrad na lde mig kyog po rnams bstan par bya'o/_/ma bcol bar zhes bya ba la/_bcol ba ni rnam
[\[201a.3\]]pa lnga ste/_gtsug lag khang 'di re zhes bya ba dang /_gtsug lag khang ltos shig ces bya ba dang /_gnas mal 'di re zhes bya ba dang /_gnas mal long shig ces bya ba dang /_lde mig kyog po sbyin pa'o/_/bcol bar mi bya ba rnam pa lnga ste/_ngo tsha med pa dang /_nad dang
[\[201a.4\]]bcas pa dang /_rgas 'khogs shing stobs chung ba dang /_nad pa sbyor mi bzod pa dang /_bsnyen par ma rdzogs pa thams cad la'o/_/snga ma ni gtsug lag khang gi dbang du byas kyi 'dir ni bla gab med pa'i gnas mal gyi dbang du byas pa'o/_/de 'dra ba'i rkyen ma gtogs
[\[201a.5\]]zhes bya ba ni srog gi bar chad dam/_tshangs par spyod pa'i bar chad du 'gyur ba'o/_/bla gab med pa la dge 'dun gyis khri la sogs pa nye bar gzhag nas/_nyon mongs pas drangs bas sam/_ma gus pa'am/_dran pa brjed kyang rung /_yul gzhan du song na nye 'khor
[\[201a.6\]]las 'das na ltung byed do/_/de tshun chad du nyes byas so/_/lam gyi bar du dran na phyin chad 'di lta bu mi bya'o zhes sems bskyed par bya zhing tshig tu yang brjod par bya'o/_/bdag gi tshangs pa mtshungs par spyod pa dag brtul grang snyam du'o/_/gal te dge slong mthong na
[\[201a.7\]]brtul cig ces gsol ba gdab par bya'o/_/des kyang khas blangs nas ma brtul na 'gal tshabs can du 'gyur ro/_/gal te bzhir son te dran na der yang de skad du brjod la/_ltung ba gnyis ka chos bzhin du bya'o/_/ci ste gtsug lag khang gi nang du zhugs pa las de thun
[\[201b\]]
[\[201b.1\]]dang po nas nam langs kyi bar du'am/_nyi ma phyed dam skar ma shar yang rung ste/_gdod dran la phan phun du ma gyur par brtul na nyes byas so/_/phan phun du gyur pa las brtul na ltung byed do/_/phan phun du gyur pa la rnam pa gnyis te/_rlung gis phan phun du gyur pa dang /_char pas
[\[201b.2\]]phan phun du gyur pa'o/_/rlung gis phan phun du gyur pa ni gal te rim pa gcig las rim pa gnyis su bzlog pa'o/_/char bas phan phun du gyur pa ni rim pa gcig las rim pa gnyis su thal ba yin no/_/dran pa brjed pa nyid du zad na nyes byas so/_/de yang lung du ma bstan pa'o/_/dge ba la
[\[201b.3\]]sbyor ba zhig tu zhugs na ltung ba med do/_/gang la rgyu dang spun gnyis ka rung ba ma yin te/_rnga mo'i bal lam ba lang gi spu'am/_ri dgas kyi bal lam_ra bal dang 'dres pa'i rang bzhin nam/_thags su ma btags pa yin nam/_bde bar gshegs pa'i sor brgyad kyi
[\[201b.4\]]tshad las thung ba'am/_rin po che yang rung sngon ltung ba byung ba la sogs pa'am/_dge slong ma'i gtsug lag khang du'am/_de las gzhan pa'i dge slong dang bram ze rnams kyi gtsug lag khang de'i mal cha dang /_stan yin nam/_khyim pa'i'am/_gang zag gi'am/_sbyin bdag gis bdag
[\[201b.5\]]gam gzhan la byin pa 'am/_gang zag gis thob pa yongs su longs spyad pa'i phyir byin pa de dag thams cad la yang nyes byas so/_/khri'u gcig la gnyis 'khod pa na phyi nas gang langs pa des nang du gzhug par bya'o/_/gal te yang lhan cig langs na gsar bus so/_/gal te yang
[\[201b.6\]]gnyi ga gsar bu ma yin na gnyis kas so/_/ma brtul ba la ma brtul ba la sogs par 'du shes na ltung byed gnyis dang /_nyes byas gnyis dang /_ltung ba med pa gnyis so/_/gnas mal gyi kun du spyad pa ni mal cha dang stan mi blang bar bya ba yang yod de/_gal te yang mi mthun pa byin
[\[201b.7\]]pa'am/_'bru mar la sogs pas nyams par gyur pa'am/_gang yang bskyang bar mi nus pa ste/_gding ba dang mi ldan pa'o/_/gding ba btang snyoms su gzhag nas 'gro bar bya ba yang yod de/_gang du chu dang chom rkun pa dang pha rol gyi dgras 'jigs pa mngon du byung ba'o/_/btang
[\[202a\]]
[\[202a.1\]]snyoms su mi bya ba yang yod de/_gal te seng ge la sogs pa gcan gzhan gyi 'jigs pa med par 'gyur ba'o/_/bcol nas 'gro bar bya ba yang yod de/_gal te 'jigs pa mngon du ma byung ba dang /_ched du nan tan du bya ba'o/_/kha cig ni nyes par 'gyur ba mi
[\[202a.2\]]snang bas 'gro bar bya ba yod de/_de dag bting ba dang /_de char pa dang rlung gis nyes pa 'byung ba yang med/_zil gyis non pa dang /_'dral ba dang /_sril gyis za ba yang med/_chom rkun pas phrogs pa'i nyes pa 'byung ba gang spang bar bya ba'i phyir bcom ldan 'das kyis bslab
[\[202a.3\]]pa 'di bcas te/_ltung ba med do zhes kyang zer ro/_/par tang khra bo dge 'dun gyis ni blang bar bya'o/_/gang zag gis ni ma yin te/_sbyin bdag la yid brtan te spyod pa la ltung ba med do/_/gding ba med par stan khra bo la 'dug par mi bya nyal bar mi bya'o/_/phal cher nyams par gyur pa la ni ltung
[\[202a.4\]]ba med do/_/thams cad kyi stan khra bo nye bar bkra ba la gding ba med par spyad par mi bya'o/_/dge 'dun gyi mal cha dang /_stan bgos nas bla gab med par char pa 'bab par 'dug gam 'gro bar mi bya'o/_/de bgos la bkru ba dang /_brtso blag dang /_lhung bzed kyi las mi bya/_
[\[202a.5\]]bshang ba dang gci ba'i khang pa dang /_tshang mang du 'gro bar mi bya/_lus dang 'brel ba'i bar chad bcug nas gon la dal bus bags kyis spyad par bya'o/_/dman bar yongs su longs mi spyad pa la rnam pa lnga ste/_bshal ba dang /_drag tu 'dren pa dang /_du ba dang /_dri ma dang /_rdul lo/_/
[\[202a.6\]]dge 'dun gyis bgo ba la sar pas rim pa gcig tu bya/_spyad pa srab mo ni rim pa gnyis su byas la spyad par bya'o/_/mi gtsang ba gcig gis reg na de ma thag tu sbyang bar bya'o/_/mdze'i nad kyis btab pa zhig na/_mtha' 'khob tu mal cha dang stan sbyin par bya'o/_/rim gro ba yang ngo /_/dge
[\[202a.7\]]'dun gyi mal cha dang /_stan nyams pa la btang snyoms su mi bya'o/_/gang ral ba de la ni drub pa sbyin par bya'o/_/gang rdol ba de la ni lhan pas glan par bya'o/_/gang dbus su dengs pa de mtha' dang gnyis sbyar bar bya'o/_/gang sdug bsngal bas so sor 'dus bya ba de ni mar me'i snying
[\[202b\]]
[\[202b.1\]]por bya'o/_/yang na brdungs te sa dang ba lang gi lci bar bsres nas ka ba dang rtsig pa'i bu ga yod par glan pa'am/_skyang nul bya'o/_/lhan cig gnas pa dang /_nye gnas rnams kyis tshes brgyad dang bcu bzhi la mal cha dang stan rnams so sor brtag par bya ba dang /_bskam par yang bya'o/_/
[\[202b.2\]]chom rkun pa la sogs pas 'jigs na dge 'dun gyis mal cha dang stan 'phrog par mi bya mod kyi/_'on kyang khyer la 'gro bar bya'o/_/gang gis khyer ba de'i tshe des spyad par bya'o/_/ci ltar rgan rims dag gis 'phrog par mi bya'o/_/de la 'jigs pa med par gyur ba dang /_dge 'dun
[\[202b.3\]]nyid la dbul bar bya'o/_/chag chag dang phyag dar byas la de'i 'og tu gos ngan pa gcig gis stan rnams sprug par bya'o/_/mal cha dang stan bsham par bya'o/_/gang de nas gcig tu sha zad par gyur ba de ni smyig ma la bcings te de nyid kyis sprug par bya'o/_/par tang khra bo bting ba la
[\[202b.4\]]thams cad la yang bcag par bya'o/_/dus dus su yang bcos par bya'o/_/de la bsrung ba'i phyir yang bsam gtan pa rnams kyi rkang pa dag nyi ma gsum zhing bsku bar bya'o/_/nyin gcig bzhin du ni ma yin no/_/dge 'dun gyi khri'u la 'dug cing btso blag gi las kyis brel pa
[\[202b.5\]]bslang bar mi bya'o/_/gral nas spags pa yang mi blang ngo /_/tha na lan tshwa'am ldam ldum yang rung byin len byas nas spags pa zhes brjod par bya'o/_/gral ma yin par spags par mi bya'o/_/'dug pa'i sngar 'dugo pa la ji ltar rgan rims bzhin du mi bslang ngo /_/gang langs nas
[\[202b.6\]]'chag pa de'i stan la 'dug par mi bya'o/_/des kyang der mi bral bar bya ba'i phyir rdul gzan nam pus 'khyud gzhag par bya'o/_/dge 'dun gyi khri'u thag mas brgyus pa dge tshul la 'dug pa sbyin par mi bya'o/_/dran pa shin du nye bar 'jog pa zhig yin na ltung ba med do/_/chos mnyan
[\[202b.7\]]pa'i tshe dge slong ma rnams la khri'u thag mas brgyus pa sbyin par mi bya'o/_/'dod chags dang bral ba rnams la ni mtshan mo yang sbyin par bya'o/_/stan nang tshangs can gcig gam/_par tang khra bo gcig gi steng du khyim pa'am/_dge tshul lam rang bzhin du mi gnas pa'i dge slong
[\[203a\]]
[\[203a.1\]]dang lhan cig tu 'dug par mi bya'o/_/de 'dra ba'i rkyen byung ba ni ma gtogs so/_/'di ltar stegs bu la gal te stan par tang khra bo brtul bar gyur pa la ni ltung ba med do/_/de bzhin du bslab pa byin pa dang gnyis stan gcig la'am/_stan nang tshangs can gcig
[\[203a.2\]]gam/_khri'u 'am/_stan par tang khra bo gcig la 'dug par mi bya'o/_/gsar bu dang rgan pa gnyis kyis kyang stan gcig la 'dug par mi bya'o/_/lo gsum gyi bar du chod pa dang lhan cig gam/_lo gcig ma lon pa lo gsum lon pa dang lhan cig gam/_
[\[203a.3\]]lo gcig lon pa lo bzhi lon pa dang lhan cig pa la ni ltung ba med do/_/khyim gzhan du ni mkhan po dang lhan cig 'dug kyang ltung ba med do/_/khri gcig la gsum gyi bar du 'dug par bya'o/_/khri'u la ni gnyis kyi bar du'o/_/khri'u chung la ni gcig pu'o/_/lam du gos brnyas pa ni gcig
[\[203a.4\]]pus mi bgo bar thams cad pa rnams la sbyin par bya'o/_/gal te mang du yod na re re sbyin par bya'o/_/ci ste gcig pu zhig na nyal ba rnams kyi steng nas dgab par bya'o/_/skye bo mang po'i bgo ba gyon te 'chag par mi bya'o/_/gang zag gi dang bcag par yang bya'o/_/khri gcig la
[\[203a.5\]]gnyis dag nyal bar mi bya'o/_/lam du zhugs pa las ngo tsha ba can zhig yin la khri yang che na gding ba so sor bting ste/_bar du gtur bus bcad de nyal ba la ltung ba med do/_/khri'u'i steng du khri'u bzhag pa la 'dug par mi bya'o/_/lam phran la sogs par gos sar pa kha tshar
[\[203a.6\]]ring po dag gis bkab na yon bdag gi ngor mi rtag pa yid la byed pas gzhan nyams pa dang /_mu stegs can rnams zil gyis mnan pa'i phyir steng du song yang ltung ba med do/_/chos mnyan pa'i phyir dge 'dun gyi stan gding ba rjes su gnang ste/_de bzhin du seng ge'i khri yang ngo /_/
[\[203a.7\]]gang gsol ba btab pas chos bshad kyi gzhan gyis ni ma yin no/_/de'i ngor lhags pa la ni ltung ba med do/_/dge 'dun gyis gnas brtan nas bzung nas/_gsar bu'i bar du chos bshad par bya'o/_/seng ge'i khri la them skas gzugs par bya'o/_/mchil ma'i snod du gzhi
[\[203b\]]
[\[203b.1\]]blugs la gzhag par bya'o/_/dus dus su sbyang bar bya'o/_/bskam par bya'o/_/chos mnyan pa'i stan rnams rdzing bu'i rnam pa'am/_zla gam gyi rnam pa lta bur bsham par bya'o/_/sbyin bdag rnams dge slong gi phyir stan rnyed na sbyin par bya'o/_/gal te de dag nyid kyis
[\[203b.2\]]bskyal na de lta na legs/_gal te ma bskyal na gaN+DI chung ngu brdungs la gnas par byed pa rnams kyis blang bar bya'o/_/de bdag nyid kyi phyir rnyed na yang sbyin la bsrung ba'i dge slong gzhag par bya'o/_/phyogs gcig tu 'dug te kha ton dang yid la byed pa bya'o/_/gang gi tshe dong ba'i
[\[203b.3\]]tshe blang bar bya'o/_/gang chang gi snyigs mas ma rung bar gyur ba de ni bkru bar bya'o/_/snum gyis gos pa la sran phyes so/_/mi gtsang ba la sogs pa la ni sas so/_/bla gab med pas chos sgrogs pa'i tshe gal te char ba 'bab na stan rnams bor te ma dong bar gang dang gang la
[\[203b.4\]]'dug pa de dang des nang du gzhug par bya'o/_/ji ste rgan pa rnams kyi lci na de rjes la so sor gzhag par bya'o/_/seng ge'i khri'i steng du khyim pas gser dang dngul gyis spras pa'i gos shig bting na khyim pa'i gos so zhes bya ste/_mi rtag pa yid la byed par 'dug par bya'o/_/
[\[203b.5\]]dgon pa'i gtsug lag khang yang yon bdag de nyid kyis byas pa zhig tu mal cha dang stan rnyed na sbyin par bya'o/_/khyer ba'i tshe gal te char pa byung na shing ljon pa la sogs pa'i drung du bzhag la gos ngan pas g.yogs par bya'o/_/dus ston zin nas slar mthus kyang dgug par bya'o/_/gnas
[\[203b.6\]]mal rnams ci ltar nges par yongs su longs spyad par bya'o/_/bla gab med pa la char pa 'bab pa dang /_'dzam bu'i grib mar bzhugs pa'i sku gzugs bsnyen bar ma rdzogs pa med na ston pa'i 'du shes nye bar bzhag la gzhug par bya'o/_/slob dpon dang mkhan po nyin mo spyod
[\[203b.7\]]pa'i sar 'gro na gnas pa dag gis stan blangs la 'gro bar bya'o/_/slob dpon dang mkhan po phyag dar ram khab kyi las shig byed na yang snying las chung bar bya'o/_/gal te phyag dar byed pa'am chos gos 'drub par bskos na ltung ba med do/_/kha ton byed pa'i tshe thos pa'i nye 'khor
[\[204a\]]
[\[204a.1\]]spangs la gdon bar bya'o/_/spong ba byed pas kyang gdams ngag mnos nas dben pa'i phyogs gcig tu 'dug par bya'o/_/las res shig bab na zhus nas 'gro bar bya'o/_/gal te de la de nyid du yang las gzhan bya dgos na slar 'ong zhing zhu mi dgos so/_/
[\[204a.2\]]stan de rnams kyang de dag nyid kyis blang bar bya'o/_/khyer ba dang slar len pa'i tshe yang zhu bar bya'o/_/khyim gzhan du 'dong ba na rjes su mthun pa dang bcas pa'i dus su gaN+DI brdung bar bya'o/_/rang rang gi 'khor rnams la yang brtag par bya'o/_/dge 'dun gyi gnas brtan gyis ni
[\[204a.3\]]glo bur lags pa rnams la brtag par bya'o/_/gang gtsug lag khang gi sgo bcad nas 'ongs pa des shing ljon pa'i drung ngam/_rtsig pa'i drung du stan bzhag ste 'gro bar bya'o/_/gya tshom du zan gcod par byed na 'gal tshabs can du 'gyur ro/_/khyim pa dge 'dun gyi stan la 'dug
[\[204a.4\]]pa las langs te bor nas 'gro ba de dag gang gis mthong ba des nang du gzhug par bya'o/_/gal te mi nus na dge skos la brjod par bya'o/_/bla gab med pa la gnas mal mang po rnams so sor skam du bcug ste/_gcig pu la bcol nas 'gro bar mi bya'o/_/gal te de 'dra ba'i rkyen
[\[204a.5\]]zhig byung bar 'gyur na des gaN+DI brdung bar bya'o/_/gang de la chags par 'gyur nas ma gus par byas te brtul bar mi bya'o/_/dge slong de na 'khod pa de dag gis gus par byas la brtul te nang du gzhug par bya'o/_/de dag gis kyang gaN+DI thos na gus par byas la 'gro bar bya'o/_/me
[\[204a.6\]]shor na sngar bdag nyid kyi lhung bzed dang chos gos phyir phyung la/_phyis dge 'dun gyi'o/_/stobs chung ba zhig srung bar gzhag par bya'o/_/me mi bzod pa'i nang du 'jug par mi bya'o/_/tshig pa la yang 'gyod par mi bya'o/_/de bzhin du chu brug ba la yang brjod par
[\[204a.7\]]bya'o/_/gang zag la ni gnod kyi dge 'dun la ni ma yin no/_/thams cad la yang kun du spyad pa ci skad bstan pa bzhin du ma byas na 'gal tshabs can du 'gyur ro/_/bzhi pa'o//_//mnyan yod na ste/_lho lam rnams nas dge slong dag 'ongs pas rtswa stan du bting nas sril
[\[204b\]]
[\[204b.1\]]gyis gtsug lag khang gang bar gyur te/_gnas mal gyi gzhi'i dbang du mdzad de/_smod pa dang le lo'i nyon mongs pas na lnga pa bcas so/_/dge 'dun gyi zhes bya ba ni phyogs bzhi'i dge 'dun gyi'o/_/gtsug lag khang gzhan ni nyes byas so/_/gtsug lag khang zhes bya ba ni gang la
[\[204b.2\]]spyod lam bzhi shong ba yod pa'o/_/song na zhes bya ba ni nye 'khor spangs na'o/_/nye 'khor ni snga ma bzhin no/_/dge slong 'khod pa la ma bcol zhes bya ba ni gang la bcol nas khas blangs pa des khas blangs la ma byas na nyes byas so/_/rgyun du bting ba la gal te gnyug mar gnas pa'i dge
[\[204b.3\]]slong dag gis bkag na 'byung bar mi 'gyur ro/_/de la ltung ba'i rnam par dbye ba ni bslab pa'i gzhi 'das ma thag pa bzhin no/_/'di la phan phun du gyur pa ni rnam pa gnyis te/_rlung gis phan phun du gyur pa dang /_sril gyis phan phun du gyur pa yin te/_sril gyis ci srid rim pa gcig
[\[204b.4\]]las rim pa gnyis su thal ba'o/_/khyim pa rnams la ni dris te dbyung bar bya'o/_/ma byung na nyes byas so/_/ma dris par gyur na yang nyes byas so/_/dgon par ni bzlog la 'gro bar bya'o/_/rnam pa gzhan du na nyes byas so/_/btso blag gi las kyi phyir rtswa bting ba las gang ngas dor ro
[\[204b.5\]]zhes gzhan zer ba la ltung ba med do/_/'chag sar rtswa bting ba ni nyin gcig bzhin du dor bar mi bya'o/_/gzhan du na 'on kyang ltos pa med par 'gro ba ni rtswa'i chun po dag thag pas bcings te/_shing ljon pa la dpyangs shing gzhag par bya'o/_/dus ston chen po'i tshe rtswa'i phung po brtul la
[\[204b.6\]]gzhag par bya'o/_/nam dus ston zin na dor bar bya'o/_/dge slong zhig gud du 'gro na mal dang stan bcings la 'gro bar bya'o/_/ba lang gi lci ba sa la mi gzhag mod kyi gzhan du na 'on kyang gyo mo'i nang du gzhag par bya'o/_/lnga pa'o//_//mnyan yod na ste/_'char ka khros nas
[\[204b.7\]]grogs po gnas 'cha' bar byed pa rnams mtshan mo gtsug lag khang nas phyir phyung bas gnas mal gyi gzhi'i dbang du mdzad de/_yongs su 'dzin pa'i nyon mongs pas na drug pa bcas so/_/de 'dra ba'i rkyen ma gtogs zhes bya ba ni dge slong na ba gzhag ste gtsug lag khang nas ma bskrad pa
[\[205a\]]
[\[205a.1\]]zhes bya ba slar ma byung ba'i phyir bcom ldan 'das kyis tshig 'di gsungs so/_/gzhan dag ni phyi rol gyi rkyen la de 'dra ba'i rkyen ces bya ba'o zhes kyang zer ste/_'di lta ste/_'thab mo byed par 'gyur ba'am/_rtsod pa ma byung ba 'byin ba'am/_'byung ba 'phel
[\[205a.2\]]bar byed pa'am/_nye bar zhi bar byed pa'i tshe bgegs su byed pa 'am/_tshul khrims dang lta ba dang cho ga dang 'tsho ba nyams par 'gyur ba yin te/_de dag kyang khros te phyir byung na nyes byas so zhe'o/_/de la ltung ba ci ltar 'gyur zhe na/_dge slong gi yo byad kyi phyir ram/_'das pa'i khon
[\[205a.3\]]dran nas sam/_ma 'ongs pa'i khon 'byung du dogs pa'am/_da ltar gnod par 'gyur ba'am/_rnyed pa dang bkur sti'i phrag dog gam/_bstod pa dang /_smad pa'am/_chos kyi phyir ram/_slob dpon gyi phyir ram/_mkhan po'i phyir ram/_lhan cig gnas pa'am/_nye gnas
[\[205a.4\]]sam/_mdza' bo'i phyir yang rung ste/_phyogs bzhi'i dge 'dun gyi gtsug lag khang nas dge slong bdag gis sam/_gzhan gyis 'byin du bcug na ltung byed do/_/de'i lhung bzed dang chos gos dge 'dun gyi gtsug lag khang nas phyir phyung na nyes byas so/_/dge 'dun gyis phyir phyung
[\[205a.5\]]la nyes byas su 'gyur ba mchis sam/_yod de bslab pa 'byin pa'i dge 'dun gang yin pa'o/_/spring yig la sogs pa rnams kyis kyang phyir phyung na nyes byas so/_/dge slong ma'i gtsug lag khang dang /_phyogs bzhi'i dge 'dun gyi ma gtogs pa de las gzhan pa'i dge 'dun gyi gtsug
[\[205a.6\]]lag khang dang /_sngon ltung ba 'byung ba la sogs pa dang /_mi ma yin pa las rab tu byung zhing bsnyen bar rdzogs pa'i gtsug lag khang dang /_gang zag gi gtsug lag khang dang /_dge tshul la sogs pa'i gtsug lag khang dang /_bla gab med pa la sogs pa dang /_mu stegs can
[\[205a.7\]]gyi gtsug lag khang nas rang bzhin du gnas pa phyir phyung na nyes byas so/_/dge 'dun gyi la dge 'dun gyir 'du shes pa rnam pa drug tu ste/_gnyis ni ltung byed do/_/bzhi ni nyes byas so/_/de ltar nyes pa med pa la nyes pa med par 'du shes pa'ang rnam pa drug tu brjod par bya'o/_/tshul khrims
[\[205b\]]
[\[205b.1\]]'chal ba ni dge 'dun gyi phyir dbyung bar bya'o/_/gal te 'gyur ba rten par byed na yo byad med par bya'o/_/ka ba la sogs pa la 'dzin na gcad par bya'o/_/de yang dge 'dun gyi 'dus sar bya'o/_/sma dbab par bsams te gnas khang nas phyung bar la ltung ba med do/_/de yang gtsug
[\[205b.2\]]lag khang nas ni phyir dbyung bar mi bya'o/_/sma dbab pa la rnam pa lnga ste/_gtam 'dre bar mi bya ba dang /_mi gdams pa dang /_longs mi spyad pa dang /_bsnyen bkur bdag gir mi bya ba dang /_dge ba'i phyogs kun nas spyad pa dang /_gnas bcas pa'i rgyun dgag pa'o/_/chos
[\[205b.3\]]lnga dang ldan na sma dbab par bya ste/_ma dad pa dang /_le lo can dang /_bka' blo mi bde ba dang /_sdig pa'i grogs po dang /_ma gus pa'o/_/sma dbab pa sbyin par 'os pa las sma phab na nyes byas so/_/shin du bsdigs par bya'o/_/dge slong mkhas pa gcig la bcol bar bya'o/_/
[\[205b.4\]]gang bdag nyid kyis bzod pa byed par 'gyur bar bcol lo/_/ci skad bstan pa'i chos rnam pa lnga po slar bzlog pa dang ldan pa la ni bzod par bya'o/_/bzod par bya bar mi 'os pa la bzod pa byas na nyes byas so/_/gang ma dad pa bsnyen par rdzogs pa dang /_bsnyen par rdzogs
[\[205b.5\]]par 'dod pa'i dge tshul la ni yo byad drug sbyin te/_gtsug lag khang nas phyir dbyung bar bya'o/_/dge tshul la ni bla gos dang bcas pa'i mthang gos kyang sbyin par bya'o/_/gtsug lag khang du klu gzhon nu ma se gol gyi sgra byas te/_bzhin bzang dge slong la gnod par ma byed
[\[205b.6\]]cig ces brjod par bya'o/_/gal te 'gror ma btub na shur bu la sogs pa rnams sam/_shur bu gnyis pa'am/_tha gu ras mas dkris pas bcings te phyir dbyung bar bya'o/_/skra la sogs pa'i tha gus ni ma yin no/_/sa sgre bo ma yin pa la gzhag par bya'o/_/mes
[\[205b.7\]]tshig pa'i gnas su gzhag par mi bya'o/_/ji srid gnas su ma son gyi bar du 'dug par bya'o/_/shig dang mad kun ka dag ni gar bab bab du dor bar mi bya'i ras ma'i nang du dkris te bsil ba'i phyogs su gzhag go/_/de lta bu med na yang ka ba'am/_rtsig pa'i bu gu bsil bar
[\[206a\]]
[\[206a.1\]]gzhag par bya'o/_/ji skad du bstan pa'i tshul du ma byas na nyes byas so/_/drug pa'o//_//mnyan yod na ste/_'char ka gtam zer zhing yun ring du 'dug nas thabs kyis sgo phye ste/_nyal zin pa dag gi thog tu mnan nas gnod par byed pas gnas mal gyi gzhi'i
[\[206a.2\]]dbang du mdzad de/_mi bzod pa'i nyon mongs pas na bdun pa bcas so/_/shes bzhin du zhes bya ba ni snga nas nye bar 'khod pa yin te/_rang gis rig pa'am/_de las gzhan gyis bsgo ba'o/_/dge 'dun gyis zhes bya ba ni phyogs bzhi'i dge 'dun gyi'o/_/snga na 'khod pa rnams la zhes
[\[206a.3\]]bya ba ni snga na 'khod pa'i rnams la'o/_/phyis gnon zhes bya ba ni mthus gzhan la gnod lar byed pa'o/_/stan zhes bya ba ni khri'am/_khri'u 'am/_gding ba'o/_/gnod ces bya ba ni phyag 'tshal bas gnod pa dang /_bsnyen bkur byed pas gnod pa dang /_bla ma la rim gro byed pas
[\[206a.4\]]gnod pa dang /_nad pa'i rim gro byed pas gnod pa dang /_ston pa dang /_kha ton byed pa dang /_mnyan pa dang /_kun du 'dri bas gnod pa dang /_'dun pa sbyin pas gnod pa dang /_zas dang skom gyis gnod pa dang /_rnyed pa len pas gnod pa dang /_'dug pas gnod pa dang /_
[\[206a.5\]]nyal bas gnod pa dang /_gnas kyis gnod pa ste/_de dag thams cad la yang ltung ba'o/_/de nyid du zhes bya ba ni gnod par bsams pa'o/_/dge 'dun gzhan gyi gtsug lag khang nas gnod par bsams na nyes byas so/_/rkyen ces bya ba ni rgyu ste gang la zhe na ltung ba'o/_/de la
[\[206a.6\]]ltung ba ci ltar 'gyur zhe na/_snga ma nas nye bar 'khod pa la der 'du shes sam/_yid gnyis za na yang rung ste/_gnod par byed na ltung byed do/_/snga nas nye bar 'khod pa ma yin pa la/_snga nas nye bar 'khod par 'du shes sam yid gnyis za'am/_snga nas nye bar 'khod pa la snga nas
[\[206a.7\]]nye bar 'khod pa ma yin par 'du shes sam yid gnyis za na yang rung ste/_gnod par byas na nyes byas so/_/bsnyen par ma rdzogs pa dang /_dge slong ma'i dge 'dun gyi gtsug lag khang la sogs pa la ni nyes byas so/_/'char kas mtho btsams par bsams te/_zas ngan pa
[\[206b\]]
[\[206b.1\]]zos pa gnyis bsdebs te/_bskos nas mtshan mo thog thag kha ton byed du bcug ba dang /_kha zas gya nom pa zos pa rnams ni mtshan thog thag yid la byed pa bsgom du bcug pa dang /_grang ba'i dus kyi tshe na bla gab mad par chus btab ste/_mtshan thog thag bsil yab
[\[206b.2\]]kyis g.yab pa dang /_dro ba'i dus kyi tshe na ni khang pa'i skar khung la sogs pa bcad de/_me bus nas la bas g.yogs te/_steng du bdag nyid kyis mnan te 'dug pa dang /_de bzhin du gtsug lag khang snam phyis med pa dang /_mi gtsang ba'i gyo mo bcag nas dge slong kha cig
[\[206b.3\]]wa khar bshang gci byas pa dang /_de khyim pa rnams la sbran pa dang /_bkru sman 'thungs nas na ba'i thabs su bya ste/_gang nad pa la ltar lhags pa de yun ring du gzhag pa dang /_rnal 'byor dang rjes su mthun pa dang /_klog pa dang rjes su mthun pa'i gtsug lag khang der nyin
[\[206b.4\]]thog thag las byed du bcug pa dang /_'jigs pa dang /_bcas pa'i gtsug lag khang du sgo phye ste ci nas kyang 'jigs pas bde bar nyal du mi gzhug go snyam pa dang /_snam phyis gtsug lag khang gi phyi rol na 'dug pa'i sgo gang du nyal te 'dug pa dang /_bcom ldan 'das
[\[206b.5\]]kyis bka' stsal pa/_dge slong gis ci tsam du dge slong la bsams bzhin du mtho btsams na ltung byed do/_/'di yang gnod par byed pa zhes bya ba'o/_/stan bzung ba ni nye bar mtshon pa'i don to/_/bshang ba dang /_gci ba'i khang bar 'chag par mi bya'o/_/ji ltar rgan rims kyis mtho
[\[206b.6\]]btsams bar mi bya ste/_de la ci ltar rgan rims med kyi ji ltar 'ongs pa bzhin no/_/chu gzhag pa'i sa dang /_rkang pa dag bkru ba'i sar dge 'dun gyis snod mi mthun pa gzhag par mi bya'o/_/ci ltar rgan rims su mi blang ste/_de la ci ltar rgan rims su bya ba med pa ni gang gis de thog mar blangs ba des rdzogs par bya'o/_/
[\[206b.7\]]tshan la sogs pa'i khu ba nyung ngu mas snod brel bar mi bya'o/_/chos dang mthun pa'i las kyis brel ba'i tshe ji ltar rgan rims kyis so zhes stan las mi bslang ngo /_/dge 'dun gyi spu gri'i snod bya ba byas pa dang /_yang bya'o zhes mi gzhag go/_/bshang ba dang gci ba'i khang par
[\[207a\]]
[\[207a.1\]]bya ba dang byas na 'dug par mi bya'o/_/ji skad bstan pa bzhin du ma byas na thams cad du 'gal tshabs can du 'gyur ro/_/bdun pa'o//_//mnyan yod na ste/_nye dga' khros nas khri'u'i rkang ba lhung bas bsod snyoms pa'i dpral ba brtol bas na gnas mal gyi gzhi'i
[\[207a.2\]]dbang du mdzad de/_mi bzod pa'i nyon mongs pas na brgyad pa bcas so/_/dge 'dun gyi zhes bya ba ni phyogs bzhi'i dge 'dun gyi ste/_de las gzhan pa'i nyes byas so/_/steng gi nam mkha' la thog bor bar zhes bya ba ni g.yogs pa'i steng ngo /_/gtsug lag khang zhes bya ba ni rtswa'i
[\[207a.3\]]khyim mi brtan pa slar bcos pa ma byas pa la ltung bar 'gyur ro/_/rtsa ba 'byung ba zhes bya ba ni rkang pa phur bu lta bu ste/_gzer bus btab pa la ni ltung ba med do/_/khri'u zhes bya ba la ni khri'u la'o/_/'dug gam zhes bya ba la sogs pa ni rgod bag gis lus thams cad kyi lcid
[\[207a.4\]]kyis phab na ltung ba'o/_/rgod bag med par lus thams cad kyi lcid kyis phab kyang ltung ba med do/_/rkang pa 'byung ba la rkang pa 'byung bar 'du shes pa rnam pa yang drug tu sbyar te gnyis ni ltung byed do/_/gnyis ni nyes byas so/_/gnyis ni ltung ba med pa'o/_/de bzhin du dge 'dun gyi
[\[207a.5\]]gtsug lag khang la dge 'dun gyi gtsug lag khang 'du shes pa yang drug tu sbyar te/_/gnyis ni ltung byed do/_/bzhi ni nyes byas so/_/sa'i rang bzhin gyi gzhi la ni nyes byas so/_/ltung ba med pa ni spang leb kyis g.yogs pa dang /_spang leb chung ngus g.yogs pa dang /_shing leb
[\[207a.6\]]kyis gsogs pa dang /_shing leb 'bur can gyis g.yogs pa dang /_byin gyis gzhol ba dang /_gan rkyal du byas pa'o/_/de bzhin du rkang rten so sor bcug pa'o/_/brgyad pa'o//_//kau shA m+bI na ste/_'dun pa las brtsams nas chu'i gzhi'i dbang du mdzad de/_snying rje med
[\[207a.7\]]pa'i nyon mongs pas dgu pa bcas so/_/shes bzhin zhes bya ba ni srog chags dang bcas su zin kyang mi shes pa la ni nyes pa med do zhes bstan pa'i tha tshig go/_/srog chags dang bcas pa zhes bya ba ni so sor brtags pa'i srogs chags dang bcas pa dang /_so sor ma brtags
[\[207b\]]
[\[207b.1\]]pa'i srog chags dang bcas pa dang /_mthong ba'i srog chags dang bcas pa dang /_ma mthong ba'i srog chags dang bcas pa dang /_glo bur du 'ongs pa'i srog chags dang bcas pa dang /_lhan cig skyes pa'i srog chags dang bcas pa dang /_skyes pa'i srog chags dang bcas pa dang /_ma
[\[207b.2\]]skyes pa'i srog chags dang bcas pa dang /_gzhan gyis brtags pa'i srog chags dang bcas pa'o/_/srog chags la rnam pa gnyis te/_mig lam du snang ba dang /_chu tshags kyis zin pa'o/_/de la dang po gsum dang /_drug pa ni btsags na ltung ba med do/_/bzhi pa'ang cho ga bya
[\[207b.3\]]bas so/_/lnga pa dang bdun pa dang brgyad pa ni steng dang zhabs pho na ltung ba med do/_/dgu pa ni gzhan la yid ches pas na ltung ba med do/_/so sor ma brtags pa'i srog chags dang bcas pa la gzhan gyis mig gis brtags pas ltung ba med do/_/rang gis sbyor bas nyes pa ma mthong ba
[\[207b.4\]]dang /_ji ltar pha rol po la byed du bcug pa'i skyes bu la ci'i phyir 'ji ba ma byas sam/_rtswa la chag chag ma btab ces bsko ba'o/_/chu zhes bya ba ni rtsab mo la sogs pa yang chu zhes bya bas bzung ngo /_/rtswa zhes bya ba ni g.yogs pa'i don to/_/lci ba zhes bya ba ni skyang nul dang byug pa'i don to/_/
[\[207b.5\]]sa zhes bya ba ni gtsug lag khang bya ba la sogs pa'i don to/_/srog chags dang bcas pa la srog chags dang bcas par 'du shes sam/_yid gnyis za na yang ste/_'debs sam 'debs su bcug na ltung byed do/_/srog chags med pa la srog chags dang bcas par 'du shes sam/_
[\[207b.6\]]yid gnyis za na nyes byas so/_/srog chags dang bcas pa'i yur ba sel bar byed dam/_'gog par byed na srog chags ji snyed shi ba ltung byed kyang de snyed do/_/srog chags ji snyed ma shin nyes byas kyang de snyed do/_/spring yig la sogs pa rnams kyis kyang 'debs su bcug gam/_
[\[207b.7\]]'o ma la sogs pa rnams kyis kyang /_rtswa la sogs pa srog chags dang bcas pa la chag chag btab na nyes byas so/_/srog chags dang bcas sam/_srog chags med kyang rung ste/_srog chags med par 'du shes na ltung ba med do/_/srog chags med pa'i chu yang gar bab bab tu
[\[208a\]]
[\[208a.1\]]phog na nyes byas so/_/dor na yang wa khar dbo bar bya'o/_/wa kha'i nye 'khor ni khru gang ngo /_/rkang pa dag bkru ba'i gnas ni gtsug lag khang gi lho phyogs su rus sbal gyi rgyab lta bur rtsub par bya'o/_/gang rgan po dang nad pa rnams kyis ni 'jam po ste/_glang po'i che'i
[\[208a.2\]]rmig mthil lta bu sa las byas pa'i chol zangs dbus na yang rtsub po rgya shug lta bu'am/_shing ka tam pa'i me tog lta bur byas la nye bar gzhag par bya'o/_/gal te dge 'dun gyi yin na ni bla gab med pa'am/_wa khar khas phub la gzhag par bya'o/_/gang zag gi ni sgo glegs kyi
[\[208a.3\]]rgyab bam khri'i 'og tu'o/_/gser la sogs pa'i ni mi bya'o/_/gang du lhung bzed dam rkang pa dag bkrus pa der dkyil 'khor mdung rtse'i rnam pa lta bu'am/_rdza rnga'i rnam pa lta bur bya'o/_/chu ci tsam yod pa byug par bya'o/_/gru bzhi la sogs par byas na nyes byas so/_/dkon mchog
[\[208a.4\]]gsum gyi phyir ni ltung ba med do/_/dgu pa'o//_//kau shA m+bI na ste/_drug sdes chu khung la sogs pa ma btod par sbyang gi tshul lta bur gtsug lag khang nyin gcig gis zin par byas pas na/_gnas mal gyi gzhi'i dbang du mdzad de smod pa dang /_le lo'i nyon mongs pa
[\[208a.5\]]rnams kyis bcu pa bcas so/_/chen po zhes bya ba ni sbyin par bya ba nyid dang /_tshad nyid kyis te/_de yang bdag po dang bcas pa'o/_/rtsig tu 'jug na bya ba ni bdag nyid dam gzhan la'o/_/sgo'i sbubs dang gtan pa'i gnas zhes bya ba ni sgo'i sbubs dang gtan pa gzhug par bya'o/_/
[\[208a.6\]]lugs bzhin du gsungs pa de ltar rjes su gnang ba bzhin du byas na bsgo ba bzhin du byas par gyur pa zhes bya ba'i tha tshig go/_/de thob pa yang 'di skad du brjod de/_'dir yang don ni 'di yin te/_sbubs dang gtan pa zhes bya ba ni sbubs dang gtan pa'o/_/gang sbubs dang
[\[208a.7\]]gtan pa ni 'di ltar sgo'i sbubs dang sgo'i gtan pa ste/_de'i gnas ni sgo'o/_/gzhan dag ni sgo skyes la sbubs dang /_sgo glegs la sgo'i gtan pa zhes bya'o zhes zer ro/_/de yang 'di ni tshad bzhin te/_de lta bas na gnas yan chad cho ga 'di bzhin du bya'o/_/snang ba'i 'du
[\[208b\]]
[\[208b.1\]]shes zhes bya bar skar khung la sogs pa dang /_chu khung btod pa'o/_/de bzhin du 'du shes kyis sa brtag pa zhes bya ba ni rtsig pa'i las su byas pa'o/_/rim pa'i grangs zhes bya ba ni pha gu'i grangs so/_/'jim pa dang bcas pa zhes bya ba ni 'jim pa dang bcas pa ste/_gsher ba
[\[208b.2\]]zhes bya ba'i tha tshig go/_/mi sra ba dang /_sra ba dang /_las su ma byas pa dang /_las su byas pa dang /_rtswa dang ma bsres pa dang /_rtswa dang bsres pa dang /_ma spangs pa dang /_spangs pa dang /_ma brdzis pa dang /_brdzis pa dang /_mi sra ba'i rdzas snying por 'gyur ba dang /_sra ba'i rdzas snying por ma
[\[208b.3\]]gyur pa'am/_sa rnams so/_/de las kha cig ni rim pa phri ba la ltung ba med do/_/kha cig ni gnyen por sbyar bas so/_/kha cig ni gzhan gyi rkyen las te/_gal te pha rol po na re ci nas kyang mi gzhan zhig pa de lta bur ngas bya'o zhes zer ro/_/kha cig ni gzhan gyi khar 'dor ba ste/_nga ni
[\[208b.4\]]'di ltar mi byed do/_/khyod kyis bya bar shes pa ni byos shig ces bya ba'o/_/kha cig ni nyes pa mi snang ba'i phyir te/_gal te 'jig par nyes pa ma mthong ba'o/_/brtsig par bya'o zhes bya ba ni brtsig par bya ba'o/_/sgo sbubs dang /_sgo gtan gyi gnas kyi steng du 'ji ba'i gong bu rim pa gnyis
[\[208b.5\]]sam/_gsum du gzhag pa ste/_de yang gong bu snga ma skams nas gzhag par bya ste/_de yang bskams na yang de tsam yang gzhag par bya'o/_/gsher pa la rim pa gcig brtsigs na yang ltung byed do/_/'ji ba'i gong bu snga ma legs par ma zin pa'i steng du bor na nyes byas so/_/gsher
[\[208b.6\]]ba dang bcas pa la gsher ba dang bcas par 'du shes pa rnam pa drug tu sbyar te/_ltung byed gnyis dang nyes byas gnyis dang /_ltung ba med pa gnyis so/_/spring yig la sogs pa rnams kyis 'jog tu bcug na nyes byas so/_/rtsas g.yogs sam/_spang leb kyis g.yogs sam/_
[\[208b.7\]]spang leb chung ngus g.yogs na ltung ba med do/_/rdo ba 'ba' zhig gi'am/_so phag gi'am/_thams cad shing gi rang bzhin nam/_sbyin bdag na re zin nas blta'o zhes zer ba la ltung ba med do/_/sa bon gyi tshogs de gnyis pa'o//_//mnyan yod na ste/_drug sde
[\[209a\]]
[\[209a.1\]]rnams rang gis bsgo zhing mtshams kyi phyi rol du gcig la gcig gis bsgos/_mtshams kyi nang du yang nad pa dag la bcol nas de dag las gzhan ni brel bar shes nas gcig la gcig bskos te/_dge slong ma la ston par byed pas na/_dge slong ma'i
[\[209a.2\]]gzhi'i dbang du mdzad do/_/ma dad pa dang rkyen la ltos pa'i nyon mongs pa dag gis dge slong ma'i tshogs dang por bcas so/_/gzhi dang nyon mongs pa dag ni 'di las gzhan dgu po yang de bzhin te/_phyis yang brjod par mi bya'o/_/gsum pa la ni mi bzod pa'i nyon mongs
[\[209a.3\]]pa'o/_/brgyad pa la ni dge bsnyen ma'i gzhi'i dbang ste/_khyad par ni de yod do/_/ma bskos par zhes bya ba ni gang gsol ba dang gnyis kyis bsko ba'i las ma byas sam/_byas pa la yang nyes pa bzhi dang ldan pa ste/_mtshams dang /_nyi ma dang /_tshogs dang /_gang
[\[209a.4\]]zag gi nyes pa'o/_/mtshams kyi phyi rol du bskos par gyur pa dang /_gso skyong gi nyin par ma yin pa dang /_dge 'dun thams cad kyis ma yin pa dang /_yan lag bdun las gang yang rung ba'am/_thams cad dang yang mi ldan pa'i gang zag tu gyur pa yin no/_/yan lag
[\[209a.5\]]bdun po ni tshul khrims dang ldan pa dang /_mang du thos pa ste/_so sor thar pa'i mdo gdon pa rgya chen thos pa'i phyir gnas brtan de bsnyen par rdzogs nas lo nyi shu la sogs par lon pa'i phyir ro/_/pho brang 'khor ram/_grong khyer gyi skad dang /_lus kyis rig pas dge
[\[209a.6\]]slong ma sun phyung ba yang ltung ba phyir bcos pa byas pa dang /_pham par gyur pa brgyad ston par nus pa dang /_lci ba'i chos brgyad bsten nus pa'o/_/pham par 'gyur ba bzhi ni ci ltar dge slong gi bzhin no/_/de las gzhan yang bzhi ste/_mig man chad pus mo yan chad kyi bar skabs
[\[209a.7\]]der chags pas/_chags pa'i skyes pas reg pa bdag gir byas pa dang /_mi tshangs par spyod par sbyor bar brda la sogs pa byed pa dang /_dge slong ma'i kha na ma tho ba 'chab pa dang /_gnas nas phyung ba'i rjes su phyogs pa'o/_/lci ba'i chos brgyad po dag gang zhe na/_dge slong rnams
[\[209b\]]
[\[209b.1\]]las bsnyen par rdzogs/_/zla ba phyed cing gdam ngag gsol/_/dge slong med pa'i gnas gar yang /_/dbyar ni nye bar gnas mi bya/_/dge slong nyams pa gleng mi bya/_/spyo bar mi bya gsar bu phyag bya dang /_/gnyi ga'i tshogs rnams mgu bya dang /_/dgag dbye zhes bya lci
[\[209b.2\]]ba'i chos/_/gang de lta bu bskos na nyes byas te de yang bskos pa ma yin no/_/dge 'dun zhes bya ba ni ro gcig pa dang /_tha dad pa ma yin pa'o/_/dge slong ma zhes bya ba ni bsnyen par rdzogs pa'o/_/ston na zhes bya ba ni tha na chos brgyad po dag ston pa yang yin te/_phyi ma nyid dge slong ma
[\[209b.3\]]la ston pas/_sring mo dag ci khyed cag dge slong ma'i dge 'dun rnams tshogs sam/_yongs su dag gam/_mthun nam/_kha na ma tho ba med dam/_khyed cag la dge slong 'ga' yang ston par mi spro'o/_/khyed cag gi gdams ngag rjes su bstan pa ni dge 'dun las so/_/sring
[\[209b.4\]]mo dag ni bag yod par sgrubs shig ces bya'o/_/chos 'di lta bu dang ldan pa ma gtogs zhes bya ba ni lam phran bsten las brtsams te/_'jig rten dad par bya bar bsams nas/_dgra bcom pa la yang ltung ba med par bstan pa'i phyir ro/_/bsnyen par rdzogs pa la bsnyen
[\[209b.5\]]par rdzogs par 'du shes pa ni rnam pa drug ste/_ltung byed gnyis dang /_nyes byas gnyis dang /_ltung ba med pa gnyis so/_/sngon ltung ba byung ba dang /_bslab pa byin pa dang /_khas blangs pa dang khas ma blangs pa dang /_go bzlog kyang rung ste bstan na nyes byas so/_/'di
[\[209b.6\]]ni de bzhin du dge slong ma rnams dang ldan pa'i tshul thams cad la'ang 'dis shes par bya'o/_/gang de la de skad gzhan gyi brda ma phrad na nyes byas so/_/'dir sngon byung ba gdams ngag med pa'i dbang du mdzad de gsungs pas/_gdams ngag med par bsam gtan byed na nyes byas
[\[209b.7\]]so/_/dang po'o//_//mnyan yod na ste/_dga' byed kyis dus ma yin pa'i bar du dge slong ma rnams la chos bstan pas na de dag kyang grong khyer gyi phyi rol du gnas par gyur te/_nad par nang du zhugs pa na shAkya'i bu 'di dag ni 'dre ba dang /_lhag par 'dre zhing tshangs par spyad pa spyod do
[\[210a\]]
[\[210a.1\]]zhes 'phya' bas na gnyis pa bcas so/_/nyi ma nus pa'i dus dang /_dus tshod kyi bar du zhes bya ba ni dus tshod ces bya ba'i sgras ni mtshams brjod pa'am/_dus brjod pa'o/_/dus de srid du bstan pa la ltung bar 'gyur ro/_/de la yang 'di ni dus ma yin
[\[210a.2\]]pa ste/_spyod lam ma yin par 'dug gam/_bya ba zhig gis brel tam/_lus mi bde ba'o/_/nyi ma nub pa la nub par 'du shes sam/_yid gnyis za'ang rung ste/_bstan na ltung byed do/_/nyi ma nub pa la nyi ma nub par 'du shes sam yid gnyis zan yang rung ste/_nyes byas
[\[210a.3\]]so/_/lhag ma rnams ni snga ma bzhin no/_/mtshan thog thag chos bsgrags pa dang /_sgo drung na gtsug lag khang 'dug pa dang /_grong khyer gyi sgo ma bcad pa dang /_grong khyer gyi nang na gtsug lag khang 'dug pa dang /_dge slong ma'i dbyar khang du ston nam/_khyim gzhan du yang
[\[210a.4\]]rung ste/_ltung ba med do/_/lhan cig bskos pas ci srid 'tsho'i bar du bstan par bya'o/_/gnyis pa'o//_//mnyan yod na ste/_mi 'jigs par bya ba ni sbyin pa yin pas dge slong mas dga' byed la mgu bar bya ba byed pa la nye dgas 'di skad du smras so zhes bya bas na gsum
[\[210a.5\]]pa bcas so/_/zas cung zad tsam gyi phyir zhes bya ba ni bca' ba lnga dang /_bza' ba lnga'i phyir ro/_/zas cung zad tsam gyi phyir der 'du shes pa zhes bya ba drug tu sbyar te/_ltung byed gnyis dang /_nyes byas gnyis dang /_ltung ba med pa gnyis te/_nyon mongs pa med pas bsams
[\[210a.6\]]na'o/_/gal te nyon mongs pas bsams na de la yang nyes byas so/_/skad mi shes pa la smras pa dang /_khas blangs pas khas ma blangs pa la'am/_khas ma blangs pas khas blangs pa la yang rung ste nyes byas so/_/gsum pa'o//_//mnyan yod na ste/_chung ma
[\[210a.7\]]rnying pa'i dge slong ma la dge slong gang yang rung ba zhig snam sbyar byin pas na bzhi pa bcas so/_/nye du ma yin pa zhes bya ba ni ci 'di la chos gos gsum tshang bar yod dam med ces de la bu de mi sems so/_/nye du ni sbyin par byed de/_mi len mod kyi 'on kyang /_bcom ldan 'das
[\[210b\]]
[\[210b.1\]]kyis ni ma dang pha la bsod snyoms kyi phyed sbyin par bya'o/_/sbyin bdag las kyang blang bar bya'o/_/rnam pa gzhan du na nyes byas so zhes gsungs so/_/chos gos zhes bya ba ni rung ba'i rjes su 'gro ba'o/_/nye du ma yin pa la nye du ma yin par 'du shes pa rnam pa drug tu sbyar ro/_/
[\[210b.2\]]de bzhin du dge slong ma yang dge slong mar 'du shes pa ste/_ltung byed gnyis dang /_nyes byas gnyis dang /_ltung ba med pa gnyis so/_/bzhi pa'o//_//mnyan yod na ste/_'char kas speng ma'i snam sbyar drubs te/_tshon sna lnga'i skud pas bdag nyid mgul nas
[\[210b.3\]]'khyud pa drubs pas na lnga pa bcas so/_/byed na zhes bya ba ni 'dra ba dang /_'drub pa dang /_'khru ba dang /_'tshed pa dang /_nye du ma yin pa la nye du ma yin par 'du shes pa drug ste/_ltung byed gnyis dang /_nyes byas gnyis dang /_ltung ba med pa gnyis so/_/lnga pa'o//_//
[\[210b.4\]]mnyan yod na ste/_drug sde rnams dge slong ma bcu gnyis sde rnams dang lhan cig lam du zhugs te/_'gro ba la 'jig rten pas 'di ni 'di'i chung ma'o/_/'di ni 'di'i mna' ma'o zhes bya ba la sogs pa dpyad pas na/_de dag kyang de bzhin no zhes khas blangs pas
[\[210b.5\]]na drug pa bcas so/_/dge slong ma'i don mthun dang zhes bya ba ni lhan cig pa la don mthun zhes bya'o zhes brjod do/_/ji skad du dge slong ma rnams dang grogs su gyur to zhes bstan par 'gyur ro/_/dge slong ma gcig dang 'grogs na yang ltung ba'o/_/lhan cig ces bya ba
[\[210b.6\]]ni lhan cig pa'o/_/'thams nas zhes bya ba ni tshur shog lhan cig 'dong zhes bya ba'o/_/lam du 'jug ces bya ba ni gtsug lag khang dang grong gzhan du 'gro ba'i bar gyi lam du bgrang ba la lam zhes bya'o/_/lam du 'jug pas kun du spyad pa ni sang 'gro'o snyam pas slob
[\[210b.7\]]dpon dang mkhan po la gnas 'dir mchi'o zhes zhu bar bya'o/_/gal te rjes su gnang na 'gro bar bya'o/_/de la dge 'dun gyi gnas brtan ni phyi nas 'gro bar bya'o/_/mal cha dang stan rnams la'ang brtag par bya'o/_bdag na ba bor te su yang mi 'gro grang snyam pa'i phyir
[\[211a\]]
[\[211a.1\]]grogs rnams la yang brtag par bya'o/_/de'i grogs kyi thad du song la la la'i cung zad ma brjed dam zhes dri bar bya'o/_/des 'gron pa la sogs pa la yang brtag par bya'o/_/phan tshun bsdad par bya'o/_/nad dang bcas pas lhan cig 'gro bar mi bya'o/_/de 'dra ba'i
[\[211a.2\]]rkyen gyis bzod par byas pa la ni ltung ba med do/_/mi rigs pa'i gtam gyis ma yin mod kyi 'on kyang chos kyi gtam mam 'phags pa'i mi smra bas so/_/lha'i gnas dag tu se gol brdab pa nyid kyis gtsug lag khang gi tshigs su bcad pa bklag par bya'o/_/lha rnams
[\[211a.3\]]la ni mchod par mi bya'o/_/gzhan yang ngo /_/gang du ngal bso ba'am/_chu blangs pa'am/_bya ba der yang tshigs su bcad pa bklag par bya'o/_/gang du gnas pa der rgyud chags gsum pa brjod par bya'o/_/dpyang thag bskur bar bya ste/_de yang rnam pa gsum
[\[211a.4\]]mo/_/chen po ni khru brgya lnga bcu'o/_/thung ngu ni khru brgya'o/_/'bring ni de gnyis kyi bar te/_yul gyi rjes su mthun pa'i tshad kyang ngo /_/chos gos sprugs la rkang pa dag bkru ste/_chu btsags nas mchi lham dag ras mas phyi bar bya'o/_/rtsig pa la sogs pa la
[\[211a.5\]]brdab bar mi bya/_bkru bar mi bya'o/_/lag pa gnyis bkrus te chos gos gyon la cho ga bzhin du gtsug lag khang gi nang du 'jug par bya'o/_/gnas khang dang gtsug lag khang du 'dug pa der yang phyi bdar bya'o/_/gsar bu rnams kyis rgan pa rnams kyi las su bya
[\[211a.6\]]ba la sogs dang /_gnas mal bsham pa dang /_dga' ba la sogs pa g.yogs par bya'o/_/gtsug lag khang du phyin pa mod la gnas mal gsol bar mi bya'o/_/tha mal pa'i phyogs dben par sgra bskyungs la legs par bsdams te spyod lam mdzes pas
[\[211a.7\]]'dug par mi bya'o/_/gnyug mar gnas pa'i rgan pa rgan pa rnams kyis kyang glo bur du lhags pa rnams ngal sor gzhug par bya'o/_/de dag kyang dge 'dun gyi gnas brtan gyi thad du 'gro bar bya'o/_/des tshur shog 'ongs pa legs so zhes bya ba'i snyan pa'i tshig
[\[211b\]]
[\[211b.1\]]gis bsu bar bya'o/_/ches rgan pa rnams la ni langs nas phyag bya'o/_/lhung bzed dang chos gos blang bar bya'o/_/stan bsham par bya/_rkang ba dag bkru bas mgron du gnyer bar bya'o/_/ci nus pas bza' ba dang btung ba yang sbyar bar bya'o/_/ji ltar rjes su mthun par
[\[211b.2\]]mal cha dang /_stan rnams sbyar bar bya'o/_/cho ga ji skad bstan pa'i tshul du ma byas na thams cad du yang nyes byas so/_/'gron lam du zhugs na zhes bya ba ni gang na 'gron pa med par 'gro mi nus pa'o/_/'di yang dge slong dang bcas pa'i 'gron pa zhes bya ba rgyang ring
[\[211b.3\]]ba nas 'dong ba bcom pa'i phyir tshig 'di yang bcom ldan 'das kyis bkol pa'o/_/de la kun du spyad pa ni bsnyen par ma rdzogs pa med na dge slong rnams kyis ni dge slong ma'i lam brgyags khyer bar bya'o/_/dge slong ma rnams kyis ni dge slong rnams kyi'o/_/byin len
[\[211b.4\]]ni phan tshun du bya'o/_/dge slong na ba bskur bar bya'o/_/gal te nyung na dge slong ma dag gis kyang grogs bya ste/_mgo nas ni de dag gis gdeg par bya'o/_/grong du phyin na na ba'i sman dang bsod snyoms blang bar bya'o/_/dge slong gcig nad g.yog tu bzhag nas lhag ma 'gro bar
[\[211b.5\]]bya'o/_/dge slong ma la yang de lta bur bya'o/_/de la ltung ba ji ltar 'gyur zhe na/_rgyang grag phyed phyed cing nyes byas so/_/rgyang grag re re zhing ltung byed do/_/dge slong ma la dge slong mar 'du shes pa rnam pa drug ste/_de bzhin du 'gron pa 'dod pa ma yin pa la 'gron pa
[\[211b.6\]]'dong bar 'du shes na ltung byed gnyis dang /_nyes byas gnyis dang /_ltung ba med pa gnyis so/_/sa la 'dod par 'thams pa las nam mkha' la 'dong ngam/_mi snang bar byas kyang rung ste/_nyes byas so/_/de bzhin du gru'i nang du zhugs pa la yang brjod par bya'o/_/
[\[211b.7\]]drug pa'o//_//mnyan yod na ste/_drug sde las brtsams nas snga ma bzhin te/_bdun pa bcas so/_/'thams nas gru gcig tu 'jug ces bya ba ni sho gam dang /_la gcan dang /_gru btsas gcig pa'o/_/gyen du 'gro ba'am zhes bya ba ni rgyun las bzlog
[\[212a\]]
[\[212a.1\]]phyogs su 'gro ba'o/_/thur du 'gron zhes bya ba ni rgyun phyogs su 'gro ba'o/_/ma gtogs zhes bya ba ni thad kar pha rol du 'gro ba bzhag ste'o/_/de las gzhan pa ltung bar bsams pa'o/_/'di yang chu klung gnas can gyi pha rol du dge 'dun gnyi ga zan gyi phyir
[\[212a.2\]]'dong ba las/_dge slong ma zan chad par 'gyur ba'i phyir 'di yang bkol pa yin te/_rgyang grags phyed phyed cing nyes byas so/_/rgyang grags re re zhing ltung byed do/_/dge slong ma la dge slong mar 'du shes bas ma bzhin du rnam pa drug tu'o/_/bsnyen par ma rdzogs pa dang /_
[\[212a.3\]]'thams pa la bsnyen par rdzogs pa dang ngam/_slar bzlog kyang rung ste song na nyes byas so/_/yo ba dang gtib chad pa spang ba dang /_dba' glong las gzur ba dang /_ru skya dang /_gdos pa chag gam/_ru skya 'dzin pa mi nyan pa la ltung ba med do/_/'gram gnyis
[\[212a.4\]]na bar chad brgyad po dag las gang yang rung ba nye bar gnas na ltung ba med do/_/bdun pa'o//_//mnyan yod na ste/_'char kas khyim bdag gi chung ma sbed ma dang /_sngon rtses pa dran zhing dben par sa la 'khod pas na/_dge bsnyen ma'i gzhi'i dbang du
[\[212a.5\]]mdzad de brgyad pa bcas so/_/bud med kyi la zhes bya ba ni mi tshangs par spyod pa bsten par bzod pa'i bud med do/_/gcig pu gcig dang zhes bya ba ni de dang de lhan cig pa'o/_/dben par zhes bya ba ni gang gzhan su yang med pa'o/_/'dug ces bya ba ni 'dom gang gi nang
[\[212a.6\]]du stan la rkub tshos bzhag pa'o/_/dben pa la dben par 'du shes sam/_yid gnyis za na yang rung ste dben par skyabs yod par 'dug nas ltung byed do/_/mi dben pa la dben par 'du shes sam/_yid gnyis zan yang rung ste/_nyes byas so/_/klu'i bu mo la
[\[212a.7\]]sogs pa ni lha dang /_gnod sbyin dang /_dri za dang /_mi'am ci dang /_lha ma yin dang /_yi dgas dang /_sha za'i bu mo rnams dang /_ma ning dang /_mthu med pa dang /_glen pa la sogs pa dang /_smyos pa la sogs pa rnams la ni nyes byas so/_/kha cig ni gzung du rung na lha mo la
[\[212b\]]
[\[212b.1\]]yang ltung byed do/_/de las gzhan pa dag ni nyes byas so zhes kyang zer ro/_/de ma thag tu 'byung ba la yang ji ltar srid pa bzhin du brjod par bya'o/_/sgo khang du 'dug pa dang /_sman 'thag tu bcug pa dang /_sgo ma gcad bar 'dug pa dang /_gzhan dag ni phyir 'byung /_gzhan dag
[\[212b.2\]]ni nang du 'jug pa la ltung ba med do/_/dben pa yang rung mi dben ba yang rung ste/_mi dben par 'du shes na ltung ba med do/_/brgyad pa'o//_//mnyan yod na ste/_'char ka las brtsams nas/_dge slong ma sbed ma dang /_sngon rtses pa dran zhing dben pa na 'greng ste
[\[212b.3\]]'dug pas na dgu pa bcas so/_/'greng na zhes bya ba ni 'dom gang gi nang du ste/_snga ma la ni sa la 'dug pas ltung ba'o/_/'dir ni 'greng ba'i spyod lam gyi phyir te/_'dir yang byung ba'i dbang du mdzad pa las de skad gsungs kyi gnyis ga la yang ltung ba gnyis su 'gyur
[\[212b.4\]]ro/_/nyal ba dang /_'chag pa'i spyod lam la yang ltung bar 'gyur ro/_/ma ning ma gtogs te/_sngon ltung ba byung ba dang /_de bzhin du dge slong ma rnams la yang ngo /_/sngar gyi bslab pa'i gzhi yis ni ltung byed do/_/ma ning mo la nyes byas so/_/ji ltar de ma thag tu
[\[212b.5\]]bstan pa la ni ltung ba med do/_/dgu pa'o//_//mnyan yod na ste/_sbom dga' mos 'phags pa kun shes kau N+Ni n+ya la sogs pa'i gnas brtan rnams la zas sbyar ba drug sde rnams kyis yon tan brjod na byin/_de dag gis kyang blangs pas na bcu pa bcas so/_/
[\[212b.6\]]sbyor du bcug ces bya ba ni de dag gi yon tan brjod par sbyin bdag rnams la dga' bar byas par sbyar ro zhes bya ba'i tha tshig go/_/sbyor du bcug pa ni rnam pa gnyis kyi ste/_tshul khrims kyis sbyor du bcug pa dang /_thos pas sbyor du bcug pa'o/_/zas zhes bya ba ni
[\[212b.7\]]bca' ba lnga dang /_bza' ba la'o/_/za na zhes bya ba ni mgul du ming na'o/_/ma gtogs zhes bya ba ni 'di lta bu ma gtogs pa'o/_/sngar khyim du bos pa zhes bya ba ni sngar mgron du bos pa'o/_/sngar mgron du bos pa'i bsod snyoms pa las brtsams nas 'di yang
[\[213a\]]
[\[213a.1\]]bkol ba yin te/_des sbom dga' mo las kho mos khyod kyi yon tan brjod do zhes thos pas na/_des kyang zan chad par byas so/_/de la ltung ba ji ltar 'gyur zhe na/_dge slong mas khyim gang du dge slong rnams la mgron du bos pa der song nas/_
[\[213a.2\]]dge slong ji lta bu dag mgron du bos/_zas dang skom ji lta bu dag sbyin par byed ces dris pa las/_de dag gis ngan pa zhig go zhes smras pa dang /_de nas des gya nom pa sbyor du bcug go/_/rgyun du zhugs pa nas dgra bcom pa'i bar du zhes bya ba dang /_dge slong de dag
[\[213a.3\]]kyang mdo sde dang /_'dul ba dang /_ma mo 'dzin pa'o zhes de dag la gya nom pa sbyor du bcug la dge slong de dag gis kyang shes bzhin du zos na ltung byed do/_/yon tan rnams ji ltar smras pa bzhin du yang dag pa yin na ltung ba med do/_/sbyor du bcug pa la sbyor du bcug
[\[213a.4\]]par 'du shes pa rnam pa drug ste/_ltung byed gnyis dang /_nyes byas gnyis dang /_ltung ba med pa gnyis so/_/spring yig la sogs pa rnams kyis sbyor du bcug pa dang /_gzhan gyi phyir sbyor bar shes na nyes byas so/_/dge slong ma la dad pa'i khyim mam/_nye du'i
[\[213a.5\]]khyim yin na ltung ba med do/_/bcu po 'di ni ston pa dang /_zas la spyod pa dang /_byed pa dang /_phyogs su 'gro ba dang /_dben pa'i gnas rnams su rig par bya ste/_bsdus pa'i don te/_dge slong ma'i tshogs te gsum pa'o//_//yangs pa can na ste/_drug
[\[213a.6\]]sde rnams khyim bdag drag shul can gyis mgron du bos pa las khyim du nye bar 'gro ba'i khyim du shing tog a mra'i khur bzos pas na/_khyim bdag de yang ma dad par gyur pa'i bsod snyoms kyi gzhi'i dbang du mdzad de/_'gal tshabs can dang /_phongs pa'i dang /_
[\[213a.7\]]ma dad pa dang /_nye bar ma zhi ba'i nyon mongs pa rnams yongs su spang ba'i phyir zas kyi tshogs dang por bcas so/_/de bzhin du dgu po la yang gzhi dang nyon mongs pa yang brjod par bya'o/_/yang yang za na zhes bya ba la sogs pa ni/_gang khyim gzhan du zos nas yang
[\[213b\]]
[\[213b.1\]]gzhan du za ba'o/_/na ba dus so zhes bya ba ni zas lan cig gis 'tsho bar mi nus pa'o/_/kha cig ni rnam pa gzhan du na shin tu bru ba tsha bar gyur pa yang de bzhin no zhes zer ro/_/las dus so zhes bya ba ni dge 'dun gyi'am/_mchod rten gyi yang rung ste/_tha na phyag dar re
[\[213b.2\]]lde tsam mam/_byug pa ba mal tsam yang rung ste/_phyags nas ba lang gi lci bas skyang nul byas pa yin no/_/lam dus so zhes bya ba ni dpag tshad gcig gam/_dpag tshad phyed du song zhing 'ongs pa yin no/_/gos sbyin pa'i tshe dus te zhes bya ba ni/_gang gi tshe'am
[\[213b.3\]]de'i ras yug phran nam/_ras yug chen rnyed pa'o/_/dus zhes bya ba ni/_rjes su mthun pa'i chos so/_/gos dang bcas pa'i zan la mgron du bos pa las/_gnyis pa la yang gos dang bcas pa'am/_gos med pa'am/_gos dang bcas shing gos kyi rin
[\[213b.4\]]dang bcas pa'am/_gos med pa dang /_gos kyi rin med kyang rung /_rnam pa bzhi po de bzhin du rnam pa bzhir sbyar ro/_/gos med par mgron du bos pa las gnyis par yang de bzhin te rnam pa bzhi po rnam pa bzhir sbyar ro/_/de la gos dang bcas shing gos kyi rin
[\[213b.5\]]dang bcas par mgron du bos pa las gnyis par yang de bzhin te/_rnam pa bzhi po rnam pa bzhir sbyar ro/_/gos med pa dang /_gos kyi rin med par mgron du bos pa las gnyis par yang de bzhin de/_rnam pa bzhi po rnam pa bzhir sbyar ro/_/de la gos dang
[\[213b.6\]]bcas par mgron du bos pa las gnyis par gos dang /_gos kyi rin du bcas pa bzhin du mgron du bos na khas blangs la bza' bar bya'o/_/de ma yin pa'i gnyis par khas blangs na nyes byas so/_/zos na ltung byed do/_/snga ma la ltung ba med do/_/gal te
[\[213b.7\]]gang zag ni der mgron du bos pa las yang dge 'dun dang lhan cig mgron du bos na snga ma sems kyi dge slong gzhan la sbyin par bya'o/_/gal te 'di skad ces zer na 'di yang yod mod kyi gzhan yang tshol cig ces bya ba dang /_'dir zo la gzhan du yang tshol cig ces
[\[214a\]]
[\[214a.1\]]bya ba dang /_lhung bzed du blangs pa tsam zhig zo la lhag ma gzhan du zo zhig ces bya ba dang /_de bzhin du yang btsun pa gzhan nas kyang zan rnyed par gyur gyis zhes zer ba dang /_btsun pa bdag ni khyod la mgron du mi gnyer ro zhes zer ba dang /_zas ni sbyin
[\[214a.2\]]mod kyi bdag ni mgron du mi 'bod do zhes zer ba dang /_btsun pa zas gya nom mod kyi bdag mgron du mi 'bod do zhes zer ba dang /_btsun pa tshur shog bdag mgron du mi 'bod do zhes zer ba dang /_khye'u sus dang bza' ba lnga ni ma gtogs te gzhan gyis so/_/gnyis kyis
[\[214a.3\]]mngon sum du mgron du 'bod par 'gyur ba dang /_bdag gi der gsol la de nas der gsol cig ces zer ba ste/_nyes pa med pa dang /_rung bar mthong ba la ltung ba med do/_/kha cig ni gal te sbyin bdag des mtshan ma de la mi dga' bar mi 'gyur na ltung ba med
[\[214a.4\]]do zhes kyang zer ro/_/mu ge'i tshe mgron du 'bod pa mang na yang tshangs pa mtshungs par spyod pa'i phyir khas blangs la de dag kyang der dong ste/_bza' bar bya'o/_/ci ste mi ster na bdag nyid kyi cung zad cig za zhing 'di dag phongs pa yin gyi zhes byos la rjes su gnang ba sbyin
[\[214a.5\]]du gzhug par bya'o/_/phyi ma ni bdag nyid tshim par bza' bar bya'o/_/spring yig dang lag rtsis dag gis khas len na nyes byas so/_/gang zag gcig pu'i gtsug lag khang ngam/_dgon pa yang rung ste/_sgeg pa'i sems sam/_gya nom pa 'dod pa'i phyir
[\[214a.6\]]yang yang zan nyes byas so/_/ma gus pa'am/_g.yo rnams kyi yongs su longs mi spyod na nyes byas so/_/mgron du bos pa la mgron du bos par 'du shes pa rnam pa drug ste/_ltung byed gnyis dang /_nyes byas gnyis dang /_ltung ba med pa gnyis so/_/dang po'o//_//
[\[214a.7\]]mnyan yod na ste/_drug sde rnams phyogs bzhi'i dge sbyong dang bram ze rnams kyi don du 'dug gnas byas pa na 'khod cing /_de'i bdag po'i khyim du zan za ba'i tshe bud med rnams kyis yan lag dang nying lag bstan pas ma dad par gyur te/_de dag gis gcer bu ba rnams
[\[214b\]]
[\[214b.1\]]bos pa de rnams kyis de dag kyang shin tu brdegs pas na gnyis pa bcas so/_/min bas zhes bya ba ni 'phags pa shA ri'i bu las brtsams te rjes su gnang ba'o/_/de la ltung ba ji ltar 'gyur zhe na/_/de nyid du gnas la de nyid du zos na nyes byas dang ltung byed do/_/
[\[214b.2\]]de nyid du gnas la gzhan du zos na nyes byas nyid do/_/gzhan du gnas la der zos pa ltung byed nyid do/_/gzhan du gnas la gzhan du zos na ltung ba med do/_/zas mang po la mang por 'du shes pa rnam pa drug tu ste/_ltung byed gnyis dang /_nyes byas gnyis dang /_
[\[214b.3\]]ltung ba med pa gnyis so/_/tshogs kyi phyir byas pa'am/_nyes dus sam/_sbyin bdag na re 'di nyid du 'dug shig ces bsgo ba la ltung ba med do/_/lha la sogs pas 'dug gnas byas pa'am/_dge slong gi 'dug gnas sam/_kun du rgyu ba'i 'dug gnas ma yin
[\[214b.4\]]na ltung ba med do/_/gnyis pa'o//_//mnyan yod na ste/_drug sde la dus kyis bstabs pa las bag ma lan pa'i phyir bca' ba rnams byas pas thams cad bslangs nas lhung bzed chen po rnams bkang ste khyer ba'i rgyu mtshan gyis g.yas zhar mo de bag mar 'gro ba'i chad
[\[214b.5\]]du gyur pas na gsum pa bcas so/_/khyim rnams su 'dong ba la zhes bya ba'i ni khyim rnams su dong ba bdag gis kun du spyad pa ni bsod snyoms pas sgo khar khar gsil gyi sgra byas la nang du 'gro bar bya'o/_/gang na khyim sgo mang ba der phye la sogs pas sgor mtshan ma
[\[214b.6\]]gdab par bya'o/_/spyod yul ma yin par lnga po dag tu 'gro bar mi bya'o/_/'di lta ste/_rol mo mkhan gyi khyim dang /_smad 'tshong ma'i khyim dang /_chang 'tshong ma'i khyim dang /_rgyal po'i pho brang dang /_gdol pa'i khyim mo/_/gang na bud med 'dod chags
[\[214b.7\]]drag pa de shi ba la sogs pa'i nyes pa yongs su spang bar bya ba'i phyir de 'gro bar mi bya'o/_/dad pa zhes bya ba ni sangs rgyas la sogs pa la mngon par dang pa'o/_/phye zhes bya ba ni phye rnams so/_/khur ba zhes bya ba ni bag chos rnams so/_/lhung bzed gang ba
[\[215a\]]
[\[215a.1\]]gnyis sam gsum zhes bya ba ni lhung bzed la rnam pa gsum ste/_chen po dang /_bar ma dang /_chung ngu'o/_/de las chen po ni 'bras thug po che'i yul la ma ga d+hA'i bre chung ngu do btsos pa'i chan sran tshod dang tshod ma dang bcas pa shong zhing mthe bo'i
[\[215a.2\]]lto gang gis mur mthug pa'o/_/chung ngu ni 'bras thug po che yul ma ga d+hA'i bre'u chung gang gi chan la sogs pa ste/_lhag ma ni snga ma bzhin no/_/de'i 'bring po ni bar ma'o/_/phyi rol kun dga' ra ba zhes bya ba ni gtsug lag khang du song ba nas dge slong rnams dang bgo bsha'
[\[215a.3\]]bya'o/_/ma bgos na nyes byas so/_mi 'khod na ltung ba med do/_mi 'khod na ltung ba med do/_/de'i phyir 'khod pa zhes brjod do/_/de las lhag par zhes bya ba ni lhung bzed gang ba gsum las lhag par len na ltung byed do/_/de la ltung ba ji ltar 'gyur zhe na/_dge slong gis chen po gsum rnams
[\[215a.4\]]sam chen po gnyis dag dang /_'bring po gcig gam chen po gnyis dag dang /_chung ngu gcig gam 'bring po gnyis dag dang /_chen po gcig kyang rung ste/_mdor bsdu na ji srid bre'u chung phyed dang lnga las lhag par len du 'gro na len pa'i tshe nyes byas so/_/zos
[\[215a.5\]]na ltung byed do/_/lha dang /_klu dang /_gnod sbyin dang /_yi dgas dang /_mu stegs can dang /_kun du rgyu ba'i khyim nas blangs sam/_gzhan len du go bar byas te gsum las lhag par blangs pa dang /_khas blangs pas khas ma blangs pa'i phyir khyim du'am/_
[\[215a.6\]]khas ma blangs pas khas blangs pa'i khyim du dus kyis bstabs pa las blangs na nyes byas so/_/spring yig la sogs pa rnams kyis bstabs par blangs sam/_gzhan len du bcug na nyes byas so/_/lhag par blangs pa la lhag par blangs par 'du shes pa rnam pa
[\[215a.7\]]drug tu sbyar ro/_/de nyid du 'dug nas lhag par zos kyang ltung ba med do/_/'di ltar phye dang khur ba ma gtogs par gzhan blangs pa dang /_sbyin bdag gis ci bde bar zhes smras pa la yang ltung ba med do/_/dad pas sbyin pa la ltung bar 'gyur ba gsum ste/_tshul khrims
[\[215b\]]
[\[215b.1\]]dang ldan pa'am/_lta ba phun sum tshogs pas byin pa la yang tshul khrims 'chal pa'am/_lta ba nyams pa la byin pa dang /_gang du lhag par blangs nas ma zos pa dang /_tha na kham gcig zos kyang ltung bar 'gyur ba'o/_/gsum pa'o//_//'dul ba bsdus
[\[215b.2\]]pa bam po bcu pa/_/mnyan yod na ste/_bcom ldan 'das kyis nga stan gcig par za bas na snying las chung ba la sogs pa'i yon tan du tshor ro/_/khyed cag kyang stan gcig par zo shig ces bka' stsal to/_/dge slong dag za ba'i tshe bla ma'i gnas lta bu mthong ste
[\[215b.3\]]stan las langs nas bdag cag gis spangs so zhes mi za'o/_de la ci tsam chog gi bar du spang bar mi bya'o/_/zas brtsams nas ldang bar mi bya'o zhes bka' stsal to/_/drug sde rnams spangs kyang rung ma spangs kyang rung za bas na bzhi pa bcas so/_/zos zin
[\[215b.4\]]zhes bya ba ni bza' bar bya ba'i sems yongs su btang ba yin no/_/'di ltar zas 'dod pa la ni tshig gis ma lus par yang spangs pa yod pa ma yin no/_/yang na zos zin zhes bya ba des za ba la spangs pa zhes bya'o/_/mi za ba las gal te chog go zhes zer ba yang spangs
[\[215b.5\]]pa ma yin par ston to/_/spangs pa zhes bya ba ni rnam pa lnga po rnams kyis spangs par 'gyur te/_zas su rnam par shes pa ste/_bca' ba dang /_bza' ba'i ngo bo nyid kyis zas rnams yod pa dang /_zas 'drim pa'i bud med dang /_skyes pa dang /_ma ning yang
[\[215b.6\]]yod par rnam par shes pa dang /_zas la za bar yang rnam par shes pa dang /_zas kyi rang bzhin lnga la yang spang bar rnam par shes pa dang /_stan gang la 'dug pa de las 'phags pa ste/_de lta bas na langs par gyur pa'o/_/go bzlog pa rnam pa lnga po rnams nyid
[\[215b.7\]]kyis ni ma spangs pa'o/_/yang rnam pa lnga ste/_zas rung ba spangs pa dang /_zas rung ba dang 'dres pa'i ldam ldum la sogs pa dang /_sog 'jog ma yin pa dang /_sog 'jog ma yin pa dang 'dres pa dang /_spyod lam las langs par gyur pa'o/_/go bzlog pa lnga
[\[216a\]]
[\[216a.1\]]po rnams nyid kyis ni spangs pa ma yin te/_gang la zas dang 'dres par rnam par mi shes pa des ni spangs pa ma yin no/_/lnga ste/_'bras chan dang /_zan dron dang /_'di gu dang /_sha dang /_snum khur gyis spangs par 'gyur te/_ldam ldum
[\[216a.2\]]la sogs pa rnams kyis ni ma yin te/_nya ni sha nyid du 'dus so/_/de lta bas na rtsa ba dang /_sdong bu dang /_lo ma dang /_me tog dang /_'bras bu'i rang bzhin gyi bca' ba lnga 'chos nas bza' ba lnga bza' bar bya ste/_slar bzlog pas de ni spangs pa yin no/_/lhag
[\[216a.3\]]ma dang bcas pa'i tshig lnga ste/_re zhig thong shig ces bya ba dang /_re zhig byin cig ces bya ba dang /_re zhig song shig ces bya ba dang /_re zhig zos zin to zhes bya ba dang /_re zhig chog go zhes bya ba'o/_/re zhig ces bya ba'i sgra de lta bu med dam tshig lnga po
[\[216a.4\]]lhag ma lus pa ni za mi 'dod pa'o/_/zas 'dod pas kyang skabs kha cig tu lhag ma ma lus pa'i tshig smras kyang spangs par mi 'gyur ba yod do/_/gang na yon bdag gi dngos po rnams zad par mthong ngam/_gzhan la sbyin pa'i sems kyis byin cig ces
[\[216a.5\]]bya'o/_/lhag bor ma byas par zhes bya ba ni nad pa'i lhag ma 'dor bar byed pa las/_des de bde ba la reg par gnas par 'gyur ba dang /_sbyin par bya ba'i chos yongs su longs spyad par bya ba'i phyir rjes su gnang ba yin no/_/lag pa dag bsnyal te byin
[\[216a.6\]]lan byas la/_dge slong gang zos nas spangs pa ma byas pa'am/_spangs pa byas kyang spyod lam las ma langs pa de'i tshe/_mdun du tsog tsog por 'dug la/_tshe dang ldan pa dgongs su gsol/_bdag dge slong ming 'di zhes bgyi ba 'tshal ma 'tshal lags
[\[216a.7\]]shing spangs te yongs su rdzogs shing mthar thug par bgyis pa las bca' ba dang /_bza' ba 'di rnyed cing 'tshal bar 'tshal na/_bdag la lhag por bgyis te stsal du gsol zhes brjod par bya'o/_/des kyang kham gnyis sam gsum zhig bza' zhing /_'di khyod
[\[216b\]]
[\[216b.1\]]kyir gyur gyis song shig ces brjod par bya'o/_/de la gang yang spangs par ma byas pa des bza' bar bya'o/_/lhag por yang bya'o/_/de las gzhan pas ni lhag par byin pa nyid kyis 'di khyod kyir gyur gyis song shig ces smras la bza' bar mi bya'o/_/gal te zos na 'gal
[\[216b.2\]]tshabs can du 'gyur ro/_/rnam pa lnga ni lhag por byas pa ma yin te/_mtshams kyi phyi rol du byed pa dang /_mi thob pa'i phyogs su 'dug pa'am/_rgyab nas byed pa dang /_glo nas byed pa dang /_spyod lam las nyams pa'o/_/de las bzlog pa lngas ni byas pa'o/_/yang
[\[216b.3\]]rnam pa lnga ste/_thu bar ma yin pa dang /_lhung bzed kyi gzhir ma yin pa dang /_sngar bstan pa'i dang po dag dang tha ma'o/_/slar bzlog pa lngas ni byas pa'o/_/gcig gis lhag bor byas na thams cad kyis kyang bza' bar bya'o/_/lhag por ma byas par zhes bya ba ni lhag
[\[216b.4\]]por ma byas pa can zhes bya ba ste/_lhag por ma byas shing mthar thug par ma byas zhes bya ba'i tha tshig go/_/bca' ba zhes bya ba ni bca' ba lnga'o/_/bza' ba zhes bya ba ni bza' ba lnga ste/_mgul du mid na'o/_/spangs pa la spangs par 'du shes sam/_yid
[\[216b.5\]]gnyis zan yang rung ste/_lhag por ma byas pa mgul du mid na ltung byed do/_/ma spangs pa la spangs par 'du shes sam yid gnyis za na yang rung ste nyes byas so/_/mi rung ba zhig zos zin pa la lhag por ma byas par zos na ltung byed do/_/nad pa la ni lhag por ma
[\[216b.6\]]byas pa za'am/_mi rung ba za'am/_zhag bdun pa za'am/_mi rung ba las spangs kyang rung ste/_ltung ba med do/_/bza' ba lnga ma gtogs pa gzhan la ni spangs pa ma yin pas ltung ba med do/_/ut+pal la sogs pa'i rtsa ba dang /_byang phyogs kyi shing tog
[\[216b.7\]]dang /_lha'i pad ma'i sdong bu la sogs pa ni dkon pa'i phyir zos kyang ltung ba med do/_/kha cig na re de ni mu ge byung ba'i tshe'o zhes kyang zer ro/_/de bzhin du spangs sam ma spangs kyang rung ste/_ma spangs par 'du shes pa yang ngo /_/nas thug ji lta bus na spangs par
[\[217a\]]
[\[217a.1\]]'gyur zhe na/_gang la kha gzar gyen du 'greng ba'o/_/skyo ma ji lta bus spangs par 'gyur zhe na/_gang la sor mo lnga'i ri mo steng na snang ba yin te/_mgul du mid pa la ni ltung ba med do/_/bzhi pa'o//_//mnyan yod na ste/_rgan zhugs
[\[217a.2\]]rab tu byung bas rgyun ma chad par ltung ba byung ba glengs bas na khros te slob dpon la lhag bor ma byas pa'i bza' ba zar bcug pas na lnga pa bcas so/_/dus kyis stobs zhes bya ba ni yang yang mgron du byed pa'o/_/skabs tshol zhing zhes bya ba ni bstan pa'o/_/'di nyid
[\[217a.3\]]rnam par dbye ba ni ci nas kyang dge slong 'di nyes pa 'byung bar bya'o snyam pa'i zhes bya ba ni/_ltung ba dang bcas par byas pa zhes bya ba'i tha tshig go/_/de ltar ni dbang du byas par 'gyur ro/_/de nyid ces bya ba ni gzhan du bsams te zar bcug pa la ltung ba med do/_/spangs
[\[217a.4\]]pa la yang spangs par 'du shes pa rnam pa drug tu sbyar ro/_/de bzhin du lhag por ma byas pa lhag por ma byas par 'du shes pa rnam pa drug tu sbyar te/_ltung byed gnyis dang /_nyes byas gnyis dang /_ltung ba med pa gnyis so/_/lnga pa'o//_//rgyal po'i khab na ste/_
[\[217a.5\]]lha sbyin las brtsams nas drug pa bcas so/_/'dus shing za na zhes bya ba ni mi mthun par za ba'o/_/mtshams kyi nang du gcig gis kyang mi mthun pa ma yin gyi/_bzhi la sogs pa rnams dang gang za ba'o/_/ji ltar na mnyam pa'i dbang du byas she na/_gang dang
[\[217a.6\]]gang lus kyis go bar byed pas za ba de nyid ltung byed do/_/lus kyis las kyi mtshan nyid las na de'i ltung ba'o/_/zas kyi tshig las bca' ba rnams las ltung ba med kyi/_de dag ni bza' ba rnams so/_/na ba dus so zhes bya ba ni nad pa rnams la khye'u sus byin gyis dge slong
[\[217a.7\]]thams cad la ma byin pas na/_nad pa khye'u sus ma blangs ma las rjes su gnang ba ste/_gang zag gcig gis 'tsho bar mi nus pa de yang nad pa'o/_/las dus so zhes bya ba ni tha na phyag dar re lde tsam mam/_dkyil 'khor ba mal tsam phyags nas ba lang gi lci bas skyang nul
[\[217b\]]
[\[217b.1\]]byas pa'o/_/lam dus so zhes bya ba ni dpag tshad gcig gam dpag tshad phyed du song zhing slar 'ongs pa yin no/_/grur zhugs pa dus so zhes bya ba ni lam bzhin no/_/'dus pa chen po zhes bya ba ni gtsug phud kyi dus ston chen po'am/_lo lnga pa'am/_lo drug pa'i
[\[217b.2\]]tshe mang po tshogs pa la kha cig gis ni lnga la byin/_kha cig gis ni bzhi la byin pa'o/_/dge sbyong gi zas dus so zhes bya ba ni kun du 'tsho ba la sogs pa las brtsams te/_'di las phyi rol gyi la rab tu byung ba de dag kyang dge sbyong zhes bya ba'i grangs su 'gro'o/_/mtshams
[\[217b.3\]]kyi nang la der 'du shes sam yid gnyis za na yang rung ste/_'dus shing zas zos na ltung byed do/_/mtshams kyi phyi rol la mtshams kyi nang du 'du shes sam yid gnyis za na yang rung ste/_zos na nyes byas so/_/mtshams kyi phyi rol lam mtshams kyi nang yang rung ste/_mtshams
[\[217b.4\]]kyi phyi rol du 'du shes na ltung ba med do/_/de bzhin du so sor za ba la so sor za bar 'du shes pa yang rnam pa drug tu brjod par bya'o/_/gnas khang la rnam pa gnyis te/_gzhi'i 'dug gnas dang /_khang khyim gyi 'dug gnas so/_/gzhi'i 'dug gnas na za ba dag gi
[\[217b.5\]]khang khyim gyi 'dug gnas nas 'dir gang yang 'ongs sam zhes dri bar bya'o/_/rnam pa gzhan du na nyes byas so/_/khang khyim gyi gnas na 'khod pas kyang ma dris par mi mthun par zos na ltung byed do/_/gsum mtshungs la gcig mi mtshungs pa dang /_gsum bsnyen
[\[217b.6\]]par rdzogs la/_gcig bsnyen par ma rdzogs pa dang /_kha zas phan tshun du brims pa dang /_tha na lan tshwa las tshum gang ngam/_ldam ldum las sran gcig brims pa dang /_gnas so sor nges pa dang gang dag 'di na 'khod pa de dag la sbyin no zhes zer ba dang /_nam
[\[217b.7\]]mkha' la za ba la ni ltung ba med do/_/drug pa'o//_//mnyan yod na ste/_bcu bdun sdes zan ma zos par phyir phyung nas khyim pa rnams las blangs te dus las yol bar zos pas na bdun pa bcas so/_/dus ma yin par zhes bya ba ni dus ma yin pa rnam pa
[\[218a\]]
[\[218a.1\]]gnyis te/_skya rengs ma shar ba dang /_nyi ma phyed yol ba'o/_/bca' ba dang bza' ba zhes bya ba ni dus su rung ba'i sman no/_/za na zhes bya ba ni bdag nyid mgul du mid pa'o/_/dus las yol ba la dus las yol bar 'du shes sam/_
[\[218a.2\]]yid gnyis za na rung zos na ltung byed do/_/dus las ma yol ba la dus las ma yol bar 'du shes sam/_yid gnyis za na yang rung ste nyes byas so/_/dus las ma yol lam dus las yol yang rung ste/_dus las ma yol bar 'du shes na ltung ba med do/_/
[\[218a.3\]]de bzhin du dus su rung ba'i sman la dus su rung ba'i sman du 'du shes pa rnam pa drug tu sbyar ro/_/nad pa la sman pa'i tshogs ba lang gi lci ba'i nang nas byung ba'i phye'i skyo ma dang /_'phar bas zos pa'i mi gtsang ba nas byung ba'i sha zos pa la ltung ba med do/_/gal te de dag rang
[\[218a.4\]]bzhin gyis kyang nad ma sos na dus su rung ba thams cad sbyin par bya'o/_/gang des kyang sos par mi 'gyur na'o/_/gling gsum po rnams dang /_lha'i yul du rnams su yang rung /_'dzam bu'i gling gi dus su bza' bar bya'o/_/'dzam bu'i gling gi dus ma lags par
[\[218a.5\]]bro mi 'tshal bar 'tshal na ltung bar mi 'gyur ba mchis sam/_yod de/_shar gyi lus 'phags po dang /_nub kyi ba lang spyod kyi gling gi dge slong rang gi dus su za'o/_/de la kun du spyad pa ni dge slong skye bo mang po tshogs pa dang /_dus yongs su shes par byas la/_
[\[218a.6\]]thog mar gaN+DI chung ngu brdungs te/_de nas nad pa rnams kyi zas phog la las su bskos pa rnams zan zos zin pa dang /_gaN+DI brdungs par bya'o/_/gal te mi thos na dung bsgril ma bud pa dang /_lhan cig pa'i rnga brdung bar bya'o/_/gaN+DI la rnam pa lnga ste/_dge
[\[218a.7\]]'dun thams cad kyi ni rgyud gsum dang tog gsum mo/_/las kyi gaN+DI ste/_rgyud gsum dang tog gnyis so/_/shi ba'i gaN+DI ste byi ba'o/_/spong ba las zhugs pa'i gaN+DI khar gsil lo/_/gnod pa byung ba'i gaN+DI ste ci nus su bya ba'o/_/'dus pa chen po'i tshe gral so sor
[\[218b\]]
[\[218b.1\]]bya'o/_/rgan rims ji lta ba bzhin du spyi spungs su bsham par bya'o/_/rgan rims ji lta ba bzhin du 'khod par byed pa bsko bar bya'o/_/rnyed pa mi snyoms pa spangs pa'i phyir de dag gis kyang byin len gyis byin gyis brlabs pa brim par bya'o/_/yang na spyan bya'o/_/de dag
[\[218b.2\]]gis kyang dang por bza' bar bya'o/_/gnyi snod gcig gi nang du bza' bar mi bya'o/_/lam du zhugs pa nas snod med pa la ltung ba med do/_/de la ni dge tshul dang yang byin gyis brlabs la lhan cig bza' bar bya'o/_/rung bar byed pa rnams la ni bcangs te sbyin par
[\[218b.3\]]bya'o/_nye du rnams lhan cig za bar 'dod nas dben pa'i phyogs su zos na ltung ba med do/_/gos gcig par byas te bza' bar mi bya'o/_/na ba dang /_rgas pa dang /_stobs chung bas rngul gzan srab mo'am pus 'khyud gyon te/_dben pa'i phyogs su bza' bar bya
[\[218b.4\]]ste/_ltung ba med do/_/gal te de ltar yang mi nus na gos gcig pa nyid kyis so/_/gser dang /_dngul dang /_bai DUr+ya dang /_shel gyi rang bzhin gyi snod du ma yin no/_/lha dang /_klu dang /_gnod sbyin gyi gnas su gal te snod gzhan thob pa med na ltung ba med do/_/sa ma
[\[218b.5\]]pra ba ta zhes ma brjod kyi bar du des tha na lan tshwa tsam yang mi blang ngo /_/'di byin cig 'di mi 'dod do zhes bsgo zhing bza' bar mi bya'o/_/me drod chung bas tshos pa dang /_me drod che bas rjen pa slong ba la ltung ba med do/_/sgra chung ba dang /_dang bar 'gyur ba dang /_
[\[218b.6\]]spyod lam shin tu bsdams pa dang ldan pas zas kyi don du 'khod par bya'o/_/zas la mi mthun pa'i 'du shes nye bar gzhag cing dran par brten par byas te sems rnam par ma g.yengs par bza' bar bya'o/_/lhung bzed zas blangs nas dor bar mi bya'o/_/yang
[\[218b.7\]]na ma la sogs pa la sbyin no/_/lhag pa kun dga' ra bar khyim pa'am/_bud med 'ongs pa'ang so sor 'grang ste'o/_/dud 'gro'i skye gnas su gtogs pa la'ang bsams bzhin du changs pa gcig sbyin par bya'o/_/lhung bzed kyi gzhi la rkang pas reg par mi bya'o/_/
[\[219a\]]
[\[219a.1\]]mchil lham dang bcas pas zas bza' bar mi bya'o/_/nad pas ni de'i steng du rkang pa dag bzhag ste'o/_/tug tug zer ba dang /_krum krum zer ba la sogs pa sgra 'byung ba dang bcas pa'i zas za bar mi bya mod kyi/_'on kyang chur spangs te
[\[219a.2\]]bza' bar bya'o/_/nas thug sgra 'byung bar mi btub bo/_/la phug chen po bkas la bza' bar bya'o/_/yon bshad pa byed pa'i tshe bza' bar mi bya'o/_/gang gis ma thos pa las ltung ba med do/_/dus yol na tshigs su bcad pa la gnyis mnyan par bya'o/_/dge
[\[219a.3\]]'dun gyi gnas brtan gyis kyang kun du lta bar bya'o/_/dud 'gro la changs pa gcig sbyin par yang gsher bar byas la ci ltar bde ba sbyin par bya'o/_/gang la yang brjod par mi bya'o/_/mgron du bos na yang tshul shing rnams la bgrang ngo /_/sbyin bdag gis dris pa
[\[219a.4\]]dang /_dge slong gis brjod par bya'o/_/gal te glo bur du lhags pa'i dge slong rnams gdugs tshod la bab par 'ongs na brjod par bya'o/_/gal te bgrang ba rnams yul gzhan du 'gro na yang brjod par bya'o/_/gal te gdugs tshod la bab tu byed la dong na
[\[219a.5\]]yang je zan zos la de nas dengs shig ces brjod par bya'o/_/gaN+DI brdungs la 'dus te ci ba bder 'jug par bya'o/_/dge 'dun gyi gnas brtan gyis gal te dge slong mang bar gyur la kha zas nyung na snyoms par rims shig ces brjod par bya'o/_/gal te bzlog
[\[219a.6\]]pa zhig na ci 'byor pas rims shig ces brjod par bya'o/_/de nas yon bshad pa byed pa na yud tsam zhig ngal so la/_'dod na chos bshad nas 'gro bar bya'o/_/thams cad du zos nas kyang smon lam log par mi 'grub par bya ba'i phyir tshigs su bcad pa re
[\[219a.7\]]re bklag par bya'o/_/bdun pa'o//_//mnyan yod na ste/_dge slong nag po bsod snyoms kyi 'bras chan skams shing 'jog la/_nam char 'bab pa'am yul ngan pa la sogs pa byung ba'i tshe chu dron mos spangs shing za bas na brgyad pa bcas ste/_/
[\[219b\]]
[\[219b.1\]]sog 'jog ces bya ba ni gang bdag gi lag tu byin len byas la/_mtshan mo zhig lon pa bdag phyir bza' bar gzhag pa'o/_/rnam pa gzhan du na sog 'jog la rnam pa gnyis te/_snga dro ba'i zas byin len byas pa phyi dro ba'i zas su dang /_phyi dro ba'i zas byin
[\[219b.2\]]len byas pa nyid thun tshod las 'das pa'o/_/gang byin len ma byas par reg pa ni de dag dus ci srid lag nyar blangs pa'i nyes par 'gyur gyi sog 'jog gi nyes pa ni ma yin no/_/dus las 'das na sog 'jog gi nyes par 'gyur ro/_/sog 'jog la sog
[\[219b.3\]]'jog tu 'du shes sam/_yid gnyis za na yang rung ste/_mgul du mid na ltung byed do/_/sog 'jog ma yin pa la sog 'jog yin par 'du shes sam/_yid gnyis za na yang rung ste nyes byas so/_/sog 'jog ma yin pa'am/_sog 'jog yin
[\[219b.4\]]par yang rung ste/_sog 'jog ma yin par 'du shes na ltung ba med do/_/byang gi sgra mi snyan du sog 'jog byas pa dang /_lag nyar blangs pa dang byin len ma byas pa la ltung ba med do/_/gal te 'di nas blangs te der song na ltung ba'o/_/dge slong la sog
[\[219b.5\]]'jog rnam pa gsum po rnams kyis te/_dge 'dun gyis dang /_dge slong gis dang /_bslab pa 'byin pas kyang ngo /_/dge slong ma la bzhi po rnams kyis te/_dge slong mas lhag par byas pa'o/_/gnyis po de dag gis sog 'jog tu mi 'gyur
[\[219b.6\]]te/_ngo tsha med pas ri mor mi byed pa dang /_ngo tsha yod kyang dran pa nyams pa'o/_/dge tshul la sogs pa rnams la ltos pa dang dang bcas pas byin la ltos pa dang bcas bzhin du zos na nyes byas dang ltung byed do/_/ltos pa dang bcas bzhin du byin la ltos pa med
[\[219b.7\]]par zos na nyes byas nyid do/_/ltos pa med par byin la ltos pa dang bcas pas zos na ltung byed nyid do/_/gnyi ga la ltos pa med na gnyi ga la ltung ba med do/_/sog 'jog gis 'bags pa'i lhung bzed dang /_lhung bzed chung ngu dang /_kha gzar dang /_
[\[220a\]]
[\[220a.1\]]kham phor dang /_lhung bzed kyi snod dang /_chos gos kyi gdang shing dang /_khar gsil dang /_tha na sde mig kyog po spyod pa dang /_kha sog 'jog dang bcas pa dang /_lag pa dag sog 'jog dang bcas pas zos na thams cad du yang
[\[220a.2\]]ltung byed do/_/kha sog 'jog dang bcas bzhin du chung ngu 'thungs na nyes byas so/_/kha bsal te bor ba la ltung ba med do/_/de las gzhan pa med na nad pa la ni sog 'jog byas pa'i mar la sogs pa yang sbyin par bya'o/_/chu dang 'o ma la sogs pa'i rgyun lhung
[\[220a.3\]]bzed kyi nang du ltung ba rnams kyis sog 'jog tu mi 'gyur te/_zhu ba thams cad ni 'og tu 'gro ba'o zhes gsungs pa'i phyir ro/_/dge tshul la sogs pas lam brgyags bskur bar bya'o/_/dbab par bya ba yang ngo /_/des byin gyis brlab pa byas la ngal
[\[220a.4\]]sor gzhug go/_/chom rkun la sogs pas 'jigs te de dag gis bor na rang nyid kyis khyer na sog 'jog gi nyes par mi 'gyur ro/_/chu rgal ba'i phyir byin gyis brlabs la brgal bar bya'o/_/ji ltar gnyis kar mi nus na byin gyis brlabs kyang nyes pa med do/_/dge
[\[220a.5\]]'dun gyi gsang shing rta las skyed pa'i grogs bya'o/_/shing rta la kha lo ba'i stan ma gtogs par nad pa zhon par bya'o/_/de bzhin du grul ni ru skya 'dzin pa'i stan ma gtogs pa'i 'dug pa'o/_/de bzhin du khur bteg cing dbab pa yang ngo /_/byin gyis brlabs pa
[\[220a.6\]]gnyis res kyis khyer bar bya'o/_/'on kyang 'bru rnams phyi rol du bor ba la gzhan med na rang gis nang du gzhug par bya'o/_/gzhan med na bdag nyid kyis lam brgyags bskur bar bya'o/_/de nas yongs su brjes la bza' bar bya'o/_/de yang med na gnyis su
[\[220a.7\]]bgos la gcig la bsnyen par ma rdzogs pa la byin te/_de nas brjes pa bza' bar bya'o/_/de yang med na nyi ma gcig zan gcad par bya'o/_/nyi ma gnyis pa la stag par gang bza' bar bya'o/_/gsum pa la ni gnyis so/_/bzhi pa la ni srid chog gi bar du'o/_/
[\[220b\]]
[\[220b.1\]]lam brgyags med dam sbyin pa yang med pa dang /_rung ba byed pa med na byin len ma byas kyang shing ljon pa la 'dzegs te 'bras bu blags la bza' bar bya'o/_/dge 'dun gyi mar la sogs pa zangs nas lud cing 'bo la gzhan med na thabs cis kyang rung ba bza'
[\[220b.2\]]bar bya'o/_/de bzhin du gang zag gis sman la sogs pas gzhan med na sog 'jog gi nyes pa yod pa ma yin no/_/gang phongs pa'i tshe rjes su gnang ba rnams te/_de ni mi phongs pa'i gnas skabs su mi bya'o/_/mar gyi bum pa la sogs pa la mi shes te/_
[\[220b.3\]]tshon gyi yin no snyam du shes nas res kyang sog 'jog ma yin no/_/gal te them skas la rim pa nyung bar 'dzegs pa na slar babs la sa la legs par gzhag par bya'o/_/gal te rim pa mang du 'dzegs na steng du gzhag go/_/lag pa dag dang kha bkrus la
[\[220b.4\]]btung ba btung bar bya'o/_/kha ni rtag tu zang zing dang bcas pa yin pas de la zang zing med par sus kyang ji ltar mi nus mod kyi 'on kyang ba lang gi lci bas sbyangs te/_chu mkhur ba gnyis sam/_gsum tsam gyis bshal te bor la btung bar bya'o/_/lhung bzed
[\[220b.5\]]la'ang bsams nas lan gnyis lan gsum du bkru bar bya'o/_/gal te de lta na yang snum na gang de'i kha'i yang dag pa'i tha snyad du bya ba nyid yin gyi bza' bar bya'o/_/lhung bzod kyi bu gar 'bras chan la sogs pa sog 'jog mthong shing bus brud de bor ba la chu gsum
[\[220b.6\]]gyis bshal ba bza' bar bya'o/_/lhung bzed 'phran 'phro nas khu ba tshab blugs pas sngon gos pa'i snum langs shing kun du snang na med par byas la bza' bar bya'o/_/rung bar byas kyang gal te nyi ma gnyis pa la snum langs na nyes pa med do/_/dge
[\[220b.7\]]slong dang dge slong ma rnams kyis sog 'jog byas pa phan tshun byin len byas la bza' bar bya'o/_/dge slong ma la sogs pa'i zas la sogs pa dge slong gis sbas pa las/_de dag gis de la bdar te byin na sog 'jog ma yin te/_ltung ba med do/_/brgyad pa'o//_//
[\[221a\]]
[\[221a.1\]]mnyan yod na ste/_dge slong nag po chen po thams cad kyang dur khrod pa yin te/_zas lnga po dag rang gis blangs shing za ba dang /_de la mi sha za'o zhes mi snyan pa'i sgra grags te/_bcom ldan 'das kyis bka' stsal ba/_byin len byed du
[\[221a.2\]]bcug nas bza' bar bya'o/_/za na de nyid dpang por 'gyur ro zhes bya'o/_/drug sde rnams byin len byas kyang rung byin len ma byas kyang rung za bas na dgu pa bcas so/_/ma byin zhes bya ba ni byin len ma byas pa yin te/_chos mthun pa rnams dang /_bslab pa byin pa dang /_dge slong ma dang
[\[221a.3\]]dge slob ma dang dge tshul dang dge tshul ma rnams sam/_de las gzhan gang yang rung ba tha na spre'u dang /_dom nas glang po che cang shes kyis kyang rung ste/_gang la nyer len shes pa yod na byin len byed pa'ang de dag la yod do/_/khas blangs pa'i bslab pa byin pas de rnams nyid la byin
[\[221a.4\]]len byas par 'gyur gyi/_gzhan rnams la ni ma yin no/_/de bzhin du khas ma blangs pa'i bslab pa byin pas so/_/khas blangs pas byin len byas pa de rnams nyid za ba rung gi gzhan la ni ma yin no/_/de bzhin du khas ma blangs pas byin len byas pa yang
[\[221a.5\]]ngo /_/rnam pa bzhis na byin len byas par 'gyur te/_sems kyis bsam par gyur pa dang /_byin par byed pa yang so sor nye bar gnas par gyur pa dang /_rang gi lag gis blangs pa dang /_gnas nye bar bstan pa'o/_/lus kyi 'brel pa la'am/_lus
[\[221a.6\]]kyi 'brel pas 'brel pa la'am/_ma 'brel pa la yang ngo /_/byin len byas pa lnga ste/_lus kyis lus la dang /_lus dang 'brel pas lus la dang /_lus kyis lus dang 'brel pa la dang /_lus dang 'brel pas lus dang 'brel pa la dang /_'dir
[\[221a.7\]]nye bar zhog ces bya ba ste/_spong ba'i yul na dkyil 'khor byas na lhung bzed bzhag la 'dir bor cig ces bya ba'i rnam pas so/_/gzhan yang lag pa bkan par byin len rnam pa lnga ste/_man shel dang /_khri dang khri'u dang /_thu ba dang /_lhung bzed kyi
[\[221b\]]
[\[221b.1\]]gzhi'o/_/rgyu lnga po rnams kyi ni byin len ma byas pa yin te/_mtshams kyi phyi rol du 'dug pa dang /_mi thob pa'i phyogs na 'dug pa dang /_glo nas byed pa dang /_rgyab nas byed pa dang /_lag pa khas bub pa la sogs pa rnams kyis kyang byin len byed pa'o/_/lnga po de slar bzlog
[\[221b.2\]]pa ni byin len byas pa'o/_/kha cig na re cho ga ma yin pas byin len byas na nyes byas so zhes zer ro/_/byang gi sgra mi snyan du byin len ma byas par bza' bar bya'o/_/spyi bungs su zas bskyas pa las me shor te bor nas dod yang sbyin bdag gi sems kyis btang ba yin
[\[221b.3\]]gyi gdugs tshod yol du byed na byang gi sgra mi snyan gyi dus nyid du bza'o/_/byin len byas par gang byin len ma byas pa ltung na byin len byed pa yod na slar byin len bya'o/_/med na de nyid dbyung bar bya'o/_/'bras chan gyi nang du khu ba'am/_khu ba ma yin
[\[221b.4\]]pa yang rung ltung na mang du bzhams te dbyung ngo /_/byin len byas pa khyim pas reg na slar yang byin len bya'o/_/byin len byas pa'i steng du gang byin len ma byas pa gzhag na des mang du bsal la longs spyad par bya'o/_/rdul rnam pa lnga ste/_sog 'jog dang /_
[\[221b.5\]]sog 'jog ma yin pa dang /_rung ba dang /_mi rung ba dang /_rdul nyid rdul yin te mi snang na de thams cad rung ba yin gyi byin len ma byas kyang thams cad spyad par bya'o/_/rnam pa gzhan du na yang lnga ste/_zas dang /_btung ba dang /_gos dang /_me tog dang /_'bras bu'i
[\[221b.6\]]rdul lo/_/byin len bya ba'i sems nye bar bzhag nas lhung bzed dang /_lhung bzed kyi gzhi gzhan du bor cig ces bya ba las/_gzhan du ltung na byin len byas pa nyid do/_/rang gis nye bar blangs nas ni byin len mi bya'o/_/nad pa la ni byin len ma byas kyang mar dang /_'bru mar
[\[221b.7\]]byin pa po med na sbyin par bya'o/_/nad pa sbyor mi bzod na bsnyen par ma rdzogs pas bsnyod par bya'o/_/kha nas mid pa zhes bya ba ni mgul du mid pa'o/_/de lta bas na de nyid kyi phyir gsungs pa dang /_lag pa dag bsnyal la byin len ma byas kyang snar blugs pa'i las
[\[222a\]]
[\[222a.1\]]bya'o zhes bya ba'o/_/chu dang so shing ma gtogs te zhes bya ba ni de la chu la gtan la dbab par bya ste/_gang rnyog pa can der gdong mi snang ba de la byin len bya'o/_/ka ta ka'i 'bras bu'am/_zan gyi chang bu snum gyis bskus pa bcug la so sor brtag
[\[222a.2\]]par bya'o/_/de bzhin du chu gang lan tshwa can nam/_ba tshwa can nam/_rkyen gang gis nus pas kyang rung ste/_de gang gis bya bar rung bar 'gyur ba yang ngo /_/gang rdzing bu na 'bras chan gyi tshigs ma la sogs pa'i kha zas yod pa des chu tshags dang /_bum pa la sogs pa
[\[222a.3\]]reg kyang mi rung ba ma yin no/_/gang la zho'i tshigs ma'am/_steng zhag tu chags pa'i chu de la phan tshun dkrugs la blang bar bya ste/_kha zas des ni kha zas kyi bya ba byed mi nus so/_/lam gyi bgrod par zhugs pa las khron pa nas zo chun rnams kyis bcus pa'i chu so sor
[\[222a.4\]]brtags pa ni byin len ma byas kyang rung ste/_dus dang dus ma yin par btung bar bya'o/_/de ni gtsang ba'i sgo yin no zhes byas la/_bya ma bum gyi nang du yang blugs par bya'o/_/de bzhin du bsti gnas dang /_chu mig 'bags pa nas kyang zho'i tshigs ma dang ldan pa dang /_lam gyi
[\[222a.5\]]bsti gnas dang /_brag la sogs pa nas kyang de bzhin no/_/de dag thams cad kyang phongs pa'i tshe rjes su gnang ngo /_/bum pa lnga ste/_de la bshang ba dang /_gcig ba dang /_chang gi bum pa ni nye bar gzhag par mi bya'o/_/nye bar gzhag na yang thag ring por dor bar bya'o/_/
[\[222a.6\]]'bru mar dang mar gyi bum pa ni mer bsregs na ba lang gi lci bas rung bar byas nas chu bcus te dus dang dus ma yin par yang btung ngo /_/yang na chu'i rdzing bu'i nang du gzhug go/_/lhung bzed dam de las gzhan du'ang rung ste/_zas la bya rog gis kyang reg pa dang /_mchu'i
[\[222a.7\]]than kor nyi tshe bsal te longs spyad par bya'o/_/mi gtsang ba'i sbrang bus reg pa la nyes pa med pa bzhin no/_/bya ma bum nas chu btung bar mi bya mod kyi 'on kyang lag pa dag dang kha bkrus pas so/_/bya ma bum gyi dgab pa'i shing ngam/_rdo las byas pa'i rang bzhin bcad
[\[222b\]]
[\[222b.1\]]bar bya'o/_/gal te nyung na lo mar chu btung bar bya'o/_/byin len byed pa med na lo ma lhags par ro/_/de yang med na yal ga la chags pa nyid kyi lo ma las so/_/de yang med na phyogs gcig tu song la bya ma bum gyis so/_/so shing gtan la dbab par bya ste/_so shing
[\[222b.2\]]la phan yon lnga yod de/_mkhris pa 'dren par byed pa dang /_bad kan 'dren par byed pa dang /_kha sbyong bar byed pa dang /_zas yi ga 'byed par byed pa dang /_mig la phan pa'o/_/so shing la rnam pa gsum ste/_chen po ni sor bcu gnyis so/_/chung ngu ni sor brgyad
[\[222b.3\]]do/_/'bring ni 'dir bar ma'o/_/lag pa dag bkrus la so shing bkrus te bza' bar so brud nas kyang bkrus te dor bar bya'o/_/chu med na bye ma la sogs pas drud do/_/ci ltar dge slong sngon sbrul gdug pa can du gyur pa'i gtam rgyud blta bar bya'o/_/dge slong de
[\[222b.4\]]yang mang po rgyu ba'i phyogs su ma yin/_rtsig pa dang /_shing ljon pa'i drung kun du ste/_yongs su longs spyod pa'i sar ma yin/_gzhon nu dag gis gnas brtan gyi drung du so shing dor bar mi bya'o/_/dben par bya ba rnam pa gsum ste/_bshang ba dang /_gci ba dang /_
[\[222b.5\]]so shing ngo /_/gnas brtan rnams kyis ni chol zangs bcang ngo /_/de med na wa kha'i khru gang khor yug tu 'dug la bags kyis dal bus so brud cing de bzhin du lce yang bzhar bar bya'o/_/rnon pos ni ma yin no/_/lce bzhar ba ra gan dang /_zangs dang /_khar ba dang /_lcags
[\[222b.6\]]kyi rang bzhin las bya'i gser la sogs pa'i rang bzhin ni ma yin no/_/de yang med na so shing bkas la phan tshun zur nang du drud de lce bzhar bar bya'o/_/se gol brdabs la so shing dor bar bya'o/_/de bzhin du mchil ma yang ngo /_/so shing med na ri lu'am/_ba lang gi lci
[\[222b.7\]]bas kha rung bar byas la longs spyad par bya'o/_/'di la yang 'gyod par mi bya'o/_/de la ltung ba ci ltar 'gyur zhe na/_byin len ma byas pa la byin len ma byas par 'du shes sam/_yid gnyis za na yang rung ste zos na ltung byed do/_/byin len byas pa la byin len ma byas
[\[223a\]]
[\[223a.1\]]par 'du shes sam/_yid gnyis za na yang rung ste nyes byas so/_/byin len ma byas sam/_byin len byas kyang rung ste/_byin len ma byas pa la byas par 'du shes na ltung ba med do/_/mar la sogs pa'i bum pa byin len byas la dge slong gis kyang brim
[\[223a.2\]]par bya'o/_/de bzhin du shing tog kyang ngo /_/gal te khyim pa 'drim na yang dge slong rnams kyis sngar bzung ngo /_/phyis ni khyim pas so/_/btang ba'i tshe ni slar bzlog pa'o/_/dge slong rnams kyis gang byin pa de ni de dag la de nyid byin len byas pa yin no/_/gang gzhan
[\[223a.3\]]khyim pas byin pa de la ni byin len bya'o/_/shing thog la yang rnam pa gsum ste/_gces pa dang /_bar ma dang tha ma ste/_rnyed pa mi snyoms pa yod pa'i phyir ro/_/gang 'drim pa de dag gi drung du 'dug bsam nod par bya'o/_/stan las ma 'phags pas ci srid du len par
[\[223a.4\]]nus pa de ni byin len byas pa nyid yin no/_/de las gzhan du na ni byin len bya'o/_/dgu pa'o//_//ser skya'i gzhi na ste/_drug sde rnams ming chen gyi khyim du za ba las de na ci yang med do zhes te/_khyim gzhan rnams nas 'o ma la sogs pa khyer te 'ongs nas zos pa'i
[\[223a.5\]]phyir bcu pa bcas so/_/sha skam zhes bya ba ni sha'i khyad par ro/_/bdag nyid kyi phyir zhes bya ba ni gzhan gyi phyir blangs pa la nyes pa med do/_/gzhan gyi khyim rnams nas zhes bya ba ni nye du'i khyim rnams nas ltung ba med par bstan to/_/bslangs te zhes bya ba ni ma bstabs
[\[223a.6\]]par yang bdag gam gzhan rnams kyis so/_/de la ltung ba ci ltar 'gyur zhe na/_min bas bslangs la mi na bas zos na nyes byas dang ltung byed do/_/min bas bslangs la na bas yongs su longs spyod na nyes byas nyid do/_/na bas bslangs la min bas zos na ltung byed do/_/
[\[223a.7\]]bzhi pa ni ltung ba med pa'o/_/bsod snyoms khyer te 'ongs pa las sring mo chog go zhes smras na 'o na ci bzhed ces zer ba dang /_bstabs pa yin par brjod par bya'o/_/de na gang 'dod pa de bslang bar bya'o/_/sbyin bdag gis ci ltar bde bar byas pa yin pas ltung ba med
[\[223b\]]
[\[223b.1\]]do/_/de bzhin du zho byin pa las snyigs ma'am/_dar ba slong ba yang ngo /_/de bzhin du lha dang klu dang /_gnod sbyin la sogs pa'i khyim du yang ngo /_/bcu pa'o//_//bcu po ni khyim dang /_lam dang /_blangs pa dang /_yongs su longs spyod pa dang /_btsal ba las
[\[223b.2\]]rig par bya'o/_/gcig dang /_gcig dang drug po rnams dang /_gcig dang go rims bzhin du'o/_/yongs su longs spyod pa ni rnam pa drug ste/_spangs nas yongs su longs spyod pa dang bstabs pa las yongs su longs spyod pa dang /_so sor yongs su longs spyod pa
[\[223b.3\]]dang /_dus ma yin par yongs su longs spyod pa dang /_sog 'jog yongs su longs spyod pa dang /_byin len ma byas par yongs su longs spyod pa'o/_/tshogs bzhi pa'o//_//kau shAm+bIr 'dun pa las brtsams te chu yongs su 'dzin pa'i gzhi'i dbang du mdzad de/_snying rje
[\[223b.4\]]med pa'i nyon mongs pa na chu'i tshogs dang por bcas so/_/yongs su longs spyod na zhes bya ba ni yongs su longs spyod pa rnam pa gnyis te gang nang gi lus dang /_phyi'i lhung bzed bkru ba la sogs pa'o/_/'di skad du 'debs pa'i bslab pa'i gzhi las khyad par du bstan
[\[223b.5\]]par 'gyur ro/_/der ni kha len byed pa'i dbang du byas pa yin gyi 'dir ni yongs su longs spyod pa'i phyir ro zhes bya ba'o/_/de la ltung ba ji ltar 'gyur zhe na/_chu yang yongs su longs spyad par mngon sum du gyur/_dge slong yang 'dod chags dang /_zhe sdang dang /_gti mug
[\[223b.6\]]dang /_dran pa nyams pa'am/_gang cis kyang rung ste/_ltung ba 'byung bar 'gyur bas kun nas dkris par 'gyur ba dang da ltar byung ba la ngal ba'am/_tsha ba la sogs pa'i rkyen gyis kyang rung ste/_chu la sred par 'gyur ba dang /_chu de yang mang po zhig gis rnyogs
[\[223b.7\]]par 'gyur ba'am/_cung zhig rnyogs pa'ang rung srog chags dang bcas sam/_srog chags med kyang rung brtags sam ma brtags kyang rung ste/_dge slong yang 'di srog chags dang bcas pa'o snyam du rtogs la de spyod pa la yang ngo tsha btang bas gang gis 'byung
[\[224a\]]
[\[224a.1\]]bas 'gyur ba yang mi tshol zhing gnyen po yang mi 'dzin la/_bum pa la sogs par 'khur ba gang 'thungs kyang ltung byed do/_/kha cig na re ci srid ci ltar blangs te thams cad 'thungs pa las ltung byed gcig nyid du 'gyur ro zhes kyang zer ro/_/sems
[\[224a.2\]]bskyed pa ni nyes byas te bsdam par bya'o/_/sbyor ba yongs su ma rdzogs pa'i bar du nyes byas te bshags par bya ba yin no/_/de bzhin du ltung byed thams cad la yang brjod par bya'o/_/dran pa nyams par mthar phyin na yang nyes byas so/_/srog chags dang bcas pa la srog
[\[224a.3\]]chags dang bcas par 'du shes rnam pa drug ste/_ltung byed gnyis dang /_nyes byas gnyis dang /_ltung ba med pa gnyis so/_/kha cig na re srog chags med pa la yang srog chags dang bcas par 'du shes na ltung byed do zhes kyang zer ro/_/'di skad du yang dud 'gro'i skye
[\[224a.4\]]gnas su gyur pa gsod pa'i bslab pa'i gzhi de las khyad par du bstan par 'gyur ro/_/de bzhin du 'og nas 'byung ba rnams kyis bslab pa'i gzhi rnams brjod pa'i tshogs drug po rnams yongs su rdzogs pa'i bar du 'di ltar dngos po de med kyang der 'du shes sam
[\[224a.5\]]gzhan la yang rung ste/_ltung bar blta bar bya'o/_/de las lta ba dang rab tu ldan pa ni ma gtogs so/_/srog chags dang bcas na zhag bdun pa'am/_'bras bu rnams sam/_bza' ba rnams sam/_thun tshod du rung ba'am/_de las gzhan yang rung ste/_
[\[224a.6\]]cung zad cig zos sam 'thungs na ltung byed do/_/de la kun du spyod pa ni mig lnga ma gtogs te/_gzhan gyis ni chu brtag par bya'o/_/lnga po dag gang zhe na/_ling tog la sogs pas khebs pa dang /_mig nad dang ldan pa dang /_'khrul pa dang /_smyos pa la
[\[224a.7\]]sogs pa dang /_rgas pa lo brgyad cu ba dang /_lha'i mig ste/_tha snyad du bya ba ma yin pa'i phyir ro/_/ji srid ba lang drug dang ldan pa'i shing rta smyig ma'i shar bas bkang ba g.yangs kyis 'khor ba'i bar du de srid brtag par bya ba'am/_ji srid sems dag par
[\[224b\]]
[\[224b.1\]]gyur pa de srid du brtags nas yongs su longs spyad bar bya'o/_/ji srid nyi ma ma shar ba'i gong du ma rnyed pa dang ma btsags kyang brtags na ni btung du rung gi ma brtags na btsags kyang mi rung ngo /_/chu tshags la rnam pa lnga ste/_chu tshags gru gsum dang /_ril pa
[\[224b.2\]]zhabs tshags can dang /_ril tshags dang /_bum tshags gce'u can dang /_chos gos kyi grwa ste/_bsal tshags zhes bya ba ni ming gi rnam grangs so/_/chu tshags med kyi bar du grong gzhan dang /_gtsug lag khang gzhan du 'gro bar mi bya ste/_rgyang grags gsum
[\[224b.3\]]gyi bar du ni ltung ba med do/_/gal te der song na yang des brel bar mi 'gyur ram/_gtsug lag khang na chu rung ba dang ldan nam/_'bab chu rung ba zhig yin nam/_khron pa'i chu gzhan dang ma 'dres pa zhig yin na'o/_/chu tshags gcig gis kyang ci srid dge 'dun gyi bar
[\[224b.4\]]du yang 'gro bar bya'o/_/gal te 'gro ba phongs par mi 'gyur na'o/_/chu tshags med par 'gro la gnyis pa la chu tshags yod la/_khyod la chu tshags yod dam/_nga la'ang chu tshags su sbyin nam/_gal te slar log gam gzhan du 'gro na de nas thams cad kyi thams
[\[224b.5\]]cad du zhes mi 'dri na 'gal tshabs can du 'gyur ro/_/'bab chu drag po zhig yin la gal te bar du chu gzhan dang ma 'dres na rgyang grags lnga'i bar du chu tshags med par 'gro bar bya'o/_/chu mi drag pa zhig yin na ni rgyang grags gsum gyi bar du'o/_/chu drag po las brtags te chu rgyun
[\[224b.6\]]bzhin 'gro la gal te chu gzhan dang 'dre ba med na rgyang grags rjes su btung bar bya'o/_/rgyun las bzlog phyogs su 'go na 'jug ngogs su 'dom gang 'khor yug go/_/chu mi drag la chu gzhan dang 'dre ba med na 'jug ngogs gar phyin phyin du brtag par bya'o/_/chu rung ba rnam pa
[\[224b.7\]]lnga ste/_dge 'dun gyis rung ba dang /_gang zag gis rung ba dang /_chu tshags kyis rung ba dang /_bkod mas rung ba dang /_khron pas rung ba'o/_/gal te de dag la yid ches sam/_ma brtags kyang rung btung bar bya'o/_/de la brtags nas ji srid nyi ma shar ba
[\[225a\]]
[\[225a.1\]]tshun chad kyi bar de srid du yongs su longs spyad par bya'o/_/chu blang ba'i rim pa ni lag pas 'dzin na ni ngal bar 'gyur ba'i phyir shing bu gsum pa rjes su gnang ngo /_/gal te chu tshags kyi nang du chu mi chags na gcal phyi ma'am/_ba lang gi lci ba'i
[\[225a.2\]]phyi ma dag blug par bya'o/_/chu btsags pa'i rten rnam pa gnyis te/_zangs kyi rang bzhin nam/_sa'i rang bzhin las byas pa las bu ga phug ste/_lcags kyi lu gu rgyud dam/_srad bus shing la gdags par bya'o/_/bum pa gang ba la brtag par bya'i ma gang ba la ni ma
[\[225a.3\]]yin no/_/rdul med par bya'o/_/srog chags la thur ma phra mos nye bar bstan par bya'i sor mos ni ma yin no/_/khron par chu tshags drag tu bor na srog chags dag snang bar gyur pas mi drag par bya mod kyi 'on kyang bsal tshags kyi bum pa bya ste/_gang bzhin du
[\[225a.4\]]gzhug la slar stong par dbyung bar bya'o/_/chu tshags sbyar bar bya/_bskam par bya'o/_bskam par bya'o/_/dger 'dun gyis ni bum tshags gce'u can gyis blang bar bya'o/_/chu gzhag pa'i phyir lho nub mtshams kyi phyogs su chu'i khang pa bya'o/_/de yang bum pa rnams shing gi khri'u dag
[\[225a.5\]]gam/_yang na so phag gi stegs bu la gzhag go/_/bum pa dus dus su bal ba dza'i khrud shing ngam/_pu shel tsi'i khru da shing gis sbyang bar bya'o/_/gal te nyon mongs na khas bu ba la grib ma la bskam mo/_/lag pa ma bkrus par bum pa la reg par mi bya'o/_/gal
[\[225a.6\]]te yang dang yang du dgos na shing leb bam/_lo mas kha dgab pa dbye bar bya'o/_/chos gos rung bas chu brim par bya ste/_gnas par byed pa rnams kyis chu blang ngo /_/de lta bu'i phyir rdza mkhan gyi snod spyad rnams rjes su gnang ste/_snod spyad sbed pa yang bsko bar bya'o/_/des
[\[225a.7\]]khyim pa rnams rnyed na rnying pa las byin la slar blang bar bya'o/_/dge slong rnams la ni sar pa las sbyin par bya ste/_phyir blang bar ni mi bya'o/_/de'i phyir gnas khang yang sbyin par bya'o/_/zangs kyi snod spyad nyung na de'i phyogs gcig tu gzhag par bya'o/_/gal te mang na
[\[225b\]]
[\[225b.1\]]gnas khang tha dad par sbyin par bya'o/_/dang po'o//_//mnyan yod na ste/_'char kas tshong pa mi tshangs par spyod par bya bar bsams pa las phongs par bya ba'i phyir/_de'i bud med la chos 'chad cing 'dug pas na khyim du nye bar 'gro ba'i gzhi'i dbang du mdzad de/_'khrig pa'i
[\[225b.2\]]nyon mongs pas na gnyis pa bcas so/_/shes bzhin du zhes bya ba ni 'khrig pa byed 'dod par shes pa'o/_/nyal po byed pa zhes bya ba ni bud med ni skyes pas yongs su longs spyad par bya ba yin la skyes pa ni bud med kyis so/_/gang la 'khrig pas yongs su longs spyod pa
[\[225b.3\]]de la nyal po byed pa zhes bya'o/_/phyis gnon zhes bya ba ni glo bur du stobs kyis so/_/de la ltung ba ci ltar 'gyur zhe na/_bud med dang skyes pa 'khrig pa spyod pa'i phyir mngon sum du gyur pa dang /_dge slong yang khyim du nye bar song ste/_de la yang khyim du nyon mongs pa gzhan
[\[225b.4\]]gyis dran pa nyams par 'gyur te/_'khrig pa la lta ba'i 'dod chags kyis kun nas dkris par gyur pa dang /_de gnyis kyang 'khrig pa spyad par byed kyang rung mi byed kyang rung byed du 'dod dam mi 'dod kyang rung dge slong gis 'di gnyis 'khrig pa spyod par byed par shes te/_de lta ba la ngo
[\[225b.5\]]tsha spangs te stan la skad cig 'dug kyang ltung byed do/_/nyal po byed pa la nyal po byed par 'du shes pa rnam pa drug tu ste/_ltung byed gnyis dang /_nyes byas gnyis dang ltung ba med pa gnyis so/_lha'i bu mo dang /_ma ning mo la sogs pa rnams la ni nyes byas so/_/gnyis pa'o//_//
[\[225b.6\]]mnyan yod na ste/_'char kas snga ma bzhin du'o/_/sngar sgo 'phar gyi rgyab tu de bzhin du rang bzhin nyams pa gnyis blta'o snyam nas gab ste 'dug pas na khyim du nye bar 'gro ba'i gzhi'i dbang du mdzad de/_'khrig pa'i nyon mongs pas na gsum pa bcas so/_/dben par zhes bya
[\[225b.7\]]ba ni gang dag de dang de ste/_gzhan su yang med pa'o/_/de la yang ltung ba snga ma bzhin te/_snga ma la ni skyabs yod kyang rung med kyang rung /_dben yang rung mi dben yang rung gi de stan la 'dug pa'o/_/'dir ni 'greng ba tsam la bya ste/_skad cig gcig la khye'adug kyang ltung byed do/_/
[\[226a\]]
[\[226a.1\]]'jigs pas 'greng ba la ltung ba med de/_snga ma la yang de bzhin du brjod par bya'o/_/gsum pa'o//_//mnyan yod na ste/_'phags pa kun dga' bos gcer bu ma gnyis lam bsams par rgan mo la ni khur ba gcig byin/_gnyis pa la
[\[226a.2\]]gzhon nu ma la ni gnyis byin pa dang /_des de la khyod la 'dis don du gnyer gyis sta gon gyis shig ces bsgo bas na mu stegs can gyi gzhi'i dbang du mdzad de ma dad pa la sogs pa dang /_rkyen la ltos pa'i nyon mongs pa dag gis bzhi pa bcas so/_/de dag dang bsten pas
[\[226a.3\]]de dag de'i rang bzhin du 'gyur ro/_/gcer bu pa zhes bya ba ni bdag gos med pa'o/_/kun du rgyu ba zhes bya ba ni gcer bu pa ma gtogs pa'i mu stegs can thams cad do/_/'am zhes bya ba'i sgra ni rnam pa zhes bya ba'i tha tshig go/_/rang gi lag nas zhes bya ba ni lus kyis so/_/
[\[226a.4\]]sbyin zhes bya ba ni byin pa'o/_/de ltung ba ji ltar 'gyur zhe na/_gcer bu pa dang /_kun du rgyu'i cha lugs bzhin byas pa'i skyes pa 'am/_bud med kyang rung ste/_len pa so sor nye bar gnas par gyur pa dang /_dge slong yang sbyin par byed pa ste/_de gcer bu pa yin
[\[226a.5\]]yang rung ma yin yang rung la dge slong ni der 'du shes par gyur te/_bdag gis la gnas sbyin zhing ngo tsha ba spangs la bca' ba dang /_bza' ba yang blangs nas sbyin zhing gzhag ste/_snod dam lag pas kyang rung ste/_bzhag ma thag tu ltung byed do/_/de tshun chad rnam pa
[\[226a.6\]]gnyis ni nyes byas so/_/de dag ltar byas pa la der 'du shes pa rnam pa drug ste/_ltung byed gnyis dang /_nyes byas gnyis dang /_ltung ba med pa gnyis so/_/sog 'jog byas pa byin nam/_sa la nye bar bzhag gam/_bgos te zos na nyes byas so/_/nye du'am nad pa yin
[\[226a.7\]]nam/_de lta bas na lta ba dang dbral bar 'dod dam/_las byas pa'am/_rab tu 'byung bar 'dod pa zhig la byin na ltung ba med do/_/rnam pa gzhan du na gang zag sbyin du bcug na nyes byas so/_/bzhi pa'o//_//mnyan yod na ste/_drug sde rnams gsal rgyal gyi dmag 'thab
[\[226b\]]
[\[226b.1\]]mo la chas pa rnams la lta zhing dpyas 'dogs pa na dmag gi gzhi'i dbang du mdzad de nye bar ma zhi ba'i nyon mongs pa'i phyir lnga pa bcas so/_/chas zhes bya ba ni g.yul la mngon par dga' ba'o/_/dmag ces bya ba ni yan lag bzhi pa'i nang nas gang yang rung ba ste/_glang
[\[226b.2\]]po che'i tshogs dang /_rta pa'i tshogs dang /_shing rta'i tshogs dang /_dpung bu chung gi tshogs so/_/de la ltung ba ci ltar 'gyur zhe na gtsug lag gi nyen 'khor la phar skye bo mang po'i tshogs 'thab pa'i phyir nye bar gyur pa dang /_dge slong yang lta 'dod par gyur te/_dran pa
[\[226b.3\]]nyams pa lta ba la chags pas kun nas dkris pa dang /_dmag de dag kyang 'thab mo la chas par gyur tam/_ma chas kyang rung /_dge slong gis 'thab par shes pa nas snga ma bzhin te/_ji srid song nas dmag mthong ma thag tu ltung byed do/_/sbyor ba'i nyes byas la ni grangs
[\[226b.4\]]med do/_/lha dang /_lha ma yin dang /_klu la sogs pa'i dmag la nyes byas so/_/tha na bya 'ur pa 'thab pa la lta na'ang nyes byas so/_/chom rkun gyi dmag la nyes dmigs brtag pa'i phyir lta zhing song ba dang /_/bsod snyoms la zhugs pa'i tshe mthong ba dang /_lam na gtsug
[\[226b.5\]]lag khang na 'dug pa dang /_dmag gtsug lag khang du lhags pa dang /_rgyal po dang /_btsun mo dang /_gzhon nu dang /_blon po dang /_khrom gyi ru sna dang /_zhang blon dang /_grong rdal dang /_yul gyi mis bos pa dang /_/bar chad brgyad po rnams kyis kyang rung ste ltung ba
[\[226b.6\]]med do/_/lnga pa'o//_//mnyan yod na ste/_gsal rgyal gyis bos te/_dmag gi sar dong ba las/_drug sde rnams de bzhin du 'phyas 'dogs pas na dmag gi gzhi'i dbang du mdzad de/_nye bar ma zhi ba'i nyon mongs pa'i phyir drug pa bcas so/_/de la ltung ba ji ltar 'gyur
[\[226b.7\]]zhe na/_lam ring po'i yul du dmag 'thab mo la chas par gyur pa dang /_dge slong yang bos par gyur tam/_chos gos la sogs pa rnyed pa'i dbang gis kyang rung /_phrad par chas sam/_rnyed pa la chags pas kun nas dkris par gyur pa dang /_dmag de yang bshams par gyur
[\[227a\]]
[\[227a.1\]]tam/_ma bshams kyang rung ste/_dge slong gis ni der bshams par shes na ci srid zhag gsum pa'i skya rengs shar ba'i bar du 'dug na ltung byed do/_/sbyor ba'i nyes byas la grangs med do/_/rgyal po'i dbang gis sam/_bar chad zhig tu gyur pa la ni ltung
[\[227a.2\]]ba med do/_/drug pa'o//_//mnyan yod na ste/_drug sde rnams snga ma bzhin te/_dong nas g.yul bshams pa dkrugs shing ci nas kyang de dag 'bros par 'gyur bar 'jigs par byed pas na/_dmag gi gzhi'i dbang du mdzad de nye bar ma zhi ba'i nyon mongs pas
[\[227a.3\]]bdun pa bcas so/_/rgyal po la sogs pa'i bkas bos na 'gro bar bya'o zhes bya ba snga ma bzhin no/_/lta bar yang rjes su gnang ngo /_/'dis ni slar bkag pa yin te/_'di ni nye la 'di ni rgyang ring ba'i phyir ro zhes bya ba la sogs pa ni khyad par ro/_/bshams pa zhes bya
[\[227a.4\]]ba ni 'thab mo byed par bshams pa'o/_/rgyal mtshan gyi mchog gam zhes bya ba ni lta ba nyams su myong bar byed na zhes bya ba dang 'brel te/_lta ba dang mthong bar gyur pa'o/_/rgyal mtshan la rnam pa gsum ste/_seng ge dang /_khyu mchog dang /_chu srin gyi rgyal mtshan no/_/de dag
[\[227a.5\]]gi gang mdun du 'gro ba'o/_/dpung gi mchog ces bya ba ni dpung rnam pa bzhi po'i gang thog mar 'gro'o/_/g.yul bshams pa zhes bya ba ni rnam pa bzhir bshams pa ste/_'bru'i kha lta bu dang /_shing rta'i dbyibs lta bu dang /_zla gam gyi rnam pa lta bu dang /_nam mkha' lding gi
[\[227a.6\]]'dab ma lta bu'o/_/lta ba nyams su myong bar byed pa zhes bya ba ni de dag la lta ba'am bshams pa'o/_/dmag la lta ba zhes bya ba ni dmag gi rnam pa ci skad bstan pa las lhag pa'i dmag la lta ba'o/_/de la ltung ba ci ltar 'gyur zhe na/_glang po che la sogs pa go cha bskon
[\[227a.7\]]pa rnams ni dkrugs na ltung byed do/_/go cha ma bskon pa dkrugs na nyes byas so/_/bshams par song ba las dmag la lta ba'i bar du ste/_lta ba nyams su myong bar byed na ltung byed do/_/bar chad du gyur pa la ltung ba med do/_/bdun pa'o//_//mnyan yod na ste/_
[\[227b\]]
[\[227b.1\]]'char kas bcu bdun sde rnams la bsgo ba nyan du mi btub ces brdegs pas na grogs po'i gzhi'i dbang du mdzad de mi bzod pa'i nyon mongs pas na brgyad pa bcas so/_/dge slong gi cha lugs kyi rtags 'chang na dge slong yin nam/_dge slong ma yin yang rung ste/_der 'du shes
[\[227b.2\]]sam yid gnyis za na yang rung ste/_brdeg par bsams kyi bsad par ma bsams na/_sor mo la sogs pa rnams te/_tha na rkang pa'i sor mo'i bar du'am/_so phag la sogs pa rnams te/_ji srid yungs kar gyi 'bru'am/_mda' la sogs pa nas lcug ma'i phre'u'i
[\[227b.3\]]bar du ste/_des brdegs na ltung byed do/_/ji srid sor mo nas ji srid yungs kar gyi 'bru'am/_lcug ma phre'us kyang rung ste/_de snyed kyis ltung bar 'gyur ro/_/ji srid yungs kar la sogs pa lus lam phog kyang nyes byas de snyed du 'gyur ro/_/gsad par
[\[227b.4\]]bsams na nyes ba sbom por 'gyur ro/_/dge slong ma yin par 'du shes sam yid gnyis za na yang rung ste/_ka ba'am rtsig pa'am/_gzhan nam/_gang la yang rung ste/_nye bar bsams shing mngon par bsams nas bsnum na nyes byas so/_/ma khros sam/_
[\[227b.5\]]mngon du byed pa'i don zhig yod na ltung ba med do/_/brgyad pa'o//_//dgu pa nyid kyang de bzhin du rig par bya ste/_khyad par du na gzas pa'o/_/brdeg par bsams nas lag pa la sogs pa brdeg pa ni gzas pa yin no/_/gzas ma thag tu ltung byed do/_/
[\[227b.6\]]brdeg pa gcig gis mang po la gzas pa dge slong gi grangs bzhin du ltung ba'o/_/dge slong khros pa la myur du bzod par bya mod kyi 'on kyang khros ma thag pa la ni ma yin no/_/des kyang seng ge ltar gya tshom mi bya mod kyi 'on kyang mkhas shing shes pas so/_/khros pa la yang rab
[\[227b.7\]]tu nye bar thob pa na phyag bya'o/_/des kyang a rog gya zhes brjod par bya'o/_/'thab mo byed pa gnyis la bshugs par bya'o/_/gang che bzhi dbye dgos pa'i khyim pa 'thab mo byed pa'i drung na 'dug par mi bya'o/_/ji skad bstan pa bzhin du ma byas na nyes byas so/_/dgu pa'o//_//
[\[228a\]]
[\[228a.1\]]mnyan yod na ste/_nye dga' la dge 'dun lhag ma'i bar du ltung ba byung ba de chos kyis mthong ba dang des de la ngas khyod kyi mkhan po'i bcabs na khyod kyis kyang nga'i tshobs shig ces gsol ba btab na des khas len byed du ma btub nas dge slong rnams la
[\[228a.2\]]smras pas na nye dga'i phyir grogs kyi gzhi'i dbang du mdzad de 'chab pa'i nyon mongs pas ni dge 'dun bcu ba bcas so/_/shes bzhin du zhes bya ba ni rang gis rig par gyur pa'am/_gzhan las thos pa'o/_/dge slong zhes bya ba ni tshul khrims dang ldan pa'am/_tshul khrims
[\[228a.3\]]'chal pa ste/_dge slong gi cha lugs kyi rtags su 'dug pa'o/_/gnas ngan len ces bya ba ni pham par gyur bas kun nas bslang ba'am/_dge 'dun lhag mas kun nas bslang bar bya'o/_/'chab ces bya ba ni bcabs pa'o/_/de la ltung ba ci ltar 'gyur zhe na/_mthong
[\[228a.4\]]ba'am/_thos kyang rung ste/_bcab par sems bskyed pa na skya rengs shar na ltung byed do/_/sngar ni nyes byas so/_/kha cig ni dris pa'i tshe cang mi smra na ltung bar 'gyur ro zhes zer ro/_/'khrig pa dang ldan pa'i gnas ngan len to zhes mngon par bsams pa'o/_/de ltar na
[\[228a.5\]]lus kyi las byas pa yin par bstan to/_/pham par 'gyur ba dang /_dge 'dun lhag ma rnam dag la ni ltung byed do/_/ltung byed dang /_so sor bshags pa la ni nyes byas so/_/nyon mongs pa'i sems sum gyur na mthar phyin kyang bsdam par byas pa'i nyes byas so/_/rang bzhin
[\[228a.6\]]du gnas pa'i nang na gnas pa rnams la brjod par bya'i/_rang bzhin du mi gnas pa la brjod na brjod pa ma yin par brjod par bya'o/_/tshangs par spyod pa la mi bde ba'am gnod pa 'byung ngam/_/srog gi bar chad du 'gyur ram/_dge 'dun gyi dbyen du 'gyur na ltung ba med
[\[228a.7\]]do/_/bcu pa'o//_//ltung ba 'di bcu la nye bar mkho ba dang /_bgegs su nye bar spyod pa dang /_lta bar nye bar spyod pa dang /_nye bar mi spyod pa'i dngos po la spyod pa dang /_nye bar spyad pa'i dngos po la log par sgrub par byed pa'o/_/dang po dang gsum po rnams dang /_lnga
[\[228b\]]
[\[228b.1\]]pa dang /_drug pa dang /_bdun pa dang /_lhag ma rnams kyang go rims bzhin te/_grogs po rnams la yang nye bar spyod pa'o/_/tshogs lnga pa'o//_//mnyan yod na ste/_nye dgas 'khon yod pa'i rgyu mtshan dran pas dge slong chos khyim du khrid de zan bcad par byas pas na/_
[\[228b.2\]]grogs kyi gzhi'i dbang du mdzad de mi bzod pa'i nyon mongs pas na khyim du nye bar 'gro ba'i tshogs dang por bcas so/_/khyim dag tu zhes bya ba ni bram ze dang khyim bdag gi khyim dag tu'o/_/klan ka btsal bar 'gyur ro zhes bya ba ni zan gcod par byed pa'o/_/de la ltung ba ci ltar
[\[228b.3\]]'gyur zhe na/_dge slong gis dge slong la 'khrug par bya bar 'dod par gyur pa dang /_dregs pas kun nas dkris pa'i kun nas dkris par gyur pa dang /_dge slong de la'am dge slong gzhan du yang rung gal te 'di yin no zhes rtogs pa dang /_de yang ngo tsha ba spangs te
[\[228b.4\]]de 'khrug par bya ba'i phyir gang kho bo gcig pu kho na des shes kyang zer na don rtogs ma thag tu ltung byed do/_/grogs po'i zan gcod par byed na'o zhes bya ba ni rnam par 'byed pa las 'byung ste/_de yang don gyis 'gyung ba'i dbang gis de skad gsungs so/_/bslab pa byin pa dang /_
[\[228b.5\]]skad brda mi phrad pa dang /_de las gzhan pa'i dge sbyong dang bram ze dang /_dge slong ma'i dbyar khang ngam/_mu stegs kyi khyim mam lha khang ngam/_de lta bur zan gcod na nyes byas so/_/nad pa'am/_sman pas thabs bstan pa las rang gcod pa ni ltung ba med do/_/dang po'o//_//
[\[228b.6\]]rgyal po'i khab tu ste/_shing ljon pa la me btang bas de la du bas 'khrugs par byas pa dang /_sbrul gdug pas ltung ste/_de la yang seng ge la reg pa ni 'gal tshabs can du 'gyur ro zhes gsungs pa yin no/_/drug sde dag kyang gzhan la gtong bas rtse bar byed cing me'i gzhi'i dbang du mdzad de/_/nye bar ma zhi
[\[228b.7\]]ba'i nyon mongs pas gnyis pa bcas so/_/bdag nyid kyi phyir zhes bya ba ni bdag nyid la brten nas so/_/mi na bar zhes bya ba ni na ba la dus so zhes ma byas kyang rung ba'o/_/me zhes bya ba ni me'o/_/reg ces bya ba ni reg par byed pa ste/_sbor ba dang /_sdud pa la sogs pa'o/_/reg tu bcug ces bya ba ni gzhan
[\[229a\]]
[\[229a.1\]]la'o/_/gzhan la gtong bas rtse bar byed cing zla ba lta bur byed pa dang /_mgal me'i 'khor lo bskor ba dang /_dus byin gyis ma brlabs par me sbor ram/_gsod dam/_dran pa nyams pas sam/_dregs pas sam/_rlung g.yab kyis g.yob bam/_bud
[\[229a.2\]]shing 'dzud dam/_bud shing skul bar byed kyang rung ste/_byas ma thag tu ltung byed do/_/skad mi shes sam/_spring yig la sogs pa rnams kyis sam/_lus kyi rnam par shes pas kyang 'bud du bcug na nyes byas so/_/mgal dum brtsigs sam/_ma dag ma brus sam/_me ma
[\[229a.3\]]mur glongs sam/_brus sam/_me ma mur du dus brjod pa med par khur ba bsregs sam/_skra dang /_spu dang /_sen mo dang /_rus pa dang /_mchil ma dang /_'bru mar dang /_mar dang /_mon sran sde'u dang /_bal sran gre'u la sogs pa blugs na nyes byas so/_/dus byin gyis
[\[229a.4\]]brlabs pa la/_dkon mchog gsum dang /_slob dpon dang /_mkhan po dang /_tshangs pa mtshungs par spyod pa gzhan dag gi phyir yang rung ste/_byed pa la ltung ba med do/_/de ltar bdag nyid kyi phyir byed dam/_khur ba la sogs pa 'tshed dam/_gtso blag dang /_lhung bzed kyi las shig byed
[\[229a.5\]]na yang dus ring por byin gyis brlab par bya'o/_/de la bar du dran pa brjed cing reg kyang nyes pa yod pa ma yin no/_/kha cig ni me yang rung me ma yin pa yang rung mer 'du shes na 'dir ltung ba nyid do zhes kyang zer ro/_/kun nas nags la me btang na pham par 'gyur ba'i 'khor gyi sbom po'o/_/_
[\[229a.6\]]brdungs pa la me bud par mi bya mod kyi/_'on kyang 'og gzhir so phag gshib par bya'o/_/khyams su yang me bud par mi bya'i dang rar bus la dud pa med par byas te/_nang du gzhug go/_/las gsar pa la nye bar longs spyod pa'i shing bus na nyes byas so/_/me bsdu ba'i phyir lcags kyi
[\[229a.7\]]thal phyags rjes su gnang ngo /_/chos bshad pa'i tshe mar me'i sdong po mar me dang ldan pa nye bar gzhag par bya'o/_/gang zag gi phyir na mar me'i sdong bu yal ga gcig pa shing ljon pa lta bu'o/_/dge 'dun gyi phyir ni yal ga mang po yang ngo /_/gnyis pa'o/_/mnyan yod na ste/_dga' bos
[\[229b\]]
[\[229b.1\]]nye dga' la spang ba'i las byed par ma shes nas 'dun pa phul te/_phyis 'di skad du kho bos 'dun pa nye bar phul lo zhes smras nas 'dun pa'i gzhi'i dbang du mdzad de/_ma gus pa'i nyon mongs pas na gsum pa bcas so/_/'dun pa phul zhes bya ba ni dge 'dun chos bzhin bya ba la mthun
[\[229b.2\]]par bya ba'o/_/de'i 'og tu zhes bya ba ni 'gyod pas so/_/spong ba'i chos su byed cing zhes bya ba ni spong ba'i chos de nyid ston te/_'dun pa phul ba la rtsod par byed pas so/_/dge slong phyir byin cig ces bya ba ni dad pa len pa la de skad zer ba'o/_/de yang ma phul lo zhes mi nyan gyi bdag
[\[229b.3\]]gis khyed cag la 'di lta bu byed par ni ma shes/_da ni slar phrog go zhes bya ba'o/_/skyo sngogs byed pa'i ltung byed dang khyad par ci yod ce na/_'di gsal ba dag gis byas pa'am/_ma byas zhes ni mi zer gyis bdag gi dad pa byin pa tsam la spong bar byed pa'o/_/de la ltung ba ci ltar 'gyur zhe na/_
[\[229b.4\]]dge slong gis dge slong la 'dun pa phul bar gyur la/_de yang slar 'gyod pa'i rjes la sngon zhe sdang gis kun nas dkris pas sems kun nas dkris par gyur te/_dge slong de la'am/_gzhan la yang rung ste/_dge slong de ni der 'du shes sam ngo tsha ba spangs nas smra na don kho na chud ma thag tu ltung byed do/_/
[\[229b.5\]]rjes su khas blangs pas rjes su khas ma blangs pa la'am/_rjes su khas ma blangs pas rjes su khas blangs pa la'am/_bslab pa byin pa la dad pa byin te/_spong ba'i chos su byed na nyes byas so/_/gsum pa'o//_//'dul ba bsdus pa bam po bcu gcig pa/_mnyan yod na ste/_
[\[229b.6\]]bcom ldan 'das kyis tshes brgyad dang bcu bzhi la chos bshad par bya'o/_/nam phyed kyi bar du ni ma yin no zhes bka' stsal pa dang /_de nas chos nyan pa dag cig lhags te/_rgan zhugs gcig kyang me mar 'bar ba bzhin du rmi lam na chung ma dang lhan cig yongs su spyod par mthong nas brtol te/_
[\[229b.7\]]bcom ldan 'das kyis bka' stsal pa/_bsnyen par ma rdzogs pa dang lhan cig gnas gcig tu nyal bar byed pa rnams brtag par mi bya'o/_/snang bar yang ma yin no/_/sgra gcan zin la brten nas nub gnyis kyi bar du rjes su gnang ngo /_/na ba'i dbang du mdzad de/_de'i nad g.yog dang /_gnyi ga
[\[230a\]]
[\[230a.1\]]la yang rjes su gnang ngo /_/nyi ma dang zla ba'i 'od ni tha snyad du bya ba ma yin pas na nyes pa med do/_/bsnyen par ma rdzogs pa rnams gtsug lag khang ngam khang bzangs nas ni phyir dbyung bar mi bya mod kyi 'on kyang nye 'khor nas dbyung bar bya'o/_/sdig pa can gyi dge slong la
[\[230a.2\]]'jigs pas na/_dge tshul nyi ma gsum pa'i tshe mdza' bo'i gnas khang du bsnyal bar bya'o/_/de lta bu med na dge slong sdig can phyir phyung ba'am/_yang na dge tshul khrid la gzhan du 'gro bar bya'o/_/dbyar nye bar gnas par gyur na so sor brtags la zla ba gsum gyi bar du khyim gcig gi nang du des
[\[230a.3\]]lhan cig nyal yang rung nyes pa med do/_/lam du zhugs pa ni phyir byung bas stag la sogs pas gtses par gyur bas na zhag gsum pa'i mtshan mo mi nyal bar bya'o/_/yang na gnyis sam/_gsum mam/_thun gcig gam/_tha na skya rengs shar ba'o/_/gal te de ltar yang ngal na nyal bar bya
[\[230a.4\]]pa nyid do/_/gang mi bde ba'i tshe rjes su gnang ba bde bar gnas pa'i tshe mi bya'o/_/zhar la 'ongs pa brjod par bya ste/_lam du zhugs na dge tshul rnams mdun du btang la 'gro bar bya'o/_/de dag la khye'u sus kyang sbyin par bya'o/_/de yang sngon byung ba'i phyir ro/_/nye dga' la dge tshul tsher ma dang /_
[\[230a.5\]]chen po gnyis dang ji srid nub gnyis las lhag par khang pa na lhan cig gnyid log cing nyal ba'i gzhi'i dbang du mdzad de/_nye bar ma zhi ba dang /_ma dad pa'i nyon mongs pa dag gis bzhi pa bcas so/_/bsnyen par ma rdzogs par zhes bya ba la gnyis ni bsnyen par rdzogs pa yin te/_dge slong
[\[230a.6\]]dang /_dge slong ma'o/_/dge slong dang /_dge slong ma ma gtogs pa de las gzhan pa'i gang zag thams cad de/_mi rigs kyi bsnyen par ma rdzogs pa ste/_mtshan dang grangs ni mi brjod do/_/'di ltar nub gsum pa'i tshe bud med dang lhan cig na ltung byed gnyis te/_dge slong ma dang ni ma yin no/_/lhan
[\[230a.7\]]cig gnas gcig tu nyal bar byed na zhes bya ba ni gnas bzhi po dag tu skya rengs shar ba'o/_/lhan cig gnas cig ces bya ba ni khyim gyi rnam grangs su rig par bya'i 'di lhan cig pa'i sgra ma yin te/_lhan cig ces bya ba 'dis rtogs pa'i phyir ro/_/skya rengs ma shar tshun chad sngon rol du nyes byas so/_/
[\[230b\]]
[\[230b.1\]]gnas la rnam pa bzhi ste/_thams cad g.yogs shing thams cad bskor ba ni gnas khang ngam 'khor gyi khyams sam/_khang pa brtsegs pa la sogs pa'o/_/thams cad g.yogs shing phal cher bskor ba ni sgo bcu pa dang /_/sgo bcu gnyis pa'o/_/phal cher g.yogs shing thams cad bskor ba
[\[230b.2\]]ste/_khyams ngos bzhi pa dag go/_/gang phal cher g.yogs shing phal cher bskor ba ste/_khyams ngos gsum pa dang /_'khor gyi khyams so/_/phyed g.yogs shing phyed bskor ba la sogs pa ni khyim gzhan dang /_ba gam lta bur phyir byung ba la sogs pa la ni ltung ba med do zhes yang dag par
[\[230b.3\]]bstan pa'i phyir gzhir smos so/_/bsnyen par ma rdzogs pa la bsnyen par ma rdzogs par 'du shes pa rnam pa drug ste/_ltung byed gnyis dang /_nyes byas gnyis dang /_ltung ba med pa gnyis so/_/bsnyen par ma rdzogs pa dang /_nub gnyis nyal la nub gsum pa'i tshe za ma'am/_ma ning ngam/_mtshan
[\[230b.4\]]gnyis pa'am/_sprul pa'i bud med dang nyal na dag pa yongs su 'gyur ba yin pas na nyal yang nyes byas kyi ltung bar 'gyur ro/_/bsnyil ba dang /_rnam pa gnyis kyis gnas nas phyung ba'i dge tshul dang lhan cig na ltung byed dang nyes byas te/_rnam par bsnyil ba la sogs pa'i phyir ro/_/bya skyibs dang shing ljon
[\[230b.5\]]pa khong stong gi nang du ni ltung ba med pa 'thob bo/_/bslab pa byin pa dang /_rje zhing nyal bas sbyang bar bya'o/_/des kyang bsnyen par ma rdzogs pa dang de bzhin no/_/bla gos bzhi bltab tu byas te bting ba la snam sbyar sngas su bcug ste/_glo g.yas phyogs kyis phab nas rkang pa'i steng du rkang pa gzhag ste/_yan lag mi 'phyar
[\[230b.6\]]ba dang /_sems mi 'phyar ba dang /_gos mi 'phyar ba dang /_snang ba'i 'du shes dang /_dran pa dang ldan pa dang /_ldang ba'i 'du shes kyis nyal ba la rtag par bya'o/_/mtshan mo'i thun dang po dang /_tha ma la yang dag pa'i phyogs bya'o/_/mi na bar nyin par nyal bar mi bya'o/_/nyal na yang gal te gnyis pa la bde ba la reg par mi
[\[230b.7\]]'gyur na gzhan du 'gro bar bya'o/_/bzhi pa'o//_//mnyan yod na ste/_dge slong 'chi ltas lta bar gyur pa bzlog par bya ba'i phyir gsol ba dang bzhi'i las kyis bsgo na yang ldog tu ma btub pas na/_de la gnas nas phyung ba'i las byas kyang 'on kyang ldog tu ma btub pas na/_tshul bzhin ma yin pa la nye
[\[231a\]]
[\[231a.1\]]bar rtog pa'i gzhi'i dbang du mdzad de/_shes bya la rtog pa'i nyon mongs pas na lnga pa bcas so/_/'di skad ces zer na zhes bya ba ni bcom ldan 'das kyis khyim na gnas pas kyang phyir mi 'ong ba'i 'bras bu'i bar du yang 'thob par 'gyur ro zhes de skad gsungs na/_'dis
[\[231a.2\]]ni bzung ba log par bzung bas de skad du smra'o/_/chos zhes bya ba ni/_sangs rgyas kyis gsungs pa'am/_nyan thos kyis bshad pa yang rung ste/_de bzhin gshegs pa'i mthu nyid kyis nyan thos kyis bshad do zhes bya ba yang bcom ldan 'das su bzung ngo /_/bar du gcod pa'i chos zhes bya ba ni ltung ba sde
[\[231a.3\]]lnga'o/_/bar du gcod par mi 'gyur ro zhes bya ba ni dge sbyong nyid du mi 'gyur ro zhes bya ba ma yin pa'o/_/de la ltung ba ji ltar 'gyur zhe na dge slong lta ba ngan pa la mngon pa'i nga rgyal dang /_che ba'i nga rgyal gyis kun nas dkris par 'gyur ba dang /_log par 'dzin pas ngas legs par bzung ngo zhes bya ba dang /_
[\[231a.4\]]dge bar ngas bzung ngo zhes bya ba dang go rims bzhin no/_/chos de yang des de bzhin gshegs pa'i thad nas yi ge'am/_don du blangs sam ma blangs kyang rung ste don 'di yang 'dis nyes pa blangs pa yin/_dge slong yang bdag gis thos so/_/bdag gis legs par zin to snyam nas rig pa dang /_
[\[231a.5\]]de bsgrags pa'i phyir ngo tsha ba yang spangs na smras ma thag tu nyes byas so/_/bzhams te bsgo ba'i tshe ma log na nyes byas so/_/de bzhin du gsol ba dang brjod pa rdzogs pa na'o/_/las brjod pa dang po dang /_las brjod pa gnyis pa la yang nyes byas nyid do/_/gsum pa rdzogs na ltung byed do/_/gal te chos dang
[\[231a.6\]]mthun na'o/_/rnam pa gzhan du na nyes byas so/_/des kyang dge 'dun gyi nang du ltung ba de mthol bar bya'o/_/rnam pa gzhan du na gsol ba dang las nyams su myong na thams cad du yang nyes byas su 'gyur ro/_/lnga pa'o//_//mnyan yod na ste/_de nyid gnas nas phyung ba dang /_nye dgas longs spyod pas drug
[\[231a.7\]]pa bcas so/_/gzhi dang nyon mongs pa'i don ni de bzhin no/_/de skad zer ba'i zhes bya ba ni ji skad bstan pa'i lta ba smra ba rnams kyi gnas nas phyung ba thams cad do/_/chos bzhin du ma byas pa zhes bya ba ni ma phyung ba'o/_/ma spangs pa zhes bya ba ni gal te ma phyung yang lta ba dang bral bar gyur na ltung ba
[\[231b\]]
[\[231b.1\]]med do/_/gtam 'dre ba zhes bya ba ni 'dri ba sbyin pa'o/_/phebs par smra ba zhes bya ba ni yang dag par brjod pa'o/_kun du gnas par byed ces bya ba ni gnas sbyin par byed pa'o/_/kun du longs spyod par byed ces bya ba ni bsnyen bkur nyams su myong ba len pa'o/_/lhan cig gnas gcig tu nyal na
[\[231b.2\]]zhes bya ba ni gnas bzhi po dag tu skya rengs shar bar byed pa'o/_/gtam 'dre ba nas nyal ba'i bar du ltung byed do/_/sbyor ba la nyes byas so/_/gang gnas nas phyung bar mi shes pa la ni ltung ba med do/_/khas ma blangs pas khas blangs pa dang longs spyod na nyes byas so/_/bzlog pa ni ltung ba med do/_/
[\[231b.3\]]nad pa dang sdig pa can gyi lta bar gyur pa de las bzlog par 'dod pa la ltung ba med do/_'di ni de ma thag par brjod pa la yang rig par bya'o/_/drug pa'o//_//mnyan yod na ste/_tsher ma dang chen po pa gnyis gnas ngan len mnyam du spyod cing lhan cig rtse bdag dgra bcom pa'i 'bras bu thob pa mthong
[\[231b.4\]]ba dang /_de gnyis lta ba skyes pas snang ba'i 'du shes gnas su bzhag la gsol ba dang /_bzhi'i las kyis bsgo'o/_/bsnyil ba yang ngo /_/dge slong gis kyang song ste/_de dag la las brjod pa'i tshig gis bsgo bar bya'o/_/nye dgas nye bar gzung bas na bdun pa bcas te/_bzhi dang nyon
[\[231b.5\]]mongs par 'gyur ba yang ngo /_/lan gnyis lan gsum du'o zhes bya ba ni bsgo ba'i las so/_/'di skad ces bsgo bar bya'o zhes bya ba ni de la bsnyil ba'i las bya'o/_/nye bar 'jog pa zhes bya ba ni gnas sbyin par byed pa'o/_/nye bar gtong bar byed na zhes bya ba ni lhung bzed la sogs pa nas ston
[\[231b.6\]]pa la sogs pa sdud pa'o/_/lhan cig gnas gcig tu nyal na zhes bya ba ni nyi ma dang po nyid la ltung byed do/_/nyi ma gsum lon na ltung byed gnyis so/_/lhan cig gnas pa sbyin pa nas bstan pa sbyin pa'i bar du de ma thag tu ltung byed do/_/ltung ba ma mthong ba dang phyir mi 'chos pas gnas nas phyung
[\[231b.7\]]ba'i dge slong dang longs spyod na nyes byas so/_/bdun pa'o//_//rgyal po'i khab na ste/_ri bo dang yid 'ong gi dus ston gyi tshe gar mkhan gyis drug sde la 'phyas pa dang /_de dag gis kyang de dag gi cha lugs lta bur gar mkhan gyi gos sbyar te gar byas pa dang /_'jig rten pa thams
[\[232a\]]
[\[232a.1\]]cad der lhags so/_/de nas gar mkhan dag gis bya dgar ci snyed pa thams cad phyin chad kyang 'phyas su mi byed pa'i phyir de dag la sbyin no/_/tshon gyi gzhi'i dbang du mdzad nas/_nye bar ma zhi ba'i nyon mongs pas na brgyad pa bcas so/_/sar pa zhes bya ba ni/_sar pa
[\[232a.2\]]nyid sar pa la bya'i/_de dag rnyed pa la ni ma yin no/_/chos gos zhes bya ba ni rnam pa bdun no/_/sngon po zhes bya ba ni rams so/_/gzhan dag ni a ru ra'i skyo ma lcags kyi snod kyi nang du bzhag na sngon por 'gyur ro zhes kyang zer ro/_/de dag ni sngon po ni rams nyid do zhes kyang 'don to/_/dmar po zhes bya ba
[\[232a.3\]]ni btsag go/_/dmar po ni dmar po nyid do zhes bya ba ni nye bar 'don to/_/ngur smrig ces bya ba ni shun phrags te rtsa ba la sogs pa rnam pa lngar dbye'o/_/kha lo bsgyur bar bya'o zhes bya ba ni kha bsgyur bar bya'o/_/spyod na zhes bya ba ni gyon pa ste gyon ma thag tu ltung byed du 'gyur ro/_/tshun chad du nyes
[\[232a.4\]]byas so/_/tha na lhung bzed kyi kha dgab pa yang rung bar byas so/_/gzhan dag las ni tha na rkang pa dkri ba dang /_chu tshags dang lhung bzed kyi snod dang ska rags kyang ngo zhes 'byung ngo /_/gos kyi rgyu'am spun mi rung ba'am/_gnyi ga yang rung ste/_rung bar ma byas te gyon na nyes byas so/_/rung bar byas pa zhig
[\[232a.5\]]rgyal po la sogs pas phrogs pa slar thob na yang rung ba de nyid kyis spyad par bya'o/_/kha dog ngan par ma bsgyur ba la kha dog ngan par ma bsgyur bar 'du shes pa rnam pa drug ste/_de yang bslab pa'i gzhi thams cad du brtag par bya'o/_/dge 'dun gyi mal cha dang /_stan ma spyad pa kha tshar dang
[\[232a.6\]]bcas pa bcang bar bya'o/_/kha bsgyur bar mi bya'o/_/cha ga can la sogs par mi bya'o/_/gos dkar po kha tshar dang bcas pa gyon te phyir 'byung bar mi bya'o/_/gal te phyi rol du 'gro na nang du bgos la ji ltar mi snang bar phyi rol nas gos kha bsgyur ba bgo bar bya'o/_/gal te gnang na kha tshar bsnol bar
[\[232a.7\]]bya'o/_/gang sbyin pa po la yid brtan te bcang ba de nyid ni cho ga'o/_/brgyad pa'o//_//bcom ldan 'das kyis gter gzigs te/_kun dga' bo sbrul gyi dug gdug pa'o zhes bka' stsal pa dang /_'phags pa kun dga' bos dug drag po'o zhes gsol pa de'i phyir zhi ba zhig gzung ba
[\[232b\]]
[\[232b.1\]]dang /_'char kas kyang 'phong slob pa dang /_glu mkhan gyi gnas su 'ongs nas khye'u rnams gtses pa dang /_nye dgas kyang lits+tsha bI'i khye'u rnams kyi rgyan gzhag pa gnod sbyin gyi nor ro zhes byas nas blangs pa dang /_drug sde rnams kyis kyang lits+tsha bI'i skyed mos tshal na 'thab mo'i rol mo'i cha byad rnams
[\[232b.2\]]brdung bas na mi rung ba blangs pa'i gzhi'i dbang du mdzad de/_'gal tshabs can dang phongs pa dang ma dad pa'i nyon mongs pa yongs su spang ba'i phyir yangs pa can du dgu pa bcas so/_/rin po che zhes bya ba ni nor bu dang /_mu tig dang /_bai DUr+ya dang /_man shel dang /_byi ru dang /_
[\[232b.3\]]gser dang /_dngul dang /_asma gar+b+ha dang mu sa la gal ba dang sdug dang dmar po dang /_g.yas su 'khyil ba'o/_/rin po cher smos pa zhes bya ba ni g.yul dor sbyad pa'i lag cha ste/_mtshon cha dang rol mor spyad pa'i lag cha thams cad do/_/rang gi lag gis zhes bya ba ni lus
[\[232b.4\]]kyis zhes bya ba'i tha tshig go/_/len du 'jug na zhes bya ba ni gzhan gyis so/_/gnas khang du gtogs pa na 'dug pa ma gtogs zhes bya ba ni gtsug lag khang gi nang na 'dug pa ste/_de yang ri dgas 'dzin gyi ma las brtsams nas rjes su gnang ba'o/_/kun dga'i ra bar gtogs pa na zhes bya ba
[\[232b.5\]]ni gang gtsug lag khang gi phyi rol te 'di yang dge slong gis sre mo lta bu'i rkyal bu mthong nas gzhan la byin pa'i phyir rjes su gnang ngo /_/de la yang kun du spyad ba ni gal te 'ga' zhig slong na dan rtags dri bar bya'o/_/gal te mthun na sbyin par bya'o/_/rnam pa gzhan du na lo ma la sogs pa
[\[232b.6\]]rnams kyis kyang bkag ste 'gro bar bya'o/_/yal bar yang mi dor te nyi ma bdun nam brgyad kyi bar du bsrung bar bya'o/_/gal te ma 'ongs na dge 'dun gyi mdzod du bzhag la zla ba drug 'das nas gal te 'ongs na yang sbyin par bya'o/_/gal te ma 'ongs na dge 'dun gyis dngos po brtan por
[\[232b.7\]]btsong bar bya'o/_/'ongs na yang rjes su yi rang bar byed du gzhug par bya'o/_/gal te mi btub na sbyin par bya'o/_/skyed ni sbyin par mi bya'o/_/nor bu la sogs brdungs pa'am/_mgul gdub la sogs pa'i rgyan nam/_pi bang la sogs pa rgyud du ldan pa'am/_bud dung
[\[233a\]]
[\[233a.1\]]ngam/_gzhu rgyud du bcas pa'am/_i l+ya la sogs pa'i rnga g.yogs pa dang bcas pa'am/_mda' mde'u dang bcas pa'am/_mdung la sogs pa mdung rtser bcas pa'am/_sku gzugs sku gdung dang bcas pa blangs sam/_len du bcug na blangs ma thag tu
[\[233a.2\]]ltung byed do/_/sbyor ba la ni nyes byas so/_/nor bu la sogs pa ma bdar ba dang /_tha na nor bu mching bu'am/_rnga la sogs pa ma sbyar ba'am/_dung bud du mi rung ba'am/_tha na sog ma'i rang bzhin gyi phreng ba'am/_mda' mde'u med pa'am/_sku gzugs sku gdung med pa la nyes byas so/_/
[\[233a.3\]]klu la sogs pa'i nor bu blangs sam/_spring yig la sogs pa rnams kyis sam/_rin po che'i khri'u la sogs pa la 'dug na nyes byas so/_/lha la sogs pa'i gnas su ni ltung ba med do/_/mtshon cha mtshon du mi rung bar byas pa ni blang bar bya'o/_/rgyan gdags par mi bya'o/_/sku gzugs
[\[233a.4\]]sku gdung dang bcas sam/_ma bcas kyang rung ste/_ston pa'i 'du shes nye bar bzhag nas blangs pa la ni ltung ba med do/_/chu shel dang me shel 'chang ba la ni ltung ba med do/_/de yang chom rkun pa rnams la bstan par mi bya'o/_/chu dang me phyung zhing yod pa de ni bgo bar bya'o/_/rin po che sna bdun
[\[233a.5\]]las gcig pu dge 'dun lhag ma'o/_/gnyis la ni nyes byas so/_/bzhi la ni ltung ba med do/_/dgu pa'o//_//rgyal po'i khab tu drug sde sa chu dron can du rgyal po gzugs can snying po la mtho btsams so/_/khrus bkag pa las dri mi zhim pa dang 'jig rten pa yang smod pas na zla ba
[\[233a.6\]]phyed cing rjes su gnang ngo /_/de las gzhan yang dus la bab pa na'o/_/de nas bslab pa 'dod pa'i bsngags pa brjod de/_rang dbang med pa'i gzhi'i dbang du mdzad nas 'gal tshabs can gyi nyon mongs pa yongs su spangs pa'i phyir bcu pa bcas so/_/de zhes bya ba ni zla ba phyed phyed cing
[\[233a.7\]]'khru ba'o/_/ci lta bu'i de zhe na/_de las 'dums par tshun chad du 'khru ba ste/_mtshams de las 'da' bar ro/_/zla ba lhag ma phyed dang gnyis zhes bya ba ni zla ba phyed dang gnyis na dbyar nye bar gnas par 'gyur ba'o/_/dang po'i zla ba zhes bya ba ni nye bar bzhugs pa'i zla ba'o/_/na ba
[\[233b\]]
[\[233b.1\]]dus so zhes bya ba ni ci ltar yang ma bkrus pa'i bar du 'tsho bar mi nus pa'o/_/las dang lam dus so zhes bya ba ni snga ma bzhin no/_/rlung dus so zhes bya ba ni tha na chos gos kyi grwa rlung gis bskyod par gyur pa'o/_/char dus so zhes bya ba ni tha na lus la char gyi thigs pa gnyis sam gsum
[\[233b.2\]]'bab pa'o/_/gang na gnyis kar gyur pa de ni rdzi char dus so/_/de la ltung ba ci ltar 'gyur zhe na/_dbang bskur bas 'khru'am/_nang du zhugs nas 'khru'am/_chu grang mo'am/_chu dron mo'am/_klung drag tu 'bab pa'am/_dal nas 'bab pa la yang rung ste dus byin gyis ma brlabs par
[\[233b.3\]]'khrun ji srid lte bar chus ma son pa de srid du ni nyes byas so/_/lte bar son na ltung byed do/_/dbang bskur bas khrus byas nas chu'i nang du zhugs te 'khrur 'dod dam/_ji srid drag tu 'bab pa la khrus byas nas dal gyis 'bab pa las 'khrur 'dod na yang dus byin gyis brlab par bya'o/_/rnam
[\[233b.4\]]pa gzhan du na ltung ba dang ltung ba med pa snga ma bzhin no/_/chu klung rgal ba dang /_skam sa'o snyam pa las ltung ba'am/_zam pa la ltung ba'am/_'dred dam/_brgyal ba las chus btab pa'am/_cung zhig dbyung bar 'dod pa la rkyal bslab par 'dod pa la ltung ba med do/_/gal te bkru bar
[\[233b.5\]]'dod na dus byin gyis brlab par bya'o/_/char 'bab pa'i tshe lus phyung nas 'dug pa la ltung ba med do/_/dus su brjod pa la yang ltung ba med do/_/de la las dus so zhes bya ba gtan la dbab ste/_/gtsug lag khang skyong gis nges par phyag bya'o/_/gal te gtsug lag khang rgya che ba
[\[233b.6\]]zhig yin na ji srid yongs su spyod pa tshun chad do/_/phyi nas tshes brgyad dang /_bco lnga la yang gaN+DI brdungs te chos kyis rnam par nges pa'i gtam mam/_'phags pa'i cang mi smra ba nyid kyis so/_/dge 'dun thams cad kyis phyag dar bya'o/_/de'i 'og tu khrus bya'o/_/mchod rten la
[\[233b.7\]]bstod pa dang bcas pas phyag byas te nang du 'jug par bya'o/_/chag chag btab pa'am/_phyag dar byas pa'am/_skyong nul byas pa la yang gtsug lag khang gi tshigs su bcad pa bklags la bgom par bya'o/_/de bzhin du mchod rten dang /_dri gtsang khang gi grib ma
[\[234a\]]
[\[234a.1\]]'am/_srog shing gi grib ma la yang ngo /_/ji skad bstan pa'i dus ma gtogs par gzhan mtha' 'khob kyi rkyen gyi dus der ni rtag tu 'khru bar rjes su gnang ngo zhes bya ba'o/_/dus gzhan yang ro la reg pa ste/_ji skad du dge slong shi ba la srog chags brtags te mer
[\[234a.2\]]bsreg par bya'o/_/de yang med na chu klung la bskur ro/_/yang na sa brko bar bya'o/_/dbyar tshang tshing gi dbus su mgo bor sngas bcug la lho phyogs su kha mngon du phyogs pa la lo ma lhags pas g.yogs la gzhag go/_/bar mar chos bsgrags la yon bshad pa la yang sbyin par bya'o/_/gang gis
[\[234a.3\]]reg pa de dag gos dang bcas pa khrus bya'o/_/de dag las gzhan ni lag pa dag dang rkang pa dag bkru bar bya'o zhes gsungs pa yin no/_/breg pa'i las byas pa'i dbang phyir dus kyang gzhan no zhes ci skad gsungs pa yin te/_spu gri'i so'am/_ste'u 'i so lta bur sen mo rnams gcad par
[\[234a.4\]]bya'o/_/'bru'i kha lta bu'am/_ra ba'i lcog lta bu'am/_zla ba phyed pa lta bu'am/_byi'u yi mchu lta bur mi bya'o/_/sen mo spyil bar mi bya ste/_dri ma dbyi ba la ni ltung ba med do/_gtsug phud mi gzhag go/_/chan pas breg par mi bya'o/_/rma'i than 'khor gyi skra breg pa la ni ltung ba
[\[234a.5\]]med do/_/gsang ba'i gnas kyi phyogs su breg pa'i las mi bya'o/_/gang la rma'am srog chags zhugs na des dge slong gnas brtan dag la dris te breg par bya'o/_/byin pa la yang mi breg ste/_rma'i than kor la ni ltung ba med do/_/dgon pa pas ni skra sor gnyis 'khris pa breg go/_/
[\[234a.6\]]de las gzhan pa dag gis kyang de tshun chad do/_/chos gos bgos la skra mi breg mod kyi 'on kyang skra bzed pa'i gos bgos la'o/_/de yang med na rngul gzan gyis dkris te dge slong gang mkhas pa des gang phyogs dben par breg go/_/de'i phyir yang dge 'dun la 'dreg pa'i snod spyad rjes su
[\[234a.7\]]gnang ngo /_/gang du dge 'dun phyag dar dor ba der sen mo'am/_skra mi 'dor ro/_/nad pa'am rgan po'am/_char 'bab pa la sogs pa rnams kyis byi dor bya'o/_/skra breg pa dang /_de'i 'og tu khrus bya'o/_/gang na ba'am rgan pa'am/_yang na chu med na de dag gis yan lag lnga bkru
[\[234b\]]
[\[234b.1\]]bar bya'o/_/bkru ba'i kun du spyad pa ni dang por de re zhig yongs su las byed du rung ba btsal lo/_/gos gcig pas gos gcig pa la ma yin seng ge lta bus wa lta bu la ma yin/_de tshul khrims dang ldan pas tshul khrims 'chal pa la ma yin no zhes bya ba'i tha tshig go/_/ma dang /_pha
[\[234b.2\]]dang /_nad pa dang /_slob dpon dang /_mkhan po ni mchog tu tshul khrims 'chal ba yin na yang bya'o/_/ma dad pa'am/_gsar du dad pa kun du bya ba'i las byed du gzhug par mi bya'o/_/bsro gang gi nang du zhugs pa'i tshe yang de dag gan du bzhugs par mi bya'o/_/de nas dus
[\[234b.3\]]sems la byas te khrus byas so/_/so phag gam/_nya phyis kyis rkang pa'i mthil drud kyi lus drud par mi bya'o/_/sgren mor khrus mi bya'o/_/'on kyang khrus ras rim pa gcig pa bcad bar bya'o/_/gal te rim pa gnyis pa zhig yin na lag pas chu brtags te khrus bya'o/_/gang
[\[234b.4\]]la med pa des dben pa'i phyogs su 'dab ma lhags pas g.yogs la bkru'o/_/gang du son na srog chags dus 'das par 'gyur ba der khrus mi bya'o/_/de nas langs te yud tsam tsog tsog por 'dug par bya'o/_/rim pa gcig par bya ste/_srog chags med par gyur pas
[\[234b.5\]]de yang bkru bar bya'o/_/lus skams nas gos rnams bgo bar bya'o/_/yang na lus yongs su phyi bas lus yongs su phyi bar bya'o/_/de yang med na khrus ras kyis kyang ngo /_/cho ga ji skad bstan pa bzhin ma byas na thams cad nyes byas so/_/bcu pa'o//_//
[\[234b.6\]]bcu po 'di dag ni bsod snyoms la rgyu ba yongs su longs spyod pa dang /_me la yongs su longs spyod pa dang /_las la yongs su longs spyod pa dang /_nyal ba la yongs su longs spyod pa dang /_chos kyi longs spyod la yongs su longs spyod pa dang chos gos la yongs su longs su spyod pa dang /_
[\[234b.7\]]ltung ba mthong ba la yongs su longs spyod pa dang /_khrus la yongs su longs spyod par rig par bya ste/_gcig dang /_gcig dang /_gcig dang gsum po rnams dang /_gcig dang /_gcig dang /_gcig dang go rims bzhin no/_/tshogs drug pa'o//_//mnyan yod na ste/_'char kas 'phong rtsal slob pa'i gnas su
[\[235a\]]
[\[235a.1\]]song nas mda' lngas bsgrubs pas na dud 'gro'i skye gnas su gtogs pa'i srog chags kyi gzhi'i dbang du mdzad de/_mi bzod pa dang /_snying rje med pa'i nyon mongs pa dag gis dud 'gro'i tshogs dang por bcas so/_/bsams bzhin du zhes bya ba ni srog chags su 'du shes pa
[\[235a.2\]]dang /_gsad par 'du shes pa'o/_/dud 'gro'i skye gnas su gtogs pa zhes bya ba ni bya rog gam/_de las gzhan sbrul la sogs pa ste/_des ni srog chags yin no zhes bstan par 'gyur ro/_/srog chags gsod ces bya ba ni srog dang phral ba'o/_/srog chags gsod pa'i phyir
[\[235a.3\]]bsnun ma thag tu ltung byed do/_/kha cig ni ma shi na yang ngo zhes zer ro/_/de la ltung ba ji ltar 'gyur zhe na/_dge slong gi lus kyis sam lus dang 'brel bas sam/_lus kyis 'phags pas kyang rung bsad par sems la bsnun na de de'i tshe'am de las gzhan du'ang rung ste de nyid kyis she na ltung
[\[235a.4\]]byed do/_/ma shi na nyes byas so/_/gzhan gyis kyang tha na smyo bas sam/_dud 'gro'i skye gnas su gtogs pa gang yang rung /_bsad na ltung byed nyid do/_/spring yig gam/_lag rtsis kyi nyes byas nyid do/_/gzhan yang bsad do snyam pa las gzhan bsad dam srog chags ma yin pa
[\[235a.5\]]la srog chags su 'du shes na nyes byas nyid do/_/kha cig ni ltung byed do zhes kyang zer ro/_/thag pa gtub po snyam pa las sbrul gtubs na ltung ba med do/_/dud 'gro'i skye gnas la dud 'gro'i skye gnas su 'du shes pa rnam pa drug tu sbyar ro/_/dang po'o//_//mnyan yod na ste/_
[\[235a.6\]]nye dgas bcu bdun sde rnams thos pa 'dzin pa las de bar chad du bya ba'i phyir khyed thos pas ci zhig bya/_khyed ni bsnyen par ma rdzogs pa'o zhes smras pa na/_rtsed mo'i gzhi'i dbang du mdzad de/_nye bar ma zhi ba'i nyon mongs bas na gnyis pa bcas so/_bsams bzhin du zhes bya ba ni 'gyod pa
[\[235a.7\]]dbyung bar bsam pa'o/_/bde ba la mi reg par zhes bya ba ni yid du mi 'ong ba'o/_/de nyid ces bya ba ni gzhan bsam pa la ltung ba med do/_/dge slong gis dge 'dun gzhi des rigs pa'am mi rigs par yang rung ba bde ba la mi reg par bya bar bsams nas/_dus dang /_mtshams dang /_
[\[235b\]]
[\[235b.1\]]slob dpon dang /_mkhan po'i nyes pas khyod bsnyen par rdzogs pa ma yin te/_yang bsnyen par rdzogs par bya dgos so zhes zer ba dang /_khyod gnas che ge mo zhig tu song nas slob dpon dang mkhan po'i chos gos phrogs pa dang /_khyod kyis ni 'dus byas thams cad mi rtag go zhes bya ba la sogs
[\[235b.2\]]smras pas na khyod la pham par 'gyur ba 'byung ngo zhes zer na gal te dge slong la 'gyod pa skyes sam ma skyes kyang rung ste ltung byed do/_/bsnyen par rdzogs pa dang pham par 'gyur ba ma gtogs par don gzhan gyi phyir zer ba na nyes byas so/_/bslab pa byin pa dang brda ma phrad pa la 'gyod pa skyed
[\[235b.3\]]par byed na nyes byas so/_/don gzhan nam 'dul ba'i yo byad kyi phyir nyid de/_dus la sogs pa nye bar bsdu ba'am/_khyod legs par bsnyen par rdzogs kyis spyod yul ma yin par ma 'gro zhig_/ma rung bar gyur ta re zhes bya ba la sogs pa la ni ltung ba med do/_/dge slong la dge
[\[235b.4\]]slong du 'du shes rnam pa drug tu sbyar te ltung byed gnyis dang /_nyes byas bzhi'o/_/kha cig ni dge slong ma yin pa la dge slong du 'du shes sam/_de las gzhan pa la der 'du shes pa na ltung byed do zhes kyang zer ro/_/'gyod par gyur tam ma gyur kyang rung ste/_gzhan yang rnam pa drug tu
[\[235b.5\]]sbyar ro/_/gnyis pa'o//_//mnyan yod na ste/_bcu bdun sde las bcu drug gis gcig la bzod par bya ba 'dod de sor mos ga ga tshil byas pa dang /_de shin tu dgod pa las shi ba'i phyir rtsed mo'i gzhi'i dbang du mdzad de nye bar ma zhi ba'i nyon mongs pas na gsum pa bcas so/_/'dod chags
[\[235b.6\]]la sogs pas kun nas dkris sam/_dreg par sems pas dge slong gis dge slong la sor mo gcig gam rkang pa'i sen mo'i bar du yang rung ste/_ji snyed kyis ga ga tshil byas pa la ltung byed kyang de snyed du 'gyur ro/_/gal te gcig gam gnyi ga yang rung lus kyi dbang po nyams pa zhig yin na nyes byas
[\[235b.7\]]so/_/rma'am sbrang bu la sogs pa'am/_rdo 'am shig gam/_mdzer pa'am/_sme ba'am/_spu 'khyil ba ston ba la ni ltung ba med do/_/dge slong la dge slong du 'du shes pa rnam pa drug tu sbyar te ltung byed gnyis dang /_nyes byas bzhi'o/_/ga ga tshil la ga ga tshil du 'du shes pa yang rnam pa drug tu
[\[236a\]]
[\[236a.1\]]sbyar ro/_/gsum pa'o//_//mnyan yod na ste/_bcu bdun sde rnams chu klung gnas can gyi nang du rtse ba gsal rgyal gyis mthong ste ma dad par gyur pa'i phyir rtsed mo'i gzhi'i dbang du mdzad de/_nye bar ma zhi ba'i nyon mongs pas na bzhi pa bcas so/_/chu la rtsen zhes bya ba
[\[236a.2\]]ni chu la dga' ba'o/_/gzhi dgus ltung bar 'gyur te/_rtse ba dang /_rtser gzhug pa dang /_rtsed mo dang /_rtsed mo byed du gzhug pa dang /_dga' ba dang /_dga' bar byed du gzhug pa dang /_rgod bag dang /_'phyar g.yeng dang /_lus rnam par 'gyur bar byed pa dang /_de la chu phan tshun 'thor bar byed pa
[\[236a.3\]]dang /_steng du 'byung ba dang /_nang du byi'u zul byed pa dang /_'gro ba la sogs pa dang /_chu la rnga bo che la sogs pa lta bur brdung ba ste/_rang gis byed pa dang /_gzhan la byed du gzhug pa'i gzhi drug dang /_de dag la yid dang /_ngag dang /_lus kyi dbye bas phye ba la yang gzhi rnam pa gsum gyis
[\[236a.4\]]bsnan te dgu'o/_/dge slong gis rtse bar bsams nas/_khri las ldang ba dang /_sham thabs gyon pa dang /_bla gos gyon pa dang /_song nas khrus kyi ras bgos te/_chu'i nang du 'jug na chu chung yang rung che yang rung /_gting zab kyang rung mi zab kyang rung /_rtse bar rung yang bla/_mi rung yang bla ste/_nang du zhugs na
[\[236a.5\]]nyes byas so/_/de yang sbyor ba'i cho ga yin te/_bslab pa'i gzhi thams cad du yang rig par bya'o/_/gyen du 'byung ngam/_byi'u zul byas sam/_pha rol du 'gro ba 'am/_tshu rol du 'ong ngam/_chu'i rgyun nam/_slar gyen du rkyal lam/_chu la rdza rnga la sogs pa byed dam/_tha na chu la ri mo 'dri
[\[236a.6\]]'am/_bum pa la sogs pa chus gang ba'am/_'u sha la sogs pas gang ba'am/_chu la rnga bo che lta bur brdungs na ltung byed do/_/bem tol bsnun na nyes byas so/_/sim par bya bar bsams pa dang /_pha rol du rgal bar bsams pa dang /_rkyal bslab par bsams pa la ltung ba med do/_/dge
[\[236a.7\]]slong gis rkyal pa de gom par bya'o zhes gsungs so/_/gzhan yang gtor na chu'i thigs pa ji snyed la ltung byed kyang de snyed par 'gyur ro/_/bsil bar bya bar bsams pa la ltung ba med do/_/'bru mar la sogs pa gtor na nyes byas so/_/chu la ma gtogs par gzhan gyis dga' bar byas na
[\[236b\]]
[\[236b.1\]]nyes byas so/_/chu la chur 'du shes pa rnam pa drug tu sbyar ro/_/kha cig ni chu ma yin pa la chur nye bar 'du shes na ltung byed do zhes kyang zer ro/_/bzhi pa'o//_//mnyan yod na ste/_ma 'gags pa skyes ba med ba'i bud med kyi khyim du nyal ba na de des mi rigs pas mgron du gnyer te/_
[\[236b.2\]]mthus kyang gzung bar brtsams pa dang /_bud med kyi yul gyi gzhi'i dbang du mdzad de/_ma dad pa'i nyon mongs pas na lnga pa bcas so/_/bud med kyi yul dang lhan cig ces bya ba ni mi'i rigs mi tshangs par spyod pa bsten par bzod pa'o/_/rnam grangs gzhan du na gal te yan lag thams
[\[236b.3\]]cad gzung du rung ba la yang bya'o/_/lhan cig gnas gcig tu nyal na zhes bya ba ni gnas rnam pa bzhi po sngar smos par skya rengs shar bar byed na ltung ba'i mtha'o/_/skya rengs shar tshun chad du ni nyes byas so/_/de la ltung ba ci ltar 'gyur zhe na/_dge slong 'og khang du nyal la bud med kyi
[\[236b.4\]]yul steng khang du nyal na des ya gad phog la drung du bzhag go/_/yang na sgo bcad de sgo gtan gzhug par bya'o/_/yang na dge slong bsrung ba bzhag go/_/rnam pa gzhan du na skya rengs shar na ltung byed do/_/slar bzlog pa yi ni skas steng du brtul bar bya'o/_/de bzhin du gnas khang dang /_
[\[236b.5\]]khang bzangs dang /_sgo gang dang /_bang rim khang yang rung ste/_khang bzangs dang khyams na 'dug na khyad par du ni sgo'i phyi rol du bcing bar bya'o/_/ba lang gi lhas sam phyugs lhas sam/_ji skad bstan ba'i khang bzangs yang rung ste rang nyal ba'i sa re sde dag gam tsher thag dag gam/_yal
[\[236b.6\]]ga la sogs pa rnams kyis bskor bar bya'o/_/yang na dge slong gzhag go/_/rnam pa gzhan du skya rengs shar na nyes byas so/_/tshun chad sngar yang nyes byas nyid do/_/lha dang klu la sogs pa'i bu mo rnams kyi gzugs snang ba na yang nyes byas so/_/dud 'gro'i skye gnas su gyur pa ni tha na bya
[\[236b.7\]]gag mo dang /_des lhan cig nyal na yang nyes byas so/_/de las chung ba la ni ltung ba med do/_/rtswa stug po'am/_nags stug po'am/_'ong ma stug po'am/_shin ljon pa khong stong ngam/_bya skyibs su bud med dang lhan cig nyal na nyes byas so/_/stobs med pa'i bud med dang yang nyes byas nyid
[\[237a\]]
[\[237a.1\]]do/_/gtsug lag khang du mang po 'brel pa zhig yin la sgo tha dad pa der bud med dang nyal na ltung byed do/_/bsnyen par ma rdzogs pa dang nyal ba la ma yin no/_/gal te gang du bya gag mo gcig nas gnyis par 'gro na'o/_/bud med la bud med du 'du shes pa rnam pa drug tu ste/_
[\[237a.2\]]ltung byed gnyis dang nyes byas gnyis dang /_ltung ba med pa gnyis so/_/gal te nyal ba las phyis bud med kyi yul yang nyal te de la 'du shes med kyang ltung ba'o/_/kha cig ni gang 'dir yang bud med ma yin kyang bud med du 'du shes na ltung byed nyid do zhes zer ro/_/bdag pos bsrungs pa la
[\[237a.3\]]ltung ba med do/_/lnga pa'o//_//mnyan yod na ste/_'char kas bcu bdun sde rnams klog cing 'khod pa la lab bzlog ste bgos nas 'byung po zhes bsdigs pas na rtsed mo'i gzhi'i dbang du mdzad de/_nye bar ma zhi ba'i nyon mongs pas drug pa bcas so/_/bzhad gad bya bar bsams kyang
[\[237a.4\]]zhes bya ba ni rtsed mor bsams pa ste/_kyang zhes bya ba'i sgra ni gtse bar bsams pa gzung ngo /_/de la ltung ba ji ltar 'gyur zhe na/_dge slong gis dge slong sdangs par bya ba mngon par bsams te sha za la sogs pa gang yid du mi 'ong ba'i gzugs dang /_sgra dang /_dri dang /_reg bya rnams nye bar
[\[237a.5\]]bsdus nas 'di skad ces kyang zer te/_de dag khyod la gsod par byed do zhe na/_dge slong 'jigs par 'gyur tam ma gyur kyang rung ste/_smras ma thag tu ltung byed do/_/rgyal po la sogs pa gang yid du 'ong ba'i gzugs la sogs pa bzung nas 'di skad ces kyang zer te/_de khyod la gsod
[\[237a.6\]]par byed do zhes zer na nyes byas so/_/bslab pa byin pa dang /_de las gzhan pa'i rab tu byung ba rnams la sdangs par byed pa na yang nyes byas so/_/sems can dmyal ba la sogs pa'i gtam zer ba la ni ltung ba med do/_/dge slong la dge slong du 'du shes pa rnam pa drug ste/_ltung byed
[\[237a.7\]]gnyis dang /_nyes byas bzhi'o/_/yod pa la yod par 'du shes pa zhes bya ba ni gzhan rnam pa drug go/_/kha cig ni dge slong ma yin pa la yang dge slong du 'du shes na ltung byed nyid do zhes zer ro/_/drug pa'o//_//mnyan yod na ste/_bcu bdun sde dang drug sde rnams chu'i nang du rtse ba las gting
[\[237b\]]
[\[237b.1\]]du bying bar shes te/_de dag gis chos gos rnams tshang tshig gi nang du sbas te dong bas na rtsed mo'i gzhi'i dbang du mdzad de nye bar ma zhi ba'i nyon mongs pas bdun pa bcas so/_/dge slob ma zhes bya ba ni gang khyim gzung ba lo bcu gnyis lon pa'am/_gzhon nu ma lo bco brgyad lon
[\[237b.2\]]pa la chos drug dang /_rjes su mthun pa'i chos drug la bslab pa'i sdom pa sbyin par bya'o/_/chos drug ni/_gcig pu lam du 'gro mi bya/_/chu bo pha rol rkyal mi bya/_/skyes pa la ni reg mi bya/_/skyes pa dang ni 'dug mi bya/_/smyan du 'gyur bar mi bya zhing /_/kha na ma tho 'chab mi bya/_/_
[\[237b.3\]]rjes su mthun pa'i chos drug ni/_/gser la gzung bar mi bya zhing /_/mdoms kyi spu ni breg mi bya/_sa ni brko bar mi bya ste/_/rtswa sngo dag ni gcad mi bya/_/byin len ma byas bza' mi bya/_/yongs su gnas par mi bza'o/_/lhung bzed ces bya ba ni gang yang rung ba'o/_/chos gos zhes bya ba ni
[\[237b.4\]]rnam par brtags par gyur pa'o/_/dra ba zhes bya ba ni lhung bzed kyi snod sgye'u'o/_/kha cig las dra ba zhes bya ba ni dra ba nyid de/_lhung bzed gzhan gyi'o zhes kyang 'byung ngo /_/lhung bzed kyi snod ni brgya byin la brten nas rjes su gnang ba'o/_/de las gzhan pa'i dra ba dang /_khar ba ni nad pa dang
[\[237b.5\]]rgan po la sdom pas 'chang du rjes su gnang ba'o/_/phor bu can zhes bya ba ni kha phor ro/_/ska rags zhes bya ba ni ska rags gsum du rjes su gnang ba ste/_shur bu dang /_lcag phod dang /_shur bu phre'u 'o/_/gzhan las ni dang por lhas ma yang zhes 'don to/_/tshom bu can dang /_tshar tshar can dang
[\[237b.6\]]zla gam can dang /_gser skud dag ni rung ba ma yin pa'i phyir bkag go/_/gang yang rung ba zhes bya ba ni khab ral la sogs pa'o/_/dge sbyong zhes bya ba ni dang por gang dge sbyong gi rung ba'o/_/mi rung ba la ni dngos gzhi'i ltung bar mi 'gyur ro/_/de 'dra ba'i rkyen ma gtogs te zhes bya ba ni chom
[\[237b.7\]]rkun la sogs pas brku bar dogs te sbas pa la nyes pa med do/_/de la ltung ba ci ltar 'gyur zhe na/_gnod par bya bar 'dod dam/_rtsed mo bya bar 'dod kyang rung ste/_gang zag de'i 'am gzhan gyi yang rung /_de nyid yin nam de ma yin yang rung /_der 'du shes par gyur te sbas na gzhan
[\[238a\]]
[\[238a.1\]]la gnod par gyur tam ma gyur kyang rung ste sbas ma thag tu ltung byed do/_/gser la sogs pa'i lhung bzed dam/_lhung bzed spangs pa la sogs pa'am/_chos gos mi rung ba'am/_thags su ma btags pa'am/_tshad las chung ba'am/_bslab pa byin pa'am/_
[\[238a.2\]]khas blangs pas khas ma blangs pa'i'am/_slar bzlog pa yang rung de las gzhan pa'i dge sbyong dang /_bram ze'i rjes su mthun pa'i 'tsho ba'i yo byad gcig sbas kyang rung ste nyes byas so/_/bdun pa'o//_//mnyan yod na ste/_nye dgas gnas par byed pa rnams la chos
[\[238a.3\]]gos rnams sbyin pa dang /_de dag gis bdag nyid kyi'o snyam pas lags par kha bsgyur te yul gzhan du 'gro ba rnams kyis de nyid kyi lag tu gzhag go/_/des kyang bgos te dri ma can du byas nas de bzhin du slar bzhag pas na chos gos sbyin pa dang mi sbyin pa'i gzhi'i dbang du mdzad de phongs pa
[\[238a.4\]]la sogs pa'i nyon mongs pas na brgyad pa bcas so/_/chos gos zhes bya ba ni snam sbyar dang /_bla gos dang /_mthang gos so/_/byin nas zhes bya ba ni nges par byin pa'o/_/gdeng med par zhes bya ba ni ma brnyas pa'o/_/spyod na zhes bya ba ni bgos pa'o/_/de la ltung ba ci ltar 'gyur zhe na/_
[\[238a.5\]]dge slong gis dge slong la gos byin te des ma rig pa dang /_ma brnyas par bgo bar 'dod pa la/_ma brnyas par 'du shes sam yid gnyis za na yang rung bgos na bgos ma thag tu ltung byed do/_/sbyor ba la ni nyes byas so/_/bslab pa byin pa la sogs pa'am/_mi rung ba la sogs
[\[238a.6\]]pa'i gos ma brnyas par bgos na nyes byas so/_/dga' ba dang yid du 'ong ba dang /_gcugs pa dang /_thos nas mchog tu dga' ba bskyed par gyur na ltung ba med do/_/ma brnyas par 'du shes pa rnam pa drug tu'o/_/kha cig ni brnyas kyang ma brnyas par 'du shes na ltung byed nyid do zhes
[\[238a.7\]]kyang zer ro/_/brgyad pa'o//_//rgyal po'i khab tu ste/_mdza' bo dang sa las skyes dag dge slong ma ut+pala'i mdog gi mgo la gyad bu nor gyi chos gos reg pa mthong ste/_dge 'dun lhag ma glengs pas na tshangs pa mtshungs par spyod pa'i gzhi'i dbang du mdzad de mi bzod pa'i nyon
[\[238b\]]
[\[238b.1\]]mongs pas na dgu pa bcas so/_/gzhi med pas zhes bya ba ni ma mthong bas dang /_ma thos pas dang /_mi dogs pas so/_/dge 'dun lhag ma zhes bya ba ni/_bcu gsum las gang yang rung ba'o/_/skur pa na zhes bya ba ni skur pa 'debs pa yin te/_dge slong ma dag pa la gzhi bcu gcig
[\[238b.2\]]gis ni ltung ba ste/_gzhi drug ni ltung ba med do/_/dag pa la ni gzhi bcus ltung ba ste/_gzhi lngas ni ltung ba med do/_/de yang dge 'dun lhag ma'i rjes su 'brangs nas blta bar bya'o/_/gang la dge 'dun lhag ma de la ltung byed do/_/gang la nyes pa sbom po de la nyes byas so zhes bya ba ni khyad par
[\[238b.3\]]ro/_/bslab pa byin pa'am/_skad mi shes pa la yang rung ste/_skur pa na nyes byas so/_/dag pa'am mi dag pa yang rung dag par 'du shes sam yid gnyis zan yang rung ste ltung byed do/_/mi dag par 'du shes na nyes byas so/_/kha cig ni dge slong ma yin pa la yang dge slong du 'du shes na ltung byed
[\[238b.4\]]nyid do zhes zer ro/_/dgu pa'o//_//gleng gzhi ni mnyan yod na ste/_dge slong gzhan zhig rgyal po'i khab nas mnyan yod na 'gro ba las tha ga pa'i chung ma khyim thab la khros pa yang de dang lhan cig song ba dang tha ga pas bdag gi chung ma phrogs so zhes rab mda' bzlog ste/_dge
[\[238b.5\]]slong de yang shin tu brdegs pas na lam du 'gro ba'i gzhi'i dbang du mdzad nas mdang pa'i nyon mongs pas bcu pa bcas so/_/skyes pa med par zhes bya ba ni de dang de'o/_/bud med ces bya ba ni spyad du bzod pa'o/_/'dron lam du 'gro na zhes bya ba ni dgon pa'i lam mo/_/grong bar du
[\[238b.6\]]zhes bya ba ni rgyang grags gcig gi bar du yang ngo /_/rgyang grags phyed phyed cing nyes byas so/_/rgyang grags re re zhing ltung byed do/_/skyes pa med pa la skyes pa med par 'du shes pa rnam pa drug tu ste/_ltung byed gnyis dang /_nyes byas gnyis dang /_ltung ba med pa gnyis so/_/gzhan bud med la bud
[\[238b.7\]]med du 'du shes pa yang rnam pa drug tu'o/_/sprul pa mo'am/_lha'i bu mo'am/_ma ning mo'am/_mtshan gnyis mo'am/_sbyad du mi rung ba dang lhan cig na nyes byas so/_/kha cig ni skyes pa dang lhan cig gam/_skyes pa med kyang rung /_bud med med kyang rung der 'du shes na ltung ba nyid do zhes kyang
[\[239a\]]
[\[239a.1\]]zer ro/_/bud med kyis bsel byed dam/_lam stor ba las bud med lam du 'dzud pa la ltung ba med do/_/bcu ba'o//_//bcu po 'di yang shig la sogs pa spang bar yongs su longs spyod pa dang /_ltung ba dang gleng ba'i yongs su longs spyod pa dang /_rtsed
[\[239a.2\]]mo la dga' ba'i yongs su longs spyod pa dang /_dge bsnyen ma'i yongs su longs spyod pa dang /_chos gos kyis yongs su longs spyod pa dang /_lam du bgrod pa'i yongs su longs spyod pa ste/_dang po dang /_gnyis pa dang /_dgu pa dang /_gsum pa dang /_bzhi pa dang /_drug pa dang /_lnga pa
[\[239a.3\]]dang /_bdun pa dang /_brgyad pa dang /_bcu pa dang /_go rims ji lta ba bzhin du'o/_/bdun pa'i tshogs so/_/mnyan yod na ste/_dge slong gzhan zhig tshong pa sho gam 'dral ba rnams dang lhan cig song ba las sho gam bas shin tu brdegs pas na lam du 'gro ba'i gzhi'i dbang du mdzad de ma dad
[\[239a.4\]]pa'i nyon mongs pas brku ba'i tshogs dang por bcas so/_/don mthun rkun ma dang zhes bya ba ni rkun ma zhes bya ba'i chom rkun pa ste/_grong 'joms pa dang /_tshong pa sho gam 'dral ba'o/_/'dron lam du 'gro na zhes bya ba ni dgon pa'i lam mo/_/grong bar du zhes bya ba ni rgyang grags re re zhing
[\[239a.5\]]ltung byed do/_/rgyang grags phyed phyed cing nyes byas so/_/kha cig ni mda' rgyang re re zhing ltung byed nyid do zhes kyang zer ro/_/de ltar na mda' rgyang gang bor zhing 'gro ba la ltung ba med do/_/smyos pa dang /_sems 'khrugs pa dang /_tshor bas nyen pa dang /_g.yos brku ba dang /_tshong pa rkun ma rnams
[\[239a.6\]]dang lhan cig na nyes byas so/_/don mthun rkun la don mthun du 'du shes pa rnam pa drug tu'o/_/kha cig ni de lta ma yin yang de ltar 'du shes na ltung byed nyid do zhes kyang zer ro/_/dang po'o//_//mnyan yod na ste/_maud gal gyi bus bcu bdun sde rnams bsnyen par rdzogs par
[\[239a.7\]]byas pas bru ba tsha bas gzir te du bas na bsnyen par rdzogs pa'i gzhi'i dbang du mdzad de 'khor 'dzin pa'i nyon mongs pas gnyis pa'o/_/lo nyi shu ma lon pa zhes bya ba ni bru ba tsha ba dang /_skom pa la sogs pa'i sdug bsngal rnams mi bzod pa'i phyir ro/_/bsnyen par rdzogs par byed ces
[\[239b\]]
[\[239b.1\]]bya ba ni gang bsnyen par rdzogs par byed pa dang /_gang la bsnyen par rdzogs par bya ba dang /_de ci ltar bsnyen par rdzogs par 'gyur ba de bzhin du bsnyen par rdzogs pa'i gang kun du spyad ba de bsnyen par rdzogs pa'i mtshan nyid las rig par bya'o/_/de la gang bsnyen par rdzogs par byed pa ni mkhan po dang /_
[\[239b.2\]]slob dpon dang /_dge 'dun no/_/mkhan po gnyis te/_rab tu 'byin pa dang /_bsnyen par rdzogs par byed pa'o/_/gang lo bcu lon lags la ba ste/_chos lnga dang ldan pa ltung ba shes pa dang /_ltung ba med pa dang /_lci ba dang /_yang ba dang so sor thar ba'i mdo thon pa dang /_de rgyas par thon
[\[239b.3\]]ba'o/_/rjes su bcas dang rjes gnang dang /_/ltung ba lci dang yang ba dang /_/bcas dang ltung ba med shes dang /_/so sor thar pa 'dzin pa'o/_/na dang 'gyod dang lha rnams dang /_/mi dga' grol bar byed pa dang /_/tshul khrims spyod la 'dzud pa dang /_/tshul khrims spyod dang thos ldan no/_/mi gsal na lo drug cu lon yang
[\[239b.4\]]gzhan la gnas te 'dug par bya'o/_/rab tu 'byung bar mi bya/_bsnyen par rdzogs par mi bya/_gnas sbyin par mi bya/_phyag bya ba ma gtogs te/_gnas pas bya ba gzhan thams cad des bya'o/_/'di'i ming yang gnas brtan byis pa zhes bya'o/_/slob dpon ni lnga'o/_/dge
[\[239b.5\]]tshul gyi slob dpon te/_skyabs su 'gro ba dang /_bslab pa byin pa'o/_/gsang ste ston pa ste/_gang gis dben par ston pa'o/_/las byed pa ste/_gang gis gsol ba dang bzhi'i las byed pa'o/_/gnas kyi slob dpon te gang nub gcig tsam yang gnas bcas te 'dug pa'o/_/
[\[239b.6\]]klog pa'i slob dpon te/_gang la rtsa ba bzhi pa'i tshigs su bcad pa gcig gzung ba'o/_/dge 'dun la rnam pa gnyis te/_yul dbus su ni bcu 'dus pa dang /_mtha' 'khob tu ni lnga 'dus pa'o/_/gal te mang du yod pa las lngas bsnyen par rdzogs par byas na de ni bsnyen par
[\[239b.7\]]rdzogs pa yin mod kyi de dag 'gal tshabs can du 'gyur ro/_/sems can bsnyen par rdzogs pa de bzhin gshegs pa ni tshogs kyi grangs su bskang bar mi bya'o/_/'on pa dang /_smyon pa dang /_khas blangs pa la sogs pas tshogs kyi grangs su bskang ba na bsnyen par rdzogs pa ma yin no/_/gang la
[\[240a\]]
[\[240a.1\]]bsnyen par rdzogs par bya zhe na/_bsam pa nyams pa dang /_rten nyams pa dang /_skyes pa nyams pa dang /_dkar po'i chos nyams pa dang /_gzhan gyi dbang du gyur pa dang /_mi dad par 'gyur bas nyams pa ma yin no/_/de la bsam pa nyams pa ni bu lon gyis nyen pa dang /_
[\[240a.2\]]'jigs pas nyen pa dang /_'tsho ba'i 'jigs pas nyen pa rab tu byung ba'o/_/rten nyams pas ni gang 'bras dang phol mig la sogs pa'i nad dang gnod pas so/_/skyes pa nyams pa zhes bya ba ni ma ning lnga ste/_skyes nas ma ning yin pa ste/_gang btsas nas skyes pa'am/_bud med
[\[240a.3\]]kyang ma yin pa'o/_/zla ba phyed phyed pa'i ma ning ste/_zla ba phyed ni skyes pa/_zla ba phyed ni bud med du 'gyur ba'o/_/'khyud pa'i ma ning ste/_gang gzhan gyis 'khyud na gdod dbang po ldong ba'o/_/phrag dog can gyi ma ning ste/_gang gzhan dang 'khrig pa mthong nas so/_/nyams
[\[240a.4\]]pa'i ma ning ste/_gang gi dbang po nad dam mtshon gyis bcad pa'o/_/dang po bzhi ni bsnyil bar bya'o/_/tha ma rnam par 'gyur ba mi bsten pa ni btang snyoms su'o/_/rnam pa gzhan du na bsnyil bar bya ba yin no/_/dkar po'i chos nyams pa zhes bya ba ni nye du shAkya ma me pa
[\[240a.5\]]ral pa can ma gtogs pa'i mu stegs can no/_/gzhan ni zla ba bzhi'i dbang du mdzad nas gzhag par bya ste/_mkhan pos ni gos kyi rin gyi gnas pa sbyin par bya'o/_/dge 'dun gyis ni zan no/_/dge tshul gyis gral rim bzhin las byed du gzhug par bya'o/_/sems mgu bar byas nas
[\[240a.6\]]rab tu dbyung bar bya'o/_/dge slong ma sun phyung ba zhes bya ba ni gang gis pham par 'gyur pa brgyad po rnams las gang yang rung ba rnams ma byung ba'i dge slong ma la mi tshangs par spyod pas sun phyung ba'o/_/gal te sngar lus la reg par byas la phyis mi tshangs par spyad pa ni dge slong ma sun
[\[240a.7\]]phyung ba ma yin no/_/rku thabs su gnas pa zhes bya ba ni gang bdag nyid rab tu byung ba la rang bzhin du gnas pa dang /_lhan cig gso sbyin gyi las lan gnyis sam lan gsum nyams su myong bar gyur ba'o/_/zhus pa bram ze'i bu mo lta bu las ni gsol ba dang bzhi'i las kyis so zhes 'byung ngo /_/
[\[240b\]]
[\[240b.1\]]zhu ba las ni bsnyen par rdzogs par gsol ba dang /_gsol ba dang gnyis sam/_gsol ba dang bzhi'am/_gso sbyin nam/_dgag dbye'am/_gang zag bcu gnyis su bsko ba yang rung ste/_nyams su myong bar gyur pa'o zhes 'byung ngo /_/mu stegs can zhugs pa zhes bya ba ni mu stegs
[\[240b.2\]]can gang 'di'i rgyal mtshan 'dzin pa de dag gi lta ba la dga' nas der gnas shing bslab pa ma lus la ngur smrig de bzhag nas skya rengs shar bar gyur pa'o/_/ma bsad pa dang /_pha bsad pa dang /_dgra bcom pa bsad pa dang /_de bzhin gshegs pa la ngan sems kyis khrag phyung ba
[\[240b.3\]]dang /_dge 'dun gyi dbyen byed pa ste/_gang gis chos ma yin pa'i 'du shes kyis dge 'dun phye ba'o/_/pham par 'gyur ba byung ba dang /_bsnyil ba dang /_bsnyil bar 'os pa ste/_dge slong ma sun phyung 'byin pa la sogs pa 'di dag ni byung yang bsnyil bar bya ba yin no/_/tha dad
[\[240b.4\]]du gnas pa zhes bya ba ni de yang rnam pa gnyis te/_gang gis bsams bzhin du chos kyi phyogs las chos ma yin pa'i phyogs su 'gro ba dang /_gang la dge 'dun gyis gsol ba dang las kyis gnas nas phyung ba ste/_dang po babs pa las gal te bsnyen par rdzogs par byed pa'i tshe
[\[240b.5\]]slar yang sgrub par byed na/_bsnyen par rdzogs pa'o/_/bzlog pa ni ma yin no/_/bsnyen par rdzogs nas gal te khas mi len na legs par bsnyen par rdzogs pa ma yin no/_/slang yang gnas nas dbyung bar bya'o/_/bsdigs pa la sogs pa'i las byas pa las bsnyen par
[\[240b.6\]]rdzogs par byed na 'gal tshabs can du 'gyur ro/_/de yang chad pa'i las nyams pa yin no/_/gzhan gyi dbang du gyur pa zhes bya ba ni bran dang rgyal pos bkrabs pa dang /_ma dang pha dag gis rjes su ma gnang ngo /_/yul thag ring ba la ltung ba med do/_/gang btsas nas mas
[\[240b.7\]]bor ba de ni gang gis gsos pa des rjes su gnang na'o/_/mi dad par gyur pa zhes bya ba ni 'di lta ste/_sprul pa dang /_gang mi ma yin pa dang /_dud 'gro'i skye gnas su gtogs pa dang /_chom rkun gyi rgyal mtshan can dang /_lo nyi shu ma lon pa dang /_skra ser ba dang /_skra
[\[241a\]]
[\[241a.1\]]ljang gu dang /_skra dkar ba dang /_skra glang po che'i lta bu dang /_skra med pa dang /_mgo 'bar 'bur can dang /_glang po che'i lta bu dang /_mgo sbom pa dang /_lus la glebs pa 'dra ba dang /_phag gi mgo lta bu dang /_mgo gnyis pa dang /_mgo gsum pa dang /_
[\[241a.2\]]mig dmar ba dang /_mig po che dang /_mig chags pa dang /_mig ser ba dang /_mig mching bu lta bu dang /_mig chu bur lta bu dang /_mig med pa dang /_glang po che dang /_rta dang /_ba lang dang /_spre'u dang /_bong bu dang /_sna phag gi lta bu dang /_sna gnyis pa dang /_sna med pa dang /_
[\[241a.3\]]glang po che la sogs pa'i so lta bu dang /_so med pa dang /_mjing nub dang /_mgul ring ches pa dang /_phrag mig dang /_sgur po dang /_pho mtshan chad pa dang /_rlig rlugs dang /_rlig pa med pa dang /_glang po che la sogs pa lta bu'i rna ba dang /_rna ba gcig dang /_rna ba med pa dang /_
[\[241a.4\]]lus shin tu ring ba dang /_lus shin tu thung ba dang /_shin tu skem pa dang /_ma 'os par ngal skyen pa dang /_kha dog ngan pa bzhi dang /_lag pa dang /_rkang pa rdum pa dang /_lag pa'i sor mo rnams sgu ba dang /_mchu med pa dang /_lus rma mtshan can dang /_rgan ches pa dang /_gzhon
[\[241a.5\]]ches pa dang /_theng bo dang /_smad 'chal dang /_zhar ba dang /_lag sor rdum po dang /_mi'u thung dang /_glen pa dang /_dig pa dang /_lkugs pa dang /_'on pa dang /_rten 'phye dang /_mtshan mas btab pa dang /_lcag rma can dang /_bud med kyis dub pa ste/_gang la gzhon nu nar ma
[\[241a.6\]]son par 'khrig pa drags te rten nyams pas na/_dge ba'i phyogs la mi bzod pa'o/_/khur gyis dub pa dang /_lam gyis dub pa dang /_ta gam pa ste/_gang gzhon nu nar ma son par nad pa la sogs pas nyen pas na rten nyams pa ste/_dge ba'i phyogs la mi bzod pa'o/_/de la ya za ma
[\[241a.7\]]lug ni gang lcags kyis bcings pa bkrol ba dang /_dman pa'i rigs so/_/mdzes pa rab tu dbyung ba dang /_yongs su dag par bsnyen rdzogs par/_/rdzogs sangs rgyas kyis rab mkhyen te/_/bden pa'i mtshan kyis bka' stsal to//_//'dul ba bsdus pa bam po bcu gnyis
[\[241b\]]
[\[241b.1\]]pa/_ji ltar bsnyen par rdzogs par bya zhe na/_rab tu 'byung bar 'dod pa la bar chad kyi chos rnams dris te gzung bar bya'o/_/skyabs su 'gro ba dang /_bslab pa'i gzhi lnga yang sbyin par bya'o/_/mkhan por gsol bar bya'o/_/gang dge 'dun la zhu bar byed pa'i dge slong la
[\[241b.2\]]yang gsol ba gdab par bya'o/_/des kyang khyod kyi bar chad kyi chos rnams yod pa dris sam zhes dri bar bya'o/_/rnam pa gzhan du na nyes byas so/_/ma zhus par rab tu phyung na nyes byas so/_/zhus pa'i tshe gal te yongs su dag na'o zhes/_ma smras na nyes byas so/_/
[\[241b.3\]]de nas skra 'dreg pa'i dge slong la gsol ba gdab par bya'o/_/des gtsug phud 'dreg pa'i tshe breg gam zhes dri bar bya'o/_/sham thabs bskon pa nyid kyi tshe/_mtshan med pa'am/_mtshan gnyis pa'am/_gle 'dams pa ma yin nam zhes ma tshor bar mtshan brtag go/_/de'i
[\[241b.4\]]'og tu dge slong la gsol ba gdab par bya'o/_/des kyang gang skyabs su 'gro ba sbyin pa dang /_dge tshul gyi bslab pa'i gzhi sbyin par bya'o/_/de'i 'og tu chos gos dang lhung bzed btsal lo/_/yang na yo byad drug po rnams brnyas te/_rab tu dbyung ba dang /_bsnyen par rdzogs
[\[241b.5\]]par bya'i btang snyoms su ni mi bya'o/_/kha skong ba'i dge slong rnams sam dge 'dun thams cad dam/_gsang ste ston pa dang /_las byed pa la gsol ba gdab par bya ba'o/_/de'i 'og tu phyag dag 'tshal du bcug la mkhan por gsol bar bya'o/_/chos gos rnams dang lhung bzed
[\[241b.6\]]ni dge 'dun la brten te byin gyis brlab par bya'o/_/lhung bzed med par dge tshul du mi bya'o/_/yang na de la lhung bzed chung ngu'am kha phor dag sbyin par bya'o/_/thos pa'i nye 'khor nas spangs te/_mthong ba'i nye 'khor mi ring bar gzhag go/_/bsnyen par rdzogs par 'dod pa shing
[\[241b.7\]]la 'dzeg tu mi gzhug go/_/de nas gsang ste ston la gsol ba dang bzhi'i las rnams kyis rgyas par bya'o/_/de'i 'og tu grib tshod gzhal bar bya'o/_/thur ma sor bzhi pas so/_/thur ma ci tsam yod pa de tsam la skyes bu'o/_/nyin mtshan gyi cha yang brjod par bya'o/_/
[\[242a\]]
[\[242a.1\]]dus tshod rnams ni lnga'o/_/de'i 'og tu gnas rnams brjod par bya'o/_/dang por brjod na nyes byas so/_/bsnyen par rdzogs ma thag tu pham par 'gyur ba bzhi po rnams so/_/ma brjod na 'gal tshabs can du 'gyur ro/_/rnam pa lnga po rnams kyis
[\[242a.2\]]bsnyen par rdzogs par mi 'gyur te/_mkhan po'i ming ma brjod na dang /_bdag nyid dang /_dge slong gi dge 'dun dang /_gsol ba ma byas pa dang /_las ma rdzogs pa'o/_/'di las bzlog pa lnga po rnams kyis ni bsnyen par rdzogs par byed pa'o/_/bsnyen par rdzogs par
[\[242a.3\]]byed pa'i tshe gal te mtshan gyur na legs par bsnyen par rdzogs pa yin gyi/_dge slong ma'i dbyar khang du 'gro bar bya'o/_/de skad du yang bcom ldan 'das kyis dge slong rnams las dge slong ma rab tu mang po rnams kyis bsnyen par rdzogs pa dge slong ma'i dngos po btsal bar bya'o zhes 'byung ba lta bu'o/_/
[\[242a.4\]]dge slong ma'i bsnyen par rdzogs par bya bas/_dge slong du bsnyen par rdzogs par byas na bsnyen par rdzogs pa'o/_/dge slong rnams kyis bsnyen par rdzogs par byas pas/_dge slong mar bsnyen par rdzogs par byas na dge slong ma'i dngos por rig par
[\[242a.5\]]bya'o/_/zhu ba las ni skyes pa bud med lta bu'am/_bud med skyes pa lta bu'am/_dge slong ma'i las kyis dge slong ngam/_dge slong gi las kyis dge slong ma'am/_mkhan por gsol ba ma btab bam/_bar chad rnams ma dris sam/_dge tshul ma byas sam/_mkhan po
[\[242a.6\]]med dam/_las byed du med par ram/_mkhan po bsnyen par rdzogs pa ma yin pa yang rung /_bsnyen par rdzogs par byas na de ni bsnyen par rdzogs mod kyi/_gzhan rnams gnyis la ni 'gal tshabs can du 'gyur ro/_/mkhan po tshul khrims 'chal pa'o zhes bya bar shes na
[\[242a.7\]]bsnyen par rdzogs pa ma yin no/_/de las gzhan du bsnyen par rdzogs pa'o zhes 'byung ngo /_/bar chad kyi chos dang ldan pa de bzhin du smra'am/_rnam pa gzhan du'ang rung ste/_bsnyen par rdzogs par byas na bsnyen par rdzogs pa yin te/_snga mas ni dge slong rnams 'gal
[\[242b\]]
[\[242b.1\]]tshabs can 'gyur ro/_/bar chad kyi chos dang mi ldan pa de bzhin du smra'am/_rnam pa gzhan du'ang rung ste/_bsnyen par rdzogs par byas na legs par bsnyen par rdzogs pa yin te/_phyi mas ni dge slong rnams 'gal tshabs can du 'gyur ro/_/bsnyen par rdzogs par byed pa'i
[\[242b.2\]]tshe bslab pa phul lam/_mi btub na bsnyen par rdzogs pa ma yin no/_/'on pa'am mtha' 'khob pa gal te las thos sam shes na bsnyen par rdzogs pa yin no/_/slar bzlog pa ni ma yin no/_/rnam pa gzhan du'ang mtha' 'khob pas bsnyen par rdzogs pa ni ma yin mod kyi bsnyen par
[\[242b.3\]]rdzogs par byed pa rnams la ni 'gal tshabs can du 'gyur ro/_/rnam pa gzhan du na tshogs kyi grangs kha skong ba'am mkhan po mtshan gyur pa las gal te mtshan ma gyur pa'i tshe gsol ba thos na bsnyen par rdzogs pa'o/_/bzlog pa ni bsnyen par ma rdzogs pa'o/_/nam mkha' la 'dug ste sa la 'dug
[\[242b.4\]]pa'i las byed na byas pa ma yin zhes brjod par bya'o/_/ci tsam gyis na bsnyen par rdzogs pa zhes brjod par bya/_gang gsol ba dang bzhi'i las rtogs pa'o/_/ji srid bco brgyad po gzhag pa'i gnas kyi mtshams rnams mnan la gang zag bco brgyad gang la gsol ba gcig gis bsnyen par
[\[242b.5\]]rdzogs par byar rung ba yod do/_/rnam pa bcus bsnyen par rdzogs par 'gyur te/_slob dpon med par de bzhin gshegs pa rnams dang /_rang sangs rgyas rnams so/_/ye shes mngon par rtogs pas lnga pa rnams dang /_dri bas mnyes pas ni legs sbyin no/_/skyabs su 'gro
[\[242b.6\]]bas na brjod pa gsum gyis bzang sde'i tshogs drug cu po rnams kyi'o/_/ston par khas blangs pas ni/_'od srungs chen po'o/_/mtha' 'khob tu ni 'dul ba 'dzin pa dang lnga'o/_/yul gyi dbus su ni bcu 'dus pa'o/_/lci ba'i chos khas blangs pa rnams kyi ni skye dgu'i bdag mo
[\[242b.7\]]chen mo gau ta mI'o/_/pho nyas ni chos sbyin ma'o/_/da ltar ni tshogs gnyis ka 'dus pas so/_/dge slong tshur shog ces bya ba ni bcu pa ste/_srid pa tha ma pa yin pa'i phyir dge slong tshur shog ces bya ba ma gtogs pa las bcas tshun chad gzhan gyis bsnyen par rdzogs par bya ba med do/_/
[\[243a\]]
[\[243a.1\]]bsnyen par rdzogs pa'i kun du spyad pa ni gsar bus ches rgan pa la phyag bya'o/_/dang po lo grangs dri bar bya'o/_/dus tshod kyang ngo /_/dus tshod ni lnga ste/_dgun gyi zla ba bzhi dang /_dpyid kyi zla ba bzhi dang /_dbyar gyi zla ba gcig dang /_shi ba'i dbyar gyi nyin
[\[243a.2\]]zhag gcig dang /_dbyar ring po nyin zhag gcig gis chung ba'i zla ba gsum ba'o/_/bzhi la phyag bya bcu la phyag mi bya ste/_bzhi po dag kyang gang zhe na/_lha dang bcas pa'i 'jig rten gyis phyag bya ba de bzhin gshegs pa dang /_khyim pa thams cad kyis rab tu byung ba la bya ba dang /_bsnyen
[\[243a.3\]]par rdzogs pa thams cad kyis sngar bsnyen par rdzogs pa la phyag bya ste/_dge slong ma ni ma gtogs so/_/bsnyen par ma rdzogs pa thams cad kyis bsnyen par rdzogs pa la'o/_/bcu po dag gang la phyag mi bya zhe na/_sbo ba spyod pa la sogs pa bzhi dang /_bslab pa byin pa dang /_
[\[243a.4\]]gnas nas phyung ba gsum ste/_ltung ba ma mthong ba dang /_phyir mi'i chos pa dang /_lta ba mi gtong ba 'di gsum gnas nas phyung ba dang /_khyim pa dang /_bsnyen par ma rdzogs pa'o/_/gang gsum mam gnyis dag kyang rung /_gang gsol ba gcig gis bsnyen par rdzogs pa de dag
[\[243a.5\]]la ni gang yang rgan pa med do/_/gzhan dag na re rgan pa drug go zhes zer te/_na tshod kyis rgan pa dang /_chos nyid kyis rgan pa dang /_shes pas rgan pa dang /_las kyis rgan pa dang /_dus kyis rgan pa dang /_rigs kyis rgan pa'o/_/chos nyid kyis rgan pa de yang rnam pa gnyis te/_
[\[243a.6\]]bsnyen par rdzogs pas ring du lon bas na dus kyis rgan pa dang /_rigs kyis rgan pa mes po'am/_khu bo'am/_phu bo zhes bya ba la sogs pa'o/_/shes pas rgan pa ste rgyal po la sogs pas shes pa'o/_/las kyis rgan pa ste/_de yang rnam pa gsum mo/_/zhal ta byed pa bas ni kha thon byed pa rgan no/_/
[\[243a.7\]]kha ton byed pa bas ni spong ba la zhugs pa'o/_/de las lus kyis rgan pas dus kyis gzhan pa la phyag mi bya/_mnyam pa la yang phyag mi bya'o/_/gal te rigs rgyud la sogs pas ches rgan pa ma yin na/_de las gang yang rung ba 'ga' zhig gis rgan na phyag bya'o/_/de bzhin du rigs rgyud dang /_shes
[\[243b\]]
[\[243b.1\]]pa dang /_las su mnyam na yang de dag las gzhan gyis rgan pa la phyag bya'o/_/gal te rigs rgyud dam/_rigs rgyud kyis ches rgan pa ma yin na shes pa bas ches shes pa la'o/_/spong ba bas spong ba'i mchog la'o zhe'o/_/phyag bya ba ni rnam pa gnyis te/_dkyil 'khor lnga pa'am/_
[\[243b.2\]]sgyid pa las 'khyud pa'o/_/phyag 'tshal zhes zer ba ni mngon par smra ba'i tshig nyid do/_/lus btud pa de ni mchod pa'o/_/gzhan dag na re ston pa las dkyil 'khor chen po lnga pas phyag bya'o/_/bla ma dang bla ma'i gnas lta bu la pus mo gzugs pa dang /_'dud par bcas pa'am/_thal
[\[243b.3\]]mo sbyar ba bcas pa'am/_sgyid pa nas 'khyud pa'am/_de bzhin du tsog pus 'dug pa'o/_/tshangs pa mtshungs par spyod pa gzhan rnams la ni mgo 'dud dam/_thal mo sbyar ba'am/_ngag yang dag par brjod pa'o zhes kyang zer ba'o/_/sbags pa la'am sbags pas kyang rung ste gnyis
[\[243b.4\]]ka la'ang nyes byas so/_/sbags pa la rnam pa gnyis te/_zas kyis sbags pa dang /_mi gtsang bas sbags pa'o/_/mi mthun pas khon yod kyang rims su bab na phyag bya'o/_/des kyang a rog gya zhes brjod par bya'o/_/rnam pa gzhan du na gnyi ga la yang nyes byas so/_/log par ltung yang
[\[243b.5\]]sngon gyi rgyud la dmigs te phyag bya'o/_/gos gcig pas phyag bdag gir mi bya/_phyag kyang mi bya'o/_/rgan pa sbring pa byung ba la yang phyag 'tshal lo zhes brjod par bya'o/_/gzhon nu la byung na a rog gya zhes brjod par bya'i yang sos zhes bya ba ni ma yin no/_/rgan zhugs dang /_khyim pa 'di dag ni
[\[243b.6\]]gson par mngon par dga' ba yin bas na de dag la ltung ba med do/_/mun pa'i nang du phyag byed na mgo sa la gtugs par mi bya'o/_/ngag tu ni brjod par bya'o/_/gnas mal bcas par gnas par mi bya ste/_gang mdza' ba'am/_gang gus bar bya ba dang /_gang la ngo tsha bar 'gyur ba srid do
[\[243b.7\]]snyam du sems nye bar gnas sam/_ldan pa'o snyam du sems mngon sum du gnas sam/_dge ba'i phyogs su 'gyur ro snyam nas de'i 'og tu gnas gzung bar bya ste/_chos gos phrag pa gcig tu byas la/_lag pa gnyis kyis rkang pa gnyis la bcangs la 'di skad ces brjod par bya'o/_/
[\[244a\]]
[\[244a.1\]]btsun pa dgongs su gsol/_/bdag ming 'di zhes bgyi ba btsun pa la gnas par gsol gyi btsun pas bdag la gnas stsal tu gsol/_/btsun pa gnas nas mchis par bgyi'o/_/de bzhin du lan gnyis lan gsum du'o/_/des legs so dge'o
[\[244a.2\]]zhes brjod par bya'o/_/des kyang thabs yin no zhes brjod par bya'o/_/gnas mal bcas pa ljongs rgyu ba spyad par mi bya'o/_/lo lnga lon la gsal na ltung ba med do/_/gsal ba rnams ni snga ma bzhin no/_/song nas ngal gso ba'i nyi ma gnyis sam gsum tshun chad du legs par
[\[244a.3\]]brtags te gnas gzung bar bya'o/_/dgra bcom pa nyid kyang gzhan la gnas bcas te 'dug par bya'o/_/zhag lnga gnas mal bcas kyang de la rnyed pa sbyin par bya'o/_/de mi gtong ba'i sbyor bas gnas tshol ba chos lnga dang ldan pa rnams la gnas sbyin par mi bya ste/_dad pa med
[\[244a.4\]]par gyur pa dang /_bka' blo mi bde ba dang /_sdig pa'i grogs po dang /_le lo can dang /_ma gus pa'o/_/de lta bu'i rim pa las slar bzlog pa lnga po rnams dang ldan pa la ni gnas bca' ba sbyin par byed do/_/'di nyid go rims ji lta ba bzhin du btang ba dang /_ma btang bar rig par
[\[244a.5\]]bya'o/_/rnam pa gzhan lngas btang bar 'gyur te/_mtshams las 'das te 'gro ba dang /_babs pa dang /_mkhan po gzhan nas 'ongs pa dang /_phyogs las phyogs ma yin par 'gro ba dang /_gnas btang ba nyid ni lnga pa'o/_/mkhan po mthong ma thag tu gzhan la gnas
[\[244a.6\]]bcas pa btang bar 'gyur te/_lam du zhugs pa dang /_'dug tu mi 'dod pa ni ma yin no/_/'ongs na yang ji srid du 'dug gi bar du de thams cad bya ste/_gnyis ka yang blta'o/_/nye gnas sam slob dpon yang rung /_gcig ltos pa dang bcas sam/_lam gyis bgrod par zhugs
[\[244a.7\]]pa las dus gzhan du slar log na yang gnas bcas pa de nyid la'o/_/dus re zhig gcig tu gnas bzung bas sngar gyi gtang bar mi 'gyur ro/_/gnas gang du gnas sbyin pa de shi la gzhan yang med na/_der gso sbyin gnyis pa'i bar du 'dug par mi bya'o/_/dbyar snga ma'am/_phyi ma
[\[244b\]]
[\[244b.1\]]gnyi ga yang dbyar nye bar gnas par mi bya'o/_/dbyar phyi mar nye bar zhugs nas yang so sor brtags la zla ba gnyis kyi bar du 'dug par bya'o/_/de phan chad ni ma yin no/_/slob dpon dang mkhan po dpag tshad phyed dang gsum na 'dug na zla ba phyed phyed cing 'gro bar bya'o/_/rgyang grags ldan
[\[244b.2\]]'dug na nyi ma drug gam bdun zhing ngo /_/rgyang grags gcig na ni nyin re'o/_/mtshams kyi nang na 'dug na dus gsum du'o/_/thams cad du slob dpon dang mkhan po la lhung bzed dang chos gos kyi las kyis bsnyen bkur la sogs pa bya ba rnams la sngon du 'gro bar bya'o/_/de nyid kyis kyang
[\[244b.3\]]de'i'o/_/klog pa'i slob dpon la yang bsnyen bkur bya'o/_/gal te klog pa dang /_gnas kyi slob dpon gnyi ga nad kyis btab par gyur te/_nus pa yod na gnyi ga la yang bya'o/_/nus pa med na gnas kyi slob dpon mi phangs par byas nas klog pa'i slob dpon la bya'o/_/klog pa
[\[244b.4\]]ma rnyed kyang gnas su rung gi gnas med par ni mi rung ngo /_/klog pa'i slob dpon la gal te nye gnas mang na gral rim bzhin du bsnyen bkur bya'o/_/de dang po nang dang bcas pa las 'brel bar mi bya'o/_/de gnyis ka la yang gus par mchod par bya'o/_/chag chag la sogs pa dang /_lhung
[\[244b.5\]]bzed kyi las la sogs pa dang chos bstan pa sbyin pa la sogs pa ma zhus par mi bya'o/_/de lta bu'i rigs can gyi dge slong ngal sor mi gzhug go/_/mdor bsdu na/_chu dang /_so shing dang bshang ba dang /_gci ba dang /_mtshams kyi nang du mchod rten la phyag byed pa ma gtogs te/_gzhan du bya
[\[244b.6\]]ba thams cad mi bya'o/_/kun du spyad pa ji skad bstan pa'i tshul du ma byas na thams cad nyes byas so/_/zhar la 'ongs pas chog go/_/smad pa zhes bya ba ni ltung byed kyi ltung ba byung ba zhes bya ba'i tha tshig go/_/de la ltung ba ci ltar 'gyur zhe na/_gang zag 'di bcu ni 'di lta ste/_lo nyi shu ma
[\[244b.7\]]lon pa la der 'du shes pa dang /_nges pa dang ma nges pa yang rung ste/_gnyi ga la yang bris na/_gnyi ga la yang ci lta bu nyid du smra ba de gnyis ni bsnyen par rdzogs pa ma yin la/_dge slong rnams kyang 'gal tshabs can du 'gyur ro/_/'grogs pa la sogs pa la yang nyes pa'o/_/lo nyi
[\[245a\]]
[\[245a.1\]]shu ma lon pa la lo nyi shu lon par 'du shes pa dang /_nges pa dang ma nges pa yang rung ste/_ci lta bu nyid du yang gnyi ga smra ba'am/_lo nyi shu ma lon pa mi shes sam/_yid gnyis za bar 'gyur nas kyang dris pas lung mi ston pa ste/_'di lta bu gsum ni
[\[245a.2\]]bsnyen par rdzogs pa yin la/_gzhan bsnyen par rdzogs par byed pa yang 'gal tshabs can du 'gyur ro/_/lo nyi shu lon pa la ma lon par 'du shes pa dang /_nges pa dang ma nges pa yang rung ste/_ci lta bu nyid du yang gnyi ga smra ba dang /_de bzhin du gnyi ga lon par 'du shes pa
[\[245a.3\]]dang /_nges pa dang /_lnga pa nyid ni mi shes sam mi dran nam/_yid gnyis za na yang rung ste/_lnga po 'di dag ni bsnyen par rdzogs pa yin te/_dang po dang /_gnyis pa dang /_lnga pa la ni bsnyen par rdzogs par byed pa rnams la 'gal tshabs can du 'gyur ro/_/rnam pa 'di
[\[245a.4\]]bcu las thog ma'i bar bzhi pos ni dang po nyid du 'khrugs par gyur pa yin te/_rang bzhin du gnas pa dang /_gso sbyin gyi las lan gnyis lan gsum du myong na rku thabs su gnas par 'gyur te/_bsnyil bar bya bar 'os pa dag yin no/_/lo nyi shu lon par 'du shes pa gnyis ni
[\[245a.5\]]gal te nye du rnams kyis dran par byas na mngal gyi zla ba dang /_shol gyi zla ba yang brtsi bar bya'o/_/gal te de bzhin du yang ma lon nas spo bar bya'o/_/yang bsnyen par rdzogs par ro/_/rnam pa gzhan du na snga ma bzhin du ste rku thabs su gnas pa'o/_/lo bcu dgu lon par bsnyen
[\[245a.6\]]par rdzogs par byas pa las/_gal te lo gcig lon pa na dran pa rnyed par 'gyur ba'am/_lo bco brgyad lon par bsnyen par rdzogs par byas nas de bzhin du lo gnyis lon pa la yang legs par gsungs pa'i chos 'dul ba la rab tu byung zhing bsnyen par rdzogs pa dge slong gi dngos po rnyed
[\[245a.7\]]dka' ba na/_de gnyis ni legs par bsnyen par rdzogs pa'o/_/lnga pa ni dran par bya'o/_/yid gnyis gsal bar bya'o/_/cho ga bzhin du yang bya'o/_/rnam pa gzhan du na rku thabs su gnas par 'gyur ro/_/lo nyi shu ma lon pa la lon par 'du shes na de bsnyen par rdzogs par
[\[245b\]]
[\[245b.1\]]byas na ltung ba med do/_/'grogs pa dang longs spyod pa la yang ltung ba med do/_/de bsnyen par rdzogs pa ji srid du gnas par gyur/_ji srid bden pa'i 'du shes rnyed pa'i bar du ste lon pa la ni ltung ba med do/_/ma lon pa ni gsol ba dang bzhi'i las la sogs pa nyams su myong
[\[245b.2\]]na rku thabs su gnas par 'gyur ro/_/kha cig na re gang zag yongs su dag pa yin yang rung /_yongs su dag pa ma yin yang rung ste/_des yongs su ma dag par 'du shes te/_bsnyen par rdzogs par byas na ltung byed do zhes zer ro/_/na tshod rdzogs la skyed ma rdzogs pa yod de mu
[\[245b.3\]]bzhir ro/_/de la na tshod rdzogs pa ni lo nyi shu lon pa'o/_/skyed rdzogs pa ni chu zheng du ldan pa dang /_skyes pa dang /_yongs su smin par rig par bya'o/_/chu zheng du ldan pa ci lta bu zhe na/_gal te byis pa'i bong tshod lta bu'ang ma yin pa'o/_/bus pa'i skad lta bu'ang ma
[\[245b.4\]]yin pa'o/_/skyes pa ci lta bu zhe na/_mdoms dang mchan khung la sogs par spu skyes par gyur pa'o/_/yongs su smin pa ci lta bu zhe na/_des bus pa lta bu'i blo ma yin pa la bus pa lta bu'i rang bzhin ma yin pa'o/_/gnyis pa dang bzhi pa ni ltung byed do/_/dang po dang
[\[245b.5\]]gsum pa la ni ltung ba med do/_/gang dus mi dran pa de'i tshe mtshan thabs kyis brtags la bsnyen par rdzogs par bya'o/_/lo bco lnga lon na dge tshul du bya'o/_/rnam pa gzhan du nyes byas so/_/lo bdun lon pa bya rog skrod nus pa ni dge 'dun gyis bskos nas bya rog skrod nus
[\[245b.6\]]pa'o/_/mi nus pa dang lo ma tshang ba ni ma yin no/_/dge tshul gnyis nye bar gzhag par mi bya'o/_/gal te de gnyis nges par byas te/_'ongs na gnyis ka rab tu phyung la gcig gzhan la sbyin par bya'o/_/gang la sbyin par bya ba des kyang bsnyen par rdzogs par mi bya'o/_/
[\[245b.7\]]gnyis pa'o//_//mnyan yod na ste/_drug sde rnams bdag nyid rnang la sogs pa byed pa na sa len pa'i gzhi'i dbang du mdzad de/_las ngan pa la dga' ba'i nyon mongs pas gsum pa bcas so/_/sa zhes bya ba ni rnam pa gnyis te/_rang bzhin can dang rang bzhin can ma
[\[246a\]]
[\[246a.1\]]yin pa'o/_/char pa che na zla ba gsum po rnams kyis rang bzhin can zhes bya ba'o/_/char pa chung na zla ba drug go/_/dge slong gis rang bzhin can mi tshig gam/_nyams par ma gyur bas brkos pa dang /_sa zhag ma nyams pa 'gogs sam/_phur ba
[\[246a.2\]]btab bam/_gad pa ma nyams pa'am/_rtsig pa ma nyams pa gtib bam/_skyang nul ma nyams par 'gogs sam/_gang nas mang gi gram seg gam/_bye ma nyung ba brkos na ltung byed do/_/sa zhag la sogs pa nyams pa ni nyes byas te/_gogs pa'o zhes bya ba'i tha tshig go/_/sa
[\[246a.3\]]las phur pa phyung ba dang /_sa la ri mo 'dri bas nyams pa ma gtogs pa'i sa dang 'brel pa'i ba lang gi lci ba 'gogs pa dang /_'gro bar mngon par sems pas byas pa 'ba' zhig ma gtogs te/_'dam bskyod pa'am/_de dang 'brel ba'i bum pa la sogs pa bteg
[\[246a.4\]]pa dang /_rtsig pa la phur pa btab pa 'byin tam/_ba lang gi lci ba 'gogs sam/_ri mo bris sam/_ba tsha can 'gogs sam/_sa rang bzhin can ma yin pa brkos sam/_sa tshig pa'am/_nyams par gyur pa brkos sam/_gram seg dang bye ma ni mang /_sa ni nyung ba brkos
[\[246a.5\]]na nyes byas so/_/gram pa 'ba' zhig gam/_bye ma 'ba' zhig gam/_mkhar len la 'jug cing rgyu skar gyi sbyor bas rung bar byed pa med na/_sa la phur pa mtho bzhi tsam 'debs pa la ltung ba med do/_/kha cig ni gzhan gyis de la bsnun zhing ngam/_chus spangs pa 'am/_char
[\[246a.6\]]gyis brlan pa'am/_sa zhigs pa'am/_thag zos pa'am/_dong du byas par gyur pa de lta bu ni ltung ba med do zhes zer ro/_/rang bzhin can la rang bzhin can du 'du shes pa rnam pa drug tu'o/_/sa la sar 'du shes pa la yang ngo /_/kha cig ni rung bar byas sam/_rung bar ma byas kyang rung /_
[\[246a.7\]]rung bar ma byas par 'du shes na ltung byed do zhes kyang zer ro/_/gsum pa'o//_//ser skya'i gzhi na ste/_ming chen gyis dge 'dun rnams zla ba bzhir bstabs pa las drug sde rnams de las 'das kyang slong bas na bstabs pa'i gzhi'i dbang du mdzad de 'gal tshabs can dang /_phongs pa'i
[\[246b\]]
[\[246b.1\]]nyon mongs pa dag gis bzhi pa bcas so/_/zla ba bzhi ni rjes su gnang gi gzhan du ni gtang ngo /_/zla ba bzhi zhes bya ba ni zla ba bzhi las gzhan du'o/_/bstabs pa zhes bya ba ni mgron du nye bar bos pa'o/_/bdag gir bya'o zhes bya ba ni khas blangs pa'o/_/so sor bstabs pa zhes bya
[\[246b.2\]]ba ni tha dad tha dad du dge slong re re nas bstabs pa yin te/_pi lin dbang sa'i dbang du mdzad de rjes su gnang ngo /_/yang dang yang du bstabs pa zhes bya ba ni bdag cag phyis lhags so zhes bdag gir ma byas pa ste/_gzugs can snying po yang dang yang du stobs pa'o/_/lhag par don du
[\[246b.3\]]gnyer nas bstabs pa zhes bya ba ni rgyal po la bya ba mang ngo zhes bdag gir mi byed pa la bstabs pa'o/_/rtag tu bstabs pa zhes bya ba ni zla ba bzhi las 'das nas gshegs ston byas pa dang yang bdag gir mi byed pas na dus thams cad du bstabs pa'o/_/dge slong zla ba bzhi ma 'das
[\[246b.4\]]par zas ngan pa bstabs pa las mngon par spyad pa ma byas pa zas bsod pa blangs na nyes byas so/_/zos na ltung byed do/_/bsod pa bstabs pa las ngan pa blangs na gnyi ga la yang nyes byas so/_/zla ba bzhi 'das te/_gang bstabs pa de nyid blangs te zos na ltung byed do/_/de
[\[246b.5\]]las gzhan du na nyes byas so/_/zla ba bzhi las 'das sam ma 'das kyang rung /_na bas zas bsod pa blangs te zos na ltung ba med do/_/bud med zas khyer te 'ongs pa las ci 'dod ces 'dri na bstabs pa yin pas ci 'dod pa de blangs la longs spyad par bya'o/_/bzhi
[\[246b.6\]]pa'o//_//rgyal po'i khab na ste/_gang thun mong ba'i bslab pa bcas pa de na de'i tshe/_gnyi ga'i dge 'dun yang 'dus te/_bslab pa'i gzhi'i skabs 'dir dge slong ma'i dge 'dun ma 'dus pas na/_lam pa dge slong ma rnams la bsgo ba'i phyir btang ba dang /_de
[\[246b.7\]]'gro ba las drug sde rnams la yang bsgo yang de dag gis ma mnyan pas na bslab pa'i gzhi la smod pa'i gzhi'i dbang du mdzad de/_ma gus pa'i nyon mongs pas na lnga pa bcas so/_/byis pa rnams kyis zhes bya ba ni nye bar bsam par sems pa la sogs pa'o/_/rmongs
[\[247a\]]
[\[247a.1\]]pa rnams kyis zhes bya ba ni mdo sde la sogs pa mi 'dzin pa'o/_/mi gsal ba rnams kyis zhes bya ba ni de dag don la mi gsal ba'o/_/mi mkhas pa rnams kyis zhes bya ba ni/_de dag la gtan la 'bebs par mi mkhas pa rnams so/_/mdo sde 'dzin
[\[247a.2\]]pa dang zhes bya ba ni mdo sde mtha' dag 'dzin pa ste/_de bzhin du gzhan yang ngo /_/byis pa la sogs pa'i tshig rnams las gang yang rung ba cig smras na yang ltung byed do/_/byis pa yin pa bden pa nyid dam/_bslab pa dang mi mthun pa zhig tu smras na ltung ba med do/_/rjes su khas blangs pa rjes su
[\[247a.3\]]khas ma blangs pa la smra ba dang /_ltung ba byung ba la yang ngo /_/lnga pa'o//_//mnyan yod na ste/_bcu bdun sde rnams drug sde rnams gnas nas phyung ba'i phyir gros byed pa las bzhabs shing mnyan pas na 'thab pa'i gzhi'i dbang du mdzad de/_mi bzod pa'i nyon mongs pas drug pa'o/_/'thab
[\[247a.4\]]par gyur ces bya ba la sogs pa la/_de la 'khrug nas smras pa dang /_phyir smra ba ni 'thab pa'o/_/phan tshun gcig la gcig nyes pa'i dmigs brjod pa ni mtshang 'bru ba'o/_/de la mi bzod pa ni mi mthun pa'o/_/'khrug ste rtsod pa las phan tshun mi 'phrod par smra ba ni rtsod pa'o/_/nyan na
[\[247a.5\]]zhes bya ba ni nye bar nyan pa'o/_/de lta de ltar rjes su tha snyad gdags pa zhes bya ba ni de lta de lta bur gzhan zil gyis gnon pa'o/_/steng gi yang tog na gros byed pa dang /_dge slong yang steng du 'dzegs pa dang /_des rting ba'i sgra'am/_se gol gyi sgra'am/_lung ba'i sgra dbyung bar bya'o/_/_
[\[247a.6\]]ma phyung ba la sgra thos kyi don ma rtogs na nyes byas so/_/sgra dang don gnyi ga rtogs na ltung byed do/_/de bzhin du bar khang ngam/_ji srid phyi rol gyi bang rim mam 'chags dang /_lam du 'gro ba'o/_/nang dang bcas pa ma yin pa dang /_ma bsams par nang du 'ongs pa dang thos kyang zhi bar
[\[247a.7\]]bya'o snyam pa la ni ltung ba med do/_/'thab mo byung ba la ni 'thab mo byung bar 'du shes pa ni rnam pa drug tu'o/_/kha cig na 'thab mo ma byung ba la 'thab mo byung bar 'du shes na ltung ba nyid do zhes zer ro/_/drug pa'o//_//mnyan yod na ste/_bcu bdun sdes nye dga' gnas nas phyung ba'i las
[\[247b\]]
[\[247b.1\]]byed pa'i tshe/_dga' bos khri'u'i steng du la ba bzhag ste cang mi smra bar song bas na/_'bel ba'i gtam rnam par gtan la 'bebs pa'i gzhi'i dbang du mdzad do/_nye bar ma zhi ba'i nyon mongs pas bdun pa bcas so/_/chos dang mthun pa'i gtam rnam par gtan la 'bebs pa
[\[247b.2\]]zhes bya ba ni gsol ba dang /_gsol ba dang gnyis dang /_gsol ba dang bzhi'i las rnams so/_/'gro na zhes bya ba ni thos pa'i nye 'khor spang ba'o/_/dge slong 'dug pa la mi smra na zhes bya ba ni nad pa dang /_nad g.yog dang /_mkhar len byed pa rnams la brten nas rjes su gnang
[\[247b.3\]]ba'o/_/ji srid du thos pa'i nye 'khor ma spangs pa de srid du nyes byas so/_/spangs na ltung byed do/_/gsol pa ma zin pa dang /_bshang ba dang /_gci ba'i sar song nas slar 'ongs pa dang /_thos pa'i nye 'khor na 'dug pa la ltung ba med do/_/chos ma yin pa'i las la ltung ba
[\[247b.4\]]mod do/_/chos ma yin pa'i las la chos yin pa'i las su 'du shes pa zhes bya ba rnam pa drug tu'o/_/kha cig ni chos ma yin pa la'ang chos yin par 'du shes pa na ltung bar 'gyur ba nyid do zhes zer ro/_/bdun pa'o//_//rgyal po'i khab na ste/_glang chen lhas kyi bdag po'i
[\[247b.5\]]bu nag pa dge 'dun gyi rtsod pa zhi bar mdzad pa la/_gcig pu zlog par byed/_khro bar byed/_gtam mjug sdod par mi byed/_phyir smra bar byed par sems pas na/_'bel ba'i gtam rnam par gtan la 'bebs pa'i gzhi'i dbang du mdzad de smod pa'i dang /_ma dad pa'i
[\[247b.6\]]nyon mongs pa dag gis brgyad pa'o/_/gus par mi byed na zhes bya ba ni ma gus pa la rnam pa gnyis so/_/dge 'dun gyi ste/_gang dge 'dun gyi tha snyad pa dang /_gang zag gi ste/_gang slob dpon dang mkhan po rnams kyi'o/_/dge slong la dge 'dun gyi tha snyad pas 'dug shig ce'am/_
[\[247b.7\]]ma 'dug shig ce'am/_song shig ces sam/_ma 'gro shig ces sam/_mal cha dang stan dang gtsug lag khang long shig ce'am/_ma len cig ces bsgo ba las ji skad bstan pa rnams mi byed na ltung byed do/_/slob dpon dang mkhan pos bsgo ba rnams mi byed na nyes byas so/_/chos
[\[248a\]]
[\[248a.1\]]kyis lan ldon pa dang /_gnas brtan rnams chos ma yin pa rnams smra ba la gtam gyis brjod pa la ltung ba med do/_/rnam pa gzhan du na yang dge 'dun gyi tha snyad pa dang /_chos dang sangs rgyas dang /_bla ma dang /_de'i gnas lta bu dang /_slob ma dang /_bdag
[\[248a.2\]]po'am/_'jig rten pa yang rung de dag gi dbang du byas te/_ma gus pa ni gal te ji srid ltar 'gro bar bya ba dang /_'dug par bya ba dang /_smra bar bya ba dang /_mi smra bar bya ba dang /_gal te de ltar lus sam/_ngag gam yid kyis nyon mongs pa mngon du byas te/_ji ltar rigs
[\[248a.3\]]par mi byed pa'o/_/de la chos kyi dbang du byas te/_tshul khrims la so sor brtags pa dang /_klag gam/_kha ton bya ba dang bstan pa dang /_kha ton byed pa ni sbyin pa dang /_don 'dzin du gzhug pa dang /_bsam pa dang /_rnal 'byor dang /_gdams ngag dang /_yid la byed pa la
[\[248a.4\]]sogs pa ji ltar yang ma byas pa de ltar de na yang don mi byed pa dang /_'jig rten rgyang pan dang ldan pa klog pa dang /_nyan pa dus ma yin par nyan pa'am/_tshad med par byed pa'o/_/sangs rgyas zhes bya ba ni sangs rgyas la phyag mi 'tshal ba dang /_dus dus su mchod rten la phyag mi 'tshal
[\[248a.5\]]zhing nye 'khor du spyad pa la yongs su spyod cing mi spang ba dang /_bshud pa dang brnyas pa la sogs pa'o/_/bla ma dang de'i gnas lta bu zhes bya ba ni/_ji ltar bla ma'i thad du 'gro bar bya ba dang 'greng bar bya ba dang /_shin tu ma gus par mi bya ba dang /_shin tu zhum par yang mi bya ba
[\[248a.6\]]dang /_gang mgo mi g.yogs pa nas phrag pa mi sprad pa dang /_ltag par mi bsnol ba zhes bya ba'i bar du dang /_mi mchod pa nas dkur mi brten pa zhes bya ba'i bar du dang /_brla mi bsnol ba dang /_rkang pa'i steng du rkang pa mi gzhag pa dang /_ji ltar gzhan du phyogs shing 'dug par
[\[248a.7\]]mi bya ba dang /_ma bsgo ba'i bar du ma yin pa dang /_stan mthon po lam yin pa dang /_byin pa'i steng du byin pa mi gzhag pa dang /_ma gus pa la sogs pa ma yin par bya'o/_/ji ltar smra bar bya ba ste/_mi mthun pa'i tshig smra bar mi bya ba dang /_bskrad par mi bya ba dang /_
[\[248b\]]
[\[248b.1\]]spang bar mi bya ba dang /_smad par mi byed pa la sogs pa'o/_/ci ltar yang cang mi smra bar bya ba ste/_khro ba dang /_phrag dog dang /_zhe sdang dang /_brnyas pa la sogs pa dang /_sdig pa spang ba'i sems kyis so/_/sdang mig tu blta bar mi bya ba la sogs pa bsnyen bkur bya bar zhugs
[\[248b.2\]]pa ci ltar bsnyen bkur bya ba gal to de bzhin du mi byed pa'o/_/slob ma la yang ma gus pa las brtsams te/_gal te gnas ma yin par smin pa dang /_mi bzod pa dang /_rjes su mi ston pa dang /_'gyod pa sel bar mi byed pa dang /_smod pa dang /_'phya ba dang /_
[\[248b.3\]]nyon mongs pa'i sems kyis chos dang zang zing la sogs pas sdud par mi byed pa dang /_ma gus pas de thams cad la yang ltung byed do/_/bdag po zhes bya ba ni rgyal po dang /_rgyal po'i blon po la brten te/_ji ltar 'gro bar bya ba la sogs pa ltar mi byed do/_/gang gis ma dang
[\[248b.4\]]par byed dam/_khro bar byed pas na/_de nas gnod par 'gyur ba 'dzin pa'o/_/'jig rten pa zhes bya ba la ni gal te 'jig rten la mi rtog par de lta bus ma dad pa'i lus kyi las kun du spyod pa ste/_gnas ma yin par bshang gci byed pa dang /_yid du mi 'ong bar smra
[\[248b.5\]]ba'o/_/gzhan yang 'jig rten gyis smad pa spang bar nus pa mi spong ba dang /_bdag dang gzhan gyi rigs kyi dge ba 'gag par 'gyur ba dang /_'jig rten pa ma dang pa mi spong ba dang /_nyon mongs pa sngon du byas nas 'jig rten gyis smras pa nga la ci gnod ces bya ba rnams ni
[\[248b.6\]]thams cad la yang ltung byad do/_/chos la tha na gal te le lo la bde ba nyams su myong zhing ci ltar 'jug par bya ba'i rigs pa la de ltar mi 'dug pa'o/_/dran pa nyams na yang nyes byas so/_/dge 'dun gyi tha snyad pa la der 'du shes pa la sogs pa rnam pa drug tu ste/_ltung byed
[\[248b.7\]]gnyis dang /_nyes byas bzhi'o/_/kha cig ni de ma yin pa la der 'du shes na yang ltung byed nyid do zhes zer ro/_/brgyad pa'o//_//mnyan yod na ste/_legs 'ongs bram ze'i khyim du glang po che'i chang dang btung ba bsres pa 'thungs pas ra ro ste lam po cher 'gyel bas na/_
[\[249a\]]
[\[249a.1\]]bsod snyoms yongs su len pa'i gzhi'i dbang du mdzad de/_ma dad pa la sogs pa'i nyon mongs pas dgu pa bcas so/_/de la 'bru'i chang zhes bya ba ni chan gyi chang btung ba dang /_phye'i chang btung ba dang /_phabs kyi btung ba'o/_/bcos pa'i chang zhes bya ba ni rtsa ba dang /_
[\[249a.2\]]sdong bu dang /_lo ma dang /_me tog dang /_'bras bu'i btung ba'o/_/'thungs na zhes bya ba ni mgul du mid na'o/_/myos par 'gyur ba'i kha dog gam/_dri'am/_ro'am/_myong ba yang rung ste/_yan lag tha ma gcig pu med dam/_yan lag gzhan gnyis po med kyang rung myos par
[\[249a.3\]]'gyur ba 'thungs kyang rung ba las gal te myos par 'gyur ba na ltung byed tu 'gyur la/_myos par ma gyur pa na nyes byas so/_/myos par 'gyur ba'i kha dog 'ba' zhig 'thungs pa la ltung ba med do/_/'bru'i chang dang /_bcos pa'i chang ngam gnyi ga bsres pa yang rung /_mkhur ba
[\[249a.4\]]gang 'thungs sam/_spang ma'am tshigs ma yang rung za na ltung byed do/_/phabs kyi rdo gu za ba dang /_myos par 'gyur ba'i me tog dang 'bras bu za na nyes byas so/_/bskol ba 'thungs sam/_sman pas lung phog pas mkhur bar 'chang ngam lus la nyug pa la ni ltung ba med do/_/
[\[249a.5\]]chang la sred pa'i phyir 'tsho bar mi nus na btung ba'i rdzas gang chang du gyur pa de phye mar gyur pa ras dkar po'i dum bu'i nang du thum por bcings la chang gi snod ma gang ba'i nang du ci nas kyang chang la ma reg par dpyangs te gzhag par bya'o/_/de nas chu'i nang du dkrugs te zas kyi
[\[249a.6\]]snga rol dang /_zas kyi 'og rol ngag tu btung bar bya'o/_/dge slong dag nga la ston par smra ba rnams kyis myos par 'gyur ba mi sbyin zhing /_mi btung mi blang ngo /_/myos par 'gyur ba la myos par 'gyur bar 'du shes pa rnam pa drug go/_/kha cig ni myos par 'gyur ba ma
[\[249a.7\]]yin yang der 'du shes na ltung ba'o zhes kyang zer ro/_/chang las tshar gyur pa dang /_bzhin snang ba de la chus bslad pa btsags te/_thun tshod du rung ba'i dbang du byas nas 'thungs pa la ltung ba med do/_/dgu pa'o//_//mnyan yod na ste/_'char kas gtum mo'i
[\[249b\]]
[\[249b.1\]]mna'i ma'i khyim du dus ma yin par song ba las/_chom rkun pa'i sde dpon la byas te bsad pa las/_grong du 'gro ba'i gzhi'i dbang du mdzad de/_rkyen las ma gtogs pa'i nyon mongs pas bcu pa bcas so/_/dus ma yin pa zhes bya ba ni dus ma yin pa la rnam pa gnyis
[\[249b.2\]]te/_skya rengs ma shar ba dang /_nyi ma phyed yol ba'o/_/grong zhes bya ba ni gang na srang dang /_sum mdo dang /_bzhi mdo yod par shes pa'o/_/'dug pa zhes bya ba ni mi 'khod pa la ltung ba med par bsgrags pa ste/_de yang nad pa la sogs pa la brten nas rjes su gnang
[\[249b.3\]]ba'o/_/de 'dra ba'i rkyen ma gtogs zhes bya ba ni khyim gzhan du lhung bzed dam/_chos gos tshig pa dang /_srog gi bar chad du gyur pa'am/_tshangs par spyad pa'i bar chad du gyur pa'o/_/dus ma yin pa la dus ma yin par 'du shes sam yid gnyis za na yang rung ste/_'jug
[\[249b.4\]]na ltung byed du 'gyur ro/_/dus la dus ma yin par 'du shes sam yid gnyis za na yang rung ste nyes byas so/_/dus ma yin pa'am/dus la dus su 'du shes na ltung ba med do/_/rnam pa gsum po rnams su 'gro ba la ltung ba med do/_/dgon pa dang /_kun du 'gro ba dang /_
[\[249b.5\]]grong nas grong du 'gro ba'o/_/rdzu 'phrul gyis 'jug pa la ltung ba med do/_/nam mkha' la 'dug pas sa la 'dug pa la dang /_sa la 'dug pas nam mkha' la 'dug pa'am/_tshangs par spyod pa'i bar chad dam/_mtshams kyi nang na 'dug pas mtshams
[\[249b.6\]]kyi phyi rol la 'dug pa 'am slar zlog pa yang rung ste/_ma smras sam/_skad mi shes pa'am/_rang bzhin du gnas pa ma yin pa dang lhan cig pa las 'jug pa dang /_'di las gzhan pa'i dge sbyong dang bram ze la ma smras par 'jug pa la yang ltung ba med do/_/grong
[\[249b.7\]]la grong du 'du shes pa yang rnam pa drug tu'o/_/kha cig ni grong ma yin pa dang /_dus la dus ma yin par 'du shes na ltung ba nyid do zhes zer ro/_/bcu pa'o//_//brgyad pa'i tshogs rdzogs so//_//mnyan yod na ste/_nye dgas khyim pa gzhan zhig dad par
[\[250a\]]
[\[250a.1\]]byas pa dang /_de'i ngor dge slong gi dge 'dun rnams mgron du bos nas kho bo ma 'ongs pa'i bar du ma brim shig ces bsgo nas khyim gzhan du song ste 'dug pa dang /_dge slong gi dge 'dun rnams las phal cher zan chad par gyur te/_khyim du nye bar 'gro
[\[250a.2\]]ba'i gzhi'i dbang du mdzad nas phongs pa dang /_ma dad pa'i nyon mongs pa dag gis zas dang bcas pa la sogs pa'i tshogs dang por bcas so/_/zas dang bcas pa zhes bya ba ni mgron du bos pa dang bcas pa'o/_/khyim zhes bya ba ni bram ze'i khyim mam/_khyim bdag gi
[\[250a.3\]]khyim mo/_/nye bar mgron du bos pas zhes bya ba ni zas la'o/_/zas kyi snga rol zhes bya ba ni snga dro ste khyim dag tu gnyis dag las lhag par 'gro ba'o/_/zas zos pa'i 'og rol zhes bya ba ni phyi dro ste/_khyim rnams su gsum po rnams las lhag par ro/_/rgyu zhing 'gro
[\[250a.4\]]zhes bya ba ni 'gro ba zhes bya ba'i tha tshig go/_/ci tsam du zas kyi sngon rol du khyim gnyis las lhag par ram/_zas zos pa'i 'og rol tu khyim gsum las lhag par rjes su 'jug na ltung byed do/_/gal te khyim bdag la bdag ma 'ongs kyang bshos gsol cig ces bsgo
[\[250a.5\]]ste/_'gro ba dang de'i ngor mgron du ma bos pa dang /_bza' ba lnga las gzhan la mgron du bos pa dang /_gos su bcas pa yod pa dang /_mgron du bos pa de gzhag ste gzhan du tshol ba la ltung ba med do/_/de la kun du spyad pa ni mgron du 'bod pa drug dang /_mgron du bos pa dgu
[\[250a.6\]]dang /_lhag ma za ba lnga'o/_/mgron du bos pa drug po rnams gang zhe na/_dbul po mi dad pa dang /_dad pa dang /_phyug po mi dad pa dang /_dad pa dang /_nye du ma yin pa dang /_nye du yin pa'o/_/mgron du bos pa drug po rnams gang zhe na/_dge 'dun la brten nas mgron du
[\[250a.7\]]bos pa dang /_gang zag so sor bos pa dang /_grogs dang lhan cig bos pa dang /_nyin zhag tu mgron du bos pa dang /_nar ma la mgron du bos pa dang /_tshad btsugs te mgron du bos pa dang /_ci yod pa de tsam zo shig ces pa 'am/_bye brag ma phye bar mgron du bos pa
[\[250b\]]
[\[250b.1\]]dang /_dus ston la mgron du bos pa'o/_/lhag ma za ba lnga po rnams gang zhe na/_log par ltung ba dud 'gro'am/_yi dgas dang /_nad pa dang /_nad pa'i rim gro dang /_sa dwa'i g.yog dang /_bdag gi dang /_yon bdag gi sbyin ba'am/_rang nyams su 'ongs pa dang /_
[\[250b.2\]]mu ges nyan te ya mtshan can 'ongs pa dang /_dge bsnyen nam/_dge bsnyen ma la med par 'gyur ba'o/_/de la dge slong mgron du bos pas log par ltung ba la chang pa gcig tsam sbyin par bya'o/_/lhag ma rnams la sbyin par 'dod na dbul po mi dad pa'i khyim du ni
[\[250b.3\]]phyed dang nye ba sbyin no/_/dad pa'i khyim du ni phyed do/_/phyug po ma dad pa'i khyim du ni mnyam par ro/_/dus ston gyi tshe ni ci 'dod par sbyin no/_/lnga po las gzhan ni sbyin bdag gis rjes su gnang na sbyin no/_/nye du'i khyim du ni ci 'dod pa sbyin no/_/tshad btsugs te
[\[250b.4\]]mgron du bos par ni lhung bzed du 'ongs pa tsam bza' bar bya'i/_ji srid 'dod pa'i bar du de la sbyin du ga la yod/_kun du 'bod pa gnyis na de nyid kyi khar bor bar bya'o/_/gal te rang dag mi 'dum na/_lci ba dang /_yang ba dang /_gang cher dad pa dang /_gang cher 'dris
[\[250b.5\]]pa dang brtags la/_gang cher bgo mi dgos pa la de la khas blang par bya'o/_/dang po'o//_//mnyan yod na ste/_'char kas btsun mo phreng ldan ma la dus snga mo zhig tu bstan pa ston par nang du 'ongs te/_de gnyid log pa las bslangs pa dang /_de yang btsun mo'i
[\[250b.6\]]'khor la 'os pa'i gos gyon pas na/_khyim du nye bar 'gro ba'i gzhi'i dbang du mdzad de/_ma dad pa dang /_rkyen ma gtogs pa la sogs pa'i nyon mongs pa dag gis gnyis pa'o/_/rgyal rigs zhes bya ba ni rigs gzhan las kyang rgyal srid kyi dbang bskur bas
[\[250b.7\]]dbang bskur na de yang rgyal rigs nyid ces brjod par bya'o/_/skya rengs ma shar zhes bya ba ni skya rengs la gsum mo/_/skya rengs sngon po ste/_gang sngon por snang ba dang /_skya rengs ser po ste/_gang ser por snang ba dang /_skya rengs dmar po ste/_gang dmar por snang
[\[251a\]]
[\[251a.1\]]ba'o/_/ma bsdus pa rnams la zhes bya ba ni ma sbas pa rnams so/_/sgo gtan zhes bya ba ni sgo'i gtan pa rnam pa gsum ste/_grong khyer gyi sgo'i gtan pa dang /_rgyal po'i pho brang gi sgo'i gtan pa dang /_btsun mo'i 'khor gyi sgo'i gtan pa'o/_/
[\[251a.2\]]de 'dra ba'i rkyen ma gtogs zhes bya ba ni/_ci ltar kau shAm+bI na rgyal po'i bkas gdangs can gyi khyim dang /_rgyal po'i khab dang nye ba gcig tu byas te rjes su gnang ba'o/_/lnga po dag gi tshig ni mi gcog pa yin te rgyal po dang /_de bzhin gshegs pa dang /_dge 'dun gyi
[\[251a.3\]]gnas brtan dang /_slob dpon dang /_mkhan po dang dge skos kyi'o/_/grong khyer gyi sgo gtan las 'das pa dang /_rgyal po'i pho brang gi sgo gtan las 'das na nyes byas so/_/btsun mo'i 'khor gyi sgo gtan las 'das na ltung byed do/_/nam ma langs pa la nam
[\[251a.4\]]langs par 'du shes pa rnam pa drug tu'o/_/rgyal po chen po bzhi po rnams dang /_nam mkha' lding rnams kyi sgo gtan las 'das na nyes byas so/_/rgyal po'i pho brang du 'gro ba la nyes dmigs bcur 'gyur te/_'dzum pa dang /_mngal na yod pa las mi tshangs par
[\[251a.5\]]spyod par dogs pa dang /_ma byin par blang bar dogs pa dang /_gsang grags par dogs pa dang /_gzhon nu bsad pa dang /_des kyang rgyal po bsad pa dang /_blon po bstod dam/_gnas dma' mor 'jog pa dang /_yul rnams ma rung bar byed pa'am/_gzhan
[\[251a.6\]]gyi yul 'khor ma rung bar byed par dogs pa'o/_/rgyal po la sogs pa'i bkas ni ltung ba med do/_/gnyis pa'o//_//mnyan yod na ste/_drug sde rnams ma gus par so sor thar pa nyan te/_'di ltar 'di yang bde bar gshegs pas gsungs par da gdod cig
[\[251a.7\]]'di thos so zhes smras pas na bslab pa'i gzhi'i dbang du mdzad de/_ma gus pa'i nyon mongs pas gsum pa bcas so/_/gus par mi byed ces bya ba ni bstan pa'o/_/lhag ma rnams ni bshad pa'o/_/nyes pa drug ni go rims ci lta ba bzhin du ston te/_ma dad pas nyes pa dang /_rim gro
[\[251b\]]
[\[251b.1\]]med pas nyes pa dang /_ma mos pas nyes pa dang /_phyi rol du g.yengs pas nyes pa dang /_nang du ma bsdus pas nyes pa dang /_skyo bas nyes pa dang /_de la ltung ba ji ltar 'gyur zhe na/_gso sbyin gyi las kyi tshe dge slong la dge slong gis glengs nas de yang 'dod chags la
[\[251b.2\]]sogs pas kun nas dkris par gyur tam/_dran pa nyams par gyur tam/_gnyid kyis kun nas dkris par gyur tam/_g.yengs pas kun nas dkris pas gyur kyang rung /_gal te sngon du gso sbyin gyi las lan gnyis lan gsum gyi tshe 'dug par gyur la des kyang
[\[251b.3\]]chos de thos sam/_ma thos par 'gyur tam/_brjed dam ma brtags te/_dge slong nyid kyang bdag gis ma thos so/_/ma brtags so snyam du rig la de nas kyang de la gnyid dam g.yengs pa la sogs pa sbyor ba nyams su len na gal te gso sbyin gyi tshe ltung ba rnams
[\[251b.4\]]brjod pa ma thos par mngon du 'da' bar byed na 'das ma thag tu lhan cig bstan pa thams cad la yang ltung byed gcig go/_/rnam pa gzhan du na ma smras kyang ltung ba 'dir 'gyur ro zhes 'byung ngo /_/gal te dge slong ma'i 'dul ba la bslab pa thun mong ma yin pa la bsams
[\[251b.5\]]na nyes byas so/_/thun mong ba yin na ltung byed nyid do/_/lam gol bar skyes shing rgas pa dang /_mi shes pa bden pa la ltung ba med do/_/so sor thar pa'i mdo 'don pas so sor thar pa legs par gdon par bya'o/_/gaN+DI brdungs pa dang dge slong rnams
[\[251b.6\]]kyis ltung ba dran par byos la phyir bcos par byas te 'dug par bya'o/_/gsum pa'o//_//mnyan yod na ste/_ba so mkhan gyis rang gi bzos dge slong gi dge 'dun rnams la bstabs pa dang /_dge slong dag gis kyang de la ji srid longs spyod zad par gyur pa'i
[\[251b.7\]]de'i bar du byed du bcug pas na khab ral gyi gzhi'i dbang du mdzad do/_ma dad pa la sogs pa'i nyon mongs pas bzhi pa'o/_/khab ral zhes bya ba ni khab ral gnyis rjes su gnang ste/_sbubs can gi rnam pa dang chang ba'o/_/byed du bcug ces bya ba ni bdag
[\[252a\]]
[\[252a.1\]]gam gzhan gyis so/_/bcag nas zhes bya ba ni gal te byas zin ba bdag gir byed na bcag la ltung ba bshags par bya'o/_/ma zin par btang na nyes byas so/_/gzhan gyi phyir byed na yang nyes byas so/_/byas zin pa rnyed pa dang /_byas pa la longs
[\[252a.2\]]spyod pa ni ltung ba med do/_/gang gi mdun du bshags pa des kyang bcag gam zhes dri bar bya'o/_/rnam pa gzhan du nyes byas nyid do/_/de bzhin du bsdus sam bcad dam zhes bya ba yang ngo /_/khab rnam pa bzhi rjes su gnang ste/_ra gan dang /_zangs dang /_khar ba dang /_
[\[252a.3\]]lcags kyi'o/_/gri'u yang rnam pa gnyis te/_bya rog gi mchu lta bu dang /_bya gag gi gshog pa lta bu ste/_chen po ni sor drug go/_/chung ngu ni sor bzhir ro/_/'bring ni de gnyis kyi bar ro/_/gser dang /_dngul dang /_bai DUr+ya dang /_shel gyi rang bzhin dang /_yu ba khra bo nye bar
[\[252a.4\]]bkra ba dang /_bse rtsis byugs pa ma yin no/_/khab ral legs par sba bar bya ba dang /_ngo tsha med pa dang /_bsnyen par ma rdzogs pa'i lag tu mi sbyin no/_/bdag gis gzhag par bya ba'am/_ngo tsha shes pa'i lag tu byin la sba'o/_/khab dang gri'u btsas mi
[\[252a.5\]]zos par bya ba'i phyir ras ma la spra tshil gyis bskus la dkri ba nyid kyis dar gzhag par bya'o/_/ji skad khab ral gyi gzhi las nges par bstan pa bzhin du yo byad gzhan rnams la yang gnas ji lta ba bzhin du brtag par bya'o/_/ji skad du/_gser la sogs pa'i rang bzhin las byas
[\[252a.6\]]pa'i sor gdub rgya bcang bar mi bya'o/_/rgyal rnam pa bzhi ste/_ra gan dang /_zangs dang /_khar ba dang /_shing gi'o/_/dge 'dun gyi rgya la gtsug lag khang gi bdag po'i ming dang /_mngon mtshan du chos kyi 'khor lo bya'o/_/gang zag gi mngon mtshan du keng rus sam/_
[\[252a.7\]]mgo'i thod pa bri'o zhes gsungs so/_/bzhi pa'o//_//mnyan yod na ste/_bcom ldan 'das kyis bka' stsal pa/_khri'i drung du rkang pa dag bkru bar mi bya ste/_mgo logs sam rkang pa logs su'o/_/na ba dang /_rgas pa dang /_nyam chung ba dang /_ngal bas
[\[252b\]]
[\[252b.1\]]ni bkru bar bya'o/_/khri'i rkang pa shin tu thung ba la nyal bar mi bya'o zhes drug sde rnams kyis thos te/_khru bcu gnyis pa'i lcug ma rnams las khri byas te/_ya gad btsugs pas na gnas mal gyi gzhi'i dbang du mdzad de/_'gal tshabs can du 'gyur ba dang /_
[\[252b.2\]]phongs pa'i nyon mongs pa yongs su spang ba'i phyir lnga pa bcas te/_ltung byed lhag ma rnams la yang bzhi dang nyon mongs pa ni 'di nyid do/_/byed du bcug na zhes bya ba ni bdag gam gzhan yang rung ngo /_/bde bar gshegs pa'i sor brgyad kyi tshad ces bya ba ni mi tha mal
[\[252b.3\]]pa'i khru gang gi tshad do/_/bu gar zhugs pa ma gtogs zhes bya ba na 'char ka'i dbang du mdzad de rjes su gnang ba'o/_/bcad na ltung byed do zhes bya ba ni bcad na ltung byed bshags par bya'o zhes bya ba'i tha tshig go/_/lhag ma rnams ni snga ma bzhin no/_/nor bu'am
[\[252b.4\]]ba so'i rang bzhin las lhag par byas na nyes byas so/_/khri'i rtsa ba bre kha bzhin du thad kar gcad par bya'i gzho bor mi gcad do/_/de las kyang sa rkon rkang pa'i rten gzhag par bya'o/_/yang na phub ma'i phung por bya'o/_/lnga pa'o//_//mnyan yod na ste/_nye dga'
[\[252b.5\]]dge 'dun gyi khri de yang gzhan dbang ngo snyam nas de shing bal bdal bas de la dge slong de shing bal gyis dkar por gyur pas na drug pa'o/_/shing bal zhes bya ba ni rnam pa lnga ste/_ka sha'i shing bal dang /_a rga'i shing bal dang /_shal ma li'i shing bal dang /_ras bal dang /_
[\[252b.6\]]na me ru ka'i shing bal lo/_/bdal zhes bya ba ni khri'i steng du shing bal bdal nas steng du gos kyis g.yogs pa'o/_/gos rung ba'am/_shing bal rung bas g.yogs par sbyor ba ni nyes byas so/_/g.yogs zin na ltung byed do/_/gos sam shing bal mi rung bas g.yogs
[\[252b.7\]]na nyes byas so/_/drug pa'o//_//mnyan yod na ste/_dge slong mang po la brten nas bdun pa bcas so/_/mtho do zhes bya ba ni mi tha mal pa'i khru gsum gyi tshad do/_/mtho gang gis srings shig ces bya ba ni bde bar gshegs pa'i mtho gang ste/_khru phyed dang do'o/_/de
[\[253a\]]
[\[253a.1\]]ltar srid kyi tshad khru phyed dang lnga'o/_/zheng du mtho phyed dang do zhes bya ba ni mi tshad ma'i khru do dang sor drug go/_/gding ba dum bu gcig pa la ni byin gyis brlab par mi bya'o/_/bdun pa'o//_//mnyan yod na ste/_bcom ldan 'das kyis gang
[\[253a.2\]]g.yan pa'i nad can rnams kyis g.yan pa dgab pa bcang bar bya'o/_/de yang dus dus su khrus shig_/kha bsgyur bar bya ba yang ngo /_/tshur btsug lag sher bar byas te dbyung bar bya'o zhes bka' stsal na/_dge slong rnams tshad las 'das par byed pas na brgyad pa bcas so/_/byed
[\[253a.3\]]ces bya ba ni bdag gam gzhan no/_/mtho bzhi zhes bya ba ni mi tshad ma'i khru drug go/_/mtho do zhes bya ba ni khru gsum mo/_/lhag par byas na ltung byed do/_/chung ba la ni byin gyis brlabs na nyes byas so/_/gzhan gyi phyir byas na nyes byas so/_/brgyad pa'o//_//mnyan yod na ste/_dge
[\[253a.4\]]slong rnams sgren mor khrus byed pas na/_ri dgas 'dzin gyi ma sa ga las brtsams te/_dbyar gyi gos ras chen gnang ngo /_/dge slong rnams tshad de las 'das par byed pas na dgu pa'o/_/byed ces bya ba ni bdag gam gzhan gyis kyang ngo /_/tshad ni gsum 'gyur du ste go rims bzhin du sbyar ro/_/
[\[253a.5\]]de las chung ba la byin gyis brlabs na nyes byas so/_/dgu pa'o//_//mnyan yod na ste/_nye dgas chos gos chen po drubs nas cung zad cig bsgos kyi gzhan lhag ma phrag pa la bkal te/_gtsug lag khang gzhan du song bas na bcu pa bcas so/_/bde bar gshegs pa'i chos
[\[253a.6\]]gos kyi tshad ces bya ba ni tshad las lhag par nye bar mtshon pa'i don to/_/de las brtsams nas ltung ba zhes bya ba yin no/_/chos gos zhes bya ba ni byin gyis brlabs pa'o/_/mtho bcu zhes bya ba ni mi tshad ma'i khru tshad las khru bco lnga'o/_/zheng du mtho drug ces bya ba ni khru dgu'o/_/
[\[253a.7\]]de tshun chad chung ngu byed pa ni ltung ba med do/_/khru lnga las lhag par byed na nyes byas so/_/bcu pa'o/_/ltung byed dgu bcu rdzogs so//_//nyi shu pa 'di rnams las rnam pa gnyis kyi gzhi rig par bya ste/_lam gyi gzhi dang /_'khor yongs su 'dzin par byed pa'i gzhi
[\[253b\]]
[\[253b.1\]]dang /_sa len pa'i gzhi dang mthong ba dang thos pa dang /_dogs pas phan tshun gleng ba dag gis rjes su shes pa'i gzhi dang /_dge ba'i phyogs la bslab pa'i gzhi dang /_'phel ba'i gtam rnam par gtan la dbab pa'i gzhi dang /_rjes su mi mthun pa'i gzhi dang /_btung ba'i gzhi
[\[253b.2\]]dang /_mgron du bos pa'i gzhi dang /_grong du 'jug pa'i gzhi dang /_khyim du 'jug pa'i gzhi dang /_gso sbyin gyi gzhi dang /_byed pa sba ba'i gzhi dang /_gnas mal byed pa sba ba'i gzhi dang /_chos gos mngon par 'du byas pa sba ba'i gzhi ste go rims bzhin no/_/'dul ba
[\[253b.3\]]bsdus pa bam po bcu gsum pa ste tha ma/_rgyal po'i khab na ste/_ut+pala'i mdog bsod snyoms kyi thog ma dge 'dun la phul nas bsod snyoms gnyis pa ni bsod snyoms pa gcig la byin te zan chad par gyur la/_nyi ma gnyis par yang bsod snyoms snga ma dge 'dun la phul
[\[253b.4\]]lo/_/gnyis pa nye dgas blangs pas na de brgyal nas srang du 'gyel ba dang /_'jig rten pa smod par byed nas/_dge slong ma'i gzhi'i dbang du mdzad de/_ma dad pa la sogs pa'i nyon mongs pa so sor bshags par bya ba dang po bcas so/_/nye du ma yin pa zhes bya ba ni
[\[253b.5\]]nye du la ltung ba med par bstan pa'i tha tshig go/_/dge slong ma zhes bya ba ni bsnyen par rdzogs pa rang bzhin du gnas pa'o/_/lam po che na 'dug pa zhes bya ba ni gal te dbyar khang du 'ongs pa la byin na ltung ba med do/_/bsod snyoms kyi phyir grong du 'gro ba zhes bya ba ni de'am de
[\[253b.6\]]ma yin pa'i zas gal te lam po che'i dbus su ma byin na ltung ba med do/_/de las zhes bya ba ni de nyid las so/_/rang gi lag gis zhes bya ba ni gzhan len du mi 'jug pa'am/_gzhan sbyin du 'jug pa la bya'o/_/bca' ba dang bza' ba zhes bya ba ni bca' ba lnga dang bza'
[\[253b.7\]]ba lnga'o/_/blangs zhes bya ba ni blangs pa tsam gyis ltung bar 'gyur ro/_/'cha' ba'am za na zhes bya ba ni de'i phyir blangs pa'o/_/dge slong des zhes bya ba ni dge slong ma ma yin te/_des byin yang ltung ba med do zhes bya bar bsgrags pa'o/_/phyi rol kun dga' ra ba zhes bya ba ni grong
[\[254a\]]
[\[254a.1\]]gi nang na dge slong rnams yod du zin kyang de dag gi mdun du bsgrags par bya ba ni ma yin no/_/dge slong rnams la zhes bya ba ni rang bzhin du gnas pa'i rnams la'o/_/smad pa zhes bya ba ni de bzhin gshegs pas bkag pa'o/_/mi rigs pa zhes bya ba ni dge slong dang rjes su
[\[254a.2\]]mthun pa ma yin pas rang bzhin ltar rjes su mi 'jug pa'o/_/so sor bshags pa zhes bya ba ni ltung ba'i ming bsgrags pa'o/_/de rnams las gzhan pa rnams la yang so sor bshags par bya ba yin na ci'i phyir de nyid kho na la so sor bshags par zhes gsungs she na/_ci ltar
[\[254a.3\]]dge slong thams cad pa rnams 'dus pa'i mdun du nges pa kho nar kun du bya ba ste/_khyad par dang ldan pa bsal bar byed pa zhes bya ba'i tha tshig go/_/de ma thag tu 'di rig cing bshags par bya'o/_/bcab bar mi bya'o zhes bya ba 'di yang khyad par gzhan brjod pa'o/_/kha cig ni mang
[\[254a.4\]]po rnams las kyang mang po rnams kyi mdun du bshags par bya'o zhes zer ro/_/gzhan dag ni ji ltar mdo las 'byung ba bzhin du bshags par bya'o zhes kyang zer ro/_/kha cig ni lan gnyis su bshags par bya'o zhes kyang zer ro/_/nye du ma yin pa la nye du ma yin par 'du shes
[\[254a.5\]]sam/_yid gnyis za na yang rung ste blangs na so sor bshags pa'o/_/nye du la nye du ma yin par 'du shes sam/_yid gnyis za na yang rung ste blangs na nyes byas so/_/nye du'am nye du ma yin yang rung ba ste/_nye dur 'du shes te blangs na ltung ba med do/_/dang po'o//_//
[\[254a.6\]]mnyan yod na ste/_drug sde rnams kyis sbom dga' mo la gang du dge 'dun mgron du bos pa der khyod kyis nged la mang ba dang gya nom pa sbyin du chug shig ces bsgo ste/_des kyang de bzhin du byas pas na/_zan chad par gyur pa'i phyir/_bsod snyoms yongs su longs spyod
[\[254a.7\]]pa'i gzhi'i dbang du mdzad de/_ma dad pa la sogs pa'i nyon mongs pas gnyis bcas so/_/rab tu mang po zhes bya ba ni gnyis dag las lhag pa'o/_/khyim gzhan rnams su zhes bya ba ni gang na srang la sogs pa yod par shes pa yin te/_des ni gtsug lag khang du ltung ba med
[\[254b\]]
[\[254b.1\]]do zhes bstan par 'gyur ro/_/za ba zhes bya ba ni bca' ba lnga dang /_bza' ba lnga'o/_/dge slong ma zhes bya ba ni gsol ba dang bzhi'i las kyis bsnyen par rdzogs pa rang bzhin du gnas pa'o/_/'di la ni bca' ba zhes bya ba la sogs pas ni gya nom pa sbyin du 'jug pa'o/_/
[\[254b.2\]]'di la yang zhes bya ba mang po sbyin du 'jug pa'o/_/sdod cig ces bya ba ni cang ma smra bar 'dug shig pa'o/_/yud tsam zhes bya ba ni 'dir ni zan za ba'i dus la bya'i tshad 'dzin pa'i yud tsam la ni ma yin te de nyid kyi phyir gsungs pa/_dge slong 'di rnams zan za'i bar du
[\[254b.3\]]zhes bya ba'o/_/ma spobs zhes bya ba ni gcig ste kyang smra bar mi nus pa zhes bya ba'i tha tshig go/_/'di ni de skad smras na phyis bsgo yang ltung ba med par ston pa'o/_/dge slong rnams bar khang na zan za ba dang /_de dag gis dge slong ma la bsgo ba ste zan bza' bar bya'o/_/
[\[254b.4\]]ma bsgo na so sor bshags pa'i ltung ba'o/_/gzhan na sgo khang na zan za ba dang /_de dag gis bsgo 'am ma bsgo zhes dris la bza' bar bya'o/_/rnam pa gzhan du na nyes byas so/_/gzhan ni 'gro la gzhan ni 'jug na des kyang dri bar bya'o/_/rnam pa gzhan du na nyes byas so/_/
[\[254b.5\]]nye du'i khyim na'am/_des gtsor byas te mgron du bos pa la ltung ba med do/_/gnyis pa'o//_//yangs ba can du ste/_dmag dpon seng ge zhes bya bas bden pa mthong ba rgyun du gtong bas na longs spyod yongs su zad par gyur bas na/_gsol ba dang gnyis kyi las kyis slob
[\[254b.6\]]pa'i sdom pa byin te/_de yang kun du spyad pa bcas pa ni bsod snyoms yongs su longs spyad par mi bya/_stan la sogs pa la yongs su longs spyad par ni bya'o/_/shA ri'i bu dang maud gal gyi bu gnyis ni sngar mgron du bos bas na zan za ste/_drug sde rnams kyang kho bos shes te zas
[\[254b.7\]]zos pas na khye'u dang bu mo rnams bkres pas dus pa'i phyir bsod snyoms yongs su longs spyod pa'i gzhi'i dbang du mdzad de/_ma dad pa la sogs pa'i nyon mongs pas na gsum pa bcas so/_/dge 'dun gyi zhes bya ba ni de srung bar byed pa'o/_/slob pa zhes bya ba ni rgyun du zhugs pa dang /_
[\[255a\]]
[\[255a.1\]]lan cig phyir 'ong ba dang /_phyir mi 'ong ba'i khyim mo/_/mi slob pa rnams ni khyim na mi gnas so/_/slob pa'i sdom pa bcas pa ni 'khrug pa med pa'i las kyis so/_/sngar ma bstabs par zhes bya ba ni gang sdom pa byin pa'i sngon logs su mgron du
[\[255a.2\]]bos pa yin te/_de la ni ltung ba med do/_/rang gi lag gis zhes bya ba ni lag tu'o/_/bca' ba dang bza' ba zhes bya ba ni ldam ldum dang sran tshod blangs pa la ltung ba med do/_/'cha' 'am za na blangs pa tsam gyis ltung bar 'gyur te/_gang gi phyir blangs pa de ston te/_sdom pa
[\[255a.3\]]slar btang na ltung ba med do/_/de yang longs spyod 'phel nas gsol ba 'debs na ltung ba med do/_/gsol ba dang gnyis kyi las kyis so/_/gsum pa'o//_//ser skya'i gzhi na ste/_gnas mal dgon pa na 'dug ste/_drug sde rnams kyis bud med rnams zan khyer te
[\[255a.4\]]'ongs pa las lam bar du bcom pa sgren mor 'drim du bcug pas na bsod snyoms kyi gzhi'i dbang du mdzad de ma dad pa la sogs pa'i nyon mongs pas bzhi pa bcas so/_/dgon pa zhes bya ba ni grong nas rgyang grags gcig na gnas mal yod pa'o/_/de phan chad ni bas mtha'o/_/
[\[255a.5\]]de yang gang na bdud kyi ris kyi lha rnams dang /_gnod sbyin ma rungs pa med pa der gnas par bya'o/_/ma brtags zhes bya ba ni chos lnga dang ldan pa nags nyul ba bsko bar bya'o/_/de yang nang par sngar langs la nags brtag par bya'o/_/gal te chom rkun yod na dud brda gtul bar
[\[255a.6\]]bya'o/_/'dab ma'i chang bu dag lam khar gzhag par bya'o/_/gal te med na rgyal mtshan bsgreng bar bya'o/_/gang sbyin pa po rnams bag yod par 'ong ngam yang na mi 'ong ngo /_/de'i grogs shig kyang sbyin par bya'o/_/des kyang khye'u sus kyang bya'o/_/de nyid kyis brtags
[\[255a.7\]]nas zan za ba ni ltung ba med do/_/kun dga' ra ba'i phyi rol gyi zhes bya ba ni gtsug lag khang las phyi rol lo/_/'cha' 'am za na yang zhes bya ba ni mgul du mid na'o/_/nags ma brtags pa la ma brtags par 'du shes sam yid gnyis za na yang rung /_zos na so sor bshags
[\[255b\]]
[\[255b.1\]]pa'o/_/brtags pa la ma brtags par 'du shes sam/_yid gnyis za na yang rung ste nyes byas so/_/nags so sor rtogs par byed pa shi bar gyur tam bros na ltung ba med do/_/kha cig ni ma brtags pa'i gnas khang du gzhan dag dogs par 'gyur ba der zhugs ma thag tu
[\[255b.2\]]ltung ba'o zhes zer ro/_/dgon pa pas bya ba ni sa dang /_rgyu skar dang /_phyogs dang /_lam la mkhas par bya'o/_/phye dang /_chu la sogs pa gzhag par bya'o/_/tshur shog 'ongs pa legs so zhes bya ba la sogs pa bzhin 'dzum sngon du 'gro bas khro gnyer med par bya'o/_/ma mo la sogs pa shes par bya ba'o/_/_
[\[255b.3\]]gzhan la yang ngo /_/so sor bshags pa bzhin pa'o/_/'di dag la ni yongs su longs spyod pa rnam pa bzhi las 'byung ba rig par bya ste/_lag pa yongs su longs spyod pa ngan pa dang /_bsgo bas yongs su longs spyod pa ngan pa
[\[255b.4\]]dang /_cho ga ma yin pa yongs su longs spyod pa dang /_gnas ngan par yongs su longs spyod par rig par bya'o/_/so sor bshags pa rdzogs so//_//rab tu mang po zhes bya ba ni bzhi la sogs pa'i nang nas 'byung ba'i nyes byas kyi ltung ba thams cad bslab pa 'dir
[\[255b.5\]]bsdus pas na grangs dpag tu med pa'o/_/'di lta ste rnga brdung bar mi bya ste/_ston pa la mchod pa byos shig ces bsgo ba ni ma gtogs so/_/byug ris gsum mi bya'o/_/me long dang chu la gdong pa blta bar mi bya/_chu brtag pa'i tshe rma'am gnyer ma'am/_skra dkar
[\[255b.6\]]ram/_gdong sngon dang /_da ltar gyi khyad par du lta ba la ltung ba med do/_/so mangs dang /_pu shel tses skra bshad par mi bya'o/_/dge ba'i phyogs la le lo mi bya'o/_/skyed mos tshal bskyed pas me tog ma byung ngam/_'bras bu ma byung ngam/_dge slong gzhan la ma bcol
[\[255b.7\]]gyi bar du phyogs gzhan du 'gro bar mi bya'o/_/sgo gtan la yun ring du mi brdung ngo /_/shes bzhin du bar ma'i sbyor bas sgo dbye zhing gcad par bya'o/_/shes bzhin du phyir dbyung bar bya zhing nang du 'jug par bya'o/_/'chag pa'i tshe drang por byas la dbang po rnams phyir mi 'gro
[\[256a\]]
[\[256a.1\]]zhing mi drag mi dal bar bcag par bya'o/_/rkang pa dag bkru ba'i chu snod stong par mthong na slar bkang ste gzhag go/_/mchod rten la phur bu gdab par mi bya/_'dzegs par mi bya'o/_/bsnyen par ma rdzogs pa med na rkang pa dag spos chus bkrus te dran pa nye
[\[256a.2\]]par bzhag nas mchod pa'i phyir 'dzeg pa la ltung ba med do/_/byang chub sems dpa'i sku gzugs la rkang rgyan dang /_rna rgyan ma gtogs pa'i rgyan gzhan rnams bya'o/_/sangs rgyas kyi dus ston la sogs pa'i tshe 'khor lnga po rnams kyi zhabs 'bring bya'o/_/rgan po rnams kyis mchod
[\[256a.3\]]yon blangs la gzhon nu'i bkye bar bya'o/_/chos gos sbed pa yang bsko bar bya'o/_/'ged pa yang ngo /_/de las gzhan dag kyang ji skad bstan pa bzhin du bya'o/_/bslab pa zhes bya ba ni cho ga bsdus pa'i phyir bslab pa mang po 'di dag ces bya'o/_/grong khyer bA rA Na sI na ste lnga sde
[\[256a.4\]]rnams las brtsams te bslab pa bcas so/_/gang du yang gleng gzhi dang gang zag gi khyad par de dag ni brjod par bya'o/_/bcom ldan 'das kyis sngon du yang dag par rdzogs pa'i sangs rgyas rnams dang /_nyan thos rnams sham thabs ci ltar bgos zhes dgongs pa dang /_lha
[\[256a.5\]]rnams kyis gnas gtsang ma'i lha'i bzhin no zhes gsol pa dang /_bcom ldan 'das kyi ye shes kyis mkhyen cing gzigs na de bzhin du gyur to/_/zlum po zhes bya ba ni 'chad par 'gyur ba'i nyes pa rnams spang bar bya ba'i phyir ro/_/drug sde rnams las brtsams te/_ha cang rtsengs pa
[\[256a.6\]]ma yin zhes bya ba ni pus mo las mi mtho ba'o/_/bslab par bya'o zhes bya ba ni 'di ltar bslab par bya'o zhes bya ba'i tha tshig go/_/de la ltung ba ci ltar 'gyur zhe na/_sham thabs ci ltar bcas pa de lta bur bdag byed du mi 'dod cing ngo tsha ba yang spangs la/_de lta bu'i mi bya ba'i phyir 'byung
[\[256a.7\]]bar yang mi tshol/_rten par yang mi tshol ba'o/_/gos kyang blangs nas phye ste bsnyen la ji srid ma bgos kyi bar du ni bsdam par bya ba'i nyes byas so/_/bgos ma thag tu bshags par bya'o/_/bar chad gcig byung na ltung ba med do/_/gal te 'byung ba tshol bar mi byed na bsdam par bya ba'i
[\[256b\]]
[\[256b.1\]]nyes byas so/_/mi shes sam dran pa nyams bzhin du spyod na bsdam par bya'o/_/de bzhin du gzhan rnams la yang rig par bya'o/_/ha cang 'jol ba ma yin zhes bya ba ni shin tu dma' ba ma yin te/_long bu'i gnas las brtsams te sor bzhi par bya'o/_/glang po che'i sna ltar ma yin
[\[256b.2\]]zhes bya ba ni gos kyi mtha' mdun nas 'phyang bar bya ba ma yin pa ste/_de mdun nas 'phyang na glang po che'i sna dang 'dra bar 'gyur ba'i phyir ro/_/ta la'i lo ma ltar ma yin zhes bya ba ni logs la steng du cha mang por byas te/_me tog lta bur byas te gyon pa'o/_/sbrul mgo'i ldeng ka ltar ma
[\[256b.3\]]yin zhes bya ba ni slar dgug par mi bya'o zhes bya ba'i tha tshig go/_/'bru'i phur ma ltar ma yin zhes bya ba ni khyim pa mo bzhin du lta zur gyi steng du bsdus nas gzhag par mi bya'o/_/chos gos zlum por zhes bya ba ni ci ltar 'chad par 'gyur ba'i nyes pa rnams spang bar bya ba yin te/_
[\[256b.4\]]de la steng du bgo ba ni chos gos so/_/ha cang rtsengs pa ma yin zhes bya ba ni pus mo las mtho ba'o/_/gzhan ni lte ba snang ba la mtho bar bzung ngo zhes kyang zer ro/_/ha cang 'jol ba ma yin zhes bya ba ni sham thabs las dma' ba'o/_/shin tu bsdams pa zhes bya ba ni lag pa dang rkang pa
[\[256b.5\]]mi g.yob pa'o/_/legs par bgos pa zhes bya ba ni sham thabs dang bla gos legs par bgos pa la bya ste/_chos gos bsdu bar bya ba ma yin no/_/sgra bskyungs pa zhes bya ba ni tha mal pa'i nga rol bya'i bus pa chung ngu khur ba bzhin du ca co dbyung ba ma yin no/_/gal te mi thos na
[\[256b.6\]]yang gzhan las bsgo bar bya'o/_/mig g.yeng bar mi bya ba ni mig gyen du g.yeng bar mi bya'o/_/gnya' shing gang tsam du blta ba zhes bya ba ni khru bzhi'i tshad tsam gyi phyogs su blta bar bya'i/_rgyab bam phan tshun du blta bar mi bya ste/_rta la sogs pa 'khrul pa dang nyams su thug par
[\[256b.7\]]'gyur ba spang ba'i phyir ro/_/mgo mi g.yogs zhes bya ba ni rigs kyi mna' ma la sogs pa bzhin no/_/mi brje zhes bya ba ni sham thabs brdze bar mi bya'o/_/phrag ba gcig la mi gzar ba zhes bya ba ni chos gos bgos pa la slar bzlog ste phrag par gzar bar mi bya'o/_/kha cig ni 'dzin pa
[\[257a\]]
[\[257a.1\]]la yang gzar pa zhes bya ba ste/_'dug kyang lag bas 'dzin la 'gro yang de bzhin no zhes zer ro/_/gnya' gong du mi bsnol zhes bya ba ni bla gos bgos nas rtsib logs gnyi ga nas gong du bzlog ste gyon pa'o/_/phrag pa gnyi ga la mi gzar ba zhes bya ba ni mtha' gnyi ga
[\[257a.2\]]phrag pa'i steng du gzar ba'o/_/brang bas ma yin zhes bya ba ni byis pa khye'u dag dang smyon pa la sogs pa bzhin du rkang pa dag gi rtse mos 'gro bar mi bya'o/_/mi mchong ba zhes bya ba ni rim pa ma yin par steng du mchong bar mi bya'o zhes bya'o/_/mi mchong ba zhes bya ba ni shing thags la mchong
[\[257a.3\]]zhing 'gro bar mi bya ste/_lam du 'gro bar bya'o/_/tsog pus ma yin pa zhes bya ba ni rta ltar mthon por byed pa ma yin pa'o/_/dkur mi brten pa zhes bya ba ni lag pas dkur brten par mi bya'o/_/lus mi bsgyur ba zhes bya ba ni gzugs 'tshong ma bzhin du mi bya'o/_/lag pa mi
[\[257a.4\]]kyog pa zhes bya ba ni byis pa khye'u dag dang smyon pa la sogs pa bzhin du'o/_/mgo mi bsgyur zhes bya ba ni glang po che'am rtsangs pa ltar ma yin no/_/phrag pa mi sprad ces bya ba ni skyes bus dris byugs pa las phrag pas bsnun te ltung bar byas pas nyes pa'i phyir te/_de ni
[\[257a.5\]]gzhan la phrag pa sprad de 'gro bar mi bya ba'i don to/_/lag pa mi sbrel zhes bya ba ni pha rol po'i lag pa dang /_lag pa sprel te bzung bar 'gro bar mi bya'o/_/ma bsgo ba zhes bya ba ni mnyan yod na ste/_nye dga' las brtsams nas bram ze dang gtsang sbra 'dod pa'i khyim du khri la 'dug pa'i
[\[257a.6\]]phyir bcas so/_/ma brtags par zhes bya ba ni mnyan yod na ste/_'phags pa 'char ka las brtsams nas khye'u bsad pa'i phyir ro/_/lus thams cad kyi ljid kyis mi dbab ces bya ba ni ser skya'i gnas na ste/_'char ka las byang chub sems dpa'i btsun mo'i 'khor dag gis
[\[257a.7\]]smras pa dang /_stan la drag tu 'dug pas ltung ba'i phyir bcas so/_/rkang ba mi bsnol zhes bya ba ni rkang pa'i steng du rkang pa mi gzhag pa'o/_/rkang pa mi dgug ces bya ba ni dge bsnyen ma phyag 'tshal ba'i tshe rked pa bcal nas sbom pa la ltos shig ces de skad smras pa'i phyir bcas so/_/
[\[257b\]]
[\[257b.1\]]rkang pa mi gdangs zhes bya ba ni rkang pa gcig logs shig tu brkyang /_gnyis pa yang logs shig tu brkyang ba'o/_/mdoms mi snang bar zhes bya ba ni ci nas sgren mor mi snang ba'o/_/rgyal bu gzhon nu rtogs ldan zhes bya ba'i khang bzangs su srung ma dag gis lhung bzed bcag pas na 'bras chan
[\[257b.2\]]'drim pa'i tshe lhung bzed logs shig tu phyung bas 'bras chan sa la bo ba'i phyir 'di skad du legs par zhes gsungs so/_/mu dang kha da chad du ma yin zhes bya ba ni ci nas steng nas bo bar 'gyur ba'i phyir mu dang kha da chad du mi bya'o/_/sran tshod dang mnyam par ma yin zhes bya ba ni tshod ma
[\[257b.3\]]dang mnyam pa ma yin pa ste/_ci nas steng du 'bras chan blugs nas 'bo ba'i phyir sngar tshod ma mang du blang bar mi bya'o/_/mthar chags zhes bya ba ni 'bras chan dang tshod ma ji ltar 'ongs pa bzhin blang bar bya'i/_ring du song ba la 'bod par mi bya'o/_/ma 'ongs par zhes bya ba ni thang du ma
[\[257b.4\]]byin ba'o/_/steng du ma yin zhes bya ba ni 'phags pa dag gtsang sbra ni so sor tha dad pa lags na zhes 'jig rten pa smod pa'i phyir bcas so/_/legs par zas bza' bar bya'o zhes bya ba ni gzugs 'tshong ma la sogs pa bzhin du rnam par 'gyur zhing ma yin no/_/ha cang chung ba
[\[257b.5\]]ma yin zhes bya ba ni rigs kyi mna' ma bzhin du chung ngu ma yin pa'o/_/ha cang chen po ma yin zhes bya ba ri gang mkhur ba gang bar gyur nas mu to ba bzhin du ma yin no/_/ma gzas par zhes bya ba ni ma 'ongs par kha gdags te 'dug pas na khar bong ba bcug nas nyes pa'i phyir ro/_/
[\[257b.6\]]'bras chan gyis tshod ma mi dgab ces bya ba ni gang na 'bras chan mang tshod ma nyung ba'o/_/sran tshod kyis 'bras chan mi dgab ces bya ba ni gang 'bras chan nyung du thob la sran tshod mang ba na phyis kyang 'dod de yang 'thob tu re ba'o/_/tsug tsug mi bya zhes bya ba ni mnyan yod na tshod ma shin
[\[257b.7\]]tu mngar ba la skyur ba bro bar ston cing 'phya bas nyes pa'i phyir ro/_/balcag balcag mi bya zhes bya ba ni tshod ma shin tu skyur ba la mngar bar bro bar ston cing 'phya bas nyes pa'i phyir ro/_/hu hu mi bya zhes bya ba ni 'bras chan tsha ba la kha'i dbugs kyis bsro bar bya'o snyam nas 'phya ba'i phyir
[\[258a\]]
[\[258a.1\]]ro/_/phu phu mi bya zhes bya ba ni 'bras chan shin tu grang ba la phu phu zhes byas la grang bar bya'o snyam nas 'phya ba'i phyir ro/_/kha kham dang bcas pas ma yin zhes bya ba ni sgra mi snyan par 'byung ba'i nyes pa'i phyir ro/_/'bru nas tha dad du mi bya zhes bya ba ni 'bras chan 'bru nas so
[\[258a.2\]]sor gtor te bya gag bzhin bza' bar mi bya'o/_/'phyas mi gdags zhes bya ba ni kha ba'am skyur ba la sogs pas kha zas la 'phyas gdags par mi bya'o/_/dris nas sbyin bdag gis ni byin no/_/len pa pos ni zos so/_/'byung ba chen po rnams ni tshims par byas so/_/nyin zhag gcig
[\[258a.3\]]gi lam brgyags kyi zan ni blangs so zhes smra bar bya'o/_/mkhur ba mi spo zhes bya ba ni yi ga 'chus pa bzhin du mkhur ba nas mkhur bar spo zhing bza' bar mi bya'o/_/kham 'phror mi bcad ces bya ba ni ji ltar phyed kha'i nang du bcug la/_phyed lhung bzed kyi nang du ltung bar ma yin no/_/lce mi
[\[258a.4\]]dbyung zhes bya ba ni lces mchu bldag par mi bya'o/_/mchod rten 'dra bar ma yin zhes bya ba ni phye sbrus nas steng dul phug bzhag ste/_de'i steng du yang khur ba gzhag nas ngan 'gro rdzogs byed kyi mchod rten no zhes 'phyas byed pa'i phyir ro/_/lag pa mi bldag ces bya ba ni/_mu to ba bzhin du
[\[258a.5\]]ma yin no/_/lhung bzed mi byog ces bya ba ni lhung bzed la ci chags pa de lag pas byog nas bldag pa'o/_/lag pa mi sprug ces bya ba ni kha zas la 'bags pa'i lag ba ci ltar pha rol po lam rung bar 'gyur ba'i phyir mi sprug pa'o/_/lhung bzed mi bskyam zhes bya ba ni lhung bzed 'khru ba'i
[\[258a.6\]]tshe snam sbyar bzang po ma rung ba'i phyir ro/_/lhung bzed la 'du shes pa zhes bya ba ni lhung bzed la blta bar bya ste/_rgan zhugs gzhan zhig la brten te drug sdes de'i lhung bzed zan gyi chang pas bkang ba'i phyir ro/_/'phyas gdags pa'i phyir mi lta zhes bya ba ni 'di ni shin tu mang du za'o snyam
[\[258a.7\]]nas 'phyas btsal bar bsams te gzhan gyi lhung bzed la blta bar mi bya'o/_/zas dang 'bags pa zhes bya ba ni zas kyis gos pa yin no/_/chu snod ces bya ba ni chu'i ril ba spyi blugs te/_sbrang ma rnams 'du ba'i phyir ro/_/chu zas dang 'bags pa zhes bya ba ni yul 'jigs rung na
[\[258b\]]
[\[258b.1\]]khang bzangs pad+ma can zhes bya ba tshon sna brgya rtsa gcig gis ri mor bris pa der pho bas na'o/_/khyim pa 'dug pa la ma dris par zhes bya ba ni khyim bdag la dri bar bya'o/_/lhag ma zhes bya ba ni lhung bzed kyi chu slong ba'i tshe der 'bras chan dang /_de yang rus pa bcug pa'i chu nye dgas byin
[\[258b.2\]]pa'i phyir mi bya bar gsungs te/_lhung bzed kyi chu sbyin pa'i kun du spyad pa ni lhung bzed lan gsum bkrus la gtsug lag gi tshigs su bcad pa'i sngags kyis btab ste sbyin bar bya'o/_/'og gzhi med pa zhes bya ba ni 'og gzhi med par tha na lhung bzed gzhag par yang mi bya'o/_/'grengs
[\[258b.3\]]te ma yin zhes bya ba ni dge slong gzhan zhig la brten te chag pa spang ba'i phyir ro/_/gad ka ma yin pa zhes bya ba ni mang po la brten te sa mi bde ba spang ba'o/_/g.yang sa ma yin pa zhes bya ba ni g.yang za ba dang nye ba'o/_/dkan gzar po ma yin zhes bya ba ni gang du gzhag pa las 'dril ba'o/_/
[\[258b.4\]]'grengs te zhes bya ba la sogs pa ni ma gus par byed pa spang ba'i phyir ro/_/_'grengs te bshang gci mi bya zhes bya ba ni nye dga' la brten te'o/_/nye dgas bkru sman 'thungs nas ldum pa'i ldum rar ldum rnams la phyags mas byugs pas na rtswa sngon po la mi bya'o zhes bya ba gsungs te/_
[\[258b.5\]]de la kun du spyad pa ni me tog dang 'bras bu'i shing ljon pa'i drung du bshang gci mi bya'o/_/shing ljon pa tsher ma can gyi drung dang /_gang na shing ljon pa gcig tu 'brel par 'gyur ba'am/_gang na rtswa sngon po'i 'dab chags par 'gyur ba der 'dab ma lhags pa'am/_rtswa skam po gzhir bting
[\[258b.6\]]ste byas pa la ltung ba med do/_/gal te yang ma rnyed na de nyid du yang bya'o/_/snam phyis ni gtsug lag khang gi nub byang gi mtshams su bya'o/_/shing ljon pa tsher ma can dag bskyed par bya'o/_/'og tu rib mas bskor bar bya'o/_/rlung phyogs ma yin par chos gos gzhag par bya'o/_/sa phung
[\[258b.7\]]bdun tha dad par bzhag la/_gzhan yang phung po bdun tha dad par ro/_/gcig gzhan du bzhag la bong rdog gsum khyer te nang du 'jug par bya'o/_/gcig gis ni bshang ba'i lam phyi bar bya'o/_/gnyis pas ni sbyang bar bya'o/_/gsum pas ni lag pa bkru'o/_/de nas phyir byung ste/_bdun
[\[259a\]]
[\[259a.1\]]pos lag pa ya gcig bkru'o/_/gzhan bdun po dag gis ni lag pa gnyis bkru'o/_/gcig gis ni chu'i snod bkru'o/_/thog mar zhugs pa dang 'jug pa'i tshe lud pa'i dang se gol gyi sgra gtogs par bya'o/_/dge skos kyis snam phyi sa'i nang du thal ba gtor cing gci
[\[259a.2\]]pa'i sar ni chus sbyang bar bya'o/_/tshad pa'i nad kyis btab pa la ni khri bas btags pa la dbus su bu gu dbyung bar bya'o/_/srad bus btags pa yin na drongs la gzungs gdags par bya'o/_gal te sdug bsngal bar gyur na ras ma'am/_lo ma gding bar bya'o/_/gyo mo gnyis
[\[259a.3\]]nye bar gzhag par bya ste bkru bar bya/_bskam par bya/_'bru mar gyis byug par bya'o/_/snam sbyar bgos nas bshang ba dang gci ba mi bya'o/_/gos legs par bsdus te nang du 'jug par bya'o/_/shes bzhin du yang bshang ba dang gci ba gtang bar bya'o/_/'thor 'thung ma
[\[259a.4\]]byas par phyag byed pa bdag gir mi bya'o/_/stan la 'dug par mi bya/_sman 'thungs sam chu ma 'byor ba la ltung ba med do/_/sman 'thungs nas ma lus par ma 'khrus kyi bar du de srid du khrus ma byed par bar bar du bong ba'i dum bu'am/_shing gi gzhog mas bshang ba'i lam
[\[259a.5\]]phyis shing mjug tu gtsang sbra bya'o/_/lham la yang mi nyams par gtsang sbra la sogs pa bya'o/_/phyogs ma yin par gci bar mi bya mod kyi 'on kyang gnas gcig tu thams cad bya'o/_/bshang ba dang gci ba dang /_khrus kyi sa'i nye 'khor du de nyid kyis ma gtogs par gzhan
[\[259a.6\]]bya ba thams cad mi bya'o/_/sgra dang bcas pa'i rlung gi las mi bya'o/_/bshang ba ma 'ongs pa la ched du mi bya'o/_/'ongs pa la ni dgag par mi bya'o/_/bya ba byas pa dang bshang gci'i sa la 'dug par mi bya'o/_/snabs dang mchil ma la sogs pa sgra dang bcas par mi dbyung ngo /_/
[\[259a.7\]]gnas brtan gyi mdun du ma yin/_las yongs su byang ba'i sar ma yin/_zan za ba rnams kyi mdun du ma yin/_mchil ma yang dang yang du dor bar mi bya/_gal te phyi phyir byung na phyogs gcig tu song la dor ro/_/nad pa'i phyir mchil ma'i snod zhog shig_/de'i zhabs su phye
[\[259b\]]
[\[259b.1\]]ma'am/_bye ma'am/_thal ba lugs shig_/chu'i nang du ma yin zhes bya ba ni nye dgas 'khru sman 'thungs te/_btso blag mkhan gyi 'khru bshal sar bshang ba byas pa'i phyir mngon te/_gang na chus khebs pa der shing la sogs pa bzhog ste der bshang gci bya'o/_/mi gang tsam
[\[259b.2\]]las mthor mi bya'o zhes bya ba ni lhung bzed du khyer ba la dge skos kyis lta bar byed pa'i phyir mngon par 'dzeg pa zhes bya'o/_/gnod pa 'byung ba ma gtogs zhes bya ba ni ma 'dzegs na stag gis zos par 'gyur ba'i phyir rjes su gnang ba'o/_/bslab pa'i chos de rnams kyang 'di ltar
[\[259b.3\]]de dag gzhi rnam pa brgyad du rig par bya ste/_chos gos rnams bgo ba'i dbang du byas pa dang /_grong du 'jug pa'i dbang du byas pa dang /_'jug par bya ba'i dbang du byas pa dang /_bza' ba yongs su longs spyod pa'i dbang du byas pa dang /_lhung bzed kyi las kyi dbang du byas pa
[\[259b.4\]]dang /_chos ston pa'i dbang du byas pa dang /_mi gtsang ba 'dor ba'i dbang du byas pa dang /_me tog dang 'bras bu ma rung bar byed pa'i dbang du byas pa'o/_/bslab pa'i chos rnams rdzogs so//_//rtsod pa zhi bar byed pa bdun zhes bya ba ni rtsod pa bzhi po dag 'di rnams
[\[259b.5\]]kyis zhi bar byed pa'i phyir ro/_/de la gang chos kyi rnyed pa de chos smra ba rnams la'o zhes bya ba las 'thab mo byung ba'i phyir rtsod pa'i gzhir bcas so/_/de la 'gyod pa'i phyir rtsod pa ni dge 'dun la gang 'di ltar ram/_'di ltar ma yin no zhes bya ba ni mi mthun par smras nas de dag
[\[259b.6\]]kun nas slong ba'i 'thab mo'o/_/'gyed pa yang yin la rtsod pa yang yin pas na 'gyed pa'i rtsod pa'o/_/'gyed pa de'i rtsa ba drug dang /_dbyen du gyur ba'i gzhi bcu bzhi'o/_/'gyed pa'i rtsa ba drug bo ni khro zhing khon du 'dzin pa dang /_'chab cing 'tshig pa dang /_phrag dog
[\[259b.7\]]cing ser sna dang /_g.yo byed cing sgyu can dang /_ngo tsha med cing khrel med pa dang /_sdig pa la 'dod cing log par lta ba dang /_rang gi lta ba la mchog tu 'dzin cing snyems pa'o/_/dbyen du 'gyur ba'i gzhi ni chos so zhes bya ba'am/_chos ma yin la zhes bya ba'am/_de bzhin du
[\[260a\]]
[\[260a.1\]]'dul ba'o/_/'dul ba ma yin no/_/ltung ba'o/_/ltung ba med pa'o/_/lci ba'o/_/yang ba'o/_/lhag ma lus pa'o/_/lhag ma ma lus pa'o/_/bsdam par bya ba'o/_/bshags par bya ba'o/_/'dul ba dang 'gal ba'o/_/nyes pa bshad par gtogs
[\[260a.2\]]pa'o/_/dge ba dang mi dge ba dang /_lung du ma bstan pa'i dbye ba las rnam pa gsum ste/_dge bar 'dod pa dang /_mi dge bar 'dod pa dang /_de gnyi gar mi 'dod pa rnams la yang go rims bzhin du'o/_/gang 'gyed pa de nyid rtsod pa ste/_mu bzhir sbyar ro/_/mu dang po ni mi
[\[260a.3\]]mthun par smra ba tsam mo/_/gnyis pa ni de las gzhan la rtsod pa gsum mo/_/gsum pa ni de dag lhan cig pa'o/_/bzhi pa ni de rnams ma gtogs pa'o/_/mi bsdams pa'i phyir rtsod pa ni gang gleng bar mi 'os pa la glengs pa ste/_nyes par glengs pas na mi bsdams pa zhes
[\[260a.4\]]bya ste/_ci ltar gyad bu nor la sogs pa gsum ste/_des kun nas bslang ba 'gyed pa'o/_/de'i rtsa ba ni mi bsdams pa'o/_/de'i lhag ma rnams ni dang po bzhin no/_/ltung ba'i phyir rtsod pa ni ltung ba sde lnga po rnams las 'thab mo'i gleng gzhir gyur pa ste/_de kun nas bslang
[\[260a.5\]]ba'i 'thab mo byung ba'o/_/de'i rtsa ba ni lus la sogs pa'o/_/lus 'ba' zhig pa yang yod de/_ji ltar bsnyen par ma rdzogs pa'i phyir ma byung ba las phyir byung bar 'du shes te nyal ba dang /_gnyid log pa la bud med kyi yul phyis 'ongs te nyal lam/_gnyid kyis
[\[260a.6\]]log pa las mal chen po'i steng du gzhag pa'o/_/ngag 'ba' zhig pa yang yod do/_/ji ltar bud med kyi yul la ma bsams par tshig drug gam bdun du thal ba'o/_/lus dang sems gnyi ga'i bar yang yod de/_ji ltar srog gcod pa dang /_chang 'thung ba ste/_
[\[260a.7\]]tshig tu mi smra'o/_/ngag dang sems gnyis kyi yang yod de/_ji ltar bsams bzhin du tshig drug gam bdun du thal ba'o/_/lus dang ngag dang sems kyi yang yod de/_'di lta ste/_srog gcod pa de nyid la ngag gis kyang bsngags pa'o/_/bya ba'i phyir rtsod pa ni gsol ba la
[\[260b\]]
[\[260b.1\]]sogs pa bya ba 'thab mo'i gleng gzhir 'gyur ba ste/_des kun nas bslang ba las 'thab mo byung ba'o/_/de'i rtsa ba ni gsol ba la sogs pa bya ba yin te/_lhag ma rnams ni snga ma bzhin te rtsod pa dag ni smras zin to/_/zhi bar bya ba brjod par bya'o/_/'gyed pa'i phyir rtsod pa ni mngon
[\[260b.2\]]sum gyis 'dul ba dang /_gang tshul shing mang po len pas so/_/gang zag gsum ste/_don sbyin par byed pa dang /_don slar sbyin par byed pa dang /_skam la gnas pa rnams so/_/de la don sbyin par byed pas don rnam pa bcu drug po rnams su shin tu bsams na gzung bar
[\[260b.3\]]bya ste/_bden pa dang /_dus dang /_tshod dang /_don du ldan pa dang /_mthong ba dang /_thos pa dang /_dogs pa dang /_lus dang /_ngag dang /_grong dang /_dgon pa dang /_mtshan mo dang /_nyin par byas pa dang /_lhag ma ma lus pa dang /_bslang bar nus pa'o/_/de'i tshig gzung
[\[260b.4\]]bar mi bya ba rnam pa lnga ste/_don gtan lam phebs pa dang /_gcig nas gcig tu brgyud pa'i tshig dang /_bsnyen par ma rdzogs pa'i tshig dag las don du 'dzin pa dang /_mdo sde dang gnas mi shes pa rnams kyis so/_/slar bzlog pa lnga po rnams kyis ni gzung bar bya'o/_/
[\[260b.5\]]don slar sbyin par byed pas kyang rnam pa bcu drug po rnams dang nye ba 'di rnams kho na shin tu bsams la skabs dbye bar bya'o/_/ci 'di tshul khrims dang ldan pa yin nam/_'gyod pa can nam/_mang du thos pa'am/_'dul ba gtan la phebs pa yin nam/_ci
[\[260b.6\]]mthong ba las gleng bar byed dam zhes bya ba la sogs pa bcu gnyis ni snga ma bzhin no/_/rnam pa lngas ni tshig gzung bar mi bya ste/_mtshams sbyor bar lung mi ston pa dang /_gzhan nas gzhan du 'pho ba dang /_phyogs la brten te ltung ba khas len pa la yang rung ba med par
[\[260b.7\]]ston pa dang /_dge slong rnams la skur ba 'debs pa dang /_gus pa med pa'o/_/slar bzlog pa ni gzung bar bya'o/_/don sbyin par byed pa dang /_don slar sbyin par byed pa dag rtsod pa'i nyes dmigs te nye bar zhi ba'i yon tan du mthong ba dag gis skam la gnas pa chos
[\[261a\]]
[\[261a.1\]]bcu drug dang ldan pa btsal par bya'o/_/tshul khrims dang bslab pa 'dod pa dang /_thos pa dang /_'dul ba la mkhas pa dang /_skam la gnas pa dang /_chos bzhin ma 'dres pa dang /_'dun pa la sogs pas mi 'gro ba dang /_'dod chags
[\[261a.2\]]dang /_zhe sdang gis ma yin pa dang /_rgyal ba'i bka' las mi 'da' ba dang /_ma bcas pa las mi 'cha' ba dang /_bcas pa las kun du mi gcod pa dang /_chos de nyid nye bar zhi bar nus pa dang /_slong bar nus pa'o/_/skam la gnas pa la gsum ste/_gang
[\[261a.3\]]lus dang ngag gi mi bsdams pa ste/_phyogs gnyi ga'i thad du bya ba bdag nyid song nas dkrugs par byed pa dang /_gang dag ma bsdams pa ste/_gang pho nyas dang /_gnyi gas bsdams pa ste/_de lta bur bsko bar bya'i snga ma dag ni ma yin no/_/byis pa rnams ni lnga ste/_chos ma yin pa'i
[\[261a.4\]]phyir 'jug pa dang /_rtsod par gyur pa bzung nas stobs pa dang /_skam la gnas pa gzhan gyi mdo sde sun 'byin pa dang /_so sor thar pas dge slong rnams gnas nas 'byin pa dang /_ma gus pa'o/_/slar bzlog pa lnga po rnams kyis ni gsal ba'o/_/skam la gnas
[\[261a.5\]]pas rtsod pa gzung ba zhi bar khas blangs pa dang /_bdag nyid la rnam pa brgyad rnams su brtag par bya ste/_ci bdag gis thog ma ci las byung shes sam/_bdag gis grogs po skam la gnas pa yod dam/_sngon 'dris par gyur pa ma yin nam/_ci bdag gi tshig 'dzin
[\[261a.6\]]nam/_ltung ba rnam par sbyang bar nus sam/_shes par nus sam/_chos bzhin du nye bar zhi bar nus sam/_ci mi dge ba las slong ba la mkhas par yang ngo /_/gzhan la yang rnam pa brgyad rnams su ste/_'di na 'di ltar rgyal ba'i gsung brtan par byed pa mdo sde la
[\[261a.7\]]sogs pa 'dzin pa lta yod dam/_gang glags tshol ba la slar bzlog pa'i gnas brtan la sogs pa lta yod dam/_rgyal po la brten tam/_mthu yod pa la brten tam/_khyim pa la brten tam/_gzhan la'am/_dge 'dun nyid las nye bar zhi bar byed dam chol
[\[261b\]]
[\[261b.1\]]ba'o/_/skam la gnas pa de dag gis mngon sum du 'dul bas rtsod pa zhi bar bya'o/_/mngon sum du bya ba rnam pa gnyis te/_gang zag mngon sum du bya ba la gang dag la nye bar zhi bar bya ba dang /_gang dag gis nye bar zhi bar byed pa de dag mngon sum du gyur pa'o/_/chos mngon
[\[261b.2\]]sum du bya ba ni chos ji lta ba dang /_'dul ba ji lta ba bzhin no/_/des don sbyin par byed pa rnams la yang rnam pa brgyad du brtag par bya ste/_cho ga dang /_sbyong yul dang /_grogs po dang /_zla bo dang /_lus kyi las dang /_ngag gi las dang /_'tsho ba dang /_thos pa ste/_'di
[\[261b.3\]]dag sdig pa can dag tu rig na ma smra shig ces bsgo bar bya'o/_/de bzhin du don slar sbyin par byed pa la yang rnam pa brgyad de/_ci sdig pa can du yin na khyod kyis dag gi las thog ma ji lta bu yin zhe na dri ba yang ngo /_/ji skad du smra ba de bzhin du bya'o/_/rnam pa bcu
[\[261b.4\]]drug dag tu rjes su sbyor bas rab tu gnas par bya ste/_don sbyin par byed pa nyid ni rig par bya ba dang /_brtag pa dang /_bzod pa gsol ba dang /_dri ba dang /_dam 'char gzhug pa dang /_spro bar bya'o/_/de bzhin du don slar sbyin par byed pa la yang rnam pa bcu
[\[261b.5\]]gnyis dang /_don slar sbyin par byed pas dam bcas pa gzung ba dang /_mdo sde khas len pa dang chos bzhin dang 'dul ba bzhin du rtsod pa tshol ba'o/_/'dir rnam pa lngas ni mi nus par 'gyur te/_rjes su bstan pa'i tshig lnga mngon du mi shes pa'i phyir te/_don
[\[261b.6\]]sbyin bar byed pa dang /_don slar sbyin par byed pa dang /_chos dang rjes su mthun par sbyor ba dang /_chos ma yin pa dang rjes su mthun par sbyor ba dang /_dam 'cha' ba rjes su mi 'dzin pa'o/_/rnam pa lngas zhi bar mi nus te/_rtsod pa'i rang bzhin dang kun nas slong ba dang /_
[\[261b.7\]]gzung ba dang /_tshar gcad pa dang /_nye bar zhi nas yang mi 'byung bar mi shes pa'o/_/gzhan yang rnam pa lnga ste/_'khrul ba dang /_gsang ste smras pa dang /_nor bar smras pa dang /_glo bur du smras pa 'dzin pa dang /_smras pa yang ji srid lan gsum gyi bar du dam
[\[262a\]]
[\[262a.1\]]'char mi gzhug pa'o/_/gnas bcu drug tu ltung ba bstan par bya ba ste/_lci ba dang /_yang ba dang /_lhag ma lus pa dang /_lhag ma ma lus pa dang /_gnas ngan len pa dang /_lus kyi dang /_ngag gi dang /_dge ba dang /_mi dge ba dang /_
[\[262a.2\]]lung du ma bstan pa dang /_bcabs pa dang /_ma bcabs pa dang /_bshags pa dang /_bsdam par bya ba dang /_nyes par bshad par gtogs pa dang /_/'dul ba dang 'gal bar gyur pa'i dbye ba rnams te/_de la sdig pa la sogs pa'i chad pa'i las bya'o/_/yang chang
[\[262a.3\]]pa'i las rnam pa bcu drug ste/_tshangs pa dang /_bskrad pa dang /_longs spyod du mi gzhug pa dang /_bsnyil bar bya ba dang /_gang ngo bo nyid tshol du gzhug pa dang /_spyo bar bya ba dang /_smad par bya ba dang /_gnas nas dbyung bar bya ba dang /_phyogs med par bya ba dang /_zhum pa dang /_smad bab
[\[262a.4\]]par bya ba dang /_'gyod pa dang /_rnam par 'gyod pa dang /_rab tu rnam par 'gyod par byed du gzhug pa dang /_nye bar bsdu bar bya ba dang /_brjod pa dang bcas pa dang /_phur pa dang bcas pa dang /_ro bzhin du bya ba'o/_/rnam pa bcu drug gi las byas te/_mngon sum du
[\[262a.5\]]gyur pa dang /_bya ba'i skabs phye ba dang /_glengs pa dang /_dran par byas pa dang /_rang gis khas blangs pa dang /_pha rol pos khas blangs pa dang /_rjes su mthun par sbyor ba brtags pa dang /_rjes su mthun par sbyor ba brtag mi dgos pa dang /_dris pa dang /_dri
[\[262a.6\]]mi dgos pa dang /_khas len du bcug pa dang /_khas len du ma bcug kyang rung ngo /_/rnam pa bcu drug gi bar na rtsod pa zhi bar 'gyur te/_chos bzhin dang /_dge 'dun gyis bsgo ba dang /_rgyal ba'i gsung bzhin rjes su mthun pa dang /_phyogs dang mi mthun pa'i
[\[262a.7\]]phyogs la bsgo ba dang /_don sbyin par byed pa 'dul ba la mi 'gal ba dang /_ma dag pa'i ltung ba mi 'chab pa dang /_byung ba dang /_bcas pa dang /_rjes su bcas pa dang /_rjes su gnang ba dang /_rjes su mi gnang ba sbyor ba dang /_don sbyin par byed pa dang /_don
[\[262b\]]
[\[262b.1\]]slar sbyin par byed pa dag gis dam 'cha' ba 'dzin par byed pa dang /_mdo sde ston pa'am/_'dul ba dang mthun pa dang /_chos kyi mig rgyas par 'gyur ba dang /_chos dang 'dul ba bzhin zhi bar byed pa'o/_/slar bzlog pa ni zhi ba'o/_/mi nus nas dge
[\[262b.2\]]'dun rnams la spo bar bya ste/_de la mngon sum ste/_dge 'dun la mngon sum du spos pa dang /_des kyang ma nus na gsal ba la gtad par bya'o/_/de dag gis kyang ma nus na gsal ba'i yang gsal ba la gtad par bya'o/_/de dag gis kyang ma nus na slar
[\[262b.3\]]yang dge 'dun la spo bar bya'o/_/de dag gis kyang gnas gang na gnas brtan dang bcas/_so sor thar pa dang bcas pa'i dge 'dun la spo bar byed pa'i dge slong bsko bar bya'o/_/des kyang ji ltar gyur pa brjod par bya'o/_/de dag gis kyang ma nus na rtsod pa sbed
[\[262b.4\]]par byed pa de gnyis la gtad do/_/des mdo sde la sogs pa 'dzin pa la spo'o/_/de dag gis kyang ma nus na de nyid la'o/_/des kyang ma nus na gang na gnas brtan gtso bo'am/_shes pa de la mtha' nye bar bzung nas gtad par bya'o/_/des de dag la ci yang
[\[262b.5\]]bdag gir mi bya'o/_/kha ton la sogs pa sbyin par mi bya'o/_/mdun nam rgyab tu 'dug na ma 'gyed shig ma 'thab shig_/gnyi ga rgyal ba med kyi/_'on kyang gcig pu la bya'o zhes de skad nyi tshe smra bar bya'o/_/des zhi bar gyur na legs par zhi ba zhes bya
[\[262b.6\]]ba ste/_de ltar na mngon sum gyis 'dul ba yin no/_/gal te gnas brtan gyis kyang ma nus na des spo bar byed pa nyid la gtad par bya'o/_/des kyang dge 'dun la'o/_/dge 'dun gyis kyang tshul shing mang po len du bcug nas zhi bar bya'o/_/rnam pa lngar
[\[262b.7\]]don sbyin par byed pa dang /_don slar sbyin par byed pa dag gis rtsub bar gzung ba'i phyir de ltar na rtsub pa can dang /_gdug par byed pa'i phyir de ltar gdug pa can dang /_rab tu 'dzin pa'i phyir de ltar na dam po can dang /_dbye bar byed pa'i gzhi bcu bzhi 'dzin pa'i phyir dbye ba'i
[\[263a\]]
[\[263a.1\]]bsam pa can dang gnas brtan gyi mthar thug gi bar du phyin kyang sbyor ba gzhan du mi 'gyur ro/_/tshul shing brim pa la rnam pa bzhi ste/_gang na gnas brtan chos bzhin du mi smra ba mang ba der ni dgab par bya ba dang go bzlog pa der ni gsal bar bya ba dang /_
[\[263a.2\]]gang na rna drung du khyod kyi mkhan po des ni chos kyi tshul shing blangs kyi khyod kyis longs shig ces bsgo ba dang /_gang na nad pa mang zhing dge 'dun thams cad kyi dang bzhi pa'o/_/tshul shing brim pa chos dang ldan pa ma yin par len pa bcu ste/_chos ma yin par len pa dang /_'dul
[\[263a.3\]]ba dang rjes su mi mthun pa dang /_ma 'dus par len pa dang /_chung zad tsam gyis lhung ba chung ngus dbye bar dogs pa dang /_gnas brtan gyi mthar ma phyin par sbyor ba gzhan du bzlog pa dang /_rtog pa dang mi ldan pa kha lo sgyur bar byed cing 'dul ba 'dzin pa la sogs pa la mi 'dri ba dang
[\[263a.4\]]dge 'dun dbye bar bya ba'i phyir ro snyam du 'du shes pa dang /_dge slong ches rab tu mang po dag chos ma yin par smra bar 'gyur bar shes pa dang /_dge 'dun dbye bar 'gyur ro snyam du shes pa dang /_chos ma yin par smra bar gyur kyang ci ma rung snyam pa'o/_/go bzlog pa bcu ni chos yin no/_/
[\[263a.5\]]tshul shing brim pas tshul shing rnam pa gnyis su bya ste/_chos kyi tshul shing ni dbyibs dang kha dog dang gzugs phun sum tshogs pa dang /_chos ma yin pa'i tshul shing ni slar bzlog pa'o/_/chos kyi tshul shing lag pa g.yas par gzung bar bya'o/_/chos ma yin pa'i tshul shing ni
[\[263a.6\]]lag pa g.yon par ro/_/de nas mdun du 'dug la bsngags pa dang /_mi bsngags pa gnyis brjod par bya'o/_/chos ma yin pa'i tshul shing gi phyir lag pa brkyang na tshig dang po dang gnyis kyi bar du sbyin par mi bya'o/_/gsum pa la sbyin te 'dul ba dang 'gal ba'i nyes byas
[\[263a.7\]]bshags par bya'o/_/gal te chos kyi tshul shing gcig gis kyang nyul bar 'gyur na kun shes kauN+Di n+ya'i phyir gcig blang bar bya'o/_/gal te chos kyi tshul shing gcig gis lhag par gyur na chos kyis rtsod pa zhi ba yin te/_gang chos kyis skyo sngogs byed na ltung byed do/_/gal
[\[263b\]]
[\[263b.1\]]te chos ma yin pa'i tshul shing blangs par 'gyur na yang chos ma yin pas zhi ba yin te/_de yang skyo sngogs byas na nyes byas so/_/de ltar na gang tshul shing mang po brim pas zhi bar gyur ba yin no/_/mi bsdams pa'i phyir rtsod pa ni zhi ba rnam pa gsum gyis zhi bar bya ste/_'gyed pa'i
[\[263b.2\]]phyir rtsod pa bzhin du mngon sum gyis 'dul ba dang /_dran pas 'dul ba ste/_ji ltar gyang bu nor la dge slong dag gis gzhi des glengs pas na/_ngo tsha ba'i phyir gsol ba dang gnyis kyi las kyis dran pas 'dul ba sbyin pa dang /_de bzhin du de la ltung ba gzhan byung na gzhan
[\[263b.3\]]gyis glengs pa na ltung ba phyir bcos pa byas pa yang ngo /_/ma smyos pas 'dul ba ste/_ci ltar bye ma skyes la/_smyos pa'i tshe byas pa glengs pa'i phyir gsol ba dang /_las brjod pa gsum gyis ma smyos pas 'dul ba sbyin pa'o/_/chos ma yin par dran pas 'dul ba
[\[263b.4\]]sbyin pa la gsum ste/_mthar 'gyur ba'i ltung ba byung ba dang /_smyos pas nyes pa byung ba dang /_me bzhi ltung ba 'byung ba shes bzhin du khas len pa la'o/_/dang po ni bsnyil bar bya bar 'os pa nyid do/_gnyis pa la ni ma smyos par 'dul ba sbyin par 'os so/_/gsum pa la ni de'i
[\[263b.5\]]ngo bo nyid tshol du gzhug par 'os so/_/chos ma yin par ma smyos pas 'dul ba sbyin par 'os pa gcig ste/_gang smyos pa ma yin pas na bdag smyos so zhes khas len pa'o/_/ltung ba'i phyir rtsod pa zhi bar 'gyur ba rnam pa bzhis zhi bar byas te/_de la khas blang par bya ba ni ci
[\[263b.6\]]ltar ltung ba byung ba la glengs sam ma glengs kyang rung /_dran par byas sam dran par ma byas kyang rung ste/_dge slong gi mdun du tshul bzhin du 'chags pa 'di ni khas blangs pa'o/_/chos ma yin par khas len du sbyin pa bcu ste/_ltung ba sde lnga byung ba las ma byung ngo zhes khas len pa dang /_
[\[263b.7\]]ma byung ba la byung ngo zhes khas len pa dang /_slar bzlog pa bcu ni chos dang mthun pa nyid do/_/de la mngon sum du dul ba ni ri dgas 'dzin gyi bu nag po las brtsams te gang zag la gleng ba dang /_de bzhin du chos bzhin 'dul ba bzhin mngon sum du mig gzhir dge 'dun la gleng ba'i bar du dang /_
[\[264a\]]
[\[264a.1\]]de bzhin du gnyis kyis dge 'dun la gleng ba'i bar du dang /_mang pos dge 'dun la gleng ba'i bar du dang /_dge 'dun gyis dge 'dun la gleng ba'i bar du'o/_/rnam pa bcu drug po de dag nyid la gzhan ni chos bzhin gyi gleng ba chos ma yin na mngon sum du 'dul ba sbyin pa'i
[\[264a.2\]]rnam pa bcu drug kyang chos bzhin ma yin pa'o/_/gang la gleng pa chos bzhin ma yin pa gleng bar byed pa chos bzhin yin na mngon sum du 'dul ba sbyin pa rnam pa bcu drug kyang chos bzhin no/_/de la de'i ngo bo nyid tshol du gzhug pa ni dge 'dun gyi nang du gang ltung ba bsnyon te/_bsnyon pa la khas
[\[264a.3\]]len pa dang /_khas blangs pa las yang bsnyon pa de la ni gsol ba dang /_gnyis kyi las kyis sbyin par bya ba ste/_de ni chos bzhin pa'o/_/khas blangs pa las bsnyon pa las yang khas len pa 'di ni chos bzhin ma yin pa'o/_/de la rtswa bkram pa lta bu ni phyogs gnyis su chad de gnas pa
[\[264a.4\]]las phyogs kyi gtso bo dag gis rang rang gi phyogs la bsgo ste/_phyogs pha rol po la bzod par byas te ltung ba'ang bshags par bya'o/_/bdag dang phyogs kyi don gyi phyir gang phyogs gcig gis phyogs gnyis pa la spu snyol bar byed 'byung bar bskyod/_phyag 'tshal ba nye bar ston
[\[264a.5\]]gnyis pa yang de bzhin te/_phan tshun ltung ba gleng bar mi byed do/_/de ltar na rtsod pa de rtswa bkram pa lta bu'i rtsod pa zhi bar byas pas zhi ba yin no/_/bya ba'i phyir rtsod pa ni dge 'dun 'dus pas zhi bar bya'o/_/tshangs pa ji bzhin gcig de bzhin/_/brgya byin ci bzhin gnyis de bzhin/_/
[\[264a.6\]]rgyal po ji bzhin gsum de bzhin/_/de la lhag pa 'khrug par 'gyur/_/zhi bar bgyi ba bdun ma mchis kyang rtsod pa zhi bar 'gyur ba mchis sam yod ste/_gal te gnyis sam gsum gang yang rung ba dus byas pa'am/_khyim pa la sogs par shes par byed dam/_nad yun ring pos thebs
[\[264a.7\]]sam/_yul gzhan du song bas so/_/de lta bas na gang gi tshigs su bcad pa gcig bklag kyang des chos dkon mchog gi rnyed pa yongs su longs spyad par bya'o/_/'di la 'gyod par mi bya'o/_/slob dpon gyis kyang smras pa/_rtsod pa rnam pa bdun la zhi bar byed pa bdun du gnas te/_rtsod
[\[264b\]]
[\[264b.1\]]pa bdun po ji lta bu zhe na/_ltung ba las brtsams te mtshan nyid khas mi len pas na rtsod pa dang /_byas pa khas mi len pas rtsod pa dang /_rang dbang med par khas mi len pas rtsod pa dang /_brtags nas khas blangs pa la khas mi len pas rtsod pa dang khas blangs nas smyon pa'i phyir rtsod pa
[\[264b.2\]]dang /_mtshan ma las rtsod pa dang /_nga rgyal gyi phyogs kyis rtsod pa'o/_/de la dang po ni dge slong mngon sum du lhag par spyod pa mthong bas glengs na des byas pa de ni khas len la ltung ba'i mtshan nyid ni khas mi len te/_de la dge 'dun gyis ltung ba dang ltung ba med pa'i mtshan nyid
[\[264b.3\]]brtags te glengs nas shogs shig ces bsgo bar bya'o/_/yang na gleng ba dgag par bya ste/_de ltar na rtsod pa mngon sum du 'dul bas zhi bar bya'o/_/gzhan yang gang dang gang byas pa mthong ba dang /_thos pa dang /_dogs pas glengs nas byas pa de rnams mi dran zhes smra na/_de dge 'dun
[\[264b.4\]]gyis gleng ba'i dge slong tshul khrims dang cho ga dang 'brel ba brtags la/_glengs pa de'i dran pa la dran pas 'dul bas rtsod pa de zhi bar bya'o/_/gzhan yang rang dbang med par byed pa byas pa khas mi len/_de la dge 'dun gyis rang dbang med par byas pa brtags la/_smyos pa la sogs
[\[264b.5\]]pa la ltung ba med do zhes bya ba ni/_ma smyos pas 'dul bas rtsod pa de zhi bar bya'o/_/kha cig ni yang ltung ba'am/_ltung ba ma yin zhes rtogs pa rnams 'khrug par 'gyur te/_dge slong dag gis rtsod pa mdo sde dang /_'dul ba dang /_ma mo 'dzin pa la gtad par bya'o/_/de dag gi ltung
[\[264b.6\]]ba'am/_ltung ba med pa de'i ngo bo nyid rtogs la gang de'i ngo bo nyid tshol du gzhug pas gang rtsod pa zhi bar byas pa'o/_/gzhan yang ltung ba khas blangs nas yang bsnyon la bsnyon nas yang khas len na de la dge 'dun gyis ci 'di mang po de mang po rnams kyi thad du khas blangs sam/_'on
[\[264b.7\]]te bsnyon zhes brtag par bya'o/_/gang rnam pa mang du 'dod pas rtsod pa de zhi bar bya'o/_/gzhan yang rtsod pa'i gnas su mi 'gyur te/_gang bdag nyid kyis ltung ba mthong zhing bshags te rtsod pa'i mtshan ma nyid zhi bar bya ba'o/_/de ltar khas blangs pas rtsod pa de zhi ba yin no/_/gzhan
[\[265a\]]
[\[265a.1\]]yang bdag cag gi phyogs la glengs so zhes te/_nga rgyal mngon du bzung nas phyogs dang phyi rol pa'i phyogs su gnas par 'gyur ro/_/de la phyogs te gnyi ga'i gtso bo dag gis rang gi phyogs la bsgo la/_de la rjes su gnang na phyogs gnyis pa la yang bsgo bar
[\[265a.2\]]bya'o/_/de ltar na rtsod pa de rtswa bkram pa lta bus zhi bar bya'o/_/dge slong gi spyod pa bcu ste/_ldog pa dang /_mi bzod pa dang /_ma rtogs pa dang /_dge 'dun la rag las pa dang /_dge bsnyen ma bsten pa dang /_yod byad yongs su longs spyod pa dang /_dge slong dang /_dge slong ma dang /_khyim pa tha snyad dang /_
[\[265a.3\]]bsod snyoms la mgron du bos shing bdag gir byed pa dang /_der yang cho ga bzhin du spyad pa dang /_phan tshun gleng bar byed pa ste/_'di dag ni so sor thar pa'i lus so/_/de rnam pa bcu la spyod pa'i tshe/_rnam pa gnyis las nyon mongs pa'i ltung ba 'byung ngo /_/ring ba las te/_gang dran pa nyams par gyur pa
[\[265a.4\]]las kha na ma tho ba dang bcas pa'i ltung ba 'byung bar byed pa dang /_nye ba las te/_gang bdag nyid mngon sum du gyur cing ltung ba 'byung bar byed pa'o/_/de la dge slong gis gleng gzhi las byung ba'i mtshan mo yongs su spangs pa de nye bar zhi bar bya'o/_/des kyang zhi bar mi 'gyur na gnyen po yid la bya'o/_/
[\[265a.5\]]bdag nyid kyis mi nus na bla ma'i gnas lta bu dang /_mdo sde dang /_'dul ba dang /_ma mo 'dzin pa rnams las gnyen po rig par bya ba dang yid la bya'o/_/gal te yang mi nus na klog pa dang /_kha ton bya ba dang /_don mnyan pa dang /_bsam pa dang /_dkon mchog gsum la mchod pa dang /_bla ma'i gnas
[\[265a.6\]]lta bu la zhal ta'i las bya ba dang /_yul gzhan du 'gro ba dang /_zas bskyung ba la sogs pas dbral bar bya'o/_/gal te yang ma nus na ma dag gzhin du dad pas sbyin pa bdag gis spyad par mi rigs so snyam du ngo tsha ba bskyed par bya'o/_/ston pa gzigs pa dang /_lha rnams kyis lha'i mig gis dang /_
[\[265a.7\]]tshangs pa mtshungs par spyod pa rnams kyang bdag la lta'o zhes so/_/ci skad bstan pa de bzhin du mi byed na thams cad nyes byas so/_/dad pas byin pa yongs su longs spyod na yang nyes byas so/_/de bzhin du byas pa las kyang nyon mongs pa mang zhing 'khrul bar gyur na dad pas byin pa yongs su longs spyod kyang ltung ba
[\[265b\]]
[\[265b.1\]]med do/_/mtshan ma spangs pa la sogs pa thams cad byas kyang bdag gis mi nus par mthong nas bslab pa dbul bar bya'o/_/de'i phyir nyon mongs pa spang ba'i phyir sbyor bar mi byed na ltung ba mang du 'byung ngo /_/de'i gleng gzhi 'byung ba'i phyir dad pas byin pa yongs su longs spyad par bya bar mi rigs so/_/de lta bas
[\[265b.2\]]na des de yongs su spyod na nyon mongs pa mang du 'gyur ro/_/rtsod pa zhi bar bya ba rdzogs so//_//bcom ldan 'das de'i 'di dag go zhes bya ba ni rgya cher dbye ba'o/_/'di yang rgya cher brjod la mdor bsdus pa yin pa ste/_rjes su gnang ba'ang ma lags bkag pa'ang ma lags pa de la ci ltar bsgrub
[\[265b.3\]]par bgyi/_ci skad du phran tshegs las 'byung ba'i 'dul ba mdor bsdus pa rjes su dran par byas te/_dge slong rnams ci skad du smra ba ngas thog ma nas bkag pa yang med la rjes su gnang ba yang med pa de ni gal te mi rung ba dang /_rjes su mi mthun pa la gal te rung ba dang rjes su mthun na rung ba'o zhes byas
[\[265b.4\]]la spyad par bya'o/_/rung ba dang rjes su mi mthun mi rung ba dang rjes su mthun na mi rung ba'o zhes byas te spyad par mi bya'o zhes gsungs pa lta bu'o/_/mdor gtogs pa zhes bya ba ni tshig nang du 'dus pa'o/_/mdor bsdus pa zhes bya ba ni don nang du 'dus pa'o/_/gzhan
[\[265b.5\]]yang zhes bya ba ni gzhi la sogs pa'i gzhung las 'byung ba'o/_/chos kyi rjes su mthun pa'i chos zhes bya ba ni mya ngan las 'das pa'i chos dang mthun pa nan tan du byed pa'i chos zhes bya'o/_/yang dag par rdzogs pa'i sangs rgyas rnam par gzigs kyi nyan thos rnams ni dka' thub dka' ba la lhag par mos
[\[265b.6\]]par 'gyur te/_de dag kyang dka' thub dka' ba la nan tan du byed cing de'i 'bras bu dang /_de ston pa la lhag par mos nas de yang de bzhin du lhag par mos te gal te las rnying pa rnams ni dka' thub kyis zad par 'gyur/_las sar ba rnams ni ma byas nas chu lon bzhin te/_de ltar na tshe phyi ma zag pa med do/_/zag pa
[\[265b.7\]]med pas na las zad/_las zad pas na sdug bsngal zad/_sdug bsngal zad pas na sdug bsngal mthar byed par 'gyur ro/_/gang de ltar ston pa de ni dge sbyong yin no zhes de lta bur lhag par mos pa'i gnyen por bcom ldan 'das des nyan thos rnams la so sor thar pa 'di gsungs so/_/bzod pa dka' thub
[\[266a\]]
[\[266a.1\]]dam pa zhes bya bar rgya cher ro/_/de la dka' thub dka' ba la lhag par mos pa'i gnyen por gsungs pa ni bzod pa dka' thub dam pa'o/_/lus gdung ba las ma yin no/_/sems gdung ba de nyid goms par bya bar mchog tu dka' ba'i phyir ro/_/de'i 'bras bu la lhag par mos pa'i gnyen por
[\[266a.2\]]bzod pa'i/_mya ngan 'das pa mchog ces sangs rgyas gsungs/_/zhes bya ba gsungs te/_chos la nges par rtog pa'i bzod pa 'dod pa de ni 'dir bzod pa zhes bya bar dgongs so/_/gang la brten te mya ngan las 'das pa'o/_/mchog ces bya ba ni dam pa ste rtag tu dge ba'i phyir ro/_/ye shes kyis mya ngan las
[\[266a.3\]]'da' ba thob kyi dka' thub dka' bas ma yin pas na/_de de ltar na bzod pas 'thob pa'i mya ngan las 'da' ba ni/_bzod pa'i mya ngan 'da' ba zhes bya ba tshig bar ma phyi mas bstan to/_/de skad ston pa'i gnyen por/_rab tu byung ba ma yin zhes bya ba la sogs pa gsungs te/_gang lus gdung bar don
[\[266a.4\]]med pa la gzhan nye bar gdung du 'jug par byed pa de ni gzhan la gnod par byed pa de dag dge sbyong ma yin te/_de lta mod kyi 'on kyang gzhan la log par sbyor bas sbyor ba brtsams te spyod par byed pa 'che ba yin no/_/yang dag par rdzogs pa'i sangs rgyas gtsug tor can gyi nyan thos rnams ni phal cher
[\[266a.5\]]mtho ris su smon lam 'debs shing tshangs par spyad pa lhag par mos par 'gyur te/_de ltar lhag par mos pa'i gnyen por bcom ldan 'das des/_so sor thar pa'i mig ldan nyam nga bdag ji bzhin du/_/zhes bya ba 'di rgya cher gsungs so/_/de la shes rab ni mig gi gnas lta bu'o/_/de dang
[\[266a.6\]]ldan pas na mig ldan zhes bya ste/_ji bzhin zhes bya ba'i sgra ni gnyi ga dang 'brel to/_/nyam nga ba dang 'dra ba ni mtho ris yin te/_der spyod pa ni ngan song gi 'gro bar ltung bar 'gyur ro/_'gro ba yod pa'i zhes bya ba ni mya ngan las 'das ba ni 'gro ba dang 'dra ba'o/_/mkhas dang zhes bya ba ni/_thabs la mkhas
[\[266a.7\]]pa'o/_/sdig pa dag ni yongs su spang /_/zhes bya ba ni/_mtho ris su smon pa las slar bzlog pa'o/_/gang sdig pa'i byed pa thob pas mtho ris su 'dod pa des ni sdig pa spangs pa ma yin no/_/yang dag par rdzogs pa'i sangs rgyas thams cad skyob de'i nyan thos rnams ni tshul khrims tsam gyis
[\[266b\]]
[\[266b.1\]]mgu bar 'gyur te/_gzhan dag kyang nyes par bshags par zhugs pa rnams la de dag skur pa 'debs shing ngag dang yid kyis de dag la gnod par byed la/_bdag nyid kyang tshul khrims tsam gyis mgu bas na dge sbyong gi 'bras bu yang thob par mi 'gyur te/_bcom ldan 'das kyis nyes pa de'i gnyen por nyan
[\[266b.2\]]thos rnams dang so sor thar pa 'di gsungs so/_/de la skur pa 'debs pa'i gnyen por/_skur pa mi 'debs zhes gsungs so/_/yid kyis gnod pa byed pa'i gnyen por gnod mi bya zhes bya ba gsungs so/_/dge sbyong gi 'bras bu mi 'thob pa'i gnyen por so sor thar pa'ang zhes bya ba rgya cher gsungs so/_/
[\[266b.3\]]mya ngan las 'da' ba'i dbang du byas pa'i tshul khrims la brten nas 'dod pas bsod nams dang /_bdag nyid dub pa la sbyor ba'i mtha' gnyis spongs la zhi ba'i gnas su zhugs te/_zhi gnas la brten nas thar bar 'gyur ro zhes bya ba'o/_/yang dag par rdzogs pa'i sangs rgyas log par dad sel gyi nyan thos
[\[266b.4\]]rnams la phal cher rnyed pa dang bkur sti la 'dod par gyur de 'dod pa'i gnyen por bcom ldan 'das des nyan thos rnams la so sor thar pa/_ji ltar bung ba zhes bya ba la sogs pa 'di gsungs so/_/kha dog ni dge sbyong gi tshul khrims yin te/_des ni mdzes bar 'gyur ro/_/dri ni ting nge 'dzin te sbyor ba
[\[266b.5\]]phra mos tshim par 'gyur ro/_/yang dag par rdzogs pa'i sangs rgyas gser thub kyi nyan thos rnams las phal cher skyes bu dam pa ma yin pa'i chos la 'jug par 'gyur te/_de dag bdag nyid la ni bstod/_pha rol po rnams la yang smod par byed cing /_de rnams ni thos pa'i longs spyod la brtsams
[\[266b.6\]]te/_'bel ba'i gtam rnam par nges pa la gzhan dag la mi mthun par brjod pas na/_bcom ldan 'das des de'i gnyen por gzhan rnams kyi mi mthun pa min zhes bya ba gsungs so/_/tshul khrims kyi longs spyod las brtsams te/_gzhan rnams la byas pa dang /_ma byas pa sbyor ba'i
[\[266b.7\]]ltung ba la rtog pas na gzhan dag gi_/byas dang ma byas rnams la min/_/zhes bya ba gsungs so/_/snga ma'i gnyen po yang bdag gi las rtag par bya ste zhes bya ba la sogs pa gsungs so/_/rigs dang mi rigs rnams la yang /_/zhes bya ba ni legs par byas pa dang nyes par byas pa zhes bya ba'i tha tshig go/_/
[\[267a\]]
[\[267a.1\]]yang dag par rdzogs pa'i sangs rgyas 'od srungs kyi nyan thos rnams las phal cher snyoms par 'jug pa'i ro myang bar gyur nas/_nyes pa de'i gnyen por bcom ldan 'das des so sor thar pa/_lhag pa'i sems la bag bya ste/_/zhes bya ba 'di gsungs so/_/lhag pa'i sems la bag med pa ma
[\[267a.2\]]byed cig ces bya ba yin no/_/ting nge 'dzin gyi ro myang ba las bzlog pa'o/_/thub pa'i thub gzhi rnams la bslab/_/ces bya ba ni/_bden pa rnams mngon par rtogs pa las 'jug pa'o/_/bden pa dag ni thub pa'i gzhi rnams te/_/thub pa'i skye mched du 'gyur ba'o/_/skyob pa mya ngan med pa yin/_/nyer
[\[267a.3\]]zhi rtag tu dran ldan pa'i/_/zhes bya ba ni bden pa mthong ba'i phan yon bstan pa'o/_/gang ting nge 'dzin thob tu zin kyang /_dus de srid du mya ngan rnams med par gyur te/_ting nge 'dzin ma nyams pas nyon mongs pa rnams nye bar zhi bar 'gyur ba dang /_dran pa dang ldan par yang 'gyur mod kyi tshe phyi ma la ni slar
[\[267a.4\]]yang mya ngan du 'gyur ba dang /_slar yang zhi bar mi 'gyur ba dang /_yang brjed pa'i chos yin pas na dran pa dang ldan par yang mi 'gyur ro/_/mngon par rtogs par 'gyur ba'i gang zag gong ma'i cha dang mthun pa'i kun du sbyor ba'i lhag ma spang ba'i rim pa sbyin pas zhes bya la sogs pas ston te/_de la tshigs
[\[267a.5\]]gsum gyis ni 'dod pa na spyod pa'i kun du sbyor ba spang ba ste/_'di ltar phongs pa dang /_dri ma dang /_'jungs ba dang bral bas gtong ba bskyed de/_'phags pa rnams dgyes pa'i tshul khrims la slob pa'i tshe snyoms par 'jug pa'i dge ba'i stobs kyis sdig pa'i ming du bya ba/_'dod pa na spyod pa'i nyon mongs
[\[267a.6\]]pa'i las dang /_kun nas nyon mongs pa spong ngo /_/nyon mongs pa rnams zad nas mya ngan las 'das te/_khams gsum gyi kun du sbyor ba thams cad spangs pa'o/_/yang dag par rdzogs pa'i sangs rgyas shAkya thub pa'i nyan thos rnams ni phal cher nyon mongs pa mang ste/_de dag sdig pa yang byed pa dang /_dge
[\[267a.7\]]ba la phun sum tshogs par byed pa dang /_dge ba'i phyogs cung zad tsam gyis kyang mgu bar 'gyur te/_de bzlog par bya ba'i don dang /_de spang ba'i thabs su bstan par bya ba'i don dang /_de la sbyor ba rnams dran pa mi brjed pa'i thabs bstan pa'i phyir/_bcom ldan 'das des dge slong gi dge 'dun chu bur ma byung ba na
[\[267b\]]
[\[267b.1\]]so sor thar pa tshigs su bcad pa gsum gyis te/_de la tshigs su bcad pa dang po'i rtsa ba gsum gyis ni ci ltar go rims su log par byed pa rnam pa gsum bzlog pa ste/_rang gi sems ni yongs su gdul/_/zhes bya'o/_/gnyis pa ni de spangs pa'i thabs bshad de/_lus la sogs pa rnams te las kyi
[\[267b.2\]]lam rnams so/_/so sor sdom pa 'di yang legs na 'ba' zhig ma yin pa sdom ba la lta ci smos/_gang thams cad sdom pa de ni sdug bsngal thams cad las thar bar 'gyur ro/_/de lta bas na gang la ci ltar nus pa de'i de ltar bsdom par bya'o/_/gsum pas ni dran pa mi brjed par bya ba'i thabs ston
[\[267b.3\]]te/_des gsum du dran pa brjed pa mang bar gyur nas/_pha rol pos kha na ma tho ba gleng ba la sogs pa de la lan btab par 'dod nas/_ngag rnams rjes su bsrung zhing zhes bya ba gsungs so/_/nyams su myong ba'i yul la rnam par rtog pa'i dus su yid kyis rab bsdams te zhes
[\[267b.4\]]bya ba gang gsungs so/_/spyod yul ma yin par rgyu ba la sogs pa'i dus su yang /_gang spyod yul ma yin pa rnam pa lnga la rgyu zhing spyod pa'i tshe blang bar mi bya ba len pa dang /_bza' bar mi bya ba za ba dang /_gzhan la yang lus kyi rnam par 'tshe ba'i phyir lus kyis mi dge ba dag mi byed cing
[\[267b.5\]]zhes bya ba gang gsungs pa'o/_/de la ngag kyang rjes su bsrung bar bya/_yid kyang shin tu bsdam par bya/_/lus kyi mi byed par dran pa nye bar gzhag go/_/las lam gsum po 'di dag rab sbyangs na/_/zhes bya ba ni/_rang gi sems ni yongs su gdul/_/zhes bya ba sngar bstan
[\[267b.6\]]pa'i thabs su gsungs pa'o/_/sangs rgyas rnam gzigs zhes bya ba la sogs pa tshigs su bcad pa gsum po ni/_yang dag par sdud par byed pa'i tshig go/_/lha yi lha zhes bya ba ni sangs rgyas thams cad rang byung ba'i phyir rnam par dag pa'i lha'o/_/shAkya thub pa ni lha'i yang lha ste/_des ni 'di ltar snyigs
[\[267b.7\]]ma lnga bdo ba'i dus su gdul dka' ba'i mi rnams gdul ba kha lo sgyur ba'i phyir gzhan ni ma yin no/_/gang de ma thag pa nyid du brtsam par bya zhes bya ba la sog gab tshigs su bcad pa gnyis gsungs pa ni/_yang dag par sdud par byed pa dag gis mdo sde'i nang nas phyung ba'o/_/brtsam zhes bya
[\[268a\]]
[\[268a.1\]]ba ni rab tu byung bar sbyor ba'o/_/'byung bar bya zhes bya ba ni rab tu 'byung ba'o/_/'jug par bya zhes bya ba ni mthong ba'i lam bskyed pa'o/_/'chi bdag sde ni gzhom par bya/_/zhes bya ba ni bsgom pa'i lam mo/_/bcom ldan 'das kyis bka' stsal
[\[268a.2\]]pa ma yin te/_gnyis po ci ltar bka' stsal pa'i sgrub pa byed pa'i phan yon brjod pa'o/_/gang gi phyir ni mdo bton dang /_/zhes bya ba ni yang dag par sdud par byed pa'i tshig yin te/_srog la ltos pa med par tshul khrims yongs su bsrung bar bya bar bstan pa'o/_/'phags
[\[268a.3\]]pa gzhi thams cad yod par smra ba'i 'dul ba bsdus pa rdzogs so//_//slob dpon khyad par bshes gnyen gyis mdzad pa'o//_//rgya gar gyis mkhan po shI len+d+ra bo d+hi dang /_rgya gar gyi mkhan po shAkya pra b+ha dang /_zhu chen gyi lo tsA ba bai tsa na rak+Shi tas bsgyur ba'o/_/slad kyi kha
[\[268a.4\]]che'i mkhan po dz+nyAn shrI b+ha dra dang /_lo tsA ba shAkya'i dge slong rgyal ba shes rab dang /_lo tsA ba shAkya'i dge slong shAkya bshes gnyen gyis bcos shing zhus te gtan la phab pa'o//_//dge legs snyan pa'i 'brug sgras 'dzam gling khyab gyur cing /_/rig pa'i gnas lnga zla bas
[\[268a.5\]]blo yi ku mud rgyas/_/rgyal bas lung bstan kha che'i grong khyer dpe med kyi/_/dz+nyA na shI lar bod rje bkra shis rtse lde'i bkas/_/rgyud bskul bod kyi spyi mthun bsod nams dag gis ni/_/tho ling gtsug lag khang du chos kyi sbrang rtsi yis/_/'gro ba tshim mdzad de la shAkya'i dge slong ni/_/
[\[268a.6\]]rgyal ba'i shes rab ces bya tshul khrims g.yag rnga dang /_/mig gi 'bras bu bzhin du bsrung ba'i bdag nyid can/_/thugs rje'i sprin las byung ba 'dul ba'i bdud rtsi yi/_/char gyi rgyun 'bebs tshul khrims lo tog skyed mdzad pa/_/skyes chen de yis 'gro la phan phyir dz+nyA na shI lar
[\[268a.7\]]zhus/_/'dul ba 'dzin pa chen po de dang shAkya'i bshes gnyen gyis/_/sngar 'gyur cung zad ma dag pa yi rtogs par dka' ba rnams/_/legs par bcos nas zhu chen byas pa 'di la 'jug par rigs//_//