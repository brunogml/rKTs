[\[1a\]]
[\[1b\]]
[\[1b.1\]{D3995}#]@##/_/rgya gar skad du/_pra tI t+ya sa mut+yA da s+ya A [#]di bi b+hang+ga yo ni rde sha/_bod skad du/_rten cing 'brel par 'byung ba dang po'i [#]rnam par dbye ba bshad pa/_bam po dang po/_
[\[1b.2\]]sangs rgyas dang byang chub sems dpa' thams cad la phyag 'tshal lo/_/gang la blo mnga' rtogs par bya ba ma rtogs med/_/gang la dag mnga' phyi nas rnam par sbyang bya med/_/de ni 'jig
[\[1b.3\]]rten mgon te 'jig rten mthar 'byin pa/_/skye dgu rnams kyi gtso la spyi bos phyag 'tshal lo/_/chos kyang de dag nyid kyis ji bzhin bstan pa ni/_/zhi ba gnas dang lam dang lam gyi ched du
[\[1b.4\]]byas/_/gang zhig rab tu rtogs pas sa gsum 'di dag tu/_/'khor lo bzhin du 'gro ba 'di dag 'khor ba med/_/chos de dag la gnas pa'i 'phags pa'i dge 'dun ni/_/chags
[\[1b.5\]]dang tshogs dag las ni shin tu 'das gyur nas/_/yan lag bcu dang yan lag brgyad dang dbye ba brgyad/_/lam gyi 'bras bus [#]'bras bus kyang ni de dag rnams/_/rten cing 'brel par 'byung ba mngon
[\[2a\]]
[\[2a.1\]]par brjod pa'i mdo/_/cung zad nges par bshad pa bdag ni brjod par 'dod/_/bla ma las thos gzhan dag 'dod pa mthong nas kyang /_/de la brten te cung zad rab tu brtag par bya/_/mdo sde gang zhe
[\[2a.2\]]na/_dge slong dag khyed [#]la rten cing 'brel par 'byung ba dang po dang rnam par dbye ba bstan gyis zhes bya ba'i mdo sde'o/_/ci'i phyir 'di bstan zhe na/_de ltar na sdug bsngal gyi phung po chen po 'di 'ba' zhig 'byung [#]bar 'gyur ro
[\[2a.3\]]zhes bstan pa'i phyir ro/_/bstan pa de yang ci'i phyir zhe na/_kha cig ni bdag med na ji ltar 'khor bar 'gyur zhes mi shes pa dang the tshom dang log par shes pa dang ldan pa de dag bsal ba'i phyir ro zhe'o/_/bdag ni bdag
[\[2a.4\]]tu lta ba dang sred pa'i gnyen po'i phyir yin par mthong ngo /_/de ltar na bdag med par sdug bsngal 'byung bar bstan pas [#]stong pa nyid dang smon pa med pa dang rjes su mthun par byas pa yin no/_/gdul bya ci 'dra ba zhig la yin
[\[2a.5\]]zhe na/_bdag tu lta ba can dang 'khor ba'i nyes pa ma shes pa rnams la'o/_/ji ltar bdag med pa yin pa ston pa ni 'ba' zhig ces gang gsungs pa yin te/_bdag dang bdag gi dang bral ba zhes dgongs pa'o/_/
[\[2b\]]
[\[2b.1\]]'dir dgos [#]pa 'di yang yin par ci'i phyir mi 'dod/_/ji skad du mdo gzhan las/_'di ltar 'phags pa nyan thos thos pa dang ldan pas rten cing 'brel par 'byung ba dang /_rten cing 'brel par 'byung ba'i chos rnams yang dag pa ji lta ba bzhin du yang dag pa'i shes rab kyis
[\[2b.2\]]legs par mthong ba yin zhes rgyas par byas nas de sngon gyi mtha'i rjes su 'brangs [#]pa ma yin pa la sogs pa dang /_de bzhin du kA t+yA'i [#]bu 'jig rten kun 'byung ba dang yang dag pa ji lta ba bzhin du yang dag pa'i shes rab kyis mthong ba gang yin pa de ni 'jig rten la med pa nyid yin no zhes
[\[2b.3\]]bya bar mi 'gyur ro zhes bya ba'i bar du gsungs so/_/[#]bdag tu lta ba spangs pa kho nas de dag thams cad mi 'byung bas de nyid 'dir dgos pa'i rtsa ba yin la/_gang yin de nyid mdo sde 'dir bcom ldan 'das kyis bstan to/_/rten cing 'brel par 'byung ba zhes bya ba ni yan lag
[\[2b.4\]]snga ma la brten nas 'brel par phyi ma 'byung ba'o/_/de nyid kyi dbang du byas nas 'chad pa'i yi ge yang don bzhin du gdags te/_ji ltar don dam pa stong pa nyid kyi chos kyi rnam grangs bzhin no/_/'jig rten na yang khar ba bsad pa dang rin po che phrogs pa bzhin no/_/rten cing zhes
[\[2b.5\]]bya ba ni rkyen de las zhes bya ste/_ji ltar bud shing la brten nas me 'byung ngo zhes bya ba rten de las zhes bya bar mngon no/_/sprin la brten nas char 'bab po zhes bya ba sprin 'dus pa las zhes bya bar mngon no/_/gangs ri la brten nas sman [#]skye'o zhes bya ba gzhi 'di las zhes bya bar mngon
[\[2b.6\]]pa yin gyi/_ji ltar khrus byas nas zas za ba lta bur dus snga phyi nyid ni ma yin no/_/don de nyid bcom ldan 'das kyis mdo gzhan las/_ston pa ni rten cing 'brel par 'byung ba gang zhe na/_'di lta ste/_'di yod na 'di 'byung 'di skyes pas 'di skye ba ste zhes bya ba yin no/_/rgyu'i
[\[2b.7\]]don yin te/_dus sngar bya ba byed pa'i don ma yin na ji ltar 'di la brten nas zhes bya ba'i sgrub pa shes par byed ce [#]na/_'di phyis nges par gtan la dbab par bya'o/_/khyed la zhes bya ba ni khyed cag la ste khyed cag gi don du zhes bstan to/_/dge slong dag ces bya ba ni bod pa ste/_
[\[3a\]]
[\[3a.1\]]sems gzhan du song ba'i dge slong rnams de mngon du bya ba'i phyir ro/_/ci'i phyir dge slong rnams kho na la yin gyi/_'khor gzhan la ma yin zhe na/_mchog yin pa'i phyir dang /_gtso bo yin pa'i phyir dang /_nye ba yin pa'i phyir dang /_rtag tu 'dug pa yin pa'i
[\[3a.2\]]phyir dang /_'dzin nus pa dang ldan pa'i phyir ro/_/der bcom ldan 'das kyis dge slong rnams la bka' stsal pa zhes bya ba ni btsun pa sgra gcan 'dzin bzang po la'o/_/dang po zhes bya ba ni bstan pa ste/_rnam par 'chad pa bas de snga ba'i phyir te/_de'i sgo nas gzhi ltar rten cing
[\[3a.3\]]'brel par 'byung ba sdud pa'i phyir ro/_/rnam par dbye ba zhes bya ba ni nges par 'chad pa ste/_nges par 'chad pa ni bstan pa'i tshig yin te/_bstan pa'i don bde blag tu khong du chud par bya ba'i phyir dang /_nges par 'chad pa [#]tshegs chung ngus bde blag tu 'dzin par bya ba'i phyir
[\[3a.4\]]dang /_'grel [#]pa dang mdo lta bu yin pa'i phyir dang /_spyi'i tshig dang bye brag gi tshig yin par 'dod do/_/de lta na legs par bshad par 'gyur te/_mdo dang rgyas par yang bshad pa'i phyir ro/_/bstan gyis zhes bya ba ni dang po dang rnam par 'byed pa zhes bya ba 'chad par 'jug
[\[3a.5\]]pa la bya bar mngon te/_ji ltar gzhan du chos bshad par bya'o zhes smras nas mdo la sogs pa'i chos las de 'chad pa gzhan ma yin pa dang /_'jig rten na yang tshig gcig brjod do zhes byas na tshig la [#]gzhan yod pa ma yin pa bzhin no/_/de zhes bya ba 'di ni tshig 'god
[\[3a.6\]]pa'am/_de bas na zhes bya ba'i don yin no/_/legs par nyon la zhes bya ba ni rna ba [#]gtod par sbyor bar byed pa'o/_/shin tu rab tu yid la zung shig dang zhes bya ba ni phyin ci ma log par gus [#]par 'dzin cing 'khor rnams bshad pa'i snod nyid du bya ba'i phyir ro/_/de ltar ma
[\[3a.7\]]yin na skyon rnam pa gsum gyis bshad pa don yod par mi 'gyur te/_rnam par g.yeng ba'i skyon gyis ni yi ge mi thos pa'i phyir ro/_/shes rab kyi skyon gyis ni yi ge dang don phyin ci log tu 'dzin pa'i phyir swa ti [#]dang a riSh+Ta la sogs pa bzhin no/_/'dun pa zhan [#]pa'i skyon gyis
[\[3b\]]
[\[3b.1\]]ni ma gus pas bzung ba mi 'dzin pa'i phyir ro/_/snod kha sbub [#]pa dang /_mi gtsang ba dang /_zhabs rdol gyi nang du char babs [#]pa don med pa bzhin te/_de'i nang du mi 'jug pa dang /_rnam par 'gyur ba dang /_mi gnas pa'i phyir ro/_/rnam par dbye ba bstan gyis zhes gsungs
[\[3b.2\]]nas yang yid la zung shig dang bshad do zhes gsungs pa ci'i phyir zhe na/_de lta na ni bshad kyi gzhan du na mi byed do zhes bstan pa'i phyir dang /_nga yang legs par shin tu 'chad do zhes bya [#]ba'i phyir ro/_/nga ni 'chad par zad kyi khyed rnams kyis ni nan tan gyis sgrubs shig ces bstan
[\[3b.3\]]pa'i yang phyir ro/_/gzhan gnas [#]ji skad du/_khyed rnams kyis ni de bzhin du bya ba yin gyi 'chad pa po ni de bzhin gshegs pa yin no zhes gsungs pa yin no/_/rten cing 'brel par 'byung ba'i dang po gang zhe na/_gzhan gyis dri bar bya ba'i skabs su tshig de rang nyid kyi yin te/_de ma
[\[3b.4\]]thag tu gtam 'phro 'chad pa'i nyes pa yongs su spang ba'i phyir dang /_'jigs nas zhu mi nus pa dang ldan pa rnams la phan gdags pa'i phyir dang /_sems rtse gcig tu byas pa rnams tshig dang spyod lam tha dad pas rnam par g.yeng bar 'gyur ba'i nyes pa yongs su spang ba'i phyir ro/_/
[\[3b.5\]]'di lta ste zhes bya ba ni dang po'i bshad pa rtsom par bstan pa'i phyir ro/_/'di yod na 'di 'byung 'di skyes pas 'di skye ba ste zhes bya ba ni rten cing 'brel par 'byung ba'i dang po dbye ba med par 'chad pa yin te/_yan lag rnams mi sgrogs pa'i phyir ro/_/ma rig pa'i rkyen gyis 'du
[\[3b.6\]]byed ces bya ba ni yan lag rnams phye nas sgrogs pa'i phyir ro/_/'dir ni 'di yod na zhes bya ba ni yod par gyur na'o/_/'di 'byung ba ni skye ba'o/_/de ltar na bdun pa rgyu'i don du rig par bya'o/_/dper na char babs [#]na lo tog skye'o/_/sad babs [#]na lo tog 'jig go zhes bya ba lta bu ste/_
[\[3b.7\]]'dir char babs [#]pa ni lo tog skye ba'i rgyu yin par mngon zhing /_sad babs [#]pa ni lo thog [#]'jig pa de bzhin du 'di yod na 'di 'byung zhes bya ba gzhan 'byung ba'i rgyu yin par mngon pa yin no/_/'di skyes pas zhes bya ba ni byung ba'i phyir zhes bya ba yin no/_/'di skye ba ste zhes bya ba ni 'byung
[\[4a\]]
[\[4a.1\]]ba ste zhes bya ba yin no/_/de ltar na lnga pa rgyu'i don ma yin par rig par bya'o/_/dper na me dang 'brel ba las tshos par 'gyur ba dang /_lag pa la sogs pa brdabs pa las sgra 'byung ba bzhin no/_/ci'i phyir dang po ni ma phye bar bstan gyi che [#]ba kho nas ma yin zhe
[\[4a.2\]]na/_ma rig pa la sogs pa'i [#]rkyen gyis don bstan pa'i phyir ro/_/de dag gi rkyen gyis [#]don yang 'di yin te/_'di lta ste/_'di yod na 'di 'byung /_'di skyes pas 'di skye ba ste zhes bya ba yin no/_/rkyen gyis [#]don bstan pa 'dis phyi'i rten cing 'brel par 'byung ba yang bstan
[\[4a.3\]]pa yin par rig par bya ste/_rkyen gyi mtshan nyid tha dad pa med pa'i phyir ro/_/tshig 'di gnyis las [#]don gyi bye brag tha dad pa ci zhig yod ce na/_ci yang med do/_/'o na ci'i phyir gnyis brjod ce na/_gcig la gcig 'chad pa yin pa'i phyir ro/_/gang yang rung ba zhig brjod na
[\[4a.4\]]ni grangs can pa'i don yod pa'am/_skye bar rtog par byed par 'gyur te/_de dag ni skye ba med pa yang rgyu dang 'bras bu yod par mi [#]'dod kyi ma byung ba las byung ba skye ba yin par ni ma yin no/_/gzhan yang 'di skyes pas 'di skye ba ste zhes bya ba ma brjod na ni rgyu rtag pa dgag pa ma byas
[\[4a.5\]]par 'gyur ro/_/'di yod na 'di 'byung zhes bya ba ma brjod na ni nges par gtan la phab pa ma yin par 'gyur ro/_/gang skyes pas gang skye ba ni de kho na yod na de yod pa yin gyi/_bdag la sogs pa rtag pa las kyang ma yin te/_de lta na ni rgyu rtag pa dgag pa ma byas par 'gyur
[\[4a.6\]]ro/_/de bas na gnyis ka dgos [#]pa dang bcas pa yin no/_/gzhan na re yan lag gzhan dang gzhan ston pa yin no zhe'o/_gzhan na re dum bu gsum rnam par gzhag [#]pa yin no zhe'o/_/de ni ma rig pa la sogs pa de dag rkyen yin pa'i tshig kho nas gnyis ka 'grub pas don yod pa ma yin
[\[4a.7\]]no/_/spre'u lta bu'i mdo las kyang /_de la 'phags pa nyan thos thos pa dang ldan pa rnams rten cing 'brel bar 'byung ba nyid la legs par shin tu tshul bzhin so sor rtog ste/_'di lta ste 'di yod na 'di 'byung 'di skyes pas 'di skye ba ste/_'di lta ste bde ba myong bar 'gyur ba'i reg
[\[4b\]]
[\[4b.1\]]pa la brten nas bde ba'i tshor ba 'byung bar 'gyur ro zhes bya ba la sogs pa gsungs pa der yang yan lag gzhan dang gzhan nam/_dum bu gsum rnam par gzhag pa med pas gnyis mi brjod par 'gyur ro/_/gzhan dag na re don la bye brag yod de/_mngon sum dang brgyud pa'i
[\[4b.2\]]rkyen gyi dngos po ston pa yin no zhe'o/_/de dag dgag pa yang de dag nyid yin no/_/gzhan dag na re tshig dang pos ni rgyun gyis rgyu gnas pa sngon du song ba'i 'bras bu gnas pa yin no/_/gnyis pas ni rgyu skyes pas 'bras bu skyes pa yin no zhes smra'o/_/der rten cing 'brel par
[\[4b.3\]]'byung ba brtsams pa la gnas pa 'chad pa 'brel pa ci yod/_'on te de yang skye ba kho na yin na ni don la bye brag ci yod/_gal te rgyun skyes pa dang gnas pa yin na snga ma skyes pa skye ba yin te/_sngar skye la phyis gnas pa yin pas skye ba ma bshad par gnas pa'i dus ci'i phyir
[\[4b.4\]]bshad/_nur nur po dang nar nar po la sogs pa dang /_zho dang 'o ma la sogs pa yang skye ste gnas pa yin na rgyu gang zhig gnas pa yod na yod do zhes 'dir brjod par bya/_pha rol po dag na re 'di yod na 'di 'byung zhes bya ba ni 'bras bu yod na rgyu 'jig par 'gyur ba yin no
[\[4b.5\]]snyam du sems na/_'o na ni 'bras bu skye ba rgyu med pa can du 'gyur ro/_/'di ltar 'di skyes pas 'di skye ba de'i phyir rgyu med pa can du mi 'gyur zhes smra ba [#]ni gzhan du bstan pa med pa la gzhan du ston pa ni rang dga'i tshig tsam du zad de/_mdo ma yin pa'i phyir dang /_rten cing
[\[4b.6\]]'brel par 'byung ba 'chad par rtsom pa la rnam par 'jig pa 'chad pa 'brel pa ci yod/_rgyu zhig pa skye ba ma yin la/_'bras bu la brten pa yang ma yin te/_skad cig ma'i chos 'jig pa la rkyen med pa'i phyir ro/_/gal te don 'di yin par gyur na ni 'di yod na 'di
[\[4b.7\]]mi 'byung zhes de skad gsungs par 'gyur te/_de ltar byas na shin tu don gsal bar khong du chud par 'gyur ro/_/de bas na 'di'i don de ma yin no/_/gzhan dag na re tshig dang pos ni lhan cig 'byung ba'i rkyen bstan te/_ji ltar reg pa dang tshor ba'am/_myu gu dang grib ma lta bu'o/_/gnyis
[\[5a\]]
[\[5a.1\]]pas ni sngar skyes pa yin te/_ji ltar srid pa las skyes pa lta bu dang /_sa bon las myu gu lta bu'o zhe na/_'dir ni de dag 'grub par 'gyur na spre'u lta bu'i mdo las ni 'grub par mi 'gyur te/_lhan cig 'byung ba'i rkyen kho na bstan pa'i phyir ro/_/gzhan dag na re rgyu
[\[5a.2\]]med pa dang rgyu rtag pa dgag pa'i phyir tshig gnyis yin te/_rgyu med na ni ci yang 'byung ba med la rgyu rtag pa rang bzhin dang /_dbang phyug dang /_rdul phra rab la sogs pa las kyang ma yin no zhe na/_de dag ni tshig dang po med par yang smra ba gnyis ka dgag par 'grub pas de dag ni don ma yin no/_/
[\[5a.3\]]rnal 'byor spyod pa'i sa pa dag na re ma spangs pa'i phyir dang /_mi rtag pa'i rkyen las skye ba'i don gyis tshig gnyis smos te/_yod na zhes pa ni ma spangs pa la bya ste/_ji skad du mdo gzhan las/_ci 'dod pa dang 'dun pa yod bzhin du nang gi 'dod pa rnams la so sor mi myong ba yin nam/_
[\[5a.4\]]'on te med pa yin zhes gsungs so/_/yod pa nyid la sogs pa'i bye brag rnam par 'byed pa zhes bya ba'i chos kyi rnam grangs las lhug par gsungs te/_der rten cing 'brel par 'byung ba'i mtshan nyid zhus pa dang /_bcom ldan 'das kyis bka' stsal pa/_dge slong dag rten
[\[5a.5\]]cing 'brel par 'byung ba'i mtshan nyid ni rnam pa gsum ste/_g.yo ba med pa'i rkyen las byung ba'i mtshan nyid dang /_mi rtag pa'i rkyen las byung ba'i mtshan nyid dang /_nus pa'i rkyen las byung ba'i mtshan nyid do zhes gsungs te/_de dag nyid dang po bstan pa 'dir rab tu bstan pa
[\[5a.6\]]yin no zhes brjod de/_'di yod na 'di 'byung zhes bya ba ni g.yo ba med pa'i rkyen las byung ba'i mtshan nyid yin te/_yod pa tsam [#]rkyen nyid yin par bstan pa'i phyir ro/_/'di skyes pas 'di skye ba ste zhes bya ba ni mi rtag pa'i rkyen las byung ba'i mtshan nyid yin te/_skyes pa rkyen nyid du
[\[5a.7\]]bstan pa'i phyir ro/_/'di lta ste ma rig pa'i rkyen gyis 'du byed ces bya ba la sogs pas [#]ni nus pa'i rkyen las byung ba'i mtshan nyid yin te/_snga phyi'i yan lag nges pas rkyen nyid du bstan pa'i phyir ro/_/ma rig pa'i rkyen gyis 'du byed ces bya ba ni ma rig pa de rkyen yin no/_/lhag ma
[\[5b\]]
[\[5b.1\]]rnams kyang de bzhin du rig par bya'o/_/rkyen gyis [#]don ni sngar bstan pa kho na yin no/_/nges pa'i tshig ni rkyen de las yin pas rkyen yin pa dang /_rab tu 'byung ba zhes bya ba'i tha tshig go/_/rkyen gang yin zhe na bdag po'i rkyen te[#]/_ci'i phyir rkyen zhes bstan/_rgyu dang byed rgyu dang gzhi ma
[\[5b.2\]]yin nam zhe na/_gang yang rung ba smos na [#]yang phyir rgol bar 'gyur ro/_/rten cing 'brel par 'byung ba'i skabs su ni gang la brten nas gang 'byung ba de'i rkyen ni 'di yin par bstan to/_/gzhan dag na re rgyu smos na ni de ma thag pa'i rkyen la sogs pa 'dzin par mi 'gyur ro zhe na/_gzhi dang
[\[5b.3\]]byed rgyu smos na nyes pa ci yod/_rgyu'i sgra gzhan la yang mthong ste/_yang dag pa'i lta ba bskyed par bya ba'i phyir rgyu gnyis rkyen gnyis yin la/_tshangs pa bdag ni rgyur smra ba ste rgyu ston par byed do zhes bya ba la sogs pa'o/_/de bas na de dag ni len du mi rung ngo /_/rten cing 'brel par
[\[5b.4\]]'byung ba'i rnam par dbye ba gang zhe na zhes bya ba nas brtsams te/_ma rig pa la sogs pa'i rnam par dbye ba ston pa yin no/_/ma rig pa la sogs pa ni rten cing 'brel par 'byung ba ma yin gyi/_'o na ci zhe na/_rten cing 'brel te byung ba yin no/_/de ltar ni bcom ldan 'das kyis
[\[5b.5\]]mdo sde gzhan las gsungs te/_rten cing 'brel par 'byung ba gang zhe na/_'di lta ste 'di yod pas 'di 'byung zhes rgyas par yin no/_/rten cing 'brel te byung ba'i chos gang zhe na ma rig pa dang /_'du byed dang zhes bya ba nas/_skye ba dang /_rga shi zhes bya ba'i bar
[\[5b.6\]]du yin no/_/'di la dgongs pa ci yod ce na/_rten cing 'brel bar 'byung ba zhes bya ba ni byung ba'i chos rnams kyi spyi'i mtshan nyid yin te/_ma byung ba las byung [#]ba'o/_/de rnam par dbye ba gzhan du ji ltar bstan par nus/_ji ltar rgas par gyur pa las gzhan du rga bar
[\[5b.7\]]gyur pa ji ltar bstan par nus/_ci'i phyir zhe na/_der rten cing 'brel par 'byung ba gang yin pa de ni 'dir rten cing 'brel par 'byung ba dang po yin par gsungs so/_/der rten cing 'brel te 'byung [#]ba'i chos gang yin pa de ni 'dir rten cing 'brel par 'byung ba yin no/_/'o na de lta na rten cing
[\[6a\]]
[\[6a.1\]]'brel par 'byung ba dang /_rten cing 'brel te 'byung ba'i [#]rnam par dbye ba yang khyed la bshad par bya'o zhes ci'i phyir ma gsungs she na/_chos kyi rnam grangs 'di ni rten cing 'brel bar 'byung ba la dgongs pa yin pas/_de'i mdo dang rgyas par bstan par bya
[\[6a.2\]]ba'i phyir dge slong dag khyed la rten cing 'brel par 'byung ba'i dang po dang [#]rnam par dbye ba bstan gyis zhes gsungs pas 'gal ba med do/_/byung ba dang 'byung ba dag kyang don tha dad par kha cig rtog pa de dag kyang bsal ba yin te/_rten cing 'brel par 'byung [#]ba las gzhan du rten cing 'brel
[\[6a.3\]]bar 'byung ba yod pa ma yin te/_brtags [#]pa'i chos yin pa nyid ston pa'i phyir ro/_/tshig las tshig 'byung ba ni gal te ma rig pa yang rten cing 'brel par 'byung [#]ba yin na de'i rkyen gang yin zhe na/_rgyu dang bcas rkyen dang bcas gzhi dang bcas pa'i chos kyi rnam grangs las tshul
[\[6a.4\]]bzhin ma yin par yid la byed pa yang ma rig pa'i rkyen yin par bcom ldan 'das kyis gsungs so/_/gsus po che'i mdo las sgrib pa lnga yang yin par gsungs te/_ma rig pa gnas par byed pa gang zhe na/_sgrib pa lnga yin par brjod par bya'o zhes bya ba yin no/_/log par lta ba
[\[6a.5\]]yang yin te/_log par lta ba kun tu bsten cing bsgom lan mang du byas pas lus zhig nas sems can dmyal ba'i nang du skye bar 'gyur ro/_/brgya la mi rnams dang skal ba mnyam par 'ongs na yang rmongs pa chen por 'gyur ba yin no zhes bya ba yin no/_/'dod chags la sogs
[\[6a.6\]]pa yang yin par tshigs su bcad pa gsum las chags pa pos ni mi shes/_chags pa pos ni chos mi mthong zhes 'byung ngo /_/reg pa yang ci'i [#]rkyen yin par bstan te/_'du byed kyi phung po gang ci yang rung ba de thams cad reg pa la brten nas de 'byung bar 'gyur ro zhe'o/_/
[\[6a.7\]]gsus po che'i mdo las ma rig pa yang ma rig pa'i rkyen yin par bstan te/_ci zag pa yang dag pa ji lta ba bzhin du shes pa yin nam/_zag pa ni gsum ste/_'dod pa'i zag pa dang /_srid pa'i zag pa dang /_ma rig pa'i zag pa'o/_/ma rig pa kun 'byung ba las zag
[\[6b\]]
[\[6b.1\]]pa kun 'byung ba zhes bya'o/_/ma rig pa kho na la brten nas ma rig pa 'byung ba yin gyi/_tshul bzhin ma yin par yid la byed pa la sogs pa las ni ma yin te/_rmongs pa kho na las de skye ba'i phyir ro/_/rang gi rigs gcig las/_gcig 'byung ba na tshul bzhin ma yin par yid
[\[6b.2\]]la byed pa la sogs pas lhag par rgyas par 'byung bar byed de/_sa bon rgyas pa ni lhag par spang dka' ba nyid yin pa'i phyir ro/_/de lta bas na de yang de'i rkyen yin par gsungs so/_/'o na mdo sde 'dir de'i rkyen ci'i phyir ma gsungs she na/_de la yang gzhan brjod par bya dgos
[\[6b.3\]]par 'gyur la/_gang nas brten te skye ba'i rim pa bstan pa brtsam par bya/_gang gi don du yan lag bcu gnyis bstan pa de la ni ma rig pa'i rkyen bstan pa dgos pa med de/_de yang phyis bstan par bya'o/_/ma rig pa'i rkyen rang gi rigs yin yang 'dir yan lag rnams kyi rkyen
[\[6b.4\]]rang gi rigs brjod par 'dod pa ma yin pas/_'dir ni de'i rkyen brjod par bya ba ma yin no/_/'dir kha cig rgol ba ma rig pa'i rkyen ma smos pa'i phyir 'khor ba thog ma yod par 'gyur ba dang /_yan lag lhag pa dang de dag la thug pa med par 'gyur ro zhes de skad brgal nas/_
[\[6b.5\]]lan ni tshul bzhin ma yin par yid la byed pa ma rig pa'i rkyen yin no zhes mdo sde gzhan las 'byung ba sngar bstan zin to/_/yan lag lhag pa yang ma yin te/_len pa'i nang du de 'dus pa'i phyir ro/_/thug pa med par yang mi 'gyur te/_de gnyis gcig la gcig rkyen byed
[\[6b.6\]]pa'i phyir bya dang sgo nga bzhin no/_/'di lta ste bsgos pa yid la byed pa ni rmongs pa las skyes pa yin no zhes de nyid nas gsungs so/_/'o na ni yan lag kun gzhan las rkyen nyid yin par gsungs pa'i phyir 'dir rkyen mi brjod par thal bar 'gyur ba dang /_sred pa dang ma rig pa
[\[6b.7\]]gnyis kyang chos mngon pa'i lugs kyis len pa'i nang du 'dus pa'i phyir ro zhe na/_dper na ut+pa la'i rkyen rtsa ba yin par bstan du zin kyang /_rtsa ba rkyen yin par brjod pa'i phyir rgyu med pa [#]can nyid du 'gyur ba ma yin pa de bzhin du/_'dir ma rig pa'i rkyen ma brjod pa'i phyir rgyu med pa [#]can
[\[7a\]]
[\[7a.1\]]du 'gyur pa nyid [#]na gang gi phyir 'khor ba la thog ma yod pa nyid du thal bar 'gyur/_gang gi phyir 'dir [#]ma rig pa'i rkyen brjod par mi bya ba de ni bdag gis rtogs te/_de nyid kyis kyang 'di la rgol ba'i skabs med pa yin no/_/de nyid kyis kyang rga shi'i
[\[7a.2\]]'og tu yan lag gzhan ma brjod la/_'khor ba la tha ma yod par thal ba yang ma yin no/_/gzhan dag na re reg pa bstan pas tshul bzhin ma yin par yid la byed pa bstan pa yin te/_'di ltar mdo sde gzhan las de reg pa'i tshe bstan te/_mig dang gzugs la brten nas
[\[7a.3\]]rmongs pa las byung ba'i bsgos pa'i yid la byed pa skye'o zhes bya ba dang /_tshor ba bstan pas kyang ma rig pa bstan pa yin te/_ma rig pa'i 'dus te reg pa la [#]skyes pa'i tshor ba la brten nas/_sred pa skye'o zhes mdo sde gzhan las gsungs pas mdo sde gzhan las gsungs pa de
[\[7a.4\]]dag thams cad kyang 'dir mi brjod par thal bar 'gyur ba'i skyon du 'gyur ro/_/ma rig pa gang zhe na zhes bya ba'i rnam pa 'di ni rig pa ma yin pa 'di ni ma rig pa yin no zhes 'gog pa'i rnam pa'i rnam grangs yin no/_/'di yang don bdun la mthong ste/_yod pa 'gog pa la ni 'dzin pa ma yin pa
[\[7a.5\]]dang /_dngos po ma yin pa zhes bya ba lta bu'o/_/gzhan nyid la ni rigs srog chags ma yin zhes byas na srog chags las gzhan phyogs na mi gnas pa gzugs can ma yin pa gang yin pa la bya ste/_gzugs can las gzhan gang yin pa zhes bya bar mngon pa lta bu'o/_/
[\[7a.6\]]'dra ba gzhan nyid la ni bram ze ma yin gzhon nu ma yin zhes byas na [#]bram ze dang gzhon nu ma dang 'dra ba gzhan mi'i bye brag gcig la bya bar mngon pa yin gyi/_gzhan thams cad ma yin ba lta bu'o/_/smad pa'i don la ni chung ma ma yin pa dang /_bu ma yin pa zhes byas na chung ma
[\[7a.7\]]ngan pa dang /_bu ngan pa la bya bar mngon pa lta bu'o/_/nyung ba'i don la ni tshod ma lan tshwa [#]med pa dang /_gzhon nu ma lto med pa zhes [#]bya ba lta bu'o/_/bral ba'i don la ni dge slong med pa'i gnas dang /_chu med pa'i dgon pa zhes bya ba lta bu'o/_/gnyen po'i don la ni bsod
[\[7b\]]
[\[7b.1\]]nams med pa dang /_grags pa med pa zhes bya ba lta bu'o/_/sdud pa [#]tshigs su bcad pa ni/_/yod pa dag ni 'gag [#]pa dang /_/gzhan pa nyid dang 'dra ba dang /_/smad dang nyung dang bral don dang /_/gnyen po dag la 'di yod do/_/zhes bya ba yin no/_/de ni 'dir don kha cig par
[\[7b.2\]]yin par rig par bya ste/_re zhig rig pa'i dngos po med pa tsam ni ma rig pa ma yin te/_'di ltar dngos po med pa ni 'du byed skye ba'i bdag po'i rkyen nyid du rig [#]pa'i phyir ro/_/gal te ma rig pa 'gags pas 'du byed 'gag go zhes brjod pa'i 'gags [#]pa yang mi rung ngo /_/
[\[7b.3\]]mdo sde gzhan las kun tu sbyor ba dang 'ching ba la sogs pa nyid yin par gsungs pa yang mi rung ngo /_/tshul bzhin ma yin par yid la byed pa rgyu yin pa yang mi rung ngo /_/re zhig 'dod ma chags pa ni 'jig rten pa'i chos kun nas nyon mongs pa'i rkyen du ji ltar 'gyur te/_de ni
[\[7b.4\]]chags pa'i dngos po med pa tsam yin no/_/dmigs pa tsam de ni rnam par rtog pa de'i bdag po'i rkyen du mi rung ngo /_/rnam par rtog pa de las rnyed par [#]'dod pa rnams kun nas nyon mongs par 'gyur ro/_/ma rig pa yang rmongs pa zhes bstan pa yin la/[ #]gal te rig pa med pa'i
[\[7b.5\]]dngos po tsam yin na ci rmongs pa med [#]rmongs pa'i dngos po med pa tsam yin nam/_'on te gnyen po yin na de gnyis ka yang dngos po med pa la rig [#]pa ma yin te/_skye ba med pa yin pa'i phyir ro/_/rig pa las gzhan pa gang yin pa de yang ma rig pa [#]yin te mig la sogs pa la'ang [#]
[\[7b.6\]]thal bar 'gyur ba'i phyir ro/_/rig pa dang 'dra ba'i chos gzhan yang ma rig pa ma yin te/_de med pa'i phyir dang /_nyon mongs pa can ma yin pa lung du ma bstan pa'i shes rab kyi rdzas kyang ma rig pa yin par 'gyur ba'i phyir ro/_/smad pa'i rig pa yang ma rig pa ma yin te/_de med pa'i
[\[7b.7\]]phyir dang /_nyon mongs pa can gyis [#]shes rab kyi rdzas kyang [#]ma rig pa yin par 'gyur ro/_/ci nyes she na/_nyon mongs pa can gyi lta ba ma rig pa yin par 'gyur ro/_/ci nyes she na/_so sor mi brjod par 'gyur ro/_/gal te de las gzhan pa'i nyon mongs pa dang mtshungs par
[\[8a\]]
[\[8a.1\]]ldan pa'i shes rab ma rig pa yin par 'gyur[#]/_ci nyes she na/_ma 'dres pa'i ma rig pa med par 'gyur ro/_/mi dge ba'i lta ba yang mi dge ba'i rtsa ba dang mtshungs par ldan pa ma yin par 'gyur ro/_/rig pa chung ba yang ma rig pa [#]ma yin te/_brgyad pa la sogs
[\[8a.2\]]pa'i rig pa ma rdzogs pa'i rig pa yang ma rig pa yin par gyur ta re/_rig pa dang bral ba gang yin pa de yang ma rig pa ma yin te/_rig pa ma skyes pa'i rgyud kyis [#]mig la sogs pa thams cad kyang ma rig pa yin par gyur ta re/_rig pa'i mi mthun pa'i phyogs kyi chos gzhan ni ma
[\[8a.3\]]rig pa yin no zhes bya bar rig par bya ste/_bsod nams ma yin pa dang grags pa ma yin pa lta bu dang /_chags pa med pa dang /_zhe sdang med pa bzhin no/_/de'i ngo bo yang gang zhe na/_re zhig byams pa'i rnam pa'i sems la chags pa med pa'i rang gi ngo bo yang gang zhig
[\[8a.4\]]yin/_mi sdug pa'i rnam pa la zhe sdang med pa yang gang zhig yin/_de gnyis la ni de gnyis te/_chags pa dang /_zhe sdang mi mthun pa'i phyogs kyi mtshan nyid med pa yang ma yin no/_/mig la sogs pa'i dbang po rnams kyi gzugs dang ba'i rang gi ngo bo yang nges par bya ba [#]su zhig
[\[8a.5\]]nus/_gnyid [#]kyis log pa'i yang mthong ba'i bya ba byed pa las na de yod par nges par bya'o/_/de bzhin du rig pa'i mi mthun pa'i phyogs kyi mtshan nyid kyis ma rig pa yod pa nyid du nges par bya'o/_/rig pa 'di gang zhe na/_gang gi mi mthun pa'i phyogs ma rig pa gang yin pa'o/_/gtsor
[\[8a.6\]]ni 'jig rten las 'das pa'i shes rab dang de dang rjes su mthun pa dang de'i rjes la thob pa yang yin no/_/de'i ched du byed pa dang de yongs su sbyong bar byed pa mnyan pa dang /_bsams pa dang bsgoms pa las byung ba'i shes rab ni rig pa zhes bya'o/_/gnas brtan shA ri'i bus gsungs
[\[8a.7\]]pa'i mdo las kyang /_nye bar len pa'i phung po lnga po de dag la ji lta ba bzhin du shes pa dang mthong ba na shes rab dang snang ba dang mngon par rtogs pa zhes bya ba gang yin pa'i bar 'di ni rig pa zhes bya'o/_/ci'i phyir de rig pa zhes bya zhe na/_gang gi phyir de ji lta ba bzhin du rig pa yin
[\[8b\]]
[\[8b.1\]]pa dang /_des rnam par grol bar 'gro ba'am/_rig par 'gro ba des na rig pa zhes ji ltar rigs [#]par nges tshig bshad par bya'o/_/gnas brtan shA ri'i bus gsungs pa'i mdo sde [#]las kyang /_tshe dang ldan pa gsus po che rab tu shes la [#]de bas na rig pa zhes bya'o/_/ci rab tu shes
[\[8b.2\]]she na/_gzugs yang dag pa ji [#]lta ba bzhin du rab tu shes so/_/gzugs kun 'byung ba zhes rgyas par 'byung ngo /_/de ni shes pa'i don yin pa'i phyir rig pa dang rtog [#]pa yin pa de bas na nges pa'i tshig gi tshul gyis rig pa zhes rnam grangs kyis ston par byed de/_shin tu grags pa
[\[8b.3\]]yin pa'i phyir ro/_/shes rab kyang rig pa zhes bya ba yin la/_rab tu shes par byed pa yang rig pa yin no/_/bya ba byed pa gzhan med par byed pa po ston pa ji ltar rigs te/_'di ltar lhag ma'i sbyor bar mthong ba ni med pa yin no zhe na/_'di nyid gtsug lag las sgras shi chad gnyis
[\[8b.4\]]kyis rjes su bsgrub par bya'o zhes rab tu sbyor ba 'di mthong ba ma yin nam/_'on te gtsug lag de yang tshad ma ma [#]yin na ni sgra'i bstan bcos ci'i phyir tshad ma yin/_'jig rten na yang bya ba byed pa gzhan med par yang byed pa po ston pa mthong ste/_sa bon las myu gu 'byung bar byed
[\[8b.5\]]pa yin zhes bya ba lta bu'o/_/'o na ci'i phyir las ston zhe na/_shes rab kyi yul bstan pa'i phyir ro/_/yul gang la shes rab skyes pa yul du rab tu shes par byed do zhes bya'o/_/yang na gang du mi mthun pa'i phyogs yod pa de 'joms par byed pa yin no/_/gang de zhes bya ba ni sngar
[\[8b.6\]]bstan pa yin te/_mdo sde de dang de las gsungs pa'o/_/sngon gyi mtha' mi shes pa zhes bya ba la sogs pa ni/_ma rig pa'i rnam par dbye ba dag dmigs pa dang /_rnam grangs kyis ston par byed do/_/sngon gyi mtha' la sogs pa ni dmigs pa'o/_/mi shes pa la sogs pa ni
[\[8b.7\]]rnam grangs so/_/de la sngon gyi tshe'i cha ni sngon gyi mtha'o/_/phyi ma ni phyi ma'i mtha'o/_/gang de sngon gyi mtha' mi shes pa ni ci bdag 'das pa'i dus na byung ba zhig gam bya ba la sogs par the tshom za ba'i phyir ro/_/phyi ma'i [#]mi shes pa ni ci bdag ma 'ongs pa'i dus na 'byung bar 'gyur ram
[\[9a\]]
[\[9a.1\]]zhes bya ba la sogs par the tshom za ba'i phyir ro/_/sngon dang phyi ma'i mtha' mi shes pa ni dbye ba med par rmongs pa 'jug pa'am/_sngon gyi mtha' yod pa ma yin phyi ma'i mtha' yod pa ma yin gyi/_ji tsam dbang po'i spyod yul gyi skyes bu 'di dag kho nar zad do zhes de
[\[9a.2\]]ltar rtog pa'o/_/nang mi shes pa ni rang gi rgyud la sems can du lta bar bsams pa'o/_/phyi mi shes pa ni gzhan gyi rgyud la sems can du lta bar bsams pa'o/_/gnyis ka mi shes pa ni rang dang gzhan gyi rgyud gnyis ka la bye brag med par rmongs pa'o/_/las mi shes pa ni bsod
[\[9a.3\]]nams dang bsod nams ma yin pa yod la/_the tshom za ba dang /_skur pa 'debs pa'i'o/_/bsod nams la yang bsod nams ma yin par 'du shes pa rnams phyugs gsod pa dang mer 'jug pa la sogs pa dang ldog pa'o/_/bsod nams ma yin pa la yang bsod nams su 'du
[\[9a.4\]]shes nas phyugs gsod pa dang mer 'jug pa la sogs pa'o/_/rnam par smin pa mi shes pa ni rnam par smin pa yod pa nyid la the tshom za ba dang skur pa 'debs pa rnams kyi'o/_/rnam par smin pa ma yin pa la yang thams cad sngon byas pa'i rgyu can no zhes rnam par smin par 'du shes pa rnams
[\[9a.5\]]kyi'o/_/rnam par smin pa la yang lha rnams ni rang byung ba yin no zhes rnam par smin pa ma yin par 'du shes pa rnams kyi'o/_/gnyis ka mi shes pa ni dbang phyug la sogs pa 'gro ba rnams kyi byed pa po yin par 'du shes pa'am rgyu med par smra ba rnams kyi'o/_/sangs rgyas la sogs pa [#]mi
[\[9a.6\]]shes pa ni sangs rgyas rnams kyi byang chub dang /_chos legs par gsungs pa dang /_dge 'dun legs par zhugs pa yin par thos nas [#]de khong du mi chud pa'am/_the tshom za ba'am/_skur pa 'debs pa'o/_/de bzhin du sdug bsngal la [#]sogs pa'i mtshan nyid thos na snga ma bzhin
[\[9a.7\]]no/_/rgyu dang rgyu las yang dag par byung ba'i chos zhes bya ba ni rgyu dang 'bras bur gyur pa'i srid pa'i yan lag bcu gnyis so/_/dge ba dang mi dge ba zhes bya ba ni rnam par dbye ba dang bcas pa'i rten cing 'brel par 'byung ba'i bar du yin te/_byang chub kyi phyogs mi mthun pa'i phyogs dang
[\[9b\]]
[\[9b.1\]]bcas pa rgyu dang bcas pa de dag ni dge ba yin te/_bde ba'i don gyi phyir dang /_'bras bu yid du 'ong ba yin pa'i phyir dang /_ma rig pa'i gnyen po yin pa'i phyir ro/_/kha na ma tho ba med pa ni mkhas pas bsngags pa'i don gyis so/_/bsten par bya ba ni yang nas yang du mngon du byung
[\[9b.2\]]ba'i don gyis so/_/tshim par byed pa ni lus dang sems tshim par byed pa'i don gyis te/_shin tu sbyangs pa'i bye brag dang ldan pa'i phyir ro/_/dkar ba ni dri ma med pa'i don gyis te/_zag pa med pa yin pa'i phyir ro/_/de las bzlog pa ni de'i mi mthun pa'i phyogs kyi chos rnams te/_
[\[9b.3\]]mi dge ba la sogs pa yin no/_/rnam par dbye ba dang bcas pa ni byang chub kyi phyogs de dag nyid yongs su ma dag pa'i gnas skabs na mi mthun pa'i phyogs dang 'dra [#]ba'i rten cing 'brel par 'byung ba de dag nyid mi mthun pa'i phyogs dang bcas pa yin te/_skyes bu dam pa dang skyes bu
[\[9b.4\]]dam pa ma yin pa la brten pa la sogs pa dang /_tshe rabs snga ma'i rgyu la [#]brten te byung ba'i phyir ro/_/reg pa'i skye mched drug yang dag pa ji lta ba bzhin du khong du chud pa ni de la dmigs pa 'jig rten las 'das pa bdag med pa'i ye shes kyis ni de dag yang dag pa ji lta ba bzhin du
[\[9b.5\]]khong du chud pa yin no/_/de dag mi shes pa ni gang gis khong du ma chud par mngon pa'i nga rgyal byed pa yin no/_/lam mi shes pa dang /_yang dag pa ji lta ba bzhin du rtogs pa mi shes pa la bye brag ci yod ce na/_des ni ji ltar mu stegs can bzhin du lam la lam yin par mi mos so/_/'dis
[\[9b.6\]]ni bstan pa 'di nyid la mngon pa'i nga rgyal can du 'gyur ro/_/ma rig pa'i dmigs pa rab tu dbye ba de dag ni 'jug pa'i phyogs dang ldog pa'i phyogs 'di las brtsam [#]pa yin par rig par bya'o/_/'jug pa gang yin pa ni 'ong ba dang 'gro ba dang sems can zhes bya ba gang yin pa yang rang dang gzhan
[\[9b.7\]]gyi rgyud dang /_so so'i las kyi rnam par smin pa 'byin par byed pa'i phyir te/_'di ni 'jug pa'i phyogs yin no/_/ldog pa gang yin pa ni rten dang /_dmigs pa gang yin pa dang /_tshogs dang bar du gcod pa gang yin pa dang /_rang gi ngo bo ste 'di dag ni ldog pa'i phyogs yin
[\[10a\]]
[\[10a.1\]]no/_/de la rten [#]ni skyabs gsum mo/_/dmigs pa ni mdor bsdus na bden pa bzhi'o/_/rgyas par ni rten cing 'brel par 'byung ba yan lag bcu gnyis so/_/tshogs dang bar du gcod pa gnyis ni byang chub kyi phyogs kyi chos rnams dang de'i mi mthun pa'i phyogs
[\[10a.2\]]so/_/ngo bo nyid ni reg pa'i skye mched drug yang dag pa ji lta ba bzhin du khong du chud pa yin te/_bdag gis mthong ngo zhes bya ba nas rnam par shes so zhes bya ba'i bar la bdag tu lta ba'i mtshan nyid 'jig tshogs la lta ba'i gnyen po yin pa'i phyir ro/_/gang de dang der zhes bya ba yang
[\[10a.3\]]ci'i phyir zhe na/_sngon gyi mtha' la sogs pa re rer yang ma rig pa'i rnam grangs kyi bye brag brjod par bya ba'i phyir ro/_/rnam grangs kyi bye brag brjod pa yang ci'i phyir zhe na/_'ga' zhig ji ltar yang de'i don khong du chud par bya ba'i phyir dang /_de'i tshe rnam par g.yengs pa rnams de'i don
[\[10a.4\]]thos par bya ba'i phyir ro/_/de nyid brjod na ni gzhan dag gis dpyad [#]par 'gyur ro/_/yid rtul po dag kyang yang nas yang du de'i don rtogs pas mi brjed par bya ba'i phyir dang /_sgra gcig la don du ma yod pas don tha dad par rtogs [#]pa bsal ba'i phyir dang /_ming de dag gis gsung rab las
[\[10a.5\]]byung [#]ba'i don de rtogs par bya ba'i phyir te/_sman gyi rnam grangs kyi ming bzhin no/_/chos smra ba rnams kyis de'i don thob par bya ba dang tshig nye bar sbyar ba gnyis dang rjes su mthun par bya ba'i phyir dang /_bdag nyid chos so so yang dag par rig pa yin par brjod par bya ba'i phyir dang /_gzhan dag
[\[10a.6\]]la de'i sa bon gzhag [#]par bya ba'i phyir ro/_/ci'i phyir ma rig pa kho na la ma rig pa'i rnam grangs bstan zhe na/_rnam grangs so so rnams de bzhin du don gyi bye brag med par bstan pa'i phyir ro/_/gzhan yang gang dag gi mi mthun pa'i phyogs ma rig pa yin no/_/ji ltar yin pa de ni rnam grangs
[\[10a.7\]]rnam pa gsum dang bzhis bstan to/_/gang dag gi [#]mi mthun pa'i phyogs ma rig pa yin zhe na/_thos pa dang bsams pa dang /_bsgoms pa las byung ba shes pa dang /_mthong ba dang /_mngon par rtogs pa zhes bya ba'i rig pa rnams kyi'o/_/ji ltar mi mthun pa'i phyogs yin zhe na/_de'i yul
[\[10b\]]
[\[10b.1\]]bkab pa'i don gyis mun par gyur pa'i phyir dang /_log par mthong bar byed pa'i don gyis yid gnyis dang /_blo ngan pa dang /_blo med pa'i nyon mongs pa dang mtshungs par ldan pa'i phyir ro/_/re zhig kun du rmongs pa dang yid gnyis kyi nyon mongs par rab tu sbyor bar ston pa gang yin pa
[\[10b.2\]]dang /_mun pa'i rnam pa dang blo med pa'i nyon mongs par rab tu sbyor ba [#]ston pa ni rig [#]na ma rig pa dang blo ngan pa'i nyon mongs par rab tu sbyor bar ji ltar bstan du rung zhe na/_tshor ba dang /_rig pa dang /_shes rab ces bya ba ni don tha dad pa ma yin no/_/ma'i rnam pa ni smad pa'i don yin te/_smad
[\[10b.3\]]pa'i rig pa 'di la yod pas ma rig pa zhes bya'o/_/slob dpon 'chad pa ni sngon gyi mtha' la sogs pa mi shes pa ni gtan tshigs rnam pa gnyis su rig par bya ste/_bdag tu 'dzin pa dang rjes su mthun pa dang /_de las grol ba'i bgegs byed pa gnyis kyis so/_/bdag tu 'dzin pa yang
[\[10b.4\]]rnam pa gsum ste/_rtag par 'dzin pa dang /_dngos por 'dzin pa dang /_byed pa po dang za ba por 'dzin pa'o/_/de las grol ba'i bgegs byed pa yang rnam pa bzhi ste/_skyabs su 'gro ba mi shes pa dang /_mthong bar bya ba'i don mi shes pa dang /_mi mthun pa'i phyogs dang gnyen po
[\[10b.5\]]spangs pa [#]dang bskyed pa mi shes pa dang /_gnyen po la mngon pa'i nga rgyal med pa mi shes pa'o/_/rnal 'byor spyod pa'i sa las bstan pa/_sngon gyi mtha' mi shes pa gang zhe na/_'das pa'i 'du byed rnams la tshul bzhin ma yin par rtog [#]rtog ste/_ci bdag 'das pa'i dus na byung ba zhig gam
[\[10b.6\]]zhes bya ba la sogs pa'i mi shes pa gang yin pa'o/_/phyi ma'i mtha' mi shes pa gang zhe na/_ma 'ongs pa'i 'du byed rnams la tshul bzhin ma yin par rtog cing /_ci ma 'ongs pa'i dus su 'byung bar 'gyur ram zhes bya ba la sogs pa'i mi shes pa gang yin pa'o/_/sngon gyi mtha' dang phyi ma'i
[\[10b.7\]]mtha' mi shes pa gang zhe na/_nang la tshul bzhin ma yin pa [#]ji ltar yin/_ji lta bur yod pa yin/_'dug pa su yin/_su zhig 'byung bar 'gyur/_sems [#]'di dag gang nas 'ongs/_'di nas shi nas gar 'gro bar 'gyur zhes bya ba'i mi shes pa gang yin pa'o/_/nang mi shes pa gang zhe na/_
[\[11a\]]
[\[11a.1\]]nang gi 'du byed rnams la tshul bzhin ma yin par bdag tu yid la byed pa'i mi shes pa gang yin pa'o/_/phyi mi shes pa gang zhe na/_sems can gyi grangs su ma gtogs pa phyi'i 'du byed rnams la tshul bzhin ma yin par bdag gir yid la byed pa'i mi shes pa gang yin pa'o/_/phyi
[\[11a.2\]]dang nang mi shes pa gang zhe na/_gzhan gyi rgyud kyi 'du byed rnams la tshul bzhin ma yin par mdza' ba [#]dang mi mdza' ba dang tha mal par rtog pa'i mi shes pa gang yin pa'o/_/las mi shes pa gang zhe na/_las dang de'i 'bras bu la yang phyin ci log tu tshul bzhin ma yin par rtog pa'i mi shes pa gang yin
[\[11a.3\]]pa'o/_/sangs rgyas mi shes pa gang zhe na/_sangs rgyas rnams ni byang chub yin par yid la mi byed pa'am/_phyin ci log tu yid la byed pa'am/_bag med pa'am/_the tshom za ba'am/_skur pa 'debs pa'i mi shes pa gang yin pa'o/_/chos mi shes pa gang zhe na/_chos ni legs par gsungs
[\[11a.4\]]pa yin par yid la mi byed pa'am zhes bya ba snga ma bzhin no/_/dge 'dun mi shes pa gang zhe na/_dge 'dun ni legs par sgrub pa yin par yid la mi byed pa'am zhes bya ba snga ma bzhin no/_/sdug bsngal mi shes pa gang zhe na/_sdug bsngal la sdug bsngal du yid la mi byed pa zhes bya ba snga
[\[11a.5\]]ma bzhin no/_/de bzhin du lam gyi bar du ji ltar rigs par brjod par bya'o/_/rgyu mi shes pa gang zhe na/_rgyu med pa'am mi mthun pa dbang phyug la sogs pa rgyu yin par tshul bzhin ma yin par rtog pa'i mi shes pa gang yin pa'o/_/rgyu ji lta bar rgyu las yang dag par byung ba'i chos la yang de bzhin
[\[11a.6\]]no/_/de dag kyang dge ba ni kha na ma tho ba med pa nyid yin pa'i phyir ro/_/mi dge ba ni kha na ma tho ba dang bcas pa nyid yin pa'i phyir ro/_/bsten par bya ba ni phan pa nyid yin pa'i phyir ro/_/bsten par bya ba ma yin pa ni [#]phan pa nyid ma yin pa'i phyir ro/_/kha na ma tho ba dang bcas pa ni nag po nyid yin pa'i
[\[11a.7\]]phyir ro/_/kha na ma tho ba med pa ni dkar po nyid yin pa'i phyir ro/_/rnam par dbye ba'i cha dang bcas pa ni 'dren pa nyid yin pa'i phyir ro/_/reg pa'i skye mched drug yang dag pa ji lta ba bzhin du khong du chud pa mi shes pa gang zhe na/_rtogs pa la sems phyin ci log tu gyur pa mngon pa'i nga rgyal
[\[11b\]]
[\[11b.1\]]can mi shes pa gang yin pa'o/_/mi shes pa de dag thams cad mdor bsdus na kun tu rmongs pa rnam pa bdun yin te/_dus la kun tu rmongs pa dang /_dngos po la kun tu rmongs pa dang /_'pho ba la kun tu rmongs pa dang /_mchog la kun tu rmongs pa dang /_de kho na nyid la kun tu rmongs pa dang /_
[\[11b.2\]]kun nas nyon mongs pa dang /_rnam par byang ba la kun tu rmongs pa dang /_mngon pa'i nga rgyal can la kun tu rmongs pa'o/_/mi shes pa nas ma rig pa dang mun pa'i rnam pa'i bar gyi ma rig pa'i rnam grangs drug po de dag ni kun nas [#]rmongs pa'i dngos po bdun yin par rig par bya'o/_/kun tu rmongs pa'i dngos po
[\[11b.3\]]tha ma gnyis gcig tu bya ste/_der [#]rig pa dang mun pa'i rnam pa'i rnam grangs gnyis blta bar bya'o/_/rnam grangs gzhan yang mnyan [#]pa dang /_bsams pa dang /_bsgoms pa las byung ba'i shes rab rnams kyi mi mthun pa'i phyogs ni rnam grangs gsum go rims bzhin du yin no/_/de'i mi mthun pa'i
[\[11b.4\]]phyogs su gyur pa de dag ni chung ngu dang 'bring dang chen po yin pa'i phyir gzhan yang gsum mo/_/mi mthun pa'i phyogs rab tu dbye ba dang /_ngo bo nyid rab tu dbye bas kyang rnam grangs drug yin par rig par bya'o/_/dang po'i bye brag rnam par 'byed pa'i chos kyi rnam grangs las kyang /_sngon gyi mtha' la sogs pa
[\[11b.5\]]mi shes pa nas brtsams te gsungs pa/_dge slong dag mdor na ma rig pa'i las ni rnam pa gnyis su rig par bya ste/_rnam pa thams cad du 'jug pa'i rten sbyin pa'i las can gyi ma rig pa dang /_rnam pa thams cad du ldog pa'i bar du gcod pa'i las can no/_/btsun pa rnam pa thams cad du
[\[11b.6\]]'jug pa gang zhe na/_dge slong dag gang la 'jug pa dang /_gang 'jug pa dang ji ltar 'jug pa ste/_'di ni rnam pa thams cad du 'jug pa yin no/_/btsun pa gang la 'jug ce na/_dge slong dag bdag tu rnam par rtog pa dus la 'jug go/_/btsun pa gang 'jug ce na/_dge slong dag bdag
[\[11b.7\]]tu 'dzin pas nang dang phyi'i skye mched la'o/_/btsun pa ji ltar 'jug ce na/_dge slong dag bdag tu rnam par rtog pa dang log par yongs su rtogs [#]pa las dang /_rnam par smin pa'i rgyun 'jug pa'o/_/btsun pa rnam pa thams cad du ldog pa gang zhe na/_dge slong dag mdor na rnam pa thams cad du
[\[12a\]]
[\[12a.1\]]ldog pa ni rnam pa bzhi ste/_ldog pa'i rten dang /_ldog pa'i dmigs pa dang /_ldog pa'i yid la byed pa dang /_ldog pa'i 'bras bu 'grub pas kyang yin no/_/de la yang 'chad par byed pa dag ji ltar rnal 'byor spyod pa'i sa las byung ba bzhin du dus mi shes pa yin no zhes
[\[12a.2\]]brjod do/_/nang la sogs pa la ni nang dang phyi'i skye mched kyi dbye ba dang /_nang gi skye mched kyi gnas kyi dbye bas so/_/ldog pa'i yid la byed pa ni rgyu dang rgyu las byung ba'i chos rnams la'o/_/de la yang dge ba ni ma rig pa'i gnyen po'i don gyis so/_/mi dge ba ni de'i mi mthun pa'i phyogs kyi
[\[12a.3\]]don gyis so/_/dge ba de dag kyang 'di las phyi rol pa rnams kyi ni kha na ma tho ba dang bcas pa yin no/_/chos 'di pa rnams kyi ni kha na ma tho ba med pa yin no/_/kha na ma tho ba med pa ni [#]yang bsten par bya ba yin no/_/kha na ma tho ba dang bcas pa ni bsten par bya ba ma yin pa'o/_/dge ba 'di dag nyid
[\[12a.4\]]zag pa dang bcas pa ni ngan pa'o/_/zag pa med pa ni gya nom pa'o/_/de dag nyid mi dge ba ni nag po'o/_/dge ba zag pa med pa ni dkar po'o/_/de las gzhan pa ni 'dren ma yin pa'i phyir rnam par dbye ba dang bcas pa yin no/_/thams cad kyang rten cing 'brel bar 'byung ba yin pa'i phyir rten
[\[12a.5\]]cing 'brel par 'byung ba zhes bya'o/_/de nyid las kyang mi shes pa la sogs pa'i tshig gi don bstan par brtsams te gsungs pa/_btsun pa mi mthun pa'i phyogs ma rig pa'i bye brag gang zhe na/_dge slong dag ma rig pa ni mchog gi chos kyi mi mthun pa'i phyogs yin pa dang /_rgya chen po'i
[\[12a.6\]]chos kyi mi mthun pa'i phyogs yin par yang blta bar bya'o/_/btsun pa ma rig pa ni mchog gi chos kyi mi mthun pa'i phyogs ji ltar lags/_dge slong dag dbang po lnga rnams kyi nang nas 'di ni bslang bar bya ba 'di ni bstan [#]par bya ba ste/_'di lta ste shes rab kyi dbang po'o/_/de'i mi mthun
[\[12a.7\]]pa'i phyogs ni ma rig pa yin te/_des na mchog gi chos kyi mi mthun pa'i phyogs zhes bya'o/_/btsun pa ji ltar rgya chen po'i chos kyi mi mthun pa'i phyogs ma rig pa lags/_dge slong dag thos pa las byung ba dang /_bsams pa las byung ba dang /_bsgoms [#]pa las byung ba'i shes pa'i mi
[\[12b\]]
[\[12b.1\]]mthun pa'i phyogs ma rig pa yin te/_des na rgya chen po'i chos kyi mi mthun pa'i phyogs zhes bya'o/_/btsun pa ma rig pa dang rjes su 'brel pa'i bye brag [#]lags/_dge slong dag srid pa'i rtse mo man chad kyi khams gsum pa'i sems can rnams la 'di lta ste/_sems can rnams la mi shes pa
[\[12b.2\]]yod pa de ni dum bur ma byas pa/_gsong ldong du ma byas pa/_bag la nyal ba dang rjes su 'brel pa yin no/_/des na sems can de dag ni mtha' dag gis bcings pa yin no/_/gang yang bde 'gro dang ngan 'gro'i rgyu dang 'bras bu rnam par dbye ba mi shes pa yang yin te/_de yang shin du chung ba
[\[12b.3\]]ni gzugs med pa na spyod pa'i sems can rnams kyi'o/_/bar ma ni gzugs na spyod pa rnams kyi'o/_/chen po ni 'dod pa na spyod pa rnams kyi'o/_/rten cing 'brel par 'byung ba bshad pa las ma rig pa'i rnam par 'byed pa rdzogs so//_//ma rig pa'i rkyen gyis 'du byed ces bya ba'i 'du byed
[\[12b.4\]]gang zhe na/_'du byed rnam pa gsum ste/_zhes bya ba de la/_bcom ldan 'das kyis 'du byed rnams ni lus la sogs pa'i dbye bas rab tu dbye ba bstan gyi/_ngo bo nyid kyis ni ma yin na[#]/_/mdo sde gzhan las kyang dbugs phyi nang du rgyu ba ni las [#]kyi 'du byed do/_/rnam par rtog pa dang rnam
[\[12b.5\]]par dpyod pa ni ngag gi 'du byed do/_/'du shes dang sems pa ni yid kyi 'du byed do zhes gsungs na/_de dag ci 'dir de kho na bzhin du blta bar bya'am ma yin zhe na/_smras pa/_lus dang ngag dang yid kyi las kyi bye brag la 'dir lus la sogs pa'i 'du byed du bzhed do/_/'di ji ltar
[\[12b.6\]]mngon zhe na/_mdo sde dang rig pas so/_/re zhig bum pa lta bu'i mdo sde las bcom ldan 'das kyis de ni ma rig pa'i rkyen gyis bsod nams kyi 'du byed kyang mngon par 'du byed/_ma rig pa'i rkyen gyis bsod nams ma yin pa dang /_mi g.yo ba'i 'du byed kyang mngon par 'du byed ces gsungs
[\[12b.7\]]so/_/dbugs phyi nang du rgyu ba ni bsod nams dang bsod nams ma yin pa dang mi g.yo ba yin par bzhed pa yang ma yin no/_/yang de gal te bsod nams kyi 'du byed mngon par 'du byed na/_bsod nams kyis nye bar 'gro ba ni rnam par shes pa 'di yin no/_/de bzhin du mi g.yo ba'i bar du nye bar
[\[13a\]]
[\[13a.1\]]'gro bar 'gyur ro zhes gsungs so/_/'dir 'du byed kyi rkyen gyis rnam par shes pa yin par yang gsungs te/_de bas na gang 'du byed kyis nye bar 'gro ba ni der rnam par shes pa yin par gsungs la/_de ni 'dir 'du byed kyi rkyen can yin no zhes nges pa [#]bzung ngo /_/yang gnod pa
[\[13a.2\]]dang bcas pa'i lus kyi 'du byed 'dus byas pas [#]ji tsam gnod pa dang bcas pa'i bar gyi 'jig rten du skye bar 'gyur ro zhes gsungs pas dbugs phyi nang du rgyu ba ni skye ba'i rgyu yang ma yin no/_/re zhig mdo sde las ni de lta bu yin no/_/rig [#]pas ji lta bu zhe na/_gal te ma rig pa'i rkyen gyis dbugs phyi nang du
[\[13a.3\]]rgyu ba la sogs par 'gyur ba ni dgra bcom pa la yod par mi 'gyur ro/_/gal te yang de'i rkyen gyis yang [#]srid pa pa'i rnam par shes pa yin par 'gyur na ni dgra bcom pa [#]yang yod par 'gyur ro/_/re zhig ji ltar lus la sogs pa'i las rnams ma rig pa'i rkyen gyis yin par 'dod/_de dag ni dgra
[\[13a.4\]]bcom pa la yang med pa ma yin no/_/dbugs phyi nang du rgyu ba la sogs pa yang de bzhin du 'gyur ro/_/dgra bcom pa'i lus la sogs pa'i las gang yin pa 'dod na ni de dag ni lus la sogs pa'i las ma yin te/_yang srid pa mngon par 'du byed pa ma yin pa'i phyir ro/_/de lta bu dbugs phyi nang du
[\[13a.5\]]rgyu ba la sogs pa ni ma yin no/_/de bas na rig [#]pas kyang nges pa yin te/_bsod nams la sogs pa'i mtshan nyid ni 'dir lus la sogs pa'i las kyi bye brag lus la sogs pa'i 'du byed du bzhed pa'o/_/bsod nams kyang ci yin/_bsod nams ma yin pa yang ci yin/_mi g.yo ba yang ci yin/_
[\[13a.6\]]de dag gi tshig ni bstan par mi mngon zhe na/_'di skad du brjod de/_'dod pa na spyod pa'i dge ba'i las ni bsod nams so/_/mi dge ba ni bsod nams ma yin pa'o/_/gzugs dang gzugs med pa ni spyod pa'i dge ba ni mi g.yo ba zhes bya'o/_/ci'i phyir mi g.yo ba zhes bya zhe na/_g.yo ba
[\[13a.7\]]ni 'gul [#]ba ste rang bzhin gzhan du 'gyur bar 'dod par bya'o/_/de mi g.yo ba'i ngo bo yin pas mi g.yo ba can te/_bsam gtan dang gzugs med pa dag na ni 'dis g.yos par mi nus pas mi g.yo ba yin te/_sa 'og ma'i mi mthun pa'i phyogs des mi bsgul ba'i phyir ro[#]/_/der 'byung
[\[13b\]]
[\[13b.1\]]ba'i las ni mi g.yo ba yin no/_/gzhan dag na re sa de las gang gi phyir las kyi rnam par smin pa mi g.yo ba yin no zhe'o/_/'dod pa na spyod pa'i las gang ci yang rung ba'i nang du smin par 'gyur ba gang yin pa de smon lam la sogs pa'i rkyen gzhan gyis yongs su zin pas lha'i nang du skye bar 'gyur
[\[13b.2\]]ba'am/_yi dgas kyi nang du'am/_dmyal ba'i nang du smin par 'gyur ro/_/lha'i ris dang por rnam par smin par 'gyur ba gang yin pa de ni drug pa'i bar du smin par 'gyur ro/_/lha'i nang du smin par 'gyur ba gang yin pa de ni mi'i nang du smin par 'gyur te/_ji skad du skal ba chung ba'i mi la
[\[13b.3\]]sogs pa dang /_lan tshwa [#]srang gcig lta bu dang /_rna rigs kyi mdo las gsungs pa lta bu'o/_/gzugs dang gzugs med pa na spyod pa bsam gtan dang gzugs med pa'i sa [#]las gzhan gang yin pa des gzhan du lan 'ga' yang smin par mi 'gyur ro/_/de bas na rnam par smin pa mi g.yo [#]zhes
[\[13b.4\]]bya'o/_/gal te bsam gtan gyis pa'i dge ba bsod nams yin par mi 'dod na ni ji skad du gnas 'dug pa'i mdo las/_bcom ldan 'das kyis 'jig rten 'chags pa'i tshe sems can kha cig tshe zad las zad bsod nams zad nas 'od gsal gyi lha'i ris nas shi 'phos te 'dir mi rnams dang
[\[13b.5\]]skal ba mnyam par skye bar 'gyur ro zhes 'byung ba de dang 'gal bar 'gyur ro/_/bsod nams de ni yod de/_bsod nams la sogs pa'i las gsum bstan pa'i tshe de mi g.yo ba zhes bya ba ni khyad par brjod par bya ba'i phyir lan cig phyir 'ong ba la sogs pa bzhin te/_de dag rgyun tu zhugs pa ma
[\[13b.6\]]yin pa ma yin te[#]/_khyad par gyi ming gis bstan to/_/gzhan dag na re bde ba myong bar 'gyur ba'i las ni bsod nams so/_/sdug bsngal myong bar 'gyur ba'i las ni bsod nams ma yin pa'o/_/sdug bsngal yang ma yin bde ba yang ma yin pa myong bar 'gyur ba ni mi g.yo ba ste bsam gtan
[\[13b.7\]]gsum pa'i gong ma'i'o/_/de ltar ni bcom ldan 'das kyis bsam gtan gsum po 'di na ni 'phags pa 'di dag g.yo ba yin no zhes gsungs so/_/bsam gtan bzhi pa 'dir ni 'phags pa 'di dag mi g.yo ba yin no zhes gsungs so zhe'o/_/de ltar na 'og ma rnams kyi bde ba yang ma
[\[14a\]]
[\[14a.1\]]yin sdug bsngal yang ma yin pa'i tshor ba ni rnam par smin pa ma yin par 'gyur ro/_/mdo sde dang yang 'gal bar 'gyur te ji skad du/_'du shes med 'du shes med min skye mched du nye bar 'gro ba'i sems can rnams kyi dbang du byas nas sems can kha cig ni tshe zad las zad bsod
[\[14a.2\]]nams zad nas de nas 'chi bar 'gyur ro/_/kha cig ni de nyid du mya ngan las 'da' bar 'gyur ro/_/bsam gtan bzhi pa na ni rang gi sa pa'i g.yo ba med pas mi g.yo ba yin par bstan to/_/bsam gtan gzhan dag kyang mi g.yo ba med pa ni ma yin te/_sa 'og ma'i g.yo ba med pa'i phyir ro/_/
[\[14a.3\]]rnam grangs kyi [#]mi g.yo ba yin par brjod par rigs te/_de'i yan lag gi mya ngan las 'das pa zhes bya ba bzhin no/_/de gal te de dag de lta bu yin na ni lus dang ngag dang yid kyi las rnams re zhig bsod nams dang bsod nams ma yin pa dang mi g.yo ba'i 'du byed ma yin par mdo sde 'di las
[\[14a.4\]]bcom ldan 'das kyi [#]dgongs pa yin par grub pa yin no/_/ci'i phyir zhe na/_ma rig pa'i rkyen gyis las zhes ma gsungs pa'i phyir ro/_/ji ste las kyi ngo bo nyid de dag las kyi bye brag gis 'du byed yin na las gang yang srid pa mngon par 'du byed pa de dag ji ltar shes par bya zhe na/_ji skad du mdo sde
[\[14a.5\]]gzhan las/_bcom ldan 'das kyis 'dus byas mngon par 'du byed pa de bas na 'du byed nye bar len pa'i phung po bstan to zhes gsungs so/_/'du byed nye bar len pa'i phung po yang gzhan las bcom ldan 'das kyis sems pa'i tshogs drug yin par bstan to[#]/_/ji ltar na las kyi [#]yang srid pa
[\[14a.6\]]mngon par 'du byed ce na/_ma btab pa de 'debs par byed pa'o/_/ji ltar 'debs she na rnam par shes pa'i rgyud la thog ma nyid du de'i sa bon 'jog pa'i phyir ro/_/sa bon zhes bya ba ni [#]ci zhe na nus pa'i bye brag yin no/_/nus pa zhes bya ba de chos gang zhe na/_rgyu'i dngos po yin no/_/dper na 'bru'i
[\[14a.7\]]'bras bu ni rkyen gyi bye brag sa gzhi dang thal ba dang chu la sogs pa la ltos [#]nas myu gu'i rnam par [#]skye bar 'gyur ba'i rgyu'i dngos po ni sa bon zhes bya'o/_/ma du [#]lung ga'i 'bras bu'i rgyud kyi me tog rgya skyegs kyi khu bas bskus pa de ni ge sar dmar por 'gyur ba'i rgyu'i dngos po yin no/_/zangs la sogs pa la
[\[14b\]]
[\[14b.1\]]yang khu ba 'ju ba dang mkhrang ba ni gser la sogs pa'i rnam par 'gyur bar byed pa yod de de dag ni dpe yin no/_/'phags pa shA ri'i bus kyang ji skad du/_dge slong bsam gtan pa rdzu 'phrul dang ldan pa sems la dbang thob pas shing gi sdong po 'di la khams [#]dang gang mos par byas pa de dag kyang de bzhin du
[\[14b.2\]]'gyur te gzhan du ma yin no/_/de ci'i phyir zhe na/_shing gi sdong po 'di la khams sna tshogs yod pas so zhes gsungs so/_/de la khams [#]dang gang mos pa zhes bya ba ni sa la sogs pa'i mtshan nyid la khams zhes dgongs pa yin no/_/shing gi sdong po 'di la khams sna tshogs yod do zhes
[\[14b.3\]]bya ba ni sa bon dang nus pa dang rgyu'i dngos po la khams zhes dgongs pa yin gyi/_sa la sogs pa'i mtshan nyid kyi yan lag ni ma yin te/_shing gi sdong po gcig la bsam gtan pa'i mos pa'i bye brag tha dad pas yan lag rnam pa mtha' med par 'gyur ba srid pa'i phyir yan lag mtha' med par thal bar 'gyur ba ma
[\[14b.4\]]yin no/_/de bas na rgyu'i dngos po de la khams zhes dgongs pa yin gyi/_chos gzhan ni yod pa ma yin te/_'di ni dpe gzhan yin no/_/sems kyi rgyud la sa bon brtas [#]pa de yang yun ji srid cig tu 'dug ce na/_'bras bu ji srid ma byung ba'i [#]bar du yin te lus kyi las sogs pa'i ngo bo 'di ni lus kyi 'du byed
[\[14b.5\]]la sogs pa yin no zhes bya bar grub pa yin no/_/lus gang yin las ci yin/_ci'i phyir lus zhes [#]bya/_las zhes [#]bya ba'am/_lus kyi las zhes [#]bya ba yang brjod par bya dgos so/_/de bzhin du yid kyi las kyi bar du'o/_/de ltar brjod na ni brjod pa mangs par 'gyur te/_de bas na de
[\[14b.6\]]dag ni las grub pa las gzung bar bya'o/_/ma rig pa'i rkyen gyis 'du byed ces bya ba 'dir rkyen dang rkyen can gnyis nges pa dang ma nges pa la [#]skyon yod pa yin te/_gal te ma rig pa kho na 'du byed kyi rkyen yin na ni de dag gi rkyen ma rig pa kho na yin gyi gzhan ma yin pas/_dge ba dang mi dge ba dang 'dun pa dang
[\[14b.7\]]rtsol ba la sogs pa med par yang ma rig pa tsam las bsod nams dang bsod nams ma yin pa dang mi g.yo ba'i 'du byed rnams rgyun du 'byung bar thal bar 'gyur ro/_/gang yang mdo sde gzhan las/_dge ba'i rtsa ba yang gsum mo/_/mi dge ba'i rtsa ba yang gsum ste/_gsum ni las kyi gzhi dang kun
[\[15a\]]
[\[15a.1\]]'byung ba yin no/_/reg pa'i rkyen gyis tshor ba dang 'du shes dang sems pa dang /_rnam par brtags rnam par dpyad nas ngag rjod par byed kyi/_ma brtag [#]ma dpyad par ni ma yin no zhes bya ba la sogs pa gsungs pa de dang yang 'gal bar 'gyur ro/_/'on te 'du byed kho na'i rkyen ma
[\[15a.2\]]rig pa yin te/_de dag kho na'i rkyen ma rig pa yin gyi gzhan gyi ma yin na ni ma rig pa'i rnam par smin pa'i 'bras bu dang gzhan rgyu mthun pa'i 'bras bu med par 'gyur ba dang /_gzhan yang mdo sde las/_ma rig pa ni kun tu 'dod chags par bya ba'i phyir dang /_kun tu zhe sdang bar bya ba'i phyir dang /_
[\[15a.3\]]kun tu gti mug par bya ba'i phyir zhes bya ba dang /_ma rig pa kun tu 'byung ba las zag pa kun tu 'byung ngo zhes bya ba dang /_gang sdig pa mi dge ba'i chos rnam pa du ma kun tu 'byung ba de dag thams cad ni ma rig pa'i rgyu can yin no zhes bya ba la sogs pa gsungs pa de dang 'gal bar 'gyur ro/_/'on te
[\[15a.4\]]gnyis ka nges pa yin na ni/_des na gnyis ka'i phyogs kyi skyon du thal bar 'gyur ro/_/'on te ma nges pa yin na ni ma rig pa'i rkyen gyis 'du byed ces ston pa don med pa yin no zhe na/_'dir nges pa dang ma nges pa gnyis ka yin na yang bshad pa don med par mi 'gyur te/_de bzhin du bstan pa ni 'du
[\[15a.5\]]byed rnams kyi rkyen gyi gtso bo bstan pa yin pa'i phyir ro/_/ji ltar ma rig pa 'du byed rnams kyi gtso bo'i rkyen yin zhe na/_bsod nams la sogs pa'i las rnams 'du byed nyid yin par de'i dbang gis yin pa'i phyir dang /_kun nas 'byung ba na yang spyi'i rkyen yin pa'i phyir ro/_/'di lta ste
[\[15a.6\]]rig pa de ma skyes na ni yang srid pa mngon par 'du byed pa yin gyi/_rig pa de skyes na ni ma yin no/_/bsod nams ma yin pa'i 'du byed rnams kun nas 'byung ba na nyon mongs pa thams cad dang mtshungs par ldan pa'i phyir spyi'i rkyen yin no/_/ji ltar nyon mongs pa thams cad ma rig pa'i rkyen
[\[15a.7\]]gyis kun nas bslang pa de bzhin du de [#]dang mtshungs par ldan pa'i sems pa rnams kyi yang yin no/_/bsod nams kyi 'du byed rnams kyi rkyen yang yin te/_srid pa dang longs spyod tha dad pa mngon par bsgrub pa dang rjes su mthun pa kun nas 'byung ba na yang de dag dang lhan cig 'byung ba'i ma rig
[\[15b\]]
[\[15b.1\]]pa ni spyi'i rkyen yin no/_/sa der nges par 'byung bar lta bas kun nas bslang ba mi g.yo ba rnams kyi yang de dang lhan cig 'byung ba'i ma rig pa ni spyi'i rkyen yin no/_/don de dag nyid tshigs su bcad de brjod pa/_'du byed rnams kyi rkyen nyid du/_/ma rig bstan pa rnam gnyis te/_/nyon mongs gzhan
[\[15b.2\]]ldan spyi yi rkyen/_/de med pa ni gtso bo'i rkyen/_/yan lag gi grangs rnam par gzhag pa rnam par nges par byed pa na/_don de dag nyid yang dgrol bar bya ste/_de ltar gtso bo'i rkyen bstan pa dang /_gang kha cig 'di skad du/_'du byed rnams kyi rkyen nyon mongs pa gzhan yang yin bzhin
[\[15b.3\]]du ci'i phyir ma rig pa kho na rkyen yin par bstan/_gal te de dag gi rkyen yang ma rig pa yin pa'i phyir/_yan lag lhag par ji ltar thal bar mi 'gyur zhes rgol ba 'di'i glags mi thod pa yin no/_/'du byed kyi rnam par dbye ba rdzogs so//_//rten cing 'brel par 'byung ba dang po dang rnam
[\[15b.4\]]par dbye ba bshad pa/_/bam po gnyis pa/_'du byed kyi rkyen gyis rnam par shes pa zhes bya ba'i rnam par shes pa gang zhe na/_rnam par shes pa'i tshogs ni drug ste zhes bya ba 'di'i sgra ji bzhin gyi don gyi tshul gang yin pa'i don bshad na de ni re zhig rnam par nges pa dang bcas pa rgyas par
[\[15b.5\]]bshad pa byas na shugs kyis phyis dgongs pa'i don [#]de kho na nyid legs par khong du chud par 'gyur ro/_/de la yang dbang po'i dbye bas rnam par shes pa'i rab tu dbye ba bcom ldan 'das kyis bstan gyis[#]/_gdul bya gnas pa'i bye brag la ltos na [#]ngo bo nyid ni ma yin no/_/'di lta ste kha cig
[\[15b.6\]]tu ni rnam par dbye ba yang mi ston no/_/tshogs kyi sgras ni dmigs pa la 'jug pa'i dbye ba yang bstan pa yin te/_mig gi rnam par shes pa la sogs pa re re yang rnam pa mang bar bstan pa'i phyir ro/_/de lta ma yin na rnam par shes pa drug ces de tsam zhig gsung bar 'gyur ro/_/mig gi
[\[15b.7\]]rnam par shes pa'i tshogs nas yid kyi rnam par shes pa'i tshogs zhes rnam par bshad pa ci'i phyir ma gsungs sha na/_tshogs kyi sgra'i don byas zin pa'i phyir dang /_rnam par shes pa las gzhan tshogs zhes bya ba med par bstan pa'i phyir ro/_/mig gi rnam par shes pa yang
[\[16a\]]
[\[16a.1\]]gang zhe na/_mig la brten cing gzugs so sor rnam par rig pa ni mig gi rnam par shes pa'o/_/de bzhin du yid kyi rnam par shes pa'i bar du ci rigs par brjod par bya'o/_/gal te gzugs la sogs pa so sor rnam par rig pa rnam par shes pa yin na ci'i
[\[16a.2\]]phyir mig gi rnam par shes pa zhes bstan gyi/_gzugs kyi rnam par shes pa ma yin/_de bzhin du chos kyi rnam par shes pa'i bar du ma yin zhe na/_mig la sogs pa ni gcig kho nar sems can gyi grangs su gtogs pa'i phyir dang /_thun mong dang thun mong ma yin pa'i rgyu nyid kyis
[\[16a.3\]]gtso bo'i rgyu yin pa'i phyir ro/_/thun mong gi rgyu zhes bya ba ni mig ni sngon po la sogs pa gzugs kyi rnam par shes pa thams cad kyi rgyu yin pa'i phyir ro/_/thun mong ma yin pa'i rgyu ni rgyud gcig pa'i rnam par shes pa'i rgyu yin pa'i phyir ro/_/de bzhin du yid kyi bar du ci rigs par brjod
[\[16a.4\]]par bya'o/_/mdo gzhan las/_gnyis la brten nas rnam par shes pa 'byung ngo /_/gnyis gang zhe na/_mig dang gzugs nas yid dang chos zhes bya ba'i bar du gsungs so/_/yang gzhan las ming dang gzugs kyi rkyen gyis rnam par shes pa yin te/_gang cung zad rnam par shes
[\[16a.5\]]pa'i phung po de thams cad ni ming dang gzugs la brten nas zhes gsungs so/_/yang gzhan las 'phags pa shA ri'i bus tshe dang ldan pa gang gi phyir mig nang gi skye mched yongs su ma nyams shing gzugs phyi'i skye mched snang bar gyur/_de bskyed pa yid la byed pa nye bar gnas na de
[\[16a.6\]]las skyes pa'i mig gi rnam par shes pa 'byung bar 'gyur ro zhes gsungs so/_/de bzhin du yid kyi rnam par shes pa'i bar du ci rigs par brjod par bya'o/_/mdo sde 'di las ni 'du byed kyi rkyen gyis rnam par shes pa zhes gsungs na snga phyi 'gal bar ji lta mi 'gyur [#]zhe na/_
[\[16a.7\]]dgongs pa tha dad pa'i phyir te/_dbang po dang don nges pas rnam par shes pa drug skye ba nges pa rab tu bstan pa'i phyir gnyis la brten nas rnam par shes pa zhes gsungs so/_/de lta bu'i don de dag nyid tshigs su bcad de gsungs pa/_lnga po gnyis ni dbang po rnams/_/gang gi don
[\[16b\]]
[\[16b.1\]]ni de dag nyid/_/gang de nyid ni don de nyid/_/drug pa'i skye mched gnyis yin no/_/yid la byed pa ni rigs mi dbye bar thams cad kyi spyi'i rkyen yin te/_dbang po dang don yod du zin kyang de skyed 'di brtag [#]pa yin la byed pa med pa'i phyir rnam par shes pa skye'o zhes bstan
[\[16b.2\]]pa'i ched du yid la byed pa'i rkyen kyang gsungs so/_/de bskyed pa zhes bya ba ni nges pa'i tshig gi tshul gyis de skyed par byed pa ni skyed pa ste/_mdo sde gzhan las ji skad du/_de grong du song yong rung dgon par song yang rung ste/_de nyid kyis sdig pa ni mi dge ba'i rnam par rtog pa
[\[16b.3\]]mang du kun tu 'byung ba gang yin pa de ni phyis yid la gcags [#]pa skyed par 'gyur ro/_/yang na de'i ched du skyes pa ni de skyed [#]pa zhes rgyu mtshan nyid bdun pa yin pa'i phyir te/_lpags pa'i phyir ni gzig bsad do/_/ba so'i phyir ni glang po bsad[#]/_rnga ma'i phyir ni g.yag bsad do/_/
[\[16b.4\]]bud med [#]phyir ni byi pho bsad/_/ces bya ba lta bu'o/_/de skyed [#]pa yid la byed pa gang zhe na/_gang mi mthun pa med pa yin te/_dper na gnyid log pa dang ra ro ba dang yid gzhan du chags pa'i tshe de las gzhan gnyis tshogs pa yod du zin kyang de'i rkyen gyis rnam par shes pa mi skye ste/_
[\[16b.5\]]de dang mi mthun pa'i yid la byed pa kun du 'byung ba'i phyir ro/_/phyis yang 'byung ste/_de dang bral ba'i phyir ro/_/dbang po dang don dang yid la byed pa de dag nyid bsdus pa'i ming dang gzugs kyi rkyen gyis rnam par shes pa zhes gsungs so/_/yang srid pa 'byung bar bya ba'i phyir
[\[16b.6\]]nus pa skye bar bya ba'i ched du 'du byed kyi rkyen gyis rnam par shes pa zhes gsungs te/_dbang po dang don dang yid la byed pa de dag nyid kyi rkyen gyis skad cig re re la skye ba'i rnam par shes pa yin yang 'du byed med par yang srid pa mngon par 'grub par bya ba'i ched du nus pa 'byung ba ma
[\[16b.7\]]yin gyi/_de'i stobs kyi mthus nus pa yin te/_dper na rgya skyegs kyi khu ba dmar po bi dza pu ra ka'i me tog la bsgos pa ni ge sar dmar por 'byung bar bya ba'i phyir nus pa 'byung ba yin gyi/_de med par ni ma yin no zhes bya ba de ni dpe'o/_/de ltar na dgongs pa tha dad pa'i phyir
[\[17a\]]
[\[17a.1\]]snga phyi 'gal ba med do/_/gal te 'du byed kyis yongs su bsgos pa'i rnam par shes pa'i rgyu las ma 'ongs pa na ming dang gzugs 'byung bar 'gyur na/_sems med pa'i snyoms par 'jug pa dang /_'du shes med pa pa rnam par shes pa rgyun chad pa la 'du byed de
[\[17a.2\]]yongs su bsgos pa'i rnam par shes pa ji ltar yod par 'gyur/_gang las ma 'ongs pa na ming dang gzugs skye bar 'gyur te/_de'i gnas skabs gang yin pa na ni sems yod pa ma yin no/_/zhes bsams pa de [#]skyon de dag yod do zhe na/_mdo sde las 'gog pa'i snyoms par 'jug pa
[\[17a.3\]]sems dang bcas par gsungs te/_'gog pa la snyoms par zhugs pa ni lus kyi 'du byed ma 'gags pa yin zhes bya ba nas rnam par shes pa lus dang ma bral ba yin no zhes 'dod [#]pa'i phyir ro/_/de bas na lhag ma med pa'i mya ngan las [#]ma 'das kyi bar du rnam par shes pa rgyun 'chad [#]pa ma
[\[17a.4\]]yin no/_/de'i tshe yod par 'dod pa'i rnam par shes pa gang zhe na/_kha cig na re yid kyi rnam par shes pa'o/_/dmigs pa ci yin rnam pa ci yin zhe na/_dmigs pa dang rnam pa yongs su ma chad pa'o zhe na/_'o na bcom ldan 'das kyis yid dang chos la brten nas yid kyi rnam par shes pa
[\[17a.5\]]skye ba dang /_gsum 'dus pa las reg pa dang /_reg pa'i rkyen gyis tshor ba dang 'du shes zhes ma gsungs sam/_de'i tshe gsum 'dus pa med par yid kyi rnam par shes pa ji ltar yod/_/'dus pa yod na yang reg pa med pa [#]ji ltar rung /_reg pa yod na yang tshor ba dang 'du shes med
[\[17a.6\]]par ji ltar rung /_gang gi phyir 'du shes dang tshor ba 'gog pa zhes bya zhe na/_re zhig tshor ba'i rkyen gyis sred pa zhes bcom ldan 'das kyis ji ltar gsungs/_tshor ba thams cad sred pa'i rkyen ma yin te/_zag pa zad pa rnams la sred pa mi skye ba'i phyir ro/_/de bzhin du reg pa thams cad
[\[17a.7\]]tshor ba la sogs pa'i rkyen ma yin no zhe'o/_/mdo sde gzhan las bcom ldan 'das kyis ma rig pa'i 'dus te reg pa las skyes pa'i tshor ba la brten nas sred pa 'byung ngo zhes bye brag tu byas kyi/_reg pa ni gang du yang bye brag tu byas pa med do/_/dgra bcom pa'i sred pa ni rtsa ba nas gcod [# ]
[\[17b\]]
[\[17b.1\]]pa yin gyi/_'gog pa'i snyoms par zhugs pa la sogs pa'i 'du shes dang tshor ba gnyis ni ma yin pas dpe dang don du 'dra ba ma yin no/_/gzhan na re nus pa tshogs pa ni 'dus pa yin na gsum de ni 'du shes dang tshor ba bskyed par bya ba'i ched du nus pa 'dus pa ma yin no[#]/_/de sun
[\[17b.2\]]'byin pas de bsal ba'i phyir ro/_/de bas na 'di ni reg pa ma yin no zhe'o/_/'o na de'i yid kyi rnam par shes pa dge ba'am/_nyon mongs pa can nam/_lung du ma bstan pa'am/_ci 'dra ba zhig yin pa brjod par bya dgos so/_/ci nyes gal te dge ba yin na dge ba'i rtsa ba med
[\[17b.3\]]par ji ltar dge ba yin/_de dag kyang reg pa med pa [#]ji ltar yin te/_dge ba'i de ma thag pa'i rkyen gyis 'phongs [#]pa'i phyir gal te dge ba yin na ni mi rung ste/_dge ba la sogs pa'i sems kyi mjug thogs su sems rnam pa gsum skye ba'i phyir ro/_/dge ba'i rtsa ba'i stobs kyis
[\[17b.4\]]'phongs [#]te sems dge ba'i ngo bo yin na yang de zlog par byed pa'i rgyu med pa'i phyir ro/_/mi dge ba [#]yang de dag thal bar 'gyur ro/_/'gog pa'i snyoms par 'jug pa ni 'gog pa bzhin du dge ba nyid yin no/_/nyon mongs pa can yin na nyon mongs pa med par ji ltar nyon mongs
[\[17b.5\]]pa can yin/_de dag kyang reg pa med par ji ltar 'gyur de skad du bcom ldan 'das kyis kyang tshor ba'i phung po gang yin pa dang 'du shes kyi phung po dang 'du byed kyi phung po cung zad gang yin pa de thams cad ni reg pa'i rkyen gyis yin no zhes gsungs so/_/lung du ma bstan pa yin na ni
[\[17b.6\]]lung du ma bstan pa'i sems [#]bzhir 'dod de/_rnam par smin pa las byung ba dang /_spyod lam [#]dang /_bzo'i gnas pa dang /_sprul pa pa'o/_/re zhig de rnam par smin pa las byung ba yin par ni mi rigs te/_'dod pa na spyod pa'i rnam par smin pa'i sems ni/_srid pa'i rtse mo'i sems kyi
[\[17b.7\]]mjug thogs pa yin par mi rigs te/_sa 'og ma gzhan bdun gyis bar du chod pa'i phyir ro/_/srid pa'i rtse mo pa'i rnam par smin pa'i sems ni 'dod pa'i khams su skyes pa'i yin par mi rigs so/_/mi g.yo ba'i las ni 'dod pa'i khams su rnam par smin par byed pa ma yin no/_/
[\[18a\]]
[\[18a.1\]]rnam par smin pa yin na ni 'ga' yang ci dgar byar yod pa ma yin no/_/snyoms par 'jug pa de la snyoms par 'jug pa po rnams ni ci dgar byar yod pa yang yin pas rnam par smin pa las skyes pa yin par mi rigs so/_/spyod lam la sogs pa'i ngo bo yang ma yin
[\[18a.2\]]te/_'gog pa'i snyoms par zhugs pa rnams ni spyod lam la sogs pa mngon par 'du byed pa mi srid pa'i phyir ro/_/sems mngon par 'du byed pa de yang reg pa med par ji ltar rung /_gal te yang de'i tshe yid kyi rnam par shes pa lung du ma bstan pa gzhan zhig yin par rnam par rtog par byed na/_
[\[18a.3\]]sems las su rung zhing sems mtshan ma med pa'i ting nge 'dzin la gnas pa dag ji ltar de ltar [#]dmigs pa dang rnam pa'i g.yeng ba byed par 'gyur te lung du ma bstan pa'i sems mngon du gyur par 'dod pa yang ma yin pa'i phyir ro/_/bcom ldan 'das kyis kyang rnam pa thams cad du 'du
[\[18a.4\]]shes med 'du shes med min skye mched las yang dag par 'das te/_'du shes dang tshor ba 'gog pa lus kyis mngon du byas te/_gnas so zhes gsungs te 'di ni gnas pa las yang dag par 'das pa yin gyi/_'dod chags dang bral ba las yang dag par 'das pa ni ma yin te/_lus kyis
[\[18a.5\]]mngon du byed pa rnams la de med par [#]ma yin pa'i phyir ro/_/de bas na 'gog pa'i snyoms par zhugs pa rnams la rnam pa thams cad du yid kyi rnam par shes pa mngon du gyur pa yod pa ma yin no/_/'dir tshigs su bcad pa/_/srid rtse'i mtshan nyid 'du shes med/_/'du shes med pa min
[\[18a.6\]]nyid 'dod/_/'gog la de yi sa sems med/_/des [#]na de ni gzhan zhig yin/_/gzhan dag na re 'gog pa'i snyoms par 'jug pa sems [#]med pa can kho na yin no zhes zer na/_'o na sems rgyun chad pa yin na yang 'du byed kyis bsgos pa'i sems ci ltar 'byung zhes zer na/_kha cig na re sems
[\[18a.7\]]las de 'byung ba ma yin gyi/_sems kyis yongs su bsgos pa nyid ni lus kyi dbang po'i rgyun las yin pa'i phyir ro zhe'o/_/yid dang chos la brten nas yid kyi rnam par shes pa 'byung bar 'gyur zhes bya ba'i mdo sde 'di dang ji ltar mi 'gal zhe na/_yid kyi bag chags la yang yid ces lan
[\[18b\]]
[\[18b.1\]]'ga' brjod de/_ji ltar las kyi bag chags la yang las zhes bya ba dang /_gang gi tshe las kyi rnam par smin pa zhes zer ba bzhin no zhe na/_rnam par rtog pa 'di la yid kyi rnam par smin [#]pa'i sa bon rgyud gnyis la yod par 'gyur te/_gcig ni sems kyi rgyun las bsgos pa'o/_/gcig
[\[18b.2\]]ni lus kyi rgyun la'o/_/de'i phyir yid kyi rnam par shes pa gnyis cig car 'byung bar 'gyur te/_ci'i phyir gang gcig las 'byung [#]ba de'i tshe cig shos ma yin/_gal te yang rnam par shes pa la yin pa de bzhin du lus kyi dbang po la sems dang sems las byung ba rnams kyis bsgos
[\[18b.3\]]par gyur na ni de la yang bsod nams la sogs pa'i 'du byed kyis yongs su bsgos pa yin pa'i phyir rnam par shes pa nyi tshe la 'du byed kyi rkyen gyis zhes brjod par bya ba ma yin par 'gyur ro/_rnam par shes pa nyi tshe [#]rkyen gyis ming dang gzugs kyang ma yin gyi lus kyi dbang po yang de la mthu
[\[18b.4\]]yod pa'i phyir ro/_/gzhan dag na re 'du byed kyi rkyen gyis ni ma'i mngal du nying mtshams sbyor ba'i rnam par shes pa yin te/_las ji lta ba bzhin du tshe gzhan du nying mtshams sbyor ba'i phyir ro/_/de ltar ni rgyu'i rnam grangs chen po las kun dga' bo gal te rnam par shes pa ma'i mngal du ma
[\[18b.5\]]zhugs na 'on kyang de'i ming dang gzugs nur nur por brgyal bar 'gyur ram zhes gsungs so zhe na/_rnam par rtog pa 'di la yang mdo sde dang 'gal ba dang rigs pa dang 'gal bar 'gyur ro/_/ji ltar mdo sde dang 'gal zhe na/_'di ltar rnam par shes pa'i yan lag ces [#]rnam par dbye ba las ni
[\[18b.6\]]rnam par shes pa'i tshogs drug ces gsungs la/_yid kyi rnam par shes pa kho na nyid [#]nying mtshams sbyor gyi drug gis ni ma yin no/_/kha cig na re 'gal pa med de mdo sde 'di las ni bcom ldan 'das kyis rnam par shes pa rnam par dbye ba'i zla la rnam par shes pa mtha' dag rnam par phye'o/_/
[\[18b.7\]]'du byed kyi rkyen gyis ni ji ltar rigs par te/_nying mtshams sbyor ba yin par rigs [#]par bya'o/_/dper na ming dang gzugs rnam par dbye ba las gzugs gang zhe na/_gzugs gang yin pa ci yang rung ste/_de thams cad 'byung ba chen po bzhi dang 'byung ba chen po bzhi dag rgyur byas pa'o
[\[19a\]]
[\[19a.1\]]zhes gzugs [#]mtha' dag 'dir rnam par phye yang rnam par shes pa'i rkyen gyis ming dang gzugs rnam par 'jog pa na ji snyed yod pa rnam par gzhag pa yin no zhe na/_gnas skabs de na gzugs gang yin pa de dag thams cad 'byung ba chen po bzhi dag dang de dag rgyur byas pa'o zhes de ltar bstan
[\[19a.2\]]pa ni rig pa yin gyis[#]/_nying mtshams sbyor ba [#]rnam par shes pa gang yin pa de rnam par shes pa'i tshogs drug ma yin pas/_'di [#]chos 'dra ba ci yod/_'dir ni 'du byed kyi rkyen gyis rnam par shes pa bstan pa brtsams pa yin pas zla la ci'i phyir bya/_gzhan dag na re de las gzhan pa bstan pa
[\[19a.3\]]yang skye mched drug gi bar du las kyi rjes su 'jug pa yin par bstan pa'i phyir ro/_/rnam par shes pa'i tshogs drug smos pa ming dang gzugs tsam gyi rkyen yin na ni skye mched drug gi tshe 'ga' yang long ba 'am 'on par mi 'gyur ro zhe na/_de smos pa don med de/_de smos pa med par yang las kyi
[\[19a.4\]]bye brag gis rnam par shes pa bye brag tu 'gyur/_de las ming dang gzugs bye brag tu 'gyur/_de las [#]skye mched drug gi bye brag go zhes rnam par rig pa'i phyir ro/_/gal te de'i bye brag gis de bye brag tu mi 'gyur na ni ji ltar yang snga ma ni phyi ma'i rkyen du 'grub par mi 'gyur ro/_/yang bcom ldan
[\[19a.5\]]'das kyis kun dga' bo gal te rnam par shes pa ma'i mngal du ma zhugs na zhes gsungs pa de dpyad par bya ste/_re zhig mngal du ma zhugs na zhes bya ba 'di'i don ji lta bu/_gal te 'di'i don [#]mi 'jug pa yin no zhe na/_skye bar nying mtshams sbyor ba'i rnam par shes pa ni ma'i mngal du 'jug
[\[19a.6\]]par rig [#]pa ma yin gyi/_'du byed kyis yongs su bsgos pa'i rnam par shes pa ni srid pa bar ma'i rgyun gyis ma'i mngal du 'jug pa yin par rigs te de dang 'brel pa'i phyir khrag dang khu ba 'dus pa na ming dang gzugs su rnam par smin pa ni kun tu brgyal ba yin te/_gang las nur nur por rnam
[\[19a.7\]]par gzhag pa'o/_/'on te 'di'i don ma'i mngal du mi skye ba yin na ni de'i tshe ming dang gzugs skyes pa kho na yin pas de'i rkyen gyis de skye bar mi rigs so/_/de las kyang nam ma shi'i bar du rnam par shes pa ni ming dang gzugs kyi rkyen gyis dngos por bstan pas de ji ltar nying mtshams
[\[19b\]]
[\[19b.1\]]sbyor ba'i rnam par shes par rung /_mdo sde 'di las/_rnam par shes pa'i rkyen gyis phung po lnga pa'i ming dang gzugs bstan pas nying mtshams sbyor ba'i rnam par shes pa de ji ltar de dang lhan cig byung ba'i ming dang gzugs kyi rkyen du rung /_dus phyi ma'i rkyen yin no zhe na yang /_'o na de'i dus kyi ming
[\[19b.2\]]dang gzugs kyi rkyen gang yin/_rkyen 'du byed yin no zhe na yang /_de gnyis ka'i rkyen yin pa'i phyir ci'i [#]rnam par shes pa'i yan lag brtag par bya/_ming dang gzugs kho na'i rkyen 'du byed ma yin te/_de dang skad cig ma phyi ma dang khyad par yang ci zhig yod/_gzhan dag na re 'du byed kyi rkyen gyis
[\[19b.3\]]ming dang gzugs zhes brjod na gzugs med par nying mtshams sbyor [#]ba bstan par 'gyur te de na gzugs med pa'i phyir ro zhe'o/_/'o na lta rnam par shes pa'i rkyen gyis ming dang gzugs kyang brjod par mi bya bar 'gyur te/_gzugs med pa na gzugs med pa'i phyir ro/_/'on te 'dir ji ltar srid pa'i
[\[19b.4\]]rkyen gyis dngos por 'dod na ni 'du byed kyi rkyen gyis kyang de bzhin du ci'i phyir mi 'dod/_de ltar re zhig mdo sde dang 'gal ba yin no/_/ji ltar rigs pa dang 'gal zhe na/_'du byed kyi rkyen gyis nying mtshams sbyor ba'i rnam par shes pa yin na ni 'das pa'i 'du byed kyis rnam par shes pa bskyed par thal bar
[\[19b.5\]]'gyur ro/_/ci nyes she na/_bya gag shi nas skad 'byin par thal bar 'gyur ro/_/tshig 'di'i don ji lta bu zhe na/_rgyu rnam par zhig pa las 'bras bu 'byung ba ma yin no zhes bya ba'i don to/_/kha cig na re rgyu zhig pa las kyang 'bras bu 'byung ba yod de/_dper na ma du lung ga'i 'bras bu skyur po
[\[19b.6\]]las phyi ma skyur por 'gyur ba dang /_ma du lung ga'i me tog la rgya skyegs kyi khu ba dmar po bsgos pa las de'i 'bras bu ge sar dmar ba nyid dang /_lcags kyi thu lum bsregs pa dmar po mjug tu rnam par zhig pa'i rgyu can yang rtsa dmar ba yin no zhe na/_'di ni glo bur du nyam nga bar zhugs pa
[\[19b.7\]]yin no/_/'di la nyam nga ba ci yod ce na/_rgyu med pa la [#]'bras bu'am/_rnam par zhig pa las yod par rtog pa'o/_/sgyur ba de rnam par zhig pa las phyis skyur ba 'byung ba ma yin no/_/'o na de gang las she na/_de las skyes pa'i mthu'i bye brag dang ldan pa'i rgyun yongs su 'gyur ba'i bye brag las so/_/
[\[20a\]]
[\[20a.1\]]de dag gis ni dmar ba nyid dang /_rtsa dmar ba nyid kyi lan kyang btab pa yin te/_phyis rtsa [#]dmar ba rnam par zhig pa'i rgyu can skye ba ma yin no/_/'o na ji ltar zhe na/_de skye ba dang mi mthun pa'i rkyen btsal na rang bzhin gyis lcags kyi thu lum 'byung ba chen po de 'byung ba dang rjes su mthun pa
[\[20a.2\]]yin pa'i phyir ro/_/'di ji ltar mngon zhe na/_'di ltar me shi ba ni sreg par mi byed do/_/chu skam [#]pa ni brlan par mi byed do/_/rlung zhi ba ni skam par mi byed do/_/brdungs ba zhig pa yang sgra mi byed do/_/dbang po dang don yang rnam par shes pa'o/_/las dang nyon mongs pa spangs pa yang srid do/_/'dir
[\[20a.3\]]tshigs su bcad pa/_rnam zhig rgyu las 'bras 'byung na/_/dbang po la sogs rnam zhig las/_/mthong ba la sogs 'byung bar 'gyur/_/me yi du ba'ang zhi ba med/_/gal te 'das pa'i las las 'bras bur mi 'dod pa'am/_de med pa yin [#]ci'i phyir bcom ldan 'das kyis 'di skad du
[\[20a.4\]]gang [#]'das pa'i las zhig pa 'gag [#]pa bral ba yongs su gyur pa de yod pa yin no/_/de dang ldan pa med du zin na/_'di na kha cig mtshams med pa byas na rgyu de dang rkyen des lus zhig nas de ma thag tu dmyal bar skye bar 'gyur ro zhes gsungs/_de yang da ltar 'byung ba bzhin du rang gi
[\[20a.5\]]mtshan nyid gnas pa la dgongs nas yod do zhes gsungs pa ma yin gyi/_'o na ji ltar zhe na/_de las skyes pa dgos [#]pa gnas pa'i phyir ro/_/des gzhag pa'i sems kyi rgyun la bsgos pa yod de/_yongs su 'gyur ba'i bye brag tu gyur pa gang las 'bras bu 'byung ba'o/_/de yod pa yang
[\[20a.6\]]las kyi 'bras bu ma byin pa yin pa'i phyir yod pa yin no zhes bstan te/_de las byung ba'i 'bras bu smin par nus pa ma spyad pa nyid yin pa'i phyir ro/_/de lta ma yin na de 'das pa nyid yin par 'grub par mi 'gyur ro/_/'di rnam par gtan la dbab pa ni phyi nas bya'o/_/de ltar 'du byed
[\[20a.7\]]kyi rkyen gyis nying mtshams sbyor ba'i rnam par shes pa ni/_rig [#]pa dang 'gal ba yin no/_/kha cig na re 'das pa'i las las de skye ba yang ma yin te/_'di ltar rgyun rnam par gzhag nas 'du byed 'gags la/_de dang rjes su mthun pa'i 'bras bu gcig tu 'phangs nas sa bon gyi rgyun bzhin
[\[20b\]]
[\[20b.1\]]du/_de las phyis rim gyis rnam par shes pa sa bon yang srid kyi zhing la skyed par byed do zhe na/_de'i bsam pa ni bdag gis [#]ma rtogs na/_ci sems pa'i rgyun rnam par gzhag nas 'du byed 'gag gam/_'on te bag chags kyi rgyun sems kyi rgyun la rnam par gzhag nas yin/_ci nyes gal te
[\[20b.2\]]sems pa'i rgyun yin na ni/_lung du ma bstan pa'i sems pa'i rgyun kyang de'i 'og tu 'byung bar 'gyur bas/_ji ltar na de'i rkyen gyis [#]nying mtshams sbyor ba'i tshe [#]rnam par shes pa yin par rigs par 'gyur/_ji ltar na yang 'di bsod nams la sogs pa'i 'du byed kyi [#]rnam par gzhag pa yin/_
[\[20b.3\]]'on te bag chags kyi rgyun sems la gzhag nas yin na ni de nyid la 'du byed rnams kyi nus pa yin gyi/_nying mtshams sbyor ba'i rnam par shes pa la ma yin par thal bar 'gyur ro/_/de ltar na 'du byed kyis yongs su bsgos pa rnam par shes pa de nyid 'du byed kyi rkyen gyis yin gyi/_nying mtshams
[\[20b.4\]]sbyor ba'i rnam par shes pa ni ma yin no/_/nying mtshams sbyor ba'i rnam par shes pa'i dus na ni yang srid pa mngon par grub pa kho na yin pas de'i tshe de gang gi sa bon yin na gang 'di skad du rnam par shes pa sa bon yang srid kyi zhing la skyed do zhes brjod/_de bas na 'du byed kyi rkyen gyis nying
[\[20b.5\]]mtshams sbyor ba'i rnam par shes pa yin par rigs pa ma yin gyi/_ma rig pa'i rkyen gyis 'du byed yin la/_des bsgos pa'i rnam pa'i rnam par shes pa ni 'du byed kyi rkyen gyis yin no/_/de'i rkyen gyis nying mtshams sbyor ba'i tshe ming dang gzugs yin no zhes bya ba de lta bu'i lugs 'di
[\[20b.6\]]ni skyon [#]pa yin no/_/de ltar byas na mdo sde gzhan las rnam par shes pa sa bon zhes gsungs pa gang yin pa de rigs pa yin no/_/yang gzhan dag na re 'du byed kyi rkyen gyis nying mtshams sbyor ba'i rnam par shes pa yin par brjod kyang 'das pa'i las las de byung ba ma yin te/_'on kyang kha
[\[20b.7\]]cig na re de'i rgyu can rnam par ma zhig pa las yin no zhe'o/_/kha cig na re bstsags pa las yin no zhe'o/_/rnam par ma zhig pa zhes bya ba 'di ci yin/_bstsags pa yang ci yin zhe na/_sems dang mi ldan pa'i chos gzhan nam 'bras bu byin pa'i bar du rjes su 'jug pa de yin zhes grags
[\[21a\]]
[\[21a.1\]]so[#]/_/de las skyes pa'i nying mtshams sbyor ba'i rnam par shes pa ni 'du byed kyi rkyen gyis zhes ston to[#]/_/des byas pa la de nye bar 'dogs pa yin no/_/dper na rkun pos grong khyer bsregs pa dang /_rtswas 'bras chan tshos pa dang /_'phags pa rnams ni mthong ba bde/_/
[\[21a.2\]]zhes bya ba lta bu'o/_/de dag gi yang mdo sde dang 'gal ba de kho na bzhin du gnas pa yin no/_/bcom ldan 'das kyis kyang 'du byed kyi phung po gang ji snyed pa 'di thams cad reg pa la brten nas zhes gsungs kyang thob pa la sogs pa ni ma yin no/_/sems dang mi ldan pa'i 'du byed rdzas su yod
[\[21a.3\]]pa yang ma yin la/_gzugs la sogs pa rdzas su yod pa'i gnas skabs gzhan la brtags pa yin te/_dper na nus pa dang kun tu sbyor ba dang /_rnam par phye ba dang pha rol nyid dang tshu rol nyid dang /_rgyang ring ba dang thag nye ba nyid lta bu'o/_/de dag ji ltar rdzas su yod pa ma yin pa ni chos
[\[21a.4\]]mngon pa'i mdzod las shes par bya'o/_/gang yang sems med pa'i [#]snyoms par 'jug pa dang /_'du shes med pa'i mjug tu ldang ba'i sems skye ba dang /_gang yang yi ge'i gzhung lan mang du bton pa'am don rtag tu mthong ba la sogs pa las phyir [#]dran pa skye ba dang /_gang yang rgya skyegs
[\[21a.5\]]kyi khu bas ma du [#]lung ga'i me tog la bsgos pa'i rgyun yongs su gyur pa la [#]phyis 'bras bu ge sar dmar por skye ba de dag la ci sems dang ldan pa ma yin pa'i chos gzhan bar skabs su 'ga' yang yod dam/_gang goms pas dran pa skye bar 'gyur ba skad cig ma gang la de skye bar brtag
[\[21a.6\]]par [#]byed/_de bas na 'du byed kyis yongs su bsgos pa'i rnam par shes pa'i tshogs drug la 'du byed kyi rkyen gyis rnam par shes pa yin par khas len kyang rung /_sems dang bcas pa ba dang sems med pa pa'i 'gog pa'i snyoms par 'jug pa la sogs pa khas len kyang rung /_'das
[\[21a.7\]]pa'i 'du byed kyi rkyen gyis nying mtshams sbyor ba'i rnam par shes pa khas len kyang rung /_de'i rgyu can rnam par mi 'jig pa la sogs pa rkyen yin par khas len kyang rung ste/_sgra'i don ji lta ba bzhin du drangs na don de bzhin du 'gror mi rung ngo /_/de bas na 'dir don nyid ni dgongs pa can yin
[\[21b\]]
[\[21b.1\]]par rig par bya'o/_/'dir don nyid gang zhe na/_'du byed kyis yongs su bsgos pa'i kun gzhi rnam par shes pa'i rgyun yongs su gyur pas yang srid/_'byung bar nus pa ni 'dir 'du byed kyi rkyen gyis rnam par shes pa yin par dgongs pa yin no/_/gang yang 'di skad du rnam par
[\[21b.2\]]shes pa drug go zhes gsungs pa ni gnas pas gnas bstan pa dang 'bras bus rgyu ste de dang ldan pa'i rnam par shes pa'i rgyun 'bab pa bstan pa'i phyir ro/_/gnas pas gnas bstan pa yang yod de/_dper na 'char ka'i mdo las btsun pa bcom ldan 'das kyi sku ni rnying pa [#]dang gnyer ma can
[\[21b.3\]]dang /_dbang po rnams ni gzhan du gyur pa nyid yin te/_'di lta ste mig gi dbang po nas lus kyi dbang po'i bar du bstan kyang de'i dbang po rnams ni gzhan du gyur pa nyid yin te/_gzigs pa mnga' ba'i phyir ro/_/'o na ci zhe na/_dbang po rnams kyi gtan [#]dang de'i gnas yin no/_/smra ba po'i
[\[21b.4\]]mdo las kyang /_de 'chi ba'i dus kyi tshe dbang po rnams rnam par gsal ba yin no zhes gsungs kyang /_dbang po rnams gsal ba ni mthong bar yang mi nus kyi/_de'i gnas dang dbang po'i rten la nus so/_/'jig rten na yang 'di'i mig ni nyams dga' ba yin te/_gdong gi mig ni
[\[21b.5\]]ut+pa la sngon po'i 'dab ma lta bu'o zhes bya ba mthong ba dang mig gis de'i gnas bstan to/_/'bras bus kyang rgyu ston pa yod de/_ji ltar mdo sde las dge slong dag rlung ni nad yin no/_/nad chen po yin no zhes pa yang rlung ni nad ma yin gyi/_nad kyi rgyu yin no/_/tshigs su bcad pa las kyang
[\[21b.6\]]'dod chags ma lus rgyun bcad ces 'byung ba yang 'dod chags kyi rgyun nye bar bcad pa ma yin te/_de mngon du ma gyur pa'i phyir ro/_/'o na ci zhe na/_rgyu dang de'i sa bon no/_/ji ltar chos mngon pa las 'byung ba chen po bzhi po dag rgyur byas pa'i reg bya gang zhe na zhes rgyas par byas nas
[\[21b.7\]]bkres pa dang /_skom pa'i bar du 'byung ba la/_de gnyis ni reg bya ma yin gyi/_de gnyis kyi rgyu reg bya yin no/_/'jig rten na yang shing sa bon 'debs so/_/me tog sa bon 'debs so zhes pa de nyid sa bon du 'debs pa ma yin gyi/_'o na ci zhe na de dag gi rgyu yin te/_
[\[22a\]]
[\[22a.1\]]brten pa'i ming rten la ston pa dang /_'bras bus [#]rgyu yin no/_/ci'i phyir 'di kun gzhi rnam par shes pa zhes bya zhe na/_chos thams cad kyi sa bon gyi gzhi gang yin pa'o/_/len pa'i rnam par shes pa yang de yin te/_ris mthun pa gzhan du nying mtshams sbyor [#]ba nas
[\[22a.2\]]brtsams te/_nam ma shi ba'i bar du des lus bzung ba'i phyir ro/_/rnam par smin pa'i rnam par shes pa yang de yin te/_skye ba so so ni las tha dad pa'i rnam par smin pa yin pa'i phyir ro/_/las de dang des bsgos pa de ni las tha dad pa'i shugs yongs su zad pa'i phyir dang /_las gzhan
[\[22a.3\]]goms pa'i 'jug pa rnyed pa'i phyir lus kyi dngos po de dang /_de'i gnas nyid du rnam par smin to/_/nam mya ngan las ma 'das kyi bar du re zhig 'di rgyun chad pa yang ma yin no/_/btsun pas ston pa rnams kyi srid pa'i yan lag gi rnam par shes pa yang de yin te/_de gnas yongs su ma gyur
[\[22a.4\]]na srid pa rgyun mi 'chad pa'i phyir ro/_/'o na de'i dmigs pa dang rnam pa gang zhe na/_dmigs pa dang rnam pa yongs su ma chad pa'o/_/nye bar len pa'i phung po gang gi nang du 'dus she [#]na/_rnam par shes pa nye bar len pa'i phung por ro/_/'o na 'di ni rnam par 'byed pa'i mdo las rnam par shes pa
[\[22a.5\]]nye bar len pa'i phung po gang zhe na/_rnam par shes pa'i tshogs drug go zhes 'byung ba mi 'thad par 'gyur ro zhe na/_yongs su ma rdzogs par bstan pa yin te/_ji ltar 'du byed nye bar len pa'i phung po gang zhe na/_sems pa'i tshogs drug go zhes bya ba lta bu'o/_/tshe dang ldan pa gsus
[\[22a.6\]]po che mi dge ba zhes bya ba ni lus kyi las mi dge ba dang /_ngag gi las mi dge ba dang /_yid kyi las mi dge ba yin no zhes bstan pa de ni dgongs pa can yin te/_sems pa ni 'du byed gtso bo yin pa'i phyir te/_las kyi rang gi ngo bo mi dge ba yin par 'di las gsungs par bzhed pa'i phyir
[\[22a.7\]]ro/_/'di yang dgongs pa can yin te/_dmigs pa dang rnam pa [#]chad pa dang dge ba dang /_mi dge ba dang /_lung du ma bstan pa'i rnam par shes pa dag 'di la brjod par bzhed pa'i phyir ro/_/de ni dgongs pa can rigs te/_de las gzhan pa'i chos de dag rnams mdo sde gzhan las gsungs
[\[22b\]]
[\[22b.1\]]pa'i phyir ro/_/kun gzhi rnam par shes pa ni gang dag tu yang ma gsungs so zhe na/_zhal nas gsungs pa phal cher nub la/_gsung rab 'di yang da ltar ni phal cher 'phros pa dang /_'gro ba'i rtsa ba dag nub pa'i phyir gang du yang ma gsungs so zhes ji ltar nges par bya dgongs te gsungs
[\[22b.2\]]pa yin du zin kyang rigs pas kyang rtogs par bya ste/_gdon mi za bar ma gsungs pa yin no zhes ma gsungs pa kho na [#]dgag par nus pa ma yin no/_/da [#]'dir rigs pa ni kun gzhi rnam par shes pa med pa [#]'du byed kyi rkyen gyis rnam par shes pa gzhag par mi nus pa dang /_lus zin pa nyid kyang
[\[22b.3\]]de las gzhan pa'i rnam par shes pa ni nam ma shi'i bar du lus mtha' dag khyab pa ma yin no/_/gzugs med pa'i khams su skyes pa rnams kyi nyon mongs pa can dang /_dge ba dang zag pa med pa'i sems la ni de'i 'gro bas bsdus pa rnam par smin pa'i rdzas gzhan gzhag par mi nus so/_/
[\[22b.4\]]srid pa'i rtse mor 'phags pa'i lam dang ldan pa rnams la de'i sa pa'i lus kyi dngos po'i rdzas gzhag par mi nus so/_/de'i sa pa'i 'phags pa'i lam ni yod pa ma yin no/_/mdo sde las kyang 'gog pa'i snyom [#]par zhugs pa ni lus kyi 'du byed ma 'gags [#]pa yin zhes bya ba nas rnam par shes pa'i tshogs
[\[22b.5\]]las ma 'das pa yin zhes bya ba'i bar du gsungs na/_rnam par shes pa ma 'das pa de gang zhig yin/_yid kyi rnam par shes pa yin no zhe na/_yang phyogs de sngar dpyad zin to/_/lus las ma 'das pa'o zhes bya ba 'di'i don re zhig gang yin/_ma bral ba dang ma shi ba'o zhes bya ba'i
[\[22b.6\]]don to/_/lus de las [#]de 'gags su zin kyang yang 'byung ba yod pa'i phyir lus las ma bral bar brjod do zhes ci ste de ltar mi 'dod/_gal te 'gags na gang las yang 'byung bar 'gyur zhe na/_phyogs de yang sngar dpyad zin to/_/de bas na rnam par shes pa de ni gzhan zhig yin par gdon
[\[22b.7\]]mi za bar khas [#]blang dgos so/_/de yang kun gzhi rnam par shes pa yin no zhes bya ste de dag ni rigs pa yin no/_/dang po'i bye brag rnam par 'byed pa'i chos kyi rnam grangs las kyang 'du byed kyi rkyen gyis rnam par shes pa zhes bya ba de ni de nyid yin par bstan to/_/rnal 'byor spyod pa'i sa dang /_
[\[23a\]]
[\[23a.1\]]dgongs pa nges par 'grel pa las kyang tshig so sor brjod do/_/btsun pas ston pa'i chos mngon pa'i chos kyi rnam grangs las de nyid brjod do/_/de ltar na rigs pa dang /_mdo sde dang bstan bcos las kyang kun gzhi rnam par shes pa yin par grub pa yin no/_/de yang srid pa mngon par
[\[23a.2\]]grub par bya ba'i phyir ji srid du 'du byed kyis yongs su bsgos pa'i nus pas khyad par can skye ba de srid du 'du byed kyi rkyen gyis rnam par shes pa zhes bya'o/_/'du byed kyi rkyen gyis rnam par shes pa gang gi bar du rnam par gzhag ce na/_srid pa'i gnas skabs la thug gi bar du'o/_/'o na rgyu chen po chos
[\[23a.3\]]kyi rnam grangs las nam ma shi'i bar du rnam par shes pa ni ming dang gzugs kyi rkyen nyid du bstan to/_/kun dga' bo khye'u 'am bu mo'i rnam par shes pa gal te rgyu [#]de rnam par zhig par gyur na de'i ming dang gzugs rgyas shing 'phel ba dang yangs par mi 'gyur ro zhes 'byung ngo zhe na de ni 'du byed
[\[23a.4\]]kyi rkyen gyis rnam par shes pa la dgongs te gsungs pa ma yin gyi/_de'i 'bras bu ming dang gzugs skyes pa na rnam par smin pa'i rnam par shes pa gang yin pa dang /_de las gzhan pa'i ming dang gzugs rnams rgyun gyis 'jug ste/_nam ma shi'i bar du gcig la gcig bstan [#]pa'i rgyun rjes su
[\[23a.5\]]'jug pa nyid kyi phyir gcig la gcig rkyen nyid du bstan to/_/mdo sde 'di las kyang 'du shes kyi rkyen gyis rnam par shes pa ni ma 'ongs pa na de'i 'bras bu ming dang gzugs ma byung ba 'byung ba'i rkyen du dgongs pa ste/_de ci tsam 'brel pa'i bar du de rnam par gzhag go/_/ming dang gzugs
[\[23a.6\]]ni skye mched drug la thug gi par du yin gyi/_de phan chad ma yin no/_/ming dang gzugs de skyed [#]nas kyang de la yod pa'i rnam par smin pa'i rnam par shes pa ni tshe snga ma'i las kyis 'phangs pa ma 'ongs pa'i tshe gzhan gyi ming dang gzugs de skye bar bya ba'i phyir rgyu'i dngos por gnas zer ba ni 'du byed kyi
[\[23a.7\]]rkyen gyis rnam par shes pa'i yan lag yin par rnam par gzhag pa ste/_des byas pa 'di skye bar nus pa ni ma spyad pa'i phyir ro/_/de ltar na 'du byed shin tu mang pos yongs su bsgos pa'i kun gzhi rnam par shes pa yin no/_/ming dang gzugs gang la de 'phen par byed pa'i 'du byed kyis
[\[23b\]]
[\[23b.1\]]bsgos pa dang ldan pa'i phyir nus pa ma spyad pa yin te/_de'i don du 'du byed kyi rkyen gyis rnam par shes pa'i yan lag rnam par gzhag gi gang du nus pa spyad zin pa ni ma yin no/_/de ltar na sems can rnams kyi las kyi rnam par smin pa bsam gyis mi khyab pa yin no zhes bstan to/_/
[\[23b.2\]]ci'i phyir rnam par shes pa'i rkyen gyis srid pa bar ma pa'i ming dang gzugs rnam par mi gzhag ce na/_'du byed rnams ni skye ba'i dbang du byas te rab tu 'jug pa yin pa'i phyir dang /_der yang rnam par smin pa yongs su ma rdzogs pa'i phyir ro/_/'dir yang rkyen dang rkyen can gnyis
[\[23b.3\]]nges pa dang ma nges pa gnyis la skyon yod de/_gal te 'du byed kho na rnam par shes pa'i rkyen yin na ni gnyis la brten nas rnam par shes pa zhes 'byung ba dang /_ming dang gzugs kyi rkyen gyis rnam par shes pa zhes 'byung ba'i mdo sde dang 'gal bar 'gyur ro/_/'on te 'du byed kyi
[\[23b.4\]]rkyen gyis rnam par shes pa kho na na [#]yin na ni/_/bsod nams rnams kyi rnam smin bde ba yin/_/zhes 'byung ba'i tshigs su bcad pa dang 'gal bar 'gyur ba dang /_mtshungs pa de ma thag pa dang /_dmigs pa'i rkyen dang /_las gzhan gyi ma yin par 'gyur ro/_/gnyis ka nges
[\[23b.5\]]na skyon rnam pa gnyis po de dag yin no/_/ma nges na ni 'chad pa don med par 'gyur ro zhe na/_ma nges kyang nyes pa yod pa ma yin te/_gtso bo'i rkyen 'chad pa yin pa'i phyir ro/_/yang srid kyi sa bon can rnam par shes pa skyed pa la 'du byed kyi rkyen gyi gtso bo yin pa'i phyir te/_las
[\[23b.6\]]kyi bye brag gis de'i nus pa'i bye brag skye ba'i phyir ro/_/rten cing 'bral par 'byung ba bshad pa las rnam par shes pa rnam par dbye ba rdzogs so//_//rnam par shes pa'i rkyen gyis ming dang gzugs zhes bya ba'i ming gang zhe na/_gzugs can ma yin pa'i phung po bzhi ste/_zhes rgyas
[\[23b.7\]]par 'byung ba dang /_gzugs gang zhe na/_gzugs gang yin pa ci yang rung ste thams cad ces rgyas par 'byung ba de dag ni phung po lnga ste/_nur nur po dang /_nur nur po dang /_gor gor po dang /_mkhrang por gyur pa dang /_rkang lag 'gyus pa'i gnas skabs nas skye mched drug ma dod pa'i
[\[24a\]]
[\[24a.1\]]bar du ni rnam par shes pa'i rkyen gyis ming dang gzugs zhes bya ste/_'di ltar des bsgos pa'i bye brag gis ris mthun pa gzhan du de bye brag can du 'grub par 'gyur ba'o/_/de la bde ba la sogs pa rnam pa gsum myong ba ni tshor ba'o/_/dmigs pa'i mtshan ma 'dzin pa ni 'du
[\[24a.2\]]shes so/_/de las gzhan pa'i sems las byung ba dang /_sems dang mtshungs par ldan pa ma yin pa ni 'du byed do/_/yul nye bar dmigs pa ni rnam par shes pa'o/_/de la kha cig na re cung zad shes pa ni rnam par shes pa de [#]cung zad zos pa bzhin no/_/mi bzang ba'i shes pa ni rnam par
[\[24a.3\]]shes pa ste/_gzugs ngan pa bzhin no/_/shes pa'i las nus pa med pa'i shes pa ni rnam par shes pa ste/_sems g.yengs pa bzhin no/_/yongs su ma rdzogs pa'i shes pa ni rnam par shes pa ste/_yan lag ma tshang ba bzhin no/_/mi gsal ba'i shes pa ni rnam par shes pa ste/_kha zas
[\[24a.4\]]ma zhu ba bzhin no zhe na/_de ltar 'dod na ni rnam par shes pa zhes bya ba ni shes pa'i bye brag kho na yin par 'gyur ro/_/shes pa dang rnam par shes pa gnyis mtshungs par ldan par yang mi 'gyur ro/_/shes pa zhes bya ba sems las byung ba'i chos kyang 'du byed kyi phung por bsdus par mi
[\[24a.5\]]'gyur ro/_/de lta bu ni grub pa'i mtha' yang ma yin no/_/de bas na shes pa las rnam par shes pa rigs gzhan yin te/_dper na bre las gzhal med khang dang /_mu tig gi chun po las gtsug lag khang lta bu'o/_/'byung ba chen po bzhi ni sa dang chu dang me dang rlung gi khams rnams te/_
[\[24a.6\]]sra ba dang gsher ba dang /_dro ba dang g.yo ba'i mtshan nyid do/_/rgyur byas pa'i gzugs ni mig dang /_rna ba dang sna dang /_lce dang lus kyi dbang po rnams so/_/de'i yul la gzugs dang /_sgra dang dri dang ro dang 'byung ba chen po ma rtog [#]pa'i reg bya'o/_/yid kyi yul ni rnam par rig byed ma yin pa'o/_/
[\[24a.7\]]'dir ni lus kyi dbang po dang gzugs dang /_sgra dang [#]/_dri dang ro dang reg bya'i phyogs gcig yin par rig par bya'o/_/gzugs 'di dag dang snga ma'i ming gcig tu mdor bsdus te/_gnyis gcig nyid du ston na ni gzhan du tshig sbyor ba'i rtog pa bsal ba'i phyir ro/_/skyes pa'i skad cig
[\[24b\]]
[\[24b.1\]]ma phyi ma rnams ni ming dang gzugs nyid kyi rkyen gyis ming dang gzugs ma yin nam/_ji ltar de dag rnam par shes pa'i rkyen gyis yin zhe na/_rang gi rigs skad cig ma gzhan yan lag gi rkyen gyi dngos por ni 'dir brjod par bzhed pa ma yin gyi/_khyad par can gyi rdzas gzhan gyi [#]dngos
[\[24b.2\]]por brjod par bzhed pa yin pas dang por skye ba nyid kyi rkyen yin par bstan gyi/_skyes pa'i rgyun gyi rkyen ma yin no/_/de lta ma yin na ma rig pa [#]yang ma rig pa'i rkyen yin par brjod par bya dgos par thal bar 'gyur ba dang /_rnam par shes pa yang rnam par shes pa'i rkyen yin par brjod par bya
[\[24b.3\]]dgos par 'gyur te/_'du byed kyis yongs su bsgos pa'i skad cig ma dang po ni 'og ma'i rkyen yin par brjod par bya dgos par 'gyur ro/_/ji ltar thog mar nur nur por 'dug go/_/nur nur po las nar nar por skye'o/_/nar nar po las gor gor por skye bar 'gyur ro/_/gor gor po las mkhrang
[\[24b.4\]]por 'gyur ro/_/mkhrang po las rkang lag skye bar 'gyur/_skra dang spu dang sen mo la sogs pa 'byung yang /_'dir nur nur po la sogs pa rnams nur nur po la sogs pa'i rkyen nyid yin par mi brjod pa de bzhin du 'dir yang rigs [#]par bya'o/_/ci'i phyir yang phung po bzhi la ming zhes bya zhe na/_
[\[24b.5\]]'gyur bas na ming zhes bya ste/_dmigs pa dang rnam pa dang rab tu dbye ba'i bye brag gis rgyun mi 'chad par de'i rgyun yongs su 'gyur ba'i phyir ro/_/shi ste gzugs kyi lus bor nas skye ba gzhan gyi dngos por de'i rgyun yongs su 'gyur ba'i phyir ro/_/ji skad du ming chen gyi mdo sde las [#]zhes bya ba gang [#]du
[\[24b.6\]]'gro bar 'gyur ro zhes bya ba'i bar du gsungs pa yin no/_/'o na gang sems dang mi ldan pa'i 'du byed tshig bla dgas ming zhes bstan pa gzugs zhes bya ba dang /_sgra zhes bya ba de la sogs pa de dag don gang gis yin zhe na/_de dag ji skad du bstan pa 'di 'das pa dang /_ma 'ongs pa'i dmigs
[\[24b.7\]]pa gzhan bskal pa rnams la yang ming gis 'dud par byed pas ming zhes bya'o/_/mig gi yul ni gzugs zhes bya ba 'jig rten na grags na/_'dir 'byung ba dang 'byung ba las gyur pa thams cad la ci'i phyir gzugs zhes bya zhe na/_gnod par gyur pa yin te/_de bas na gzugs zhes mdo sde
[\[25a\]]
[\[25a.1\]]gzhan las bstan te/_gzugs zhes bya ba ni gnod par gyur pa zhes bya'o/_/ji skad du lha'i tshigs su bcad pa las/_nad pa gnyid ni ga la yod/_/zug rngus zug bzhin gnod par 'gyur/_zhes bya ba dang /_ji ltar yang phran tshegs las/_'dod pa skyed [#]pa'i lus
[\[25a.2\]]can te/_/gal te 'dod pa tshol byed pa/_/'dod pa de dag ma grub na/_/zug rngus [#]zug pa bzhin du gnod/_/ces 'byung ngo /_/'byung ba dang 'byung ba las gyur pa la cis gnod ce na/_lag pa'i 'dus te reg pa la sogs pas gzhan du gyur par byas so/_/gzugs na spyod pa dag la ji ltar gnod
[\[25a.3\]]par 'gyur zhe na/_de'i sa pa'i mes so/_/sems can gyi grangs su rtogs [#]pa la de bzhin du nyid kyi mes so/_/mthu khyad par can dang ldan pas kyang gnod par nus pa'i phyir ro/_/gnod par byar med pa yin yang de'i rigs yin pa'i phyir gzugs zhes bya ste/_sangs rgyas kyi sprul pa
[\[25a.4\]]bzhin no/_/gzhan dag na re gzugs zhes bya ba ni gags byed pa yin no zhe'o/_/tshigs su bcad pa de nyid dang mi 'byor pa yin no/_/grang ba dang dro ba dang /_bkres pa la sogs pas kyang gags byed do zhes byar mi rung ngo /_/rnam par rig byed ma yin pa ji ltar gzugs yin zhe na/_rnam
[\[25a.5\]]par rig byed ma yin pa zhes bya ba rdzas gzhan ni cung zad yod pa ma yin gyi/_khas blangs pa dang chos nyid kyis lus dang ngag ldog pa dang ldog pa ma yin pa tsam la de brtags [#]pa yin pa'i phyir ro/_/brtags [#]pa can de ni gzugs med pa nyid yin no/_/mtshan nyid dang ldan pa nyid [#]ma yin te/_gzugs
[\[25a.6\]]yod pa la de brtags [#]pa yin pa'i phyir ro/_/rnam par rig byed ma yin pa la brjod par bya ba mang du yod de/_re zhig 'dir shin tu 'phros pa gzhag go/_/'di'i rnam par nges pa ni phyis bya'o/_/ji ltar ming dang gzugs nyid yin pa bstan zin to/_/ci'i phyir phung po lnga la ming dang gzugs nyid du rnam
[\[25a.7\]]par gzhag ce na/_byis pa phal cher de gnyis la lus can dang lus su mngon pa'i nga rgyal byed par bstan pa'i phyir ro/_/ming [#]sngar smos pa ni des gzugs bzung ba yin pa'i phyir ro/_/'di ltar de la ni des bdag dang bdag gi'o zhes bdag gir byed do/_/des btang na yang btul [#]bar 'gyur ro/_/
[\[25b\]]
[\[25b.1\]]de'i dbang gis kyang bya ba dag la 'jug go/_/de med par yang ris mthun pa bzhin [#]du mngon par 'grub pa ma yin gyi/_gzugs med par yang gzugs med pa dag tu mi [#]mngon par 'grub par 'gyur ro/_/ming gi rgyun la brten nas ris mthun pa gzhan dag tu sngon ma byung ba'i gzugs kyi rgyun len
[\[25b.2\]]par byed kyi/_gzugs kyi rgyun ni sngon ma byung ba'i ming gi rgyun len par byed pa ma yin no/_/gang yang 'byung ba rgyur byas pa'i gzugs skyes pa dag ji ltar rnam par shes pa'i rkyen gyis yin zhe na/_gal te 'byung ba dang 'byung ba la brten pa'i gzugs rnams las kyis yongs su bsgos pa'i
[\[25b.3\]]rnam par shes pa la brten nas skye na/_'dir 'gal ba ci yod/_'byung ba dang tha dad pa med par de skye ba na 'byung ba las gyur pa zhes bya ste/_de 'dzin pa dang /_'phrog pa dang /_yongs su gyur na de 'dzin pa la sogs pa yod pa'i phyir ro/_/rnam par shes pa'i rkyen gyis ming ni re zhig rigs grang [#]na/_
[\[25b.4\]]mtshan nyid mi mthun pa dag rnam par shes pa las ji ltar skye zhe na/_'di ni brgal du med pa la rgol ba yin te/_'jig rten dang bstan bcos las kyang mtshan nyid mi mthun pa'i rgyu las kyang 'bras bu 'byung ba de dag grub pa yin no/_/re zhig 'jig rten na [#]dbang po dang don gnyis las bde ba dang [#]/_sdug
[\[25b.5\]]bsngal skye ba dang /_brdabs pa las sgra dang /_rwa las 'dam bu dang /_me dang shing las du ba dang /_rdo thal dang chu las me dang /_klu'i sems kyi mthus chu dang de la sogs pa'o/_/bstan bcos las kyang shAkya'i sras rnams kyi gzugs med pa las kyang skye ste/_ting nge 'dzin
[\[25b.6\]]gyi bye brag las lha'i mig dang rna ba dang /_sprul pa'i sems las sprul pa dang /_rlung gi stobs 'chang ba la sogs pa rtse bar mngon par dga' ba las rlung dang char la sogs pa dang /_klu'i sems kyi mthus chu'o/_/gzugs las kyang gzugs med pa skye ba ni mig la sogs pa las
[\[25b.7\]]rnam par shes pa'i tshogs lnga mtshungs par ldan pa dang bcas pa'o/_/mtshan nyid mi mthun pa las kyang yin pa ni dge ba dang /_mi dge ba las lung du ma [#]bstan pa dang /_lung du [#]bstan pa las kyang skye [#]ba dang /_mi dge ba dang /_'dod ma chags pa las [#]'dod chags skye ba dang /_'dod chags
[\[26a\]]
[\[26a.1\]]las kyang 'dod ma chags te/_de la sogs pa'o/_/grangs can pa'i bstan bcos las kyang de'i bdag nyid ma yin pa'i chen po'am nga'o snyam pa las kyang sgra dang /_reg pa dang /_ro dang gzugs dang dri'o/_/bye brag pa dag la yang rigs mi mthun pa rdzas dang las gnyis
[\[26a.2\]]las yon tan skye ba dang /_rdzas dang yon tan las kyang las so/_/bdag dang dbang po dang yid [#]don 'dus pa las bde ba dang sdug bsngal la sogs pa'o/_/b+ha ra ta las kyang tshangs pa'i yid las bu bdun zhes bya ba dang /_rig byed las kyang skye dgu'i bdag po [#]'dod pa med par skye dgu rnams
[\[26a.3\]]byas pa dang /_de'i dka' thub kyis gdungs nas sprul pa byas so zhes bya ste/_ci zhe na sprul pa ni de 'dod pa dang dka' thub gnyis kyi [#]mtshan nyid dang bcas pa can yin no/_/de bas na 'jig rten dang bstan bcos las rab tu grags pa'i phyir brgal du med pa dag yin no/_/ji ltar mtshan nyid mi
[\[26a.4\]]mthun pa'i rgyu las 'bras bu 'byung ba yin de lta na ni thams cad las thams cad ci'i phyir mi 'byung zhe na/_dpe de dag nyid kyis re zhig mtshan nyid mi mthun pa'i rgyu las 'bras bu 'byung yang thams cad las thams cad 'byung ba ma yin no zhes bya ba de dag grub pa yin na 'di la dri bar bya ci dgos/_chos
[\[26a.5\]]nyid kyis gang dngos po tha dad pa'i chos de dag ni nus pa tha dad pa yod pa yin no/_/de bas na de gnyis kas kyang brgal du med do/_/'dir yang rkyen dang rkyen can gnyis nges pa dang ma nges pa la skyon yod de/_gal te rnam par shes pa kho na'i rkyen gyis ming dang gzugs yin na ni dga' ba'i kun 'byung ba
[\[26a.6\]]las kyang gzugs kun 'byung ba dang /_reg pa'i kun 'byung ba las tshor ba dang /_'du shes dang 'du byed rnams kun 'byung ba dang /_ming dang gzugs kun 'byung ba las rnam par shes pa kun 'byung ba zhes bya ba'i mdo sde dang 'gal bar 'gyur ro/_/'on te ming dang gzugs kho na rnam par shes pa'i rkyen gyis yin na ni rdzus [#]te byung
[\[26a.7\]]ba rnams las logs shig ni ming dang gzugs med pa'i phyir skye mched drug_/rnam par shes pa'i rkyen gyis ma yin par 'gyur ro/_/rnam par shes pa'i yan lag la yang gsum 'dus pa las reg pa ma yin par 'gyur ro/_/'on te gnyis ka nges pa yin na ni rnam pa gnyis po de dag nyid skyon du 'gyur ro/_/
[\[26b\]]
[\[26b.1\]]'on te ma nges pa yin na ni bshad pa don med par 'gyur ro/_/'dir nges pa yang med la nges pa med pa'i skyon yang med de/_gtso bo'i rkyen ston par byed pa yin pa'i phyir ro/_/'du byed kyis yongs su bsgos pa'i rnam grangs shes pa ni ming dang gzugs kyi gtso bo'i rkyen yin te/_de'i bye
[\[26b.2\]]brag gis ris mthun pa de dag tha dad pa'i phyir ro/_/'bras sA [#]lu dang /_nas la sogs pa'i myu gu tha dad pa ni sa bon gtso bor gyur pa bzhin no/_/'dir yang skye ba'i rim pa yongs su rdzogs pa brjod par bzhed pas 'dir skye mched drug gi rkyen gyis [#]gtso bo yang rnam par
[\[26b.3\]]shes pa ma yin no/_/mdo sde 'di las yan lag re re rnam par gtan la dbab pa'i zla la gsung rab mtha' dag blangs te bshad par nus shing /_khyad par du na ming dang gzugs kyi yang nus mod kyis shin tu spros pas chog go/_/rten cing 'brel par 'byung ba bshad pa las ming dang gzugs
[\[26b.4\]]rnam par dbye ba'o/_/[#]ming dang gzugs kyi rkyen gyis skye mched drug ces bya ba'i skye mched drug gang zhe na/_nang gi skye mched drug ste zhes rgyas par 'byung ba ni drug nyid skye mched yin pas skye mched drug ste/_ji ltar sa gsum dang 'bras bu [#]dang tsha ba gsum lta bu'o/_/'di dag la bdag
[\[26b.5\]]tu nga rgyal skyed par byed pas bdag ni so so'i lus dang sems kyi rgyun yin te/_de'i dbang du byas pa yin pas nang zhes bya'o/_/der byung ba'i skye mched gang yin pa de ni nang gi zhes bya ste/_rgyu mtshan gyi bdun pa yin pa'i phyir ro/_/gzugs la sogs pa ni ma yin te/_gzhan gyi rnam par
[\[26b.6\]]shes pa'i rgyun dang thun mong yin pa'i phyir ro/_/yang na nang nyid nang gi yin te/_rnam par gdul bar bya ba la sogs pa bzhin no/_/bdag gi dgra lhag par [#]sngar byas pa'am/_de'i dogs [#]pa yin pa ni nang gi'o/_/phyi rol ni de las gzhan yin no/_/'byung ba'i don ni skye mched kyi don te/_
[\[26b.7\]]ji skad du gnyis la brten nas rnam par shes pa skye ba yin no zhes gsungs so/_/gzhan dag na re sgo'i don yin te/_ji skad du/_tshangs pa mig ni sgo yin te/_/gzugs rnams mthong bar bya ba'i phyir/_/zhes bya ba'i bar du gsungs so zhe'o/_/de dag gi [#]phyi rol rnams gang gi sgo yin pa
[\[27a\]]
[\[27a.1\]]brjod par bya dgos so/_/gzhan dag na re gnas kyi don yin te lha'i skye mched bzhin no zhe'o/_/mig gnyis las rnam par shes pa gcig skye na de'i gnas gang yin/_gnyis ka yin no zhe na/_bar na de med pa'i phyir rnam pa gnyis su 'gyur ro/_/yang
[\[27a.2\]]na de yang de'i gnas yin no/_/gnyis ka las gcig skye ba ma yin no zhe na/_yang mi rung ste/_gnyis kyis shin tu gsal bar skye ba'i phyir ro/_/mig phye ba dang phyed btsums pa gnyis kyis cig car zla ba gnyis la sogs pa mthong bar mi 'gyur ro/_/ji ltar mig gnyis ka phye ba dang
[\[27a.3\]]gnyis ka phyed btsums pas cig car ma yin pa bzhin no/_/phyi rol gyi [#]zin pa rnams kyang /_ji ltar gnas nyid yin/_yid kyi rnam par shes pa dang dus mi mtshungs pa'i yid dang chos gnyis kyang ji ltar gnas nyid yin/_lha'i gnas bzhin du mig la sogs pa ni gnas nyid
[\[27a.4\]]ma yin te/_lus can ma yin zhing gzugs can ma yin pa'i chos rnams kyis [#]gnas rnam par gzhag par nus pa med pa'i phyir de nyid kyi phyir dgu brgya [#]las mig gi rnam par shes pa las brtsams te/_de ni mig dang gzugs la med/_/de gnyis bar na'ang [#]gnas pa med/_/
[\[27a.5\]]gang la de ni gnas gyur pa/_/de yod ma yin de med min/_/zhes gsungs so/_/kun mkhyen gyis ni rnam par shes/_/de phyir sgyu ma lta bur bstan/_/byis pa gang zhig bdag tu 'dzin/_/rnam par g.yos pas gzung [#]ba yin/_/zhes bya ba yin no/_/'o na bdag gi glad bar tshor ro/_/
[\[27a.6\]]bdag gi glad pa'i ched [#]du tshor ro zhes bya ba 'di ji ltar yongs su gcod ce na/_lus kyi phyogs de dag ni de yod pa'i yul las de skye ba'i phyir ro/_/'di ni de lta bu kho na yin te/_gang zhig lus kyi phyogs yongs su ma bzung bar tshor ba'i rang bzhin yongs su gcod pa med
[\[27a.7\]]do/_/de bas na lha'i gnas bzhin du gnas kyi don ni skye mched kyi don ma yin no/_/rgyu la yang gnas zhes bya ste/_ji skad du tshigs su bcad pa las/_rnam pa 'di gsum gnas kyis ni/_/lha yi nang du skye bar 'gyur/_/zhes gsungs pa yin no/_/de lta na ni gnas kyi don ni
[\[27b\]]
[\[27b.1\]]skye mched kyi don yin no zhes bya ba dang /_'byung ba'i don ni skye mched kyi don yin no zhes gang smras pa de dag rung ba yin no/_/nges pa'i tshig tu ni rnam par shes pa'i tshogs drug rnams skye ba mched par byed pas skye mched de/_de skye ba'i rgyun gyi rgyu yin pa'i phyir ro/_/de las [#]
[\[27b.2\]]gzugs dang sgra dang /_dri dang ro dang /_reg bya yul gzugs dang ba'i bye brag mig la sogs pa lnga go rims bzhin no/_/ci'i phyir 'di las reg bya yul dang bya ba'i bye brag ni lus zhes bya zhe na/_lus la khyab pa nyid kyi phyir dang /_rdul phra mo bstsags pa'i bye brag can yin pa'i phyir ro/_/gang
[\[27b.3\]]gi tshe lus kyi tshor ba zhes ston pa de'i tshe ni lnga la yang ming lus zhes bya ste/_re re la yang rdul phra mo bstsags pa yin pa'i phyir dang /[# ]lus la gnas pa nyid kyi phyir ro/_/gnas pa yang gnas 'dogs pa yang yod do/_/khye'u smra ba dang /_ri 'dzag pa dang /_byams pa dang ldan pa'i
[\[27b.4\]]sems kyis phyogs gcig la mos par byas te zhes bya ba lta bu'o/_/yid kyi skye mched ni phung po'i nang du ni rnam par shes pa'i phung po gang yin pa'o/_/khams kyi nang du ni yid kyi khams dang rnam par shes pa'i khams drug go/_/de dag las gzhan gang zhig yid kyi khams yin
[\[27b.5\]]zhe na/_gzhan ni gang yang med kyi/_de dag gang yin pa nyid gang gi de ma thag pa'i rkyen byed pa de'i dbang du byas te/_yid kyi khams su rnam par gzhag ste/_rnam par shes pa drug pa'i gnas bstan pa'i phyir ro/_/skye mched drug bshad zin to/_/de lta yin du zin kyang 'on kyang
[\[27b.6\]]ming dang gzugs kyi skye mched drug yod pa ma yin na/_ji ltar sprin gyi rkyen gyis char ba dang /_me tog gi rkyen gyis 'bras bu dang /_nur nur po la sogs pa'i rkyen gyis nar nar po la sogs pa lta bur ji ltar de'i rkyen gyis skye mched drug yin zhe na/_skye mched drug thams cad kyi dang po ni ming
[\[27b.7\]]dang gzugs kyi rkyen gyis yin par nges par bya'o/_/ming dang gzugs thams cad sprin las char pa la sogs pa bzhin du skye mched drug gi rkyen ma yin no/_/gang gi tshe nying mtshams sbyor ba'i skad cig ma nas brtsams te ming dang gzugs kyi gnas skabs na lus kyi skye mched dang /_yid kyi skye
[\[28a\]]
[\[28a.1\]]mched yod pa kho na yin na/_ji ltar de'i rkyen gyis skye mched drug yin zhe na/_mngon par 'grub pa dang yongs su rdzogs pa'i rkyen yin pa'i phyir ji ltar rigs par sbyar te/_mig la sogs pa mngon par grub pa'i gnas skabs na ni gnas pa yongs su rdzogs pa'i
[\[28a.2\]]phyir lus kyi skye mched yongs su rdzogs pa yin te/_bzhi po de dag la gnas pa yin pa'i phyir dang /_de dang 'brel [#]par 'jug pa yin pa'i phyir ro/_/yid kyi skye mched yongs su rdzogs pa yang yin te/_gnas yongs su rdzogs pa'i phyir ro/_/rnam par shes pa drug gis bsdus pa
[\[28a.3\]]yid kyi skye mched kyi gnas ni de'i tshe yongs su rdzogs pa yin no/_/de ltar ma bstan na ni skye mched drug gi rkyen gyis reg pa zhes brjod par nus pa ma yin te/_skye mched bzhi'i skabs yin pa'i phyir dang /_reg pa'i gnas yongs su ma rdzogs par bstan pa yin pa'i phyir ro/_/reg
[\[28a.4\]]pa gang zhe na/_reg pa'i tshogs drug go zhes bya ba 'di yang brjod par nus pa ma yin no/_/de bas na mdor bsdus te ming dang gzugs kyi rkyen gyis skye mched drug go zhes bya ba 'di nges par brjod par bya dgos te/_mngon par 'grub pa dang yongs su rdzogs pa'i rkyen nyid yin pa'i
[\[28a.5\]]phyir ro/_/gnas yongs su rdzogs pa'i phyir zhes smras pa gang yin pa yang ji ltar skye mched drug rnam par shes pa drug gi gnas yin zhe na/_gtso bo'i rgyu bstan pa'i phyir te/_ji skad du sngar bstan pa yin no/_/kha cig rtog pa ming dang gzugs kyi gnas skabs na lus yod kyang
[\[28a.6\]]lus kyi skye mched ma yin la/_yid yod kyang yid kyi skye mched ma yin no/_/ci'i phyir zhe na/_reg pa'i gnas ni skye mched ces bya ba yin na/_reg pa ni de'i tshe yod pa ma yin no/_/de ga las she na/_mdo sde 'di nyid las ji skad du ming dang gzugs kyi rkyen gyis 'dir chad
[\[28a.7\]]dam [#]skye mched drug gi rkyen gyis reg pa zhes gsungs pa yin no zhe na/_de ni khungs su mi rung ste/_gsungs pa ni dgongs pa can yin pa'i phyir ro/_/gal te yang de'i tshe reg pa med par gyur na tshor ba la sogs pa med par 'gyur ro/_/rnam par shes pa'i rkyen gyis ming dang gzugs
[\[28b\]]
[\[28b.1\]]zhes bya ba'i ming gang zhe na/_gzugs can ma yin pa'i phung po bzhi ste zhes ston pa 'di dang 'gal bar 'gyur ro/_/ming mtha' dag la dgongs nas de skad du rnam par phye ba yin no zhe na yang mi rung ste/_skye mched drug gi rkyen du gyur pa'i ming dang gzugs 'dir brjod par bzhed pa'i
[\[28b.2\]]phyir ro/_/'dir yang 'di la dgongs pa yin gyi/_skye mched drug gi tshig de la dgongs pa ma yin no/_/'di la gtan tshigs ci yod/_rgyu chen po'i rnam grangs las mtha' dag smos pa'i phyir ro zhe na/_gzhan du de rnam par gzhag pa'i phyogs de ni lan btab zin to/_/gzhan
[\[28b.3\]]yang gal te reg pa'i snga rol du sems las byung ba'am/_mi ldan pa'i rdzas yod pa ma yin na/_de'i tshe rnam par shes pa'i rkyen gyis ming phung po bzhi pa gang zhig yin/_'og tu yang ming ji ltar yin/_gal te 'dod na kun gzhi rnam par shes pa las gzhan ni ma yin no/_/de bas
[\[28b.4\]]na gnyis po de 'dod par byos shig_/mngal du 'jug pa'i mdo sde dang 'gal bar 'gyur te/_gang nas tshe dang ldan pa dga' bo la bstan pa'i dbang du byas nas bcom ldan 'das kyis bka' stsal pa/_de la dga' bo gang zhig ma dang pha'i mi gtsang ba las nur nur po lus kyi bdag nyid
[\[28b.5\]]'di ni gzugs yin no/_/de las skyes pa'i tshor ba dang /_'du shes dang /_'du byed dang rnam par shes pa 'di ni ming yin te/_ming 'di dang snga mi'i gzugs de dag gcig tu bsdus te ming dang gzugs zhes bya ba'i grangs su 'gro zhes bya ba dang yang gsungs pa de de'i dus kyi tshe dbang
[\[28b.6\]]po gsum thob [#]par 'gyur te/_lus kyi dbang po dang /_yid kyi dbang po dang /_srog gi dbang po ste/_de ni skye mched drug gi nang du 'dus pa'i dbang po bzhi dang bcas pa'i dbang du byas te bstan pa yin no/_/de lta ma yin na don gyi tshul med pa'i phyir ro/_/gang yang gnas brtan gyi
[\[28b.7\]]mdo sde las btsun pa dge 'dun phal cher [#]sde pa dag 'don pa/_rmongs pa dang ni sred pa dag_/de bzhin gnyis ka ma spangs pa/_/de las skyes pa'i las rnams kyis[#]/_/rnam smin ma yi mngal du gnas/_/sems las byung ba'i chos gang dag_/de ni ming zhes bya ba yin/_/der skyes
[\[29a\]]
[\[29a.1\]]nur nur po la sogs/_/de ni gzugs zhes bya ba yin/_/zhes 'byung ba dang 'gal bar 'gyur ro/_/'gal du zad mod 'gal na gnod pa ci yod de/_de gnyis ka yang lung gi nang du ma gtogs pa'i phyir tshad ma ma yin no zhe na/_kye ma'o rang gi lta ba mchog tu 'dzin
[\[29a.2\]]pa la gnas pa dag mi 'dzin to/_/bsdus pa'i rtsa ba dang lung dang mdo sde rnams nyams pa la da su zhig tshad ma ma yin par shes par nus pa yod/_nyi tshe ba tha dad pa dag gi lung dang 'don pa tha dad par yang ji ltar 'gyur/_so so'i lung de dag kha cig gis mdo sde rnams bsdus pa dag
[\[29a.3\]]kyang smras pa yin no/_/mdo sde dang 'dul ba las bsdus pa'i rtsa ba nyams par 'gyur bar bcom ldan 'das kyis gzigs par 'byung ngo /_/'di ltar bshad pa [#]po las tshig rnam pa gsum gsungs te/_chos nyid dang mi 'gal ba dang /_tshe dang ldan pa dga' bo 'dod
[\[29a.4\]]chags kyi shas che ba'i gnyen por [#]rigs pa'i ngo bo bshad pa gang gis 'di btul ba'i mdo sde 'di lta bu gzhan la mi dmigs pa dang 'dul ba las kyang gsungs so/_/mngal du 'jug pa'i mdo sde las tshe dang ldan pa dga' bos dgra bcom pa mngon du byas so zhes gsungs
[\[29a.5\]]pa dang /_gnas brtan gyi mdo sde dag nyi tshe ba dge 'dun phal chen pa mtha' dag tshad mar byed do/_/lhug pa dang tshe mthar gtugs pa la sogs pa'i mdo sde rnams ni nyi tshe ba mtha' dag tshad mar byed pas na/_lung gi nang du ma 'dus pa'i phyir de gnyis ka yang tshad ma ma yin no zhes bya
[\[29a.6\]]ba de nyid tshad ma ma yin no/_/ming dang gzugs kyi gnas skabs na lus dang yid gnyis skye mched ma yin pa'i phyir skye mched bcu gnyis kyis thams cad bsdus pa ma yin par thal bar 'gyur ba'i phyir dang /_dge slong dag thams cad thams cad ces bya ba ni 'di lta ste/_skye mched
[\[29a.7\]]bcu gnyis so zhes 'byung ba'i mdo sde dang 'gal bar 'gyur ro/_/rjes su 'gro ba la yang de skad du brjod de ma btab pa'i sa bon bzhin no zhe na yang /_mig la sogs pa mngon par grub pa yang reg pa med na skye mched ma yin par 'gyur ro/_/nus pa yin pa'i phyir de [#]skye mched yin no
[\[29b\]]
[\[29b.1\]]zhe na/_yang sngar gang gis nus pa med par gyur/_zhan pas so zhe na/_yang zhan pa ni zhan pa la nus pa yin te/_ji ltar yid ni yid kyi rnam par shes pa la nus pa bzhin no/_/mdo sde gzhan las kyang yid nang gi skye mched ma nyams shing de skyed pa yid la byed pa nye bar gnas pa
[\[29b.2\]]yin pa de las skye ba'i yid kyi rnam par shes pa 'byung bar 'gyur ro zhes gsungs so/_/yid kyi skye mched dang yid la byed pa med par ji ltar yid kyi rnam par shes pa 'byung bar 'gyur/_yid la byed pa zhes bya ba yang sems las byung ba'i chos gzhan sems kyi rtsol ba yin par sde
[\[29b.3\]]pa thams cad la grags pa yin na de[#] ji ltar reg pa med par yod par 'gyur/_bcom ldan 'das kyis kyang 'du byed kyi phung po gang yin pa de thams cad reg pa la brten nas zhes gsungs so/_/yid kyi rnam par shes pa goms pa'i 'jug pa rnyed pa ni 'dir de skyed pa yid la byed
[\[29b.4\]]pa yin gyi/_sems kyi rtsol ba ni ma yin no zhe na yang ma yin te/_mdo sde gzhan las yid la byed pa'i dmigs pa dang rnam pa dang skye ba dang yongs su gcad [#]par bya ba dag bstan pa'i phyir ro/_/chos mngon par khong du chud par 'dod pas nye bar len pa'i phung po lnga rnams la
[\[29b.5\]]rgyun mi 'chad par nad yin par yid la bya'o zhes rgyas par 'byung ba dang /_chos 'di dag bdag gis yid la byed pa na 'dod pa'i zag pa ma byung bar [#]'byung bar 'gyur ro zhes rgyas par 'byung ba dang /_'di ltar tshul bzhin ma yin par yid la byed pa na/_ci bdag 'das pa'i dus
[\[29b.6\]]na byung ba zhig gam zhes rgyas par 'byung ba dang /_'di yid la byed cing 'di yid la mi byed par gzugs la tshul bzhin du yid la byed pa zhes rgyas par 'byung ba dang /_dge slong dag dran pa yang dag byang chub kyi yan lag la rtsom pa na yid la byed pa shes par 'gyur zhes bya
[\[29b.7\]]ba rgyas par 'byung ba yin no[#]/_/'jug pa rnyed pa la ni dmigs pa yang yod pa ma yin/_rnam pa yang med 'di la ni 'dod pa bzhin byed pa 'ga' yang med/_'di yongs su bcad par nus pa yang ma yin pas 'di yid la byed pa ma yin no/_/kha cig tu ni yid byed pa rtsol [#]ba
[\[30a\]]
[\[30a.1\]]yin/_kha cig tu ni 'jug pa rnyed pa yin no zhe na yang 'di la rigs pa ci yod/_rtsol ba med pa [#]rnam par shes pa de mi skye bar 'gyur ro zhe na yang de 'gal ba med de/_yid la byed pa ni de skyed par byed pa yin la/_de brtsal ba med pa yang ma yin te[#]/_sngar
[\[30a.2\]]shes par byas so/_/'o na gal te mngal du dang po nyid kyi ming dang gzugs phung po lnga pa yin na ni khams drug la brten [#]nas ma'i mngal du lus 'jug par 'gyur ro/_/lus zhugs na ming dang gzugs yod par 'gyur ro zhes 'byung ba'i mdo sde 'di dang 'gal bar 'gyur ro/_/
[\[30a.3\]]de bas na de'i tshe khams drug nyid ming dang gzugs yin no zhe na/_ci re zhig khams drug gang yin pa'i lus de nyid la brten nas de 'jug pa yin nam/_'on te gzhan zhig yin ci nyes gal te de nyid la yin na ni ji ltar lus de nyid la brten te lus de 'jug par 'gyur ro/_/'on
[\[30a.4\]]te gzhan zhig yin na ni gnas skabs de ci yin pa brjod par bya dgos so/_/gal te thog mar lus ma'i mngal du khrag dang khu ba de'i gnas skabs kyi sa dang /_chu dang me dang rlung dang /_nam mkha'i khams dang /_de dag dang 'brel pa'i srid pa bar ma'i gnas skabs kyi rnam par
[\[30a.5\]]shes pa'i khams de dag la brten nas gal te phung po lnga'i lus 'byung bar 'gyur na/_ji ltar mdo sde 'di dang 'gal bar 'gyur/_'on kyang skyes bu 'di ni khams drug pa dang /_rig pa'i skye mched drug dang /_yid kyi nye bar rgyu ba bco brgyad ces 'byung ba dang 'gal bar 'gyur
[\[30a.6\]]te/_der yang ming dang gzugs kyi gnas skabs dang /_reg pa'i skye mched kyi gnas skabs dang /_tshor ba'i gnas skabs kyi skyes bu yin par go rims bzhin du bstan to/_/'on te [#]ci reg pa'i skye mched kyi gnas skabs sam/_yid kyi rgyu ba'i gnas skabs na khams de
[\[30a.7\]]dag med dam/_yod dam zhes smras so/_/ci de [#]don gyi tshul de de ltar brtag par bya'am/_ji ltar mdo sde 'di nyid las 'jug [#]tu nang gi sa'i khams la sogs pa rnam par che [#]ba de bzhin du reg pa'i skye mched kyi gnas skabs na shin tu rig [#]pa kho na yin no/_/gnas skabs gang
[\[30b\]]
[\[30b.1\]]na yang lus kyi khams dang /_gzugs la sogs pa'i khams med par khams drug tsam 'ba' zhig yod pa ni ma yin te/_rnam par shes pa'i khams med pa'i phyir ro zhe na/_mdo sde 'di'i don 'di ma yin no/_/'o na ci'i phyir khams la sogs pa gsum smos she na/_
[\[30b.2\]]gnas dang gnas pa bstan pa'i phyir ro/_/khams rnams ni reg pa'i skye mched kyi gnas yin te/_de la brten nas [#]'jug pa nyid yin pa'i phyir ro/_/de yang yid kyi nye bar rgyu ba rnams kyi gnas yin no/_/lus la khams so sor brtag pa ni bdag med par bstan [#]pa'i phyir
[\[30b.3\]]te/_'di ltar phyi'i sa'i khams la sogs pa dang nang gi mnyam par byas nas bdag med pa mthong ba yod pa ni rigs pa dang ldan pa yin pa dang /_bdag med pa yin yang kun nas nyon mongs pa'i tshor ba 'byung ngo zhes bstan par bya ba'i phyir reg pa'i skye mched dang yid kyi nye
[\[30b.4\]]bar rgyu ba smos so/_/de bas na thog ma kho nar mngal du phung po lnga'i ming dang gzugs grub pa yin no/_/'o na ci ming dang gzugs 'dus pa skye mched drug gi rkyen yin nam/_'on te gzugs rnams kyi ni gzugs yin la/_yid kyi ni ming gcig pu yin zhe na/_drug car
[\[30b.5\]]gyi yang gnyis ka tshogs yin te/_skrag pa dang /_mya ngan dang /_dga' ba dang /_nad dang rgas pa la sogs pa'i gnas skabs na lus dang sems gnyis gcig la gcig rjes su byed par mthong ba'i phyir ro/_/'o na ci'i phyir phyi'i skye mched drug gi rkyen 'dir ma bstan zhe na/_
[\[30b.6\]]de ni yan lag tha dad par yod pa ma yin te/_ming dang gzugs kyi skad cig ma dang po'i tshe na yang de yod pa yin pa'i phyir dang /_ming dang gzugs kyang rkyen yin par bstan zin pa'i phyir dang /_sgra yang gnas skabs ma nges pa [#]yin pa'i phyir dang /_lnga po yang gcig kho nas sems
[\[30b.7\]]can gyi grangs su gtogs pa ma yin pa'i phyir ro/_/chos kyi skye mched kyis bsdus pa'i reg pa la sogs pa'i yang rkyen yin par bstan zin pa'i phyir ro/_/gal te ming dang gzugs kyi rkyen gyis skye mched drug yin na/_ci'i phyir kha cig dbang po ma tshang bar 'gyur zhe na/_
[\[31a\]]
[\[31a.1\]]ming dang gzugs la nus pa'i bye brag yod pa'i phyir ro zhes sngar bstan zin to/_/'di [#]yang rkyen dang rkyen can gnyis nges pa dang ma nges pa la skyon yod pa yin te/_gal te ming dang gzugs kho na'i rkyen gyis skye mched drug yin na ni rdzus [#]te byung ba rnams
[\[31a.2\]]kyi de'i rkyen [#]rnam par shes pa ma yin par 'gyur ro/_/'on te skye mched kho na ming dang gzugs kyi rkyen gyis yin na ni de dag la gnas pa'i gzugs dang /_yid kyi skye mched dang mtshungs par ldan pa'i chos dang /_sgra'i skye mched rnams kyi rkyen ming dang gzugs ma yin par
[\[31a.3\]]'gyur ro/_/gnyis ka nges pa yin na ni skyon rnam pa gnyis po de dag nyid yin no/_/ma nges pa yin na ni bshad pa don med par 'gyur ro zhe na 'dir nges pa yang ma yin la ma nges pa la 'chad pa don med pa yang ma yin te/_skye ba'i rim pa yongs su rdzogs pa'i gnas skabs
[\[31a.4\]]kyi ched du skyon [#]bshad pa yin pa'i phyir ro/_/yan lag tha dad pa yang de la gnas pa'i gzugs la sogs pa ni yan lag tha dad par 'gyur ba ma yin te/_sngon med pa'i rdzas gzhan mi srid pa'i phyir ro/_/sgra yang gnas skabs ma nges pa yin pa'i phyir ro/_/rten cing 'brel par
[\[31a.5\]]'byung ba bshad pa las skye mched rnam par dbye ba rdzogs so//_//rten cing 'brel par 'byung ba dang po dang rnam par 'byed pa bshad pa/_bam po gsum pa/_skye mched drug gi rkyen gyis reg pa zhes bya ba'i reg pa gang zhe na/_reg pa'i tshogs drug ste zhes rgyas par 'byung ba
[\[31a.6\]]de la bcom ldan 'das kyis gdul bya'i bye brag la ltos [#]nas reg pa'i rten tha dad pa'i sgo nas rab tu dbye ba bstan gyi ngo bo nyid ni ma yin no/_/'o na reg pa zhes bya ba ni [#]gang yin zhe na/_gsum 'dus pas reg pa yin no zhes mdo sde gzhan las gsungs pa yin no/_/de [#]yang rgyu bstan pa yin
[\[31a.7\]]gyi ngo bo nyid ma yin no/_/sems las byung ba'i chos gzhan la reg pa zhes bya ste/_gang la brten nas sems las byung ba'i chos thams cad skye ba'o/_/ji skad du [#]dris pa rnam pa bcu'i mdo las tshor ba'i phung po dang 'du shes kyi phung po dang 'du byed kyi phung po gang yin pa de thams cad reg
[\[31b\]]
[\[31b.1\]]pa la brten nas so zhes gsungs so/_/de ni tshor ba la sogs pa bzhin du de yid kyis 'gas kyang yongs su mi chod do/_/'di ji ltar yid ches par bya zhe na/_yid brten [#]du rung ba'i lung las so/_/yid brten [#]du rung ba'i lung yang rnam pa gsum ste/_mngon sum gyi don dang /_
[\[31b.2\]]rjes su dpag par bya ba'i don dang dad par bya ba'i don no/_/de la gnyis ni mngon sum dang rjes su dpag pa nyid kyis yid ches par bya ste/_gang de dang 'gal ba med pa'o/_/dad par bya ba'i don de la yang yid ches par bya'o/_/bde ba yang ma yin sdug bsngal ba yang ma yin pa'i tshor
[\[31b.3\]]ba yang rnam par shes pa las gzhan du yongs su mi chod de/_de ni rang gi sde pa rnams kyis rtogs par bya mi nus pa yin yang tshor ba gsum zhes gsungs pa'i phyir ro/_/bsam gtan bzhi pa dang gzugs med pa na tshor ba med par thal bar 'gyur ba'i phyir ro/_/mig la sogs
[\[31b.4\]]pa'i dang po'i [#]bye brag dang /_ma rig pa yang rang gi ngo bo yongs su mi chod pa yin la/_yongs su mi chod pa'i mtshan nyid yin du zin kyang gsum 'dus pa las reg pa'o zhes bya ba sems las byung ba'i chos gzhan yod par yid brten [#]du rung ba'i lung [#]las khong du chud par bya'o/_/
[\[31b.5\]]'o na mdo sde gzhan las 'di skad du chos gsum po gang yin pa de dag phrad pa dang /_tshogs pa dang 'dus pa de reg pa yin no zhes gsungs pa ji lta bu zhe na/_de dag ni rgyu la 'bras bu gdags pa yin te/_dper na/_'phags pa rnams ni mthong ba bde/_/zhes bya ba dang /_tshangs
[\[31b.6\]]spyod dri ma bud med yin/_/zhes bya ba lta bu'o/_/'jig rten na yang me ni bde ba'o/_/me ni sdug bsngal ba'o zhes bya ba lta bu'o/_/rgyu la 'bras bu de ltar gdags kyi/_gsum 'dus pa nyid reg pa ma yin no zhes bya ba [#]ji ltar yid ches par bya/_'jig rten na phrad pa la reg go zhes brjod
[\[31b.7\]]do zhe na/_'di ni re zhig skye mched drug gi rkyen gyis reg pa zhes 'byung ba'i mdo sde dang 'gal ba yin te/_skye mched drug ni gsum gyi nang du 'dus pa'i phyir dang /_sems las byung ba'i reg pa yang ma yin par thal bar 'gyur la/_gsum 'dus pa ni sems las byung ba'i chos
[\[32a\]]
[\[32a.1\]]reg pa yang ma yin no/_/reg pa ni brtags [#]pa yin te dris [#]'dra ba bzhin no zhe na yang de ltar na mi ldan pa yin par gyur [#]la de lta bu ni sde pa gang gi grub pa'i mtha' yang ma yin no/_/btsun pa gos smra [#]ba dang mdo sde 'di nyid las gsungs pa ming gang zhe na/_
[\[32a.2\]]tshor ba dang 'du shes dang /_sems pa dang /_reg pa dang /_yid la byed pa'o zhes bya ba dang /_sde tshan drug pa drug las kyang sde tshan drug rnams ni rigs tha dad pa la [#]rnam par gzhag gi_/gsum 'dus pa nyid reg pa ni ma yin no/_/'di ji ltar nges par bya/_gal
[\[32a.3\]]te skye mched drug gi rkyen kho nas reg pa yin na ni gsum 'dus pas reg pa yin no zhes 'byung ba'i mdo sde gzhan dang /_de bzhin du gnyis po 'di la brten nas reg pa'o zhes 'byung ba spangs par 'gyur ro/_/'on te reg pa kho nar skye mched drug gi rkyen gyis yin na ni/_gnyis la
[\[32a.4\]]brten nas rnam par shes pa skye'o zhes 'byung ba'i mdo sde gzhan spangs par 'gyur ro/_/'on te gnyis ka nges pa yin na ni gnyis ka'i skyon de dag kho nar 'gyur ro/_/'on te ma nges pa yin na ni bshad pa don med par 'gyur ro zhe na/_don med par mi 'gyur te/_gtso bo'i rkyen gyis chad [#]pa
[\[32a.5\]]yin pa'i phyir ro/_/gtso bo'i rkyen ni skye mched drug yin te/_thun mong dang thun mong ma yin pa'i phyir snga ma bzhin te/_de yod na nges par yul dang rnam par shes pa de gnyis kyang yod pa'i phyir ro/_/de nyid kyi phyir 'di las mig la sogs pa'i sgo nas reg pa bstan pa yin gyi gzugs
[\[32a.6\]]la sogs pa'i sgo nas bstan pa ste [#]rnga sgra bzhin no/_/sgrib pa'i mdo sde las gnyis po 'di la brten nas reg pa zhes gsungs te/_rten dang dmigs pa tha dad pa'i sgo nas reg pa tha dad par rab tu bstan pa'i phyir ro/_/rnam par shes pa dang bcas pa'i lus kyis ni der nang gi skye mched
[\[32a.7\]]bstan te/_lus smos pas ni lnga char smos pa yin no/_/'di ltar de la brten pa'i tshor ba ni lus kyi zhes ston pa bzhin no/_/phyi rol gyi ming dang gzugs ni phyi yin te/_gnyis po de dag nyid kyis rab tu dbye ba bstan pa'i phyir ro/_/de la [#]gsungs pa reg pa'i skye mched drug po 'di dag gang gis reg pa'i
[\[32b\]]
[\[32b.1\]]byis pa thos pa dang mi ldan pa'i so so'i skye bo dag bde ba dang /_sdug bsngal so sor myong bar 'gyur ro zhes 'byung na/_skye mched drug dang gnyis dang reg pa'i skye mched gsum la bye brag ci yod ce na/_bye brag ci yang med de dgongs pa gang gis bshad pa de dag bdag gis smras zin to/_/
[\[32b.2\]]ming dang [#]gzugs kyi gnas skabs na reg pa'am tshor ba yod pa ma yin nam/_ci gang gi phyir skye mched drug gi 'og tu rnam par gzhag ce na/_med pa ni ma yin no/_/ji ltar lus dang yid kyi skye mched gnyis de'i tshe yongs su [#]rdzogs pa'i phyir yan lag gzhan du rnam par ma gzhag pa ltar reg pa dag
[\[32b.3\]]tshor ba yang de bzhin no/_/gal te skye mched drug gi rkyen gyis reg pa yin na/_rgyu chen po'i chos kyi rnam grangs las ci'i phyir ming dang gzugs rkyen du gsungs she na/_der ni thogs pa dang tshig bla dgas 'dus te reg pa gnyis brjod par bzhed pa'i phyir ro/_/de las skye mched rkyen
[\[32b.4\]]nyid yin pa yang bstan zin te/_mig gi 'dus te reg pa la sogs pa gsungs pa'i phyir ro/_/'on te yang gsum 'dus pa las reg pa zhes gsungs na 'dus pa zhes bya ba de ci yin/_tshogs yin no zhe na yang ji ltar de dag tshogs pa yin/_gal te lhan cig 'byung [#]ba'i phyir ro zhe na
[\[32b.5\]]ni/_dbang po dang don rnam par shes pa'i rgyu ma yin par 'gyur te/_rnam par shes pa skyes zin na ni de [#]gnyis nus pa dang mi ldan pa'i phyir ro/_/ma skyes pa yin na yang med pa'i phyir ro/_/gcig la gcig rgyu nyid yin na yang /_gnyis la brten nas rnam par shes pa skye'o zhes 'byung
[\[32b.6\]]ba'i [#]mdo sde dang gnyis ka yang 'gal bar 'gyur ro/_/drug pa'i gsum yang dus tha dad pa yin pa'i phyir ji ltar tshogs pa yin/_tshogs pa zhes bya ba ni lhan cig tu 'jug pa yin no/_/'on te sngar skyes pa'i dbang po dang don gnyis rnam par shes pa'i tshe gnas pa'i phyir gsum tshogs
[\[32b.7\]]pa yin no zhe na/_de lta [#]yin na dbang po dang don gnyis skad cig ma ma yin pa nyid du thal bar 'gyur ro/_/drug pa gsum la yang rnam par shes pa gnyis lhan cig tshogs pa yin par 'gyur ro/_/rgyu dang 'bras bu'i dngos por gsum tshogs pa yin no zhe na yang /_lnga'i gsum dag lhan
[\[33a\]]
[\[33a.1\]]cig tu 'byung [#]ba'i phyir dbang po dang don dang /_rnam par shes pa rnams rgyu dang 'bras bu'i dngos por mi rigs te snga ma bzhin no/_/rim gyis byung ba yin na ni/_thog mar dbang po dang don gnyis de nas rnam par shes pa de nas reg pa yin pas rnam par shes pa kho na
[\[33a.2\]]reg pa'i rgyu'i dngos por 'thad pa yin gyi/_dbang po dang don gnyis [#]ma yin te/_rnam par shes pa'i dus na de dag med pa'i phyir ro/_/gsum 'dus pa las reg pa 'grub par mi 'gyur te/_gcig kho na de la nus pa yin pa'i phyir ro/_/rnam par shes pa dang reg pa lhan cig byung ba yin no zhe
[\[33a.3\]]na yang rnam par shes pa ni [#]reg pa'i rgyu yin par mi 'gyur te/_ji skad du sngar bstan pa yin no/_/de ltar na yang gsum 'dus pa las reg pa 'grub [#]par mi 'gyur te/_gnyis kho na de la nus pa yin pa'i phyir ro/_/gang dag yang gsum 'dus pa kho na reg pa yin te/_lhan cig 'byung [#]
[\[33a.4\]]ba rgyur mi 'dod pa de'i yang dbang po dang don gnyis rnam par shes pa'i tshe 'phags pa'i phyir tshor ba skye ba'i rgyu'i dngos por rigs pa ma yin pas reg pa'i rkyen gyis tshor ba 'grub par mi 'gyur te/_de dag gi gsum po rgyu dang 'bras bur gyur pa ni reg pa yin gyi rnam par shes
[\[33a.5\]]pa 'ba' zhig ni ma yin pas so/_/de bas na tshogs pa ni 'dus pa yin par rigs pa ma yin no/_/rgyu dang 'bras bu'i dngos po yang ma yin par brjod par bya'o/_/'dus pa'i don ni rgyu dang 'bras bu'i dngos po kho na yin la/_gsum 'dus pa yang lhan cig pa'am/_rim gyis drug po'i
[\[33a.6\]]gsum rnams ji ltar regs par 'byung ba yin na lhan cig 'byung ba ji ltar rgyu dang 'bras bu'i dngos po yin te/_gcig la gcig [#]rgyu nyid kyang ma yin te/_ji ltar grib ma dang myu gu bzhin no/_/rim gyis byung ba yang ji ltar rgyu dang 'bras bu'i dngos po yin/_'bras bu'i dus na rgyu yod pa ma
[\[33a.7\]]yin no zhe na/_ji ltar sa bon dang myu gu bzhin no/_/de 'gag pa dang skye ba gnyis dus mtshungs pa yin pa'i phyir te/_srang mda'i mthon dman bzhin no/_/dngos po med pa sngon du song ba'i 'bras bu yin par ji ltar mi 'gyur zhe na/_ji ltar rgyu med pa de dang 'bras bu dus mnyam pa'i phyir/_
[\[33b\]]
[\[33b.1\]]re zhig yid ni yid kyi rnam par shes pa'i rgyu'i dngos po yin par rigs te/_sa bon dang myu gu bzhin yin no[#]/_/gang 'das nas yun ring du lon pa'am/_ma 'ongs pa'i chos rnams la yid gzhan dag ji ltar rgyu'i dang [#]por 'gyur zhe na/_de'i dbang gis de skye ba'i phyir ro/_/de lta [#]ma yin na
[\[33b.2\]]chos rnams de'i dmigs pa tsam yin par 'gyur te/_gal te skyes la 'gags pa dang phyis 'byung bar 'gyur ba dag 'byung bar 'gyur ba'i rkyen rnyed pa yod pa ma yin na/_de dag la rnam par shes pa 'di skye bar mi 'gyur ro/_/rnal 'byor pa rnams ting nge 'dzin gyi mthu'i bye brag gis sa gzhan dag
[\[33b.3\]]gi de las skyes pa'i rnam par shes pas bsgos pa'i rgyud yongs su 'gyur ba'i bye brag can gyis 'das pa rnams [#]dran pa'am/_ma 'ongs pa la rjes su dpog pa dang /_mngon par 'dod pa sngon myong ba'i rjes su de dang rigs gcig pa'i rjes su dpog par byed pa dang /_mngon par 'dod pas kyang
[\[33b.4\]]sngon [#]du ma byas na/_'das pa dang /_ma 'ongs pa la shes pa skye bar mi 'gyur ro/_/'jig rten na yang de'i dbang gis skye ba med par yang rgyu yin par yang sgrogs so/_/rgyu ci yin zhe na/_gal te nga phyug po'i bu yin na ci'i phyir sprang po byed/_smras pa pa [#]shi ba rgyu yin no zhe'o/_/de spang ba la ni de
[\[33b.5\]]shi bas nus pa ci yang yod pa ma yin no/_/'di la bsam pa ci yod ce na/_gal te de'i pha shi ba ma yin na de dag de 'dra ba'i gnas [#]skabs su mi 'gyur ro zhes bya ba yin no/_/'dus pa'i rnam par nges pa ni phyis kyang bya'o/_/skye mched drug gi rkyen gyis reg pa zhes bya ba grub pa yin no/_/rten cing
[\[33b.6\]]'brel par 'byung ba bshad pa las reg pa rab tu dbye ba rdzogs so//_//reg pa'i rkyen gyis tshor ba zhes bya ba'i tshor ba gang zhe na/_tshor ba rnam pa gsum pa [#]ste zhes rgyas par 'byung ba de dag gis ni tshor ba'i rab tu dbye ba ston [#]to/_/bde ba'i tshor ba gang zhe na/_gang skyes na mi 'bral bar 'dod
[\[33b.7\]]pa 'byung ba'o/_/sdug bsngal gang zhe na/_gang skyes na bral [#]bar 'dod pa 'byung ba'o/_/sdug bsngal yang ma yin/_bde ba yang ma yin pa gang zhe na/_gang skyes na gnyis ka mi 'byung ba'o/_/'dir tshigs su bcad pa/_gang skyes pa na 'bral mi 'dod/_/'bral bar 'dod dang gnyis min gyi/_/
[\[34a\]]
[\[34a.1\]]rgyu gang tshor bar shes bya ste/_/de ni bde sogs go rims bzhin/_/zhes bya ba yin no/_/'o na gang sdom brtson rnams mi 'dod bzhin du 'dod chags kyis kun nas dkris nas 'dod chags las skyes pa'i bde ba 'byung ba la 'bral bar 'dod pa gang yin pa 'byung ngo zhe na/_de
[\[34a.2\]]ni de las skyes pa ma yin no/_/'o na ci las she na/_de'i bde ba ni tshul khrims dang /_ting nge 'dzin gyi bar du gcod pa nyid du mthong nas de sun 'byin pa las so/_/gal te tshor ba gsum yin na/_mdo sde gzhan las bcom ldan 'das kyis gang ci tshor yang rung ste [#]de ni 'dir sdug bsngal ba'o
[\[34a.3\]]zhes gsungs pa gang yin pa de la dgongs pa gang zhe na/_mdo sde gzhan las gang [#]ci tshor yang rung ba de ni 'dir sdug bsngal ba'o zhes bya ba 'di [#]ni kun dga' bo [#]ngas 'du byed mi rtag pa nyid dang /_'du byed 'gyur ba nyid la dgongs nas gsungs pa yin no zhes dgongs pa lung bstan to/_/de [#]yang tshor
[\[34a.4\]]ba gnyis la ngo bo nyid kyis sdug bsngal ba med pas na/_dgongs pa can gyi sdug bsngal ba nyid yin par bstan to/_/'phags pa shA ri'i bus kyang tshe dang ldan pa tshor ba ni gsum po 'di dag ste/_mi rtag pa'i bde ba dang /_sdug bsngal dang /_sdug bsngal yang ma yin/_bde ba yang ma
[\[34a.5\]]yin pa'o zhes gsungs te/_gang mi rtag pa de sdug bsngal [#]ba'o zhes rtogs na/_tshor ba gzhal du med pa dag la yang dga' bde gnas par mi 'gyur ro/_/ci'i phyir bcom ldan 'das kyis yongs su 'gyur ba nyid gsungs kyi/_'phags pa shA ri'i bus ma yin zhe na/_bcom ldan
[\[34a.6\]]'das kyis ni sdug bsngal rnam pa gsum bstan pa yin la/_'phags pa shA ri'i bus ni 'du byed kyi sdug bsngal nyid yin te/_de khyab pa yin pa'i phyir ro/_/gal te gang mi rtag pa de sdug bsngal ba yin na ni lam la yang thal bar 'gyur ro zhe na/_mi 'gyur te nye bar len pa'i phung po lnga la
[\[34a.7\]]dgongs te gsungs pa'i phyir ro/_/ci'i phyir zhe na/_'dun pa dang 'dod chags kyi dngos po gang yin pa de nyid la mi rtag pa'i 'du shes kyis ni mi mthun pa'i 'du shes 'dren par bya'o[#]/_/mi mthun pa sdug bsngal ba de la dgongs nas gang mi rtag pa de sdug bsngal ba'o zhes bstan to/_/de bas
[\[34b\]]
[\[34b.1\]]na lam la thal bar 'gyur ba med do/_/'phags pa shA ri'i bus kyang dngos po gang dga' ba'i yul de mi rtag pa nyid du mthong na mi mthun par 'gyur ro/_/de bas na gang mi rtag pa de sdug bsngal ba'o zhes rig [#]na bdag gi [#]ba ni der phra rgyas su gnas par mi 'gyur ro zhes bstan to/_/sdug bsngal la sogs
[\[34b.2\]]pa'i tshor ba'i gnas su gyur pa'i dngos po gang yin pa de ni skye ba dang 'jig pa gnyis dang rjes su 'brel ba'i phyir go rims [#]bzhin du mi mthun pa yin te/_de ni [#]lung las gang mi rtag pa de sdug bsngal ba'o zhes bstan to/_/lam ni 'di lta bu ma yin pas lam la thal bar 'gyur ba med do/_/gzhan
[\[34b.3\]]dag na re tshor ba gsum bstan pa dgongs pa can yin gyi sdug bsngal nyid ni tshor ba gcig kho na yin no zhe na/_de ni 'di la log par brtags pa yin te/_bcom ldan 'das kyis tshor ba thams cad sdug bsngal ba nyid yin pa ni dgongs te bka' stsal pa yin te/_kun dga' bo ngas 'du byed mi rtag pa
[\[34b.4\]]nyid dang /_'du byed yongs su 'gyur ba nyid la dgongs nas bka' stsal pa/_gang ci tshor yang rung ba de ni 'dir sdug bsngal ba'o zhes gsungs pa'i phyir ro/_/gal te tshor ba gsum bstan pa dgongs pa can yin na ni ngas 'di la dgongs nas/_tshor ba gsum bshad do zhes gsungs par [#]'gyur
[\[34b.5\]]ba'i rigs so/_/re zhig tshor ba gsum bstan pa dgongs pa can yin par brtags [#]pa gang zhe na/_sdug bsngal chung ba'i tshor ba ni bde ba zhes bya'o/_/chen po ni sdug bsngal zhes bya'o/_/bar ma ni sdug bsngal yang ma yin bde ba yang ma yin par bstan te/_'jig rten dang rjes su mthun
[\[34b.6\]]pa yin te/_'jig rten pa rnams ni de dag la bde ba la sogs pa yin par rtogs so/_/sdug bsngal gyi tshor ba'i mtshan nyid kyang ci yid[#]/_gang gis na tshor ba thams cad sdug bsngal yin par bstan/_gal te gang skyes na bral bar 'dod pa 'byung ba dang /_gang skyes na mi 'bral bar 'dod
[\[34b.7\]]pa'am/_gnyis ka ma yin par 'dod pa yin na ni/_de sdug bsngal du ji ltar 'grub par 'gyur/_'on te gang la brten na gnod par 'gyur ba de sdug bsngal yin na ni/_gang la brten na phan par 'gyur ba de ji ltar sdug bsngal yin par 'gyur/_'on te ji ltar 'phags pas sdug bsngal bar gzigs
[\[35a\]]
[\[35a.1\]]pa de tshor ba sdug bsngal ba'i mtshan nyid yin te/_'du byed sdug bsngal ba nyid kyi [#]tshor ba rnams 'phags pas sdug bsngal bar gzigs so zhe na/_de yang tha dad pa med pa yin pas ji ltar de'i sgo nas tshor ba la sdug bsngal chung ba nyid dang /_bar ma dang /_chen po nyid
[\[35a.2\]]'grub par 'gyur/_gal te yang 'du byed sdug bsngal ba [#]nyid kho nas tshor ba zhes bya ba sdug bsngal ba [#]nyid yin na ni sdug bsngal nyid gsum ste/_'du byed kyi sdug bsngal [#]nyid dang /_yongs su 'gyur ba'i sdug bsngal ba nyid do zhes bya ba'i mdo sde yod par mi 'gyur ro/_/bsam gtan gsum na sdug
[\[35a.3\]]bsngal chung ba'i tshor ba yod par 'grub par 'gyur te/_bde ba'i tshor ba bstan pa'i phyir ro/_/de'i gong mar bar ma sdug bsngal yang ma yin bde ba yang ma yin pa'i tshor ba bstan pa'i phyir ro/_/ji ltar shin tu zhi ba'i snyoms par zhugs pa la sdug bsngal gyi tshor ba lhag par yod par 'thad/_
[\[35a.4\]]de bas na tshor ba gsum bstan pa ni dgongs pa can nyid yin no [#]zhes bya ba ni rigs pa ma yin no/_/'on kyang bcom ldan 'das kyis sdug bsngal la bde bar 'du shes pa gang yin pa ni phyin ci log yin no zhes gsungs pa yang sdug bsngal rnam pa gnyis la de sdug bsngal yin par mi shes
[\[35a.5\]]nas gcig kho nar bde bar 'du shes pa ni phyin ci log yin no/_/'on kyang bde ba'i tshor ba gang yin pa ni sdug bsngal du blta bar bya'o zhes gsungs pa yang sdug bsngal nyid gnyis yin par mthong ba la sbyor bar bya ba'i phyir te/_de la chags pa dang bral ba'i thabs yin
[\[35a.6\]]pa'i phyir dang /_sdug bsngal mang po dang ldan pa'i phyir sran ma sha'i phung po bzhin no/_/btsun pa gzhon nu len gyis smras pa/_sdug bsngal gyi rgyu yin pa'i phyir dang /_sdug bsngal mang pos bskyed pa'i phyir te/_sdug bsngal yin pa la de yid du 'ong bar lta zhing /_sdug bsngal yin na bde
[\[35a.7\]]ba yin par 'dzin to/_/bde ba'i tshor ba ni yod pa ma yin te/_bde ba'i rnam par mi gnas pa'i phyir ro/_/bde ba'i rgyur brtags pa'i [#]btung ba dang /_bza' ba dang gos la sogs pa gang yin pa de dag las de dag shin tu mang ba'am/_dus ma yin par bsten [#]na sdug bsngal bar 'gyur te/_
[\[35b\]]
[\[35b.1\]]gang gis bde ba'i rgyur 'gyur ba de nyid kyis [#]sdug bsngal du 'gyur bar 'os pa ma yin no/_/de bas na de dag ni bde ba'i rgyu ma yin no/_/sdug bsngal gzhan zhi ba [#]bde ba yin par sems te/_dper na mgos [#]khur khyer ba spyod lam gzhan du spos na klad [#]pa na ba la sogs pa zhi ba
[\[35b.2\]]bzhin [#]no/_/de bas na bde ba ni med pa kho na yin te/_des 'di dag ma rtogs na [#]bde ba'i rgyu de dag rnam par gnas pa yin par rtogs [#]par byed do zhe na/_yul gyi bye brag 'ba' zhig bde ba'i rgyu yin par sems kyi nang gi lus kyi gnas skabs kyi bye brag la ni mi sems te/_de gnyis
[\[35b.3\]]ka 'dus pa bde ba'i rgyu yin no/_/de gnyis ka gang ji lta bus bde bar 'gyur bar rtogs [#]pa de lta bus ni lan 'ga' yang sdug bsngal du 'gyur ba ma yin no/_/bde ba'i rgyu rnam par mi gnas pa ma yin te/_dper na me dang 'bras sA [#]lu dang /_nas dang tshod sngon dang nya la sogs pa gang
[\[35b.4\]]'dra ba'i gnas skabs gzhan rnyed na ro zhim po'i rgyur 'gyur ba de 'dra ba'i gnas skabs gzhan rnyed na 'ga' yang ro mi zhim pa'i rgyur 'gyur ba ma yin no zhes bya ba 'di ni dpe yin no/_/sdug bsngal gyi tshor ba nye bar zhi yang lan 'ga' zhig na bde ba'i tshor ba gzhan las yongs su
[\[35b.5\]]gcod de/_der ni bde ba kho na la bde ba'i blo 'byung gi sdug bsngal zhi ba la ni ma yin no/_/dper na ngal ba'i lus bsku mnye byed pa dang /_spyod lam gzhan byed pa gnyis lta bu'o/_/de lta ma yin na dus ring por yang ngal ba zhi ba de 'dra ba kho na'i bde ba'i blo 'byung bar 'gyur gyi/_len [# ]
[\[35b.6\]]'ga' yang bde ba la yongs su spyod [#]par mi 'gyur/_sdug bsngal la yongs su spyod [#]par yang mi 'gyur ro/_/de [#]ni sdug bsngal dang bral ba tsam la [#]bde ba nye bar btags pa yin no/_/bde ba'i blo yang ma yin te/_tshor ba gzhan la yongs su mi spyod [#]pa'i phyir ro/_/'dir ni de
[\[35b.7\]]lta bu kho na yin te/_gang phal cher bza' ba dang /_btung ba 'bad de zhim po tshol bar byed de 'bras chan phal pa dang /_'bras bu pa ma sa dang /_rtsab mo dang chu tsam gyis kyang bkres pa dang /_skom pa'i sdug bsngal zhi bar mi 'gyur ba ni ma yin no/_/gang gi tshe bkres pa dang skom
[\[36a\]]
[\[36a.1\]]pa dang bral nas ro zhim pa'am sna la dri zhim pa'i rdzas gzhan shin tu zhim pa dang /_shin tu ches zhim pa'i khyad par las bde ba'i khyad par gyi blo skye bar 'gyur ba de'i tshe sdug bsngal gzhan zhi ba gang zhig yin/_rna bas kyang yid du 'ong ba snyan pa sna tshogs pa'i sgra
[\[36a.2\]]rnams la nyan par byed pa'i phyir ro/_/de bas na sdug bsngal nyid kyi tshor ba la sdug bsngal gzhan zhi ba'i phyir bde ba'i blo 'byung bar 'gyur ba [#]ma yin no/_/sdug bsngal gzhan nye bar zhi ba 'ba' zhig la ma yin par ni lung dang rigs pas kyang grub pa yin te/_reg pa'i rkyen gyis tshor ba ni
[\[36a.3\]]gsum mo zhes 'byung ngo /_/'dir yang rkyen dang rkyen can gnyis nges pa dang /_ma nges pa gnyis las ma nges pa nyid la brten par bya'o/_/ci'i phyir zhe na/_tshor ba'i rkyen nges pa yin na ni rgyu gzhan dang de ma thag pa dang /_dmigs pa rnams rkyen yin par mi 'gyur ro/_/mdo sde dang 'gal bar
[\[36a.4\]]'gyur te/_sems can rnams kyi tshor ba skye ba gang ci yang rung /_thams cad de la [#]brten nas yin gyi ma brten par ni ma yin no/_/ci la [#]brten nas she na/_mos pa la brten nas dang /_rnam par rtog pa la brten nas dang /_reg pa la brten nas 'byung ngo zhes 'byung ba dang /_de bzhin du sems can rnams kyi sdug
[\[36a.5\]]bsngal gang ci yang rung ba de thams cad kyi 'byung gnas phung po yin no zhes 'byung ngo /_/rkyen can nges pa yin na ni reg pa'i rkyen gyis gzhan sems las byung ba'i chos rnams ma yin par 'gyur ro/_/gnyis ka nges pa yin na ni ji skad du smras pa'i skyon du thal bar 'gyur ro/_/de bas na ma nges pa kho
[\[36a.6\]]na [#]la brten par bya ba yin no/_/'chad pa don med par yang mi 'gyur te/_gtso bo'i rkyen ston pa yin pa'i phyir ro/_/reg pa gtso bo'i rkyen nyid yin par yang bde ba myong bar 'gyur ba la sogs pa'i reg pa tha dad pas bde ba la sogs pa'i tshor ba skye ba'i phyir ro/_/'di ltar de skyes pa na rkyen
[\[36a.7\]]gzhan dang 'dun pa dang /_rnam par rtog pa la sogs pa yang reg pa la ltos pa yin gyi/_reg pa ni nges par de dag la ltos [#]pa ma yin no/_/rten cing 'brel par 'byung ba bshad pa las/_tshor ba rnam par dbye ba rdzogs so//_//tshor ba'i rkyen gyis sred pa zhes bya ba'i sred
[\[36b\]]
[\[36b.1\]]pa gang zhe na/_sred pa gsum ste zhes rgyas par 'byung ba de las kyang bcom ldan 'das kyis 'dod pa dang [#]gzugs dang /_gzugs med pa tha dad pas sred pa'i rab tu dbye ba gsungs kyi/_ngo bo nyid ni ma yin te/_gdul bya'i bye brag la ltos [#]nas te snga ma bzhin no/_/de la 'dod pa na spyod pa'i
[\[36b.2\]]sred pa ni 'dod pa'i sred pa ste/_tshig bar ma mi mngon pa yin te/_khyi'i sbrang bu bzhin dang /_grong gi phag pa bzhin no/_/de bzhin du gzugs dang gzugs med pa'i sred pa ci rigs par rig par bya ste/_de dag nyid khams gsum pa'i sred pa yin par bstan to/_/de la yang 'dod pa dang [#]
[\[36b.3\]]gzugs med pa'i 'dod chags dang ma bral ba rnams kyi go rims bzhin te/_nyon mongs pa can tshol ba dang chags pa dang zhen pa gang yin pa'o/_/sa gang yin pa'i tshor ba gang yin pa de yang sa de nyid kyi sred [#]pa'i rkyen yin no/_/sdug bsngal gyi tshor ba la yang ji ltar sred ce na/_de nyid
[\[36b.4\]]la sred do zhes ni mi brjod do/_/'on kyang bde ba'i tshor ba ni de dang ldan zhing mi [#]'bral bar sred pa'i rkyen yin no/_/sdug bsngal ni de dang mi ldan zhing 'bral bar sred pa'i rkyen yin no/_/[#]sdug bsngal yang ma yin bde ba yang ma yin pa ni de'i gnas skabs la mngon par dga' ba'i sred [#]
[\[36b.5\]]pa'i rkyen yin no/_/bsam gtan kha cig tu ni de dang ldan [#]zhing mi 'bral bar sred pa'i rkyen yin no/_/bcom ldan 'das kyis kyang de sdug bsngal gyi tshor bas rig pa dang /_'dod pa'i bde ba la mngon par dga' ba'o zhes gsungs te/_sdug bsngal gyi tshor ba yang bde [#]ba la sred pa'i rkyen
[\[36b.6\]]yin no/_/gzhan yang tshor ba gsum dang /_spyi dril [#]du phung po'i rgyun la bye brag med par bdag tu sred pa dang /_bdag tu lta ba lhan cig skyes pa dang lhan cig 'byung ste/_de yang tshor ba'i sgo nas 'byung ngo /_/tshor ba'i rgyun ni de thams cad kyi bdag po'i rkyen yin no/_/rgyu chen po'i
[\[36b.7\]]chos kyi rnam grangs las ji [#]skad du/_kun dga' bo gang la tshor ba med cing tshor ba po yang mi dmigs na/_'on kyang de la bdag go snyam byed dam zhes gsungs so/_/kha cig na re de dag dbye ba med par 'byung ba na bdag gi dngos por sred pa la brten nas yongs su brtags pa'i bdag tu
[\[37a\]]
[\[37a.1\]]lta ba [#]'byung bar 'gyur ro zhe'o/_/de dag la dgongs nas bcom ldan 'das kyis ma rig pa'i 'dus te reg pa las skyes pa'i tshor ba la brten nas sred pa skye'o/_/de las 'du byed de dag go/_/de yang 'di ni bdag tu sma ba nye bar len pa yin par gzhag go/_/des
[\[37a.2\]]yin na bdag tu smra ba nye bar len pa ji ltar sred [#]pa'i rkyen gyis 'grub par 'gyur/_'o na gal te tshor ba gsum gyi [#]rkyen gyis sred pa yin na/_ci'i phyir bde ba'i tshor ba la 'dod chags [#]phra rgyas su 'gyur bar bshad ce na/_rang gi rgyud kyi bde ba'i dbang du byas nas de la dmigs pa dang de dang
[\[37a.3\]]mtshungs par ldan pa yin pa'i phyir ro/_/gal te tshor ba'i rkyen gyis sred pa yin na tshor ba thams cad la yod pas dgra bcom pa la yang sred pa yod par thal bar 'gyur ro/_/nges par 'byung ba la brten pa'i yid bde ba la sogs pa yang med par thal bar 'gyur ro zhe na/_gang dag
[\[37a.4\]]sprin gyi [#]char pa zhes ston na ci sprin yod na gdon mi za bar char pa 'bab pa yin nam/_de bzhin du tshor ba yod kyang gdon mi za bar sred pa 'byung ba ma yin no/_/ci'i phyir mi 'byung zhe na/_gnyen po'i bye brag dang ldan pa'i phyir ro/_/'di'i sa bon nyid gnas nas ston [#]pa'am mnan pa
[\[37a.5\]]yin te/_gang gi phyir rkyen yod du zin kyang sa bon mes mnan na mi [#]skye ba yin no/_/dper na zhing dang chu la sogs pa'i rkyen yod du zin kyang sa bon med pa'am mnan pa ni myu gu 'byung bar mi 'gyur ba bzhin no/_/gzhan las bcom ldan 'das kyis bye brag tu byas pa yod de/_de ma rig [#]pa'i
[\[37a.6\]]'dus te reg pa las skyes pa'i tshor ba'i rkyen gyis sred pa skyes so zhes bya ba dang /_de bzhin du bde ba'i tshor ba myong ba na tshor ba rnams ma shes pas [#]'dod chags phra rgyas su 'gyur zhing nges par mi 'byung bar 'gyur ro/_/de bas na log par rtog [#]pa'i tshor ba ni sred pa'i rkyen yin gyi thams cad ni
[\[37a.7\]]ma yin no/_/'o na 'dir yang de bzhin du ci'i phyir bye brag tu ma byas she na/_ma rig pa ni 'du byed kyi spyi'i rkyen nyid yin te/_de'i don bstan zin pa'i phyir ro/_/kha cig tu ni sred pa'i rkyen ni ma rig pa kho na yin par bstan te/_dge slong dag ma rig pa ni sred pa'i rgyu yin no/_/ma rig pa ni sred
[\[37b\]]
[\[37b.1\]]pa'i rkyen yin no/_/ma rig pa ni 'byung ba'i [#]gnas yin no zhe'o/_/de bzhin du dge slong dag sred pa'i zas gang zhe na/_ma rig pa yin no zhes brjod par bya'o/_/kha cig tu ni reg pa kho na yin par gsungs te/_sred pa'i tshogs drug ni mig gi 'dus te reg pa las skyes pa'i sred pa'o
[\[37b.2\]]zhes rgyas par 'byung ngo /_/de bzhin du tshor ba'i phung po dang /_'du byed kyi phung po gang yin pa ci yang rung ba de thams cad reg pa la brten nas zhes 'byung ngo /_/'dir ni tshor ba rkyen nyid du bstan to[#]/_/ji ltar mdo sde dang mi 'gal zhe na/_dgongs pa tha dad pa'i phyir ro/_/ma rig pa
[\[37b.3\]]ni sred pa'i spyi'i rkyen yin par dgongs nas gsungs so/_/reg pa yang de bzhin no/_/tshor ba ni khyad par du rkyen yin te/_khams gsum char na yang kun tu rmongs pa'i tshor ba sa gang [#]yin pa ni sa de'i sred pa kun du 'byung bar byed pa'i phyir ro/_/sa gcig na yang ma rig pa 'dra ba
[\[37b.4\]]las de'i tshor ba che chung gi bye brag gis sred pa'i bye brag kun tu 'byung ba'i phyir dang /_sred pa kun du 'byung bar bya ba'i phyir bde ba myong bar 'gyur ba la sogs pa'i reg pa'i tshor ba'i bye brag la ltos [#]pa'i phyir ro/_/de bas na tshor ba'i rkyen gyis sred pa zhes bya ba la 'gal ba
[\[37b.5\]]med do/_/'dir rkyen nges pa yin na ni ji skad du bstan pa'i skyon yin par thal bar 'gyur ro/_/rgyu gzhan dang de ma thag pa dang dmigs pa'i rkyen rnams sred [#]pa'i rkyen yin par mi 'gyur ro/_/rkyen can nges pa yin na ni tshor ba ni chos gzhan dag gi rgyu dang mtshungs pa de ma thag pa
[\[37b.6\]]dang dmigs pa'i rkyen ma yin par 'gyur ro/_/mdo sde las sdug bsngal gyi tshor ba la khong khro ba phra rgyas su 'gyur ro zhes rgyas par 'byung ba dang /_bde ba dang ldan na sems mnyam par 'jog go/_/bde ba dang ldan na chos mngon par brjod do zhes bya ba la sogs pa 'byung ba dang
[\[37b.7\]]'gal bar 'gyur ro/_/gnyis ga nges pa yin na skyon gnyis kar thal bar 'gyur ro/_/ma nges na ni bshad pa don med par 'gyur ro zhe na/_'dir nges pa ma yin yang bshad pa don med par mi 'gyur te/_sred pa'i rkyen gyi bye brag bstan pa'i phyir dang /_de bzhin du bshad
[\[38a\]]
[\[38a.1\]]pa'i phyir te snga ma bzhin no/_/tshor ba ni gtso bo'i rkyen yin te/_'di ltar bde ba la sogs pa'i tshor ba dang ldan pa la sogs pa'i sgo nas sred pa kun tu 'byung ba'i phyir ro/_/rten [#]cing 'brel bar 'byung ba bshad pa las sred pa rnam par dbye ba rdzogs so//_//sred
[\[38a.2\]]pa'i rkyen gyis len pa zhes bya ba'i len pa gang zhe na/_len pa ni bzhi ste zhes rgyas par 'byung ba de la 'dod pa nye bar len pa nas bdag tu smra ba nye bar len pa'i bar du yin no/_/'dir tshig sbyar ba ni ci gzugs la mthong ba bzhin du rig par bya'am[#]/_'on te gzugs kyi skye mched bzhin du yin/_de las cir
[\[38a.3\]]'gyur/_gzugs la mthong ba bzhin du yin na ni 'dod pa la sogs pa la nye bar len pa zhes bya ste/_nye bar blang ba tha dad pa'i sgo nas nye bar len pa'i rab tu dbye ba kho na bstan pa yin gyi ngo bo nyid ni ma yin no/_/de la 'dod pa la sogs pa yang gang yin/_de dag gi nye bar len pa yang gang zhig yin
[\[38a.4\]]par bstan par bya/_gzugs kyi skye mched bzhin no zhe na/_'dod pa la sogs pa nyid nye bar len pa yin pas nye bar [#]len pa'i rang gi ngo bo dang rab tu dbye ba yang bstan par byas pa yin na ni [#]'dod pa la sogs pa gang zhig yin/_nye bar len pa yin par ji ltar bstan par bya zhe na/_gzugs la
[\[38a.5\]]mthong ba bzhin no zhes tshig sbyar ba 'di bya'o/_/rab tu dbye ba kho nas kyang kha cig gis rang gi ngo bo rtogs par 'gyur ro zhes sngar bstan zin to/_/de la 'dod pa ni 'dod pa'i yon tan lnga yin par 'dir dgongs so/_/gzhan nas ji skad du 'dod pa can 'dod pa zhes bya ba ni 'dod pa'i yon tan lnga po de
[\[38a.6\]]dag gi tshig bla dgas yin no/_/de bzhin du/_gal te 'dod pa tshol byed cing /_/'dod pa skyes pa'i lus can de[#]/_/'dod pa de dag ma 'byor na/_/zug rngu [#]zug bzhin gnod par 'gyur/_/zhes bya ba yin no/_/lta ba'i tshig sbyor ba ni yod par lta ba dang /_rnam par 'jig par lta ba'o/_/de'i sgo
[\[38a.7\]]nas lta ba gzhan du song ba yang yin no/_/de dang 'brel pa'i tshul khrims dang brtul zhugs ni tshul khrims dang brtul zhugs so/_/de la bya ba ma yin pa las ldog par dam bcas pa ni tshul khrims so/_/cha lugs dang /_btung ba dang /_bza' ba dang /_khrus dang spyod pa drag po la sogs pa'i
[\[38b\]]
[\[38b.1\]]khyad par dam bcas pa ni brtul zhugs so/_/bdag go zhes lta ba ni bdag tu smra ba ste/_de'i sgo nas bdag go zhes smra ba'i phyir bdag tu lta ba can ni bdag tu smra bar 'gyur ro/_/smra ba nyid kyis ci bstan zhe na/_de'i sgo nas smra ba nyi tshe byed par zad kyi dris na ni mi shes te/_bdag tu lta ba ni gzhi
[\[38b.2\]]can ma yin pa'i phyir ro/_/nye bar len pa'i phung po lnga la bdag go zhes smra zhing mngon par zhen pa yin no/_/gzhan dag na re bdag tu lta ba ni smra ba ma yin no zhe'o/_/mdo sde gzhan las ji skad du dge slong dag ji ltar na byis pa thos pa dang mi ldan pa so so'i skye bo mi mkhas pa ma rig pa'i dbang du
[\[38b.3\]]song ba dag_/nye bar len pa'i phung po 'di la bdag tu smra ba mngon par zhen pa'i phra rgyas sems la 'brel cing yongs su zhen par 'gyur zhe na/_dge slong dag byis pa thos pa dang mi ldan pa so so'i skye bo dag gzugs la bdag go zhes yang dag par rjes su mthong ngo zhes rgyas par gsungs so/_/
[\[38b.4\]]de la gal te bdag tu lta ba ni bdag tu smra ba yin no zhe na ni mngon par zhen pa gzhan gang zhig yin/_de bas ni [#]tshig tha ma mi mngon par byas pa'i phyir bdag tu smra ba ste/_bdag tu smra ba mngon par zhen pa yin par bstan te[#]/_dper na tshig phyed smra bar byed pa la sogs pa la tshig phyed smra ba
[\[38b.5\]]zhes bya ba bzhin no/_/smra ba ci'i phyir smos she na/_smra ba tsam na mngon par zhen pa yin no zhes bstan pa'i phyir ro/_ji skad du dge slong dag byis pa thos pa dang mi ldan pa so so'i skye bo dag gis [#]bdag dang bdag gi zhes bya ba ni brtags [#]pa yin gyi/_bdag gir bya ba de la ni ma yin no zhes gsungs
[\[38b.6\]]so/_/gzhan dag na re 'di la bdag go zhes smra bas bdag tu smra ba yin te/_lus kyi dngos po gang la bdag go zhes brtags pa yin no zhe'o/_/'o na de lta na phung po nyid la bdag tu smra ba [#]yin par 'gyur na/_gang phung po de dag la bdag tu smra bar mngon par zhen pa phra rgyas su 'gyur ro zhes
[\[38b.7\]]gsungs pas de ji ltar rung bar 'gyur zhe na/_der ni tshig sbyar ba gzhan du bya zhing 'dir yang gzhan du yin pas 'dir mi rung ba ci zhig yod/_'dod pa la sogs pa gsungs pa de dag la 'dun pa dang 'dod chags gang yin pa de nye bar len pa yin te/_ji skad du mdo sde gzhan las gang la 'dun pa
[\[39a\]]
[\[39a.1\]]dang /_'dod chags pa de ni 'dir nye bar len pa yin no zhes gsungs so/_/de la ldan par mngon par 'dod pa ni 'dun pa'o/_/de dang ldan pa de la [#]mngon par dga' ba ni [#]'dod chags so/_/ji ltar na 'dun pa dang 'dod chags nye bar len pa yin zhe na/_des 'dod pa la sogs pa
[\[39a.2\]]de dag len par byed do/_/de skyes na de'i yid len pa po yin par 'gyur ro/_/gal te bdag tu smra ba nye bar len pa 'dun pa dang /_'dod chags yin no[#]/_/mi sdug pa'i mdo sde las dge slong dag de la bdag tu smra ba nye bar len pa rtag pa dang ther zug pa dang gzhi ma dang yongs su mi 'gyur ba'i chos can
[\[39a.3\]]dang /_yang dag pa de bzhin du gnas pa dag nye bar blangs sam zhes gang gsungs pa de dag ji ltar rung bar 'gyur/_de la bdag tu smra bas gang la bdag tu brtags pa'i dngos po gang blangs pa de bdag tu smra ba nye bar len par bstan te/_gal te 'dun pa dang 'dod chags dag nye bar len pa yin na ni
[\[39a.4\]]sred pa'i rkyen gyis len pa'i rnam grangs sred pa nyid smras par gyur pa ma yin nam zhe na/_gal te tshor ba la sred pa ni 'dod pa la sogs pa la sred pa'i rnam grangs kyi rkyen yin par bstan na de la nyes pa ci yod/_de ltar ma bstan na yang 'di ji ltar shes par byas pa yin/_tshor ba la sred pas ni ji
[\[39a.5\]]ltar rigs par khams gsum pa'i bde ba la sogs pa'i tshor ba dang ldan pa la sogs pa'i rgyu mtshan du 'dod pa tshol zhing de dag la chags par byed do/_/gzhan dag gzugs kyi skye mched bzhin du tshig sbyor bar byed pa der 'dod pa rnams ni tshigs su bcad pa las ji skad du/_'jig rten dag na sna
[\[39a.6\]]tshogs gang yin de dag 'dod pa min[#]/_/kun tu rtog pa'i 'dod chags skyes bu rnams kyi 'dod pa yin/_/zhes gsungs so/_/gang gis 'dod par byed pa de dag ni gcig kho nar 'dod pa yin no/_/gang la 'dod pa gzugs la sogs pa sna tshogs dag ni 'dod chags dang bcas pas 'dod par
[\[39a.7\]]bya ba yin gyi/_'dod chags dang bral bas ni ma yin pas/_de dag gi 'dod pa ni gcig [#]kho nar ma nges pa yin no/_/don de nyid phyed 'og mas ston par byed de/_'jig rten sna tshogs de bzhin gnas pa yin/_/'on kyang bstan rnams de la 'dun pa 'dul/_/zhe'o/_/de bas na kun du rtog
[\[39b\]]
[\[39b.1\]]pa'i 'dod chags nyid 'dir 'dod pa yin la/_de nyid nye bar len pa yin no/_/lta ba dang /_tshul khrims dang brtul zhugs dang bdag tu smra ba yang de bzhin te/_dang po ji ltar bstan pa bzhin te/_de dag nyid len pa yin no/_/'dod pa yul la yin par 'dod pa rnams kyi nye bar len pa
[\[39b.2\]]gang zhig yin/_thams cad kyis kyang yang srid do/_/de dag gis ji ltar yang srid pa len par byed ce na/_de tha dad pas yang srid par 'gyur ba'i las rnams srid par 'gyur bar byed pa'i phyir ro/_/yang na 'dod pa la sogs pa de dag nyid tshor ba la sred pa rnams kyis de dang ldan pa la
[\[39b.3\]]sogs pa'i rgyu mtshan du mngon par zhen pa'i tshul gyis len pas na len pa zhes bya'o/_/dper na sbyin pa'i [#]sbyin pa po yin no zhes bya ba ni 'dir gang sbyin pa de sbyin pa zhes ston pa bzhin no/_/rab tu byed pa dag 'don pa na 'dod pa nye bar len pa gang zhe na/_'dod pa dang rab tu ldan pa'i lta ba dang /_
[\[39b.4\]]tshul khrims dang /_brtul zhugs ma gtogs pa gang de las gzhan pa 'dod pa dang /_rab tu ldan pa'i kun tu sbyor ba dang 'ching ba dang /_phra rgyas dang nye ba'i nyon mongs pa dang /_kun nas dkris pa dang /_'di dag ni 'dod pa'i nye bar len pa zhes bya'o/_/lta ba bzhi ni lta ba'i nye bar len
[\[39b.5\]]pa ste/_'jig tshogs la lta ba nas lta ba mchog tu 'dzin pa'i bar du yin no/_/tshul khrims dang brtul zhugs nye bar len pa gang zhe na/_ji ltar yang de dag kha cig ni tshul khrims la mchog tu 'dzin cing tshul khrims kyis dag pa dang grol ba dang /_nges par 'byin pa dang bde ba dang sdug
[\[39b.6\]]bsngal las rnam par 'das par 'gyur ro/_/bde ba dang sdug bsngal las rnam par grol ba 'thob par 'gyur ro/_/brtul zhugs la mchog tu 'dzin cing brtul zhugs kyis dag pa dang grol ba dang /_nges par 'byung bar 'gyur ro zhes bya ba snga ma bzhin no/_/tshul khrims dang /_brtul
[\[39b.7\]]zhugs gnyis ka la mchog tu 'dzin pa ni tshul khrims dang brtul zhugs de gnyis kas dag par 'gyur zhes bya ba snga ma bzhin te/_de ni tshul khrims dang brtul zhugs nye bar len pa zhes bya'o/_/bdag tu smra ba nye bar [#]len pa gang zhe na/_gzugs dang gzugs med pa dang /_rab tu ldan pa'i lta
[\[40a\]]
[\[40a.1\]]ba dang /_tshul khrims dang /_brtul zhugs ma gtogs par gang de las gzhan pa gzugs dang gzugs med pa dang rab tu ldan pa'i kun tu sbyor ba dang 'ching ba dang /_phra rgyas dang /_nye ba'i nyon mongs pa dang kun nas dkris pa rnams te/_'di ni bdag tu smra ba nye bar len pa
[\[40a.2\]]zhes bya'o/_/de la 'dod pa dang rab tu ldan pa'i nye bar len pa ni 'dod pa nye bar len pa zhes bya ste/_gzugs kyi skye mched bzhin du tshig sbyar ba 'grub par 'gyur te/_tshig bar ma mi mngon par byas pa'i phyir 'bru mar gyi stobs bzhin no/_/rab tu ldan pa ni rab tu 'brel zhes bya ba'i don to/_/
[\[40a.3\]]lta ba dang tshul khrims dang brtul zhugs nye bar len pa ni lta ba dang tshul khrims dang /_brtul zhugs de dag nyid yin na/_bdag tu smra ba nye bar len pa go mi shes na ci gzugs dang gzugs med pa nyid [#]bdag tu smra ba yin nam/_de dang rab tu ldan pa'i nye bar len pa rnams bdag tu smra ba nye bar len
[\[40a.4\]]pa yin nam/_'on te gzugs dang gzugs med pa dang rab tu ldan pa'i kun tu sbyor ba la sogs pa de dag yin te bdag tu smra ba yang yin la nye bar len pa yang yin nam/_ji ltar de dang de dag la bdag tu smra ba zhes bya/_ci de las gzhan ma ming bdag tu smra ba zhes brjod pa zhig yin par [#]khyed
[\[40a.5\]]kyis brjod par bya dgos so/_/sbyor ba ni bcom ldan 'das nyid kyis [#]mdo sde gzhan las 'dod pa'i sbyor ba gang zhe na/_dge slong dag byis pa thos pa dang mi ldan pa so so'i skye bo rnams kyi 'dod pa ni kun 'byung ba yang [#]yin/_nub pa yang yin no zhes rgyas par byas nas/_'dod pa rnams las [#]'dod pa'i
[\[40a.6\]]'dun pa dang 'dod pa'i dga' ba'i bar du 'di'i 'byung bar 'gyur ro/_/'dod pa'i lhag par zhen pa'i bar du 'di'i sems mthar thug par gnas te/_'di ni 'dod pa'i sbyor ba zhes bya'o/_/'dod pa'i sbyor ba ji lta bar srid pa'i sbyor ba dang lta ba'i sbyor ba yang de bzhin no zhes bstan to/_/rab tu byed
[\[40a.7\]]pa bdag [#]de la sgro 'dogs par byed pa 'dod pa dang rab tu ldan pa'i lta ba dang /_ma rig pa ma gtogs par gang de las gzhan pa 'dod pa dang rab tu ldan pa'i kun tu sbyor ba dang 'ching ba dang phra rgyas dang nye ba'i nyon mongs pa dang /_kun nas dkris pa 'di dag ni 'dod pa'i sbyor ba zhes bya'o/_/gzugs dang
[\[40b\]]
[\[40b.1\]]gzugs med pa dang rab tu ldan pa'i lta ba dang /_ma rig pa ma gtogs par gang [#]de las gzhan pa gzugs dang gzugs med pa dang rab tu ldan pa'i kun tu sbyor ba dang 'ching ba dang /_phra rgyas la sogs pa 'di ni srid pa'i sbyor ba zhes bya'o/_/lta ba lnga ni lta ba'i sbyor ba yin no/_/ma rig pa'i sbyor ba ni
[\[40b.2\]]khams gsum pa'i mi shes pa'o zhe'o/_/de bas na nye bar len pa la yang sgro btags pa byas par srid pa yin no/_/nye bar len pa rnams dang por ji ltar bstan pa de ltar ni sgro btags pa yang ma yin la gang 'dir 'dun pa dang 'dod chags 'di ni 'dir nye bar len pa yin no zhes bya ba'i nye bar len pa'i
[\[40b.3\]]mtshan nyid 'di ni mdo sde gzhan dang yang rjes su mthun pa yin no/_/'dod pa la sogs pa'i sbyor ba yang 'dod pa la sogs pa'i nye bar len pa dang shin tu mthun par byas pa yin no/_/'di yang ye shes la 'jug pa las 'byung ba dang shin tu mthun par byas pa yin no/_/ci'i phyir gzhan mu stegs can
[\[40b.4\]]spyod pa pa dang kun du rgyu ba dag 'dod pa nye bar len pa dang /_lta ba nye bar len pa dang /_tshul khrims dang /_brtul zhugs nye bar len pa'i spong [#]ba dang yongs su shes pa 'chad par byed kyi/_bdag tu smra ba nye bar len pa [#]ni ma yin zhe na/_smras pa [#]gzhan mu stegs can spyod pa pa dang kun tu rgyu ba dag yun
[\[40b.5\]]ring por bdag tu mngon par zhen cing sems can dang 'gro ba po dang /_gso ba po dang /_gang zag tu mngon par zhen te/_de dag bdag tu mngon par zhen pa dang sems can dang srog dang 'gro ba po dang /_gso ba po dang gang zag tu mngon par zhen pa dang bral ba ma yin no/_/brda sprod pa pa [#]dag ni bdag
[\[40b.6\]]gi bdag gang yin pa ni yod pa yin te/_de'i spong [#]pa dang /_yongs su shes pa bshad par bya'o zhe'o/_/gzhung de dag ni bdag tu smra ba la 'dun pa dang 'dod chags ni bdag tu smra ba nye bar len pa dang bdag tu mngon par zhen pa yin no zhes bya ba'i don 'di dang shin tu mthun pa yin gyi gzugs dang
[\[40b.7\]]gzugs med pa dang rab tu ldan pa'i kun du sbyor ba la sogs pa dang ni ma yin no/_/ci'i phyir len pa rnam pa bzhir gzhag ce na/_khyim pa'i phyogs dang rab tu byung ba'i phyogs las brtsams te/_khyim pa rnams ni phal cher 'dod pa nye bar len pa yin no/_/rab tu byung ba 'di las phyi rol pa
[\[41a\]]
[\[41a.1\]]phal cher ni de las gzhan pa ste/_'di lta ste de dag 'dod pa rnams spangs nas rab tu 'byung ste ma 'ongs pa na/_'dod pa dang mi 'dod pa myong ba rnams ldan pa dang bral bar 'dod pas yod par bya ba'i phyir ram med par bya ba'i phyir rab tu 'byung ngo /_/rab tu byung nas kyang bsam
[\[41a.2\]]gtan dang /_rtogs [#]pa'i bye brag la brten nas rtag par lta ba'am/_chad par lta bar 'gyur ro/_/de dag kyang go rims bzhin du yod par lta ba la brten pa'am/_med par lta ba la brten pa yin no/_/tshul khrims dang brtul zhugs kyang de dang rjes su 'brel pa yin no/_/ji skad du bcom ldan 'das
[\[41a.3\]]kyis 'jig rten so so'i lta ba la brten pa gang yang rung ba de dag thams cad lta ba gnyis pa ste/_yod par lta ba dang med par lta ba yin no/_/bdag tu smra ba yang gnyis la brten pa yin te/_ma 'ongs pa na bdag yod pa dang med par yongs su rtog pa'i phyir ro/_/de nyid kyi phyir bdag tu
[\[41a.4\]]lta ba ni lta ba nye bar len pa'i nang du 'dus pa yin te/_'di las phyi rol pa thams cad kyis de nye bar len pa'i phyir ro/_/lta ba gzhan ni [#]thams cad kyi nang nas 'ga' tsam yang ma yin no/_/de nyid kyi phyir bcom ldan 'das kyis dge sbyong ngam/_bram ze gang dag [#]'dod pa nye bar len pa dang lta ba
[\[41a.5\]]nye bar len pa dang /_tshul khrims dang brtul zhugs nye bar len pa'i spang ba dang yongs su shes pa 'chad pa ni 'ga' tsam yod kyi bdag tu smra ba nye bar len pa ni yod pa ma yin no/_/sred pa ni gsum du bstan la nye bar len pa ni [#]bzhi yin na gang zhig gang gi rkyen gyis yin zhe na/_'dod pa'i sred
[\[41a.6\]]pa'i rkyen gyis 'dod pa'i [#]nye bar len pa yin te/_mthong ba'i chos kho na la bde ba dang sdug bsngal dang ldan pa dang bral bar 'dod pa rnams kyi ni 'dod pa na spyod pa'i sred pa gang yin pa de la brten nas de 'byung ba yin no/_/gang dag ma 'ongs pa na 'dod pa dang mi 'dod pa myong ba rnams dang ldan pa dang bral
[\[41a.7\]]bar 'dod pa rnams kyi ni 'dod pa na spyod pa nyid kyi yod par srid pa dang med par sred pa rnams dang /_gang yang gzugs dang gzugs med pa na spyod pa'i ste/_de de [#]dag gi rkyen gyis ni gzhan yin no/_/sred pa gang gi rkyen gyis bdag tu smra ba nye bar len pa yin zhe na/_sa gang yin pa'i tshor ba la sred pa kun
[\[41b\]]
[\[41b.1\]]tu byung na sa de pa'i lus la byis pa rnams bdag tu mngon du zhen cing mngon par dga' ba de la chags par byed do/_/de bas na bcom ldan 'das kyis sa 'og gi mdo sde las 'jig tshogs la lta ba bstan nas ma rig pa'i 'dus te reg pa las skyes pa'i tshor ba'i rkyen gyis sred pa'o/_/de las 'du
[\[41b.2\]]byed de dag go zhes gsungs so/_/'o na chos 'di pa [#]bdag med par lta ba rnams kyi nye bar len pa gang zhe na/_'dod chags dang ma bral ba rnams kyi ni 'dod pa nye bar len pa'o/_/'dod chags dang bral ba rnams kyi ni nye bar len pa gzhan yin te/_ji skad du smras pa de lta bu ni ma yin no/_/ci'i phyir
[\[41b.3\]]zhe na/_de dag la lta ba'i nyon mongs pa yod pa [#]ma yin no/_/de lta bas na de dag ni lta ba'am tshul khrims sam brtul zhugs sam/_bdag tu smra bar mngon par zhen pas mngon par chags par byed pa ni ma yin no/_/de dag la sred pa'i nyon mongs pa ni yod de/_sa gang la 'dod chags dang ma bral
[\[41b.4\]]ba de la 'dun pa dang 'dod chags nye bar len pa yin no/_/nyon mongs pa yongs su rdzogs pa'i gang zag gi dbang du byas nas bcom ldan 'das kyis nye bar len pa 'di bzhi gsungs pa yin no/_/gzhan du ni tha dad pa med par gsungs te nye bar len pa med par gyur pa'i chos rnams gang zhe na/_
[\[41b.5\]]mig dang gzugs dang zhes rgyas par 'byung ba dang nye bar len pa gang zhe na/_gang la 'dun pa dang 'dod chags gang yin pa ste 'di ni 'dir nye bar len pa yin no/_/gzhan dag na re bdag tu smra ba nye bar len pa yang de dag la yod pa yin te lus la bdag go snyam pa'i 'dun pa dang 'dod chags gang
[\[41b.6\]]yin pa'o zhe'o/_/sred pa'i rkyen gyis len pa zhes bya ba 'dir gal te rkyen nges pa yin na ni/_sred [#]pa nyid nye bar len pa'i rkyen yin gyi gzhan ma yin pas gzhan rgyu dang de ma thag pa dang dmigs pa'i rkyen rnams nye bar len pa [#]yin par 'gyur ro/_/mdo sde gzhan yang yongs su spangs pa yin te/_ma
[\[41b.7\]]rig pa'i rgyus kun tu 'dod chags pa dang kun du zhe sdang ba dang kun du gti mug pa'o zhes 'byung ba dang /_de bzhin du gang cung zad sdig pa mi dge ba'i chos rnam pa du ma 'byung ba de dag thams cad ni ma rig pa'i rgyu can nas ma rig pa'i [#]rkyen can gyi bar du 'byung ba dang /_de bzhin du 'du byed gang yin
[\[42a\]]
[\[42a.1\]]pa de dag thams cad reg pa la brten nas zhes pa la sogs pa spangs par 'gyur ro/_/gal te rkyen can nges pa yin na ni/_nye bar len pa kho na'i rkyen srid [#]pa yin gyi gzhan gyi ma yin pas chos gzhan gyi rgyu dang de ma thag pa dang /_dmigs pa dang bdag po'i rkyen du sred pa yin
[\[42a.2\]]par mi 'gyur ro/_/dge slong dag las kyi rgyu ni sred pa rkyen [#]ni sred pa 'byung khungs ni sred pa [#]zhes bya ba'i mdo sde gzhan yang [#]yongs su spangs par 'gyur ro/_/gnyis ka nges pa yin na ni ji skad du smras pa'i skyon gnyis kar 'gyur ro/_/ma nges pa yin na ni bshad pa don med par 'gyur te/_de bas na
[\[42a.3\]]nges pa yod pa ma yin no zhe na/_nges pa med kyang bshad pa don med pa ma yin te/_gtso bo'i rkyen bstan pa'i phyir dang /_de bzhin du bshad pa'i phyir ro/_/'di ltar tshor ba la sred pas de dang ldan pa dang bral bar bya ba'i phyir 'dod pa la sogs pa nye bar len pa'i rkyen yin no/_/nye bar len pa tha dad
[\[42a.4\]]pa so so ni ma rig pa la sogs pa dang /_tshor ba'i sred pa la ltos pa yin gyi/_de la ma rig pa la sogs pa ni ma yin no/_/nye bar len pa rnam par nges pa ni shin tu 'phros pa yin pas 'phros pa gzhag go/_/rten cing 'brel par 'byung ba bshad pa las len pa rnam par dbye ba rdzogs so//_//
[\[42a.5\]]len pa'i rkyen gyis srid pa zhes bya ba'i srid pa gang zhe na/_srid pa gsum ste 'dod pa'i srid pa dang /_gzugs kyi srid pa dang gzugs med pa'i srid pa'o zhes bya ba 'dir yang tshig sbyar na thal bar 'gyur ba snga ma bzhin du gnas te/_de bas na 'di'i tshig sbyar ba ji ltar brjod par bya zhe na/_'dod pa dang
[\[42a.6\]]rab tu ldan pa'i srid pa ni 'dod pa'i srid pa'o/_/de bzhin du lhag ma rnams kyang tshig bar ma mi mngon pa'i phyir sbrang rtsi'i chu lta bu dang bu ram 'o ma bzhin no/_/srid pa yang gang zhe na/_nye bar len pa'i phung po lnga'o zhes mdo sde gzhan las bcom ldan 'das kyis tha dad pa med par gsungs so/_/
[\[42a.7\]]de dag kyang khams gsum du ji ltar rigs pas [#]rig par bya'o/_/de ltar na 'o na srid pa'i rkyen gyis skye ba zhes bya ba skye ba gzhan gang zhig srid pa'i rkyen gyis yin zhe na/_srid pa gsum po de dag nyid mdo sde gzhan las srid pa bdun du gsungs te/_dmyal ba'i srid pa dang byol song gi srid pa dang yi
[\[42b\]]
[\[42b.1\]]dgas kyi srid pa dang /_lha'i srid pa dang /_mi'i srid pa dang /_las kyi sred [#]pa dang /_bar ma do'i srid pa rnams ji ltar rigs par yin te/_sems can rnams gang du gang gis 'byung ba de srid pa yin pa'i phyir ro/_/gang gis zhes bya ba ni rgyu gang gis dang rim pa gang gis shes par bya ba'o/_/
[\[42b.2\]]de bas na mdo sde de las ni las kyi srid pas bsdus pa ni srid pa gsum yin par rig par bya'o/_/mdo sde gzhan las kyang kun dga' bo ma 'ongs pa na yang srid pa mngon par 'grub par byed pa yin du zin kyang 'dir ni srid pa 'di yin no zhes rgyas par gsungs so/_/rab tu dbye ba [#]las kyang 'dod pa'i srid
[\[42b.3\]]pa gang zhe na/_las gang zhig 'dod pa dang rab tu ldan pa'i nye bar len pa'i rkyen can ma 'ongs pa na mngon par 'grub par mngon du phyogs pa dang /_las de'i rnam par smin pa gang yin pa'o/_/gzugs kyi srid pa gang zhe na/_las gang zhig gzugs dang rab tu ldan pa'i zhes bya ba snga ma bzhin no gzugs
[\[42b.4\]]med pa'i srid pa gang zhe na/_gzugs med pa dang rab tu ldan pa'i zhes bya ba snga ma bzhin no/_/'dir yang las gang zhig srid pa yin par bstan pa de'i rkyen gyis skye ba yin par dgongs pa yin gyi/_de'i rnam par smin pa'i rkyen gyis ma yin no/_/'on kyang de ni srid pa yin no/_/de bas na las kyi
[\[42b.5\]]srid pa kho na der khams gsum pa'i 'dod pa la sogs pa'i srid pa yin par dgongs pa ste/_'dis bar ma chod par yang srid pa 'byung bar byed pas srid pa zhes bya'o/_/dper na 'dis ded par byed pas ded [#]pa zhes bya ba bzhin no/_/de lta na 'o na 'du byed rnams dang srid pa la bye brag ci yod/_/de gnyis
[\[42b.6\]]ka yang las kyi ming thob par 'gyur ro zhe na/_las ni gnas skabs gnyis te/_rang gi ngo bo'i gnas skabs dang bag chags kyi gnas skabs so/_/sems kyi rgyun la bag chags kyi bye brag de las skyes pa yod pa yang las kyi ming 'thob ste/_dper na sman bcud kyis len gyis skra dkar bcom pa
[\[42b.7\]]dang /_de las skyes pa lus yongs su 'gyur ba'i bye brag kyang bcud kyis len gyi ming 'thob pa bzhin no/_/de la gang gi tshe 'du byed kyi rkyen gyis rnam par shes pa zhes brjod pa de'i tshe ni las kyi rang gi ngo bo'i gnas skabs kyi 'du byed kyi ming 'thob pa yin te/_nus pa'i bye brag dang ldan pa'i rnam
[\[43a\]]
[\[43a.1\]]par shes pa'i rgyun ni de'i rkyen gyis yin pa'i phyir ro/_/gang gi tshe len pa'i rkyen gyis srid pa zhes brjod pa de'i tshe ni bag chags kyi gnas skabs la srid pa'i ming 'thob pa yin no/_/gal te de'i bag chags de yang srid pa mngon par 'grub par byed pa yin na 'jug pa rnyed
[\[43a.2\]]pa yin no/_/'jug pa ma rnyed pa yin na ni las kyi ming dang 'du byed kyi ming 'thob pa yin no/_/'dul ba las ji skad du/_las rnams chud zar mi 'gyur te/_/bskal pa dag ni brgya na yang /_/tshogs shing dus dang ldan pa na/_/lus can rnams la 'bras bur smin/_/zhes gsungs pa yin
[\[43a.3\]]no/_gang zag gcig la dus gcig tu bsod nams la sogs pa'i 'du byed rnam pa gsum yod par khas blangs su zin kyang ming [#]srid pa ma yin no/_/ma rig pa'i rkyen gyis 'du byed ces bya ba yod du zin kyang res 'ga' yang srid pa mngon par 'grub par mi byed de/_dper na 'dod chags dang
[\[43a.4\]]bral ba rnams kyis sa 'og mar ma yin pa dang /_'dod chags dang ma bral ba rnams kyis [#]sa gong mar ma yin pa dang /_bden pa mthong ba rnams kyis [#]ngan song du ma yin pa dang /_gnas gtsang ma rnams kyis [#]gnas mi gtsang bar ma yin pa dang /_dgra bcom pa rnams kyis [#]khams gsum du ma yin
[\[43a.5\]]pa bzhin no/_/de bas na gnas skabs thams cad du [#]'du byed de srid par 'dod pa ma yin no/_/de yang nye bar len pa yod na srid pa'i gnas skabs yin par 'gro bar 'gyur gyi med na ni ma yin pas len pa'i rkyen gyis srid pa zhes bstan to/_/'di ltar gang na ma rig pa'i rkyen gyis 'du byed yod pa yang 'dun
[\[43a.6\]]pa dang 'dod chags des 'phangs pa'i yang srid dang rjes su mthun pa ma yin na der ni yang srid pa mngon par 'grub par byed pa ma yin no/_/las snga ma rnams rang gi 'bras bu yongs su 'dzin par byed pa yin du zin kyang bag chags yongs su gyur pa'i bye brag las [#]stobs ji lta ba bzhin du phyis 'bras bu
[\[43a.7\]]sbyin par bya ba'i phyir nye bar gnas pa yin pa de ltar ci'i phyir mi 'dod ce na/_bden te stobs ji lta ba bzhin du gnas pa yin no/_/sa gang la 'dun pa dang 'dod chags pa ni des 'phangs pa'i yang srid dang rjes su mthun pa yin pa der ni de lta bu kho na yin gyi gzhan du ni ma yin pas len pa'i rkyen gyis srid pa
[\[43b\]]
[\[43b.1\]]zhes bstan to/_/'dod chags dang bral ba gang zhig sa 'og mar skye bas 'og ma de la 'dun pa dang 'dod chags dag ji ltar yang srid dang rjes su mthun pa yin zhe na/_'chi ba'i gnas skabs na de'i bag chags rnams 'jug pa rnyed pa'i phyir ro/_/'dod chags dang ma bral ba rnams bden pa mthong
[\[43b.2\]]na ngan song du skye bar mi 'gyur na ci de'i len pa dag med pa yin nam zhe na/_ngan song dang rjes su mthun pa ma yin te/_mthong bas spang bar bya ba'i 'dun pa dang /_'dod chags spangs pa'i phyir ro/_/de las gzhan pa yang phyis 'joms pa'i phyir ro[#]/_/'o na gnas skabs gang gi tshe len pa dang
[\[43b.3\]]bcas pa'i las rnams stobs ji lta ba bzhin du gdon mi za bar srid pa yin par 'gyur zhe na/_'chi ba'i tshe gdon mi za bar 'gyur ro/_/las nges pa gang yin pa ni dus sngar yang yin te/_skyes nas myong bar 'gyur ba'i las mtshams med pa la sogs pa'o/_/gal te de'i tshe srid par 'gyur ba yin
[\[43b.4\]]na ci'i phyir de ma thag tu yang srid mngon par 'grub par mi byed ce na/_sngon gyi tshe'i las kyi rnam par smin pa ris mthun par skal ba mnyam pa'i lhag ma dang 'brel ba yin pa'i phyir ro/_/srid par gyur pa'i las rnams gang yan chad du srid pa nyid yin par rjes su 'brang zhe na/_ci tsam na skye ba'i srid pa yin
[\[43b.5\]]pa [#]de'i bar du ldog pa med do/_/lung las srid pa ni gnyis te/_gzhol ba'i srid pa ni skye bar ma zhugs pa sems gzhol ba la yod pa'o/_/zhugs pa'i srid pa ni skye bar zhugs pa [#]bar ma'i gnas skabs kyi sems la yod pa'o/_/de gnyis ka gcig tu bsdus te srid pa zhes brjod do/_/'o na bar
[\[43b.6\]]ma do'i srid pa'i rkyen gang zhe na/_rkyen ni gzhol ba'i srid pa yin no/_/de yang las kyi srid pa gtso bo yin gyi rnam par smin pa ni gtso bo ma yin te/_skyes pa na rnam par smin pa [#]nas 'phangs pa yongs su rdzogs pa'i phyir dang /_skye bar bya ba'i phyir yang las mngon par 'du byed pa'i phyir ro/_/srid
[\[43b.7\]]pa nyid nang du gtogs par byas pa skye ba'i nang du ma yin no/_/len pa'i rkyen gyis srid pa zhes bya ba 'dir gal te rkyen nges pa yin na ni len pa nyid srid pa'i rkyen yin pas las rnam par 'byed pa chen po'i mdo sde las ji skad du gang la yang srog gcod pa dang bral ba ma yin no zhes bya ba nas 'di
[\[44a\]]
[\[44a.1\]]la yang dga' ba ma yin zhing spong ba ma yin pa dag ni lus zhig nas bde 'gro mtho ris kyi 'jig rten gyi lha'i nang du skye bar 'gyur ba de ni rgyu de dang rkyen des lus zhig nas bde 'gro mtho ris kyi 'jig rten du lha'i nang du skye ba ma yin gyi/_'on kyang des sngon dge ba'i las byas shing
[\[44a.2\]]bsags pa yod do/_/sngon byas pa de'i rkyen yang 'di lta ste 'chi ba'i dus kyi tshe dge ba'i sems dang sems las byung ba'i chos rnams thob pa yang dag pa'i lta ba dang mtshungs par ldan pa de'i rgyu de'i [#]rkyen gyis lus de shi nas zhes rgyas par gsungs pa de yongs su spangs par 'gyur ro/_/de dag gi de la lan
[\[44a.3\]]grangs gzhan la myong bar 'gyur ba'i las sngon byas pa sems kyi rgyud la bag chags su gnas pa srid par 'gyur ba ni de'i rkyen gyis yin no/_/'on te 'di 'chi ba'i dus kyi tshe dge ba'i sems pa mtshungs par ldan pa dang bcas pa de nyid srid pa yin no zhes de ltar rtog par byed na/_de lta na de [#]yang sngon byas
[\[44a.4\]]pa yod pa de'i rkyen yang 'di lta ste 'chi ba'i dus kyi tshe zhes 'byung ba dang 'gal bar 'gyur ro/_/gshed ma pa dbugs zhes [#]bya bas gnas brtan shA ri'i bu la gang sems dang ba de ni gzhan du lha'i nang du skye bar 'gyur ba'i las srid pa nyid du byed pa'i rkyen yin no zhes bya ba dang /_bsam gtan bzhi pa
[\[44a.5\]]thob pa'i dge slong mngon pa'i nga rgyal can 'phags pa rnams la skur pa 'debs pa log par lta ba yongs su 'dzin pa dag dmyal bar skye bar 'gyur ba'i las zhes 'byung ba 'di nyid kyis mdo sde'i rjes su 'brangs nas rig par bya ste de dang yang 'gal bar 'gyur ro/_/gal ste [#]rkyen can nges pa yin na ni
[\[44a.6\]]len pa'i rkyen gyis srid pa kho na yin gyi gzhan ma yin pas len pa'i rnam par smin pa dang rgyu mthun pa dang /_bdag po'i 'bras bu gzhan med par 'gyur ro/_/gnyis ka nges pa yin na ni phyogs gnyis ka'i skyon du thal bar 'gyur ro/_/de bas na 'dir ma nges pa kho na la brten pa yin la 'chad pa
[\[44a.7\]]don med pa yang ma yin te/_rkyen gtso bo 'chad pa'i phyir ro/_/len pa ni srid pa'i rkyen gyi gtso bo yin te/_sa gang ba'i len pa yin pas ni sa de ba kho na'i las dag srid par byed pa'i phyir ro/_/sa gang ba'i dge ba'i [#]sems dang sems las byung ba ni [#]'chi ba'i tshe ma yin no/_/'o na dge ba'i
[\[44b\]]
[\[44b.1\]]sems kyi [#]las gang dag 'chi ba'i tshe srid pa yin par 'gyur ba de dag ji ltar nye bar len pa'i rkyen gyis yin zhe na/_gal te de'i tshe rnam par shes pa la len pa med par yang gyur na/_de'i las dag srid pa yin par mi 'gyur te/_ji ltar dgra bcom pa bzhin no/_/de lta yin na dge slong dag sa
[\[44b.2\]]bon gyi rigs lnga ni len pa dang bcas pa'i rnam par shes pa'i tshig bla dgas yin no zhes 'byung ba'i mdo sde 'di dang 'gal bar 'gyur ro/_/ji ltar na dge ba'i rnam par shes pa len pa dang bcas pa yin zhe na/_len pas grogs byas te 'bras bu sbyin pa'i phyir de len pa dang bcas ba yin gyi/_
[\[44b.3\]]de sa bon yin par dgongs pa ni ma yin no/_/kun gzhi rnam par shes pa ni sa bon yin te de la len pa gang yin pa'i bag chags yongs su shin tu brtas [#]par gyur na/_des ni de len pa dang bcas pa yin te/_ma 'ongs pa na yang srid pa'i myu gu mngon par 'grub pa'i sa bon yin no/_/sa gong [#]ba'i
[\[44b.4\]]len pa de yongs su shin tu brtas [#]par gyur na/_des ni de len pa dang bcas pa yin te ma 'ongs pa yang srid pa'i myu gu mngon par 'grub pa'i sa bon yin no/_/sa gang pa'i len pa de yongs su shin tu brtas [#]shing rgyas par gyur na ni de'i sgo de nas sa de pa nyid kyi las kyi bag chags bstsags pa'i gnas
[\[44b.5\]]skabs dag de ma thag tu tshe gzhan mngon par 'grub par bya ba'i phyir/_'jug pa rnyed pa yin pas len pa'i rkyen gyis srid pa zhes bstan to/_/'jug pa zhes bya ba de ci yin zhe na/_gang la las kyi bag chags yongs su 'gyur ba'i bye brag yod pa [#]rang gi 'bras bu mngon par 'grub par byed pa de ni/_'di'i
[\[44b.6\]]'jug pa zhes bya'o/_/dper na ma du lung ga'i me tog la rgya skyegs kyi khu bas bsgos pa bzhin no/_/ci'i phyir sred pa kho na srid pa'i rkyen yin par mi 'dod ce na/_tshor ba la sred pa ni gdon mi za bar [#]de dang ldan pa dang bral bar bya ba'i phyir 'dod pa la sogs pa len par byed la len pa med par yang las
[\[44b.7\]]rnams srid par 'gyur ba ma yin zhing 'dod pa la sogs pa len pa med par yang tshor ba tsam la sred pas ni las sna tshogs kun nas slong bar byed pa ma yin la 'dod pa la sogs pa la 'dun pa dang 'dod chags kyi sgo nas kun nas bslang ba'i las ni sgo de kho nas phyis srid pa yin par 'gyur ro/_/ngan
[\[45a\]]
[\[45a.1\]]song gi 'gro bas skrag pa dang /_bde 'gro 'dod pa rnams kyi 'gro ba de dang mi mthun pa'i sred [#]pa ni ngan song du 'gro ba'i las rnams srid par byed pa'i rkyen du 'thad pa ma yin no/_/bde 'gro'i tshor ba la sred pa sngon [#]du 'gro ba'i 'dod pa la sogs pa la 'dun pa dang 'dod chags ni
[\[45a.2\]]'thad pa yin no/_/gang dag gi sred [#]pa srid pa la rgyab kyis phyogs pa dang yang srid dang mi mthun par byed pa de dag gi ni de'i rkyen gyis ji ltar las dag srid par 'grub par 'gyur/_de bas na len pa'i rkyen gyis srid pa zhes bya ba ni gdon mi za bar khas blang bar bya'o/_/'o na gang bcom ldan
[\[45a.3\]]'das kyis gzhan nas dga' ba nyid len pa yin par gsungs la/_de'i rkyen gyis kyang srid pa yin par tshor ba'i mdo sde las dge slong dag byis pa thos pa dang mi ldan pa'i [#]so so'i skye bo rnams kyi [#]tshor ba gang ci myong yang rung zhes rgyas par byas nas tshor ba gang yin pa de la dga' ba de ni len
[\[45a.4\]]pa yin no/_/len pa de'i rkyen gyis srid pa yin no zhes bya ba'i bar du gsungs la/_yang 'byung ba pa'i sred pa dga' ba 'dod chags dang mtshungs par ldan pa'o zhes 'byung bas mdo sde'i tshig 'di dag sred pa yin par rung la/_der yang lha rnams mgu ba ni dga' ba la brten pa yin no zhes
[\[45a.5\]]kyang gsungs so zhe na/_sred pa dang 'dod chags mtshungs par ldan pa sred pa yin no zhes bya bar mi rung ngo /_/dga' ba yang dga' bar byed pa yin te/_nyon mongs pa can gyi yid dga' ba/_bde ba'i tshor ba'i bye brag yin no/_/tshor ba ni len pa kho na yin no zhes bya bar rigs pa ma yin te/_
[\[45a.6\]]mdo sde'i tshig 'di ni dgongs pa can yin no/_/'di la dgongs pa can gang zhe na/_tshor ba la dga' ba ni srid pa'i rgyu yin no/_/de yang len pa'i yin te rgyu'i rgyu la de'i len pa yin no zhes bstan te/_tshor ba la dga' ba mang ba rnams yid 'byung ba bskyed [#]pa'i phyir ro/_/dper na bud med ni
[\[45a.7\]]tshangs par spyod pa'i dri ma'o zhes bya ba bud med dri ma ma yin gyi bud med mthong na de la tshul ma yin pa'i mtshan ma bzung nas 'dod chags skye bar 'gyur ro/_/'dod chags ni tshangs par spyod pa'i dri ma yin te/_des de la bar chad byed pa'i phyir ro/_/dri ma brgyud pa'i rgyu yin pas bud med
[\[45b\]]
[\[45b.1\]]la dri ma zhes nye bar gdags te/_dper na/_sangs rgyas rnams ni 'byung ba bde/_/chos bstan pa yang bde ba'o/_/zhes bya ba la sogs pa lta bu'o/_/'o na ci'i phyir mdo sde gzhan las sred pa nyid kun 'byung ba'i bde bar [#]gsungs she na/_las kyis 'phangs pa'i yang srid pa mngon par
[\[45b.2\]]'grub pa la sred pa rtsa ba yin pas rtsa ba bcad pa'i phyir de skad du gsungs so/_/yang na len pa dang lhan cig pa de la bstan te/_yang 'byung ba'i sred pa dga' ba 'dod chags dang ldan pa de dang de la mngon par dga' bar byed do zhes gsungs pa'i phyir ro/_/de la tha dad pa med par [#]srid pa 'dod
[\[45b.3\]]pa ni yang 'byung ba yin no/_/thob pa'i dngos po la dmigs pa'i dga' ba dang 'dod chags gnyis 'dres pa'i phyir dga' ba 'dod chags dang ldan pa yin no/_/ma thob pa'i longs spyod sna tshogs dang /_lus kyi dngos po sna tshogs de dang de la mngon par dga' bar byed do zhes bya ba yin no/_/
[\[45b.4\]]thob pa dang ma thob pa'i lus kyi dngos po gnyis dang yul gnyis la de ltar sred pa rnam pa bzhi go rims bzhin rig par bya'o zhes bya ba ni rnal 'byor spyod pa dag go/_/de bas na len pa'i mtshan nyid 'dun pa dang 'dod chags kyang 'dir 'dus pa yin no/_/ji skad du bcom ldan 'das kyis[#]/_las ni zhing
[\[45b.5\]]sred pa ni rlan/_rnam par shes pa ni sa bon/_ma rig pa mun pa'i rnam pa ste/_sems can de dag gi ma rig pa mun par gyur pa ni sems pa dman pa la rnam par shes pa gnas pa yin te/_'di lta ste 'dod pa'i sred pa'o zhes rgyas par gsungs pa de dag mdo sde 'di la [#]ji ltar rig par bya zhes/_
[\[45b.6\]]srid pa'i gnas skabs kyi las ni zhing yin no/_/der nye bar 'gro ba'i len pa dang bcas pa'i rnam par shes pa ni sa bon yin no/_/len pa nyid [#]rlan yin no/_/rnam pa de gsum ni yang srid pa'i myu gu skye ba'i rgyu yin no/_/ma rig pa ni rlan mi zad pa'i rgyu yin par bstan pa'i phyir 'di'i nang nas 'byung ba
[\[45b.7\]]yin te/_dper na lud kyis g.yogs pa'i sa bon la rlan mi skam pa yin no/_/de bzhin du ma rig pa'i mun pa'i rnam pas rnam par shes pa'i sa bon g.yogs pa ni sred pa'i [#]rlan mi skam pa yin no/_/ci'i phyir 'dir bcom ldan 'das kyis las kho na zhing du gsungs la/_gzhan las ni rnam
[\[46a\]]
[\[46a.1\]]grangs kyis rnam par shes pa'i gnas bzhi ste/[# ]dge slong dag rnam par shes pa'i gnas bzhi zhes bya ba ni sa'i khams de'i tshig bla dgas yin no zhes gsungs so/_/yul gang la dga' ba dang 'dod chags pa ni len pa dang bcas pa'i rnam par shes pa rlan [#]par byed do/_/
[\[46a.2\]]ming dang gzugs de ni de'i zhing yin par 'dir gsungs so/_/las kyi srid pa la ma brten par ris mthun pa'i skal ba mnyam pa gzhan du rnam par shes pa skye bar mi 'gyur bas las ni zhing yin no/_/gal te len pa'i rkyen gyis las kyi sred pa las yang srid pa [#]mngon par 'grub pa yin no/_/gang mdo
[\[46a.3\]]sde gzhan las skye ba'i rgyu ni las yin/_mngon par 'grub pa'i rgyu ni srid [#]pa yin no zhes gsungs na 'di gnyis la tha dad du bya ba ci yod/_ji ltar na las dang sred pa de gnyis rgyu yin zhe na/_sems can gyi ris de dang der ris 'dra bar 'gro ba'am/_gang yang [#]las dang rjes su mthun par 'gro ba
[\[46a.4\]]ni skye ba yin la/_de'i rgyu ni las yin te las sna tshogs yin pa'i phyir dang /_rnam par smin pa dang bcas pa yin pa'i phyir ro/_/ji skad du de bas ni [#]bdag ni sems can rnams las ji lta ba bzhin du nye bar 'gro ba yin par smra'o zhes gsungs so/_/de bzhin du de gal te bsod nams kyi 'du byed mngon par
[\[46a.5\]]'du byed pa rnam par shes pa bsod nams su nye bar 'gro ba yin no zhes rgyas par 'byung ba dang /_de bzhin du las ni sems can mthon po dang /_dma' ba dang ngan pa dang /_gya nom pa rnam par 'byed pa yin no zhes gsungs so/_/tha dad pa med par sred pa ni mngon par 'dod pa yin no/_/mngon par
[\[46a.6\]]'grub pa ni 'grub pa yin no/_/ris mthun pa'i skal ba dang [#]'dra ba thams cad du phung po gzhan 'byung ba tsam ste/_de'i rgyu ni sred pa yin no/_/lus tha dad pa med par chags shing phyis kyang yod par 'dod pa ste/_de la tha dad pa med pa'i phyir dang rnam par smin pa med pa'i phyir te/_'di ltar de ni
[\[46a.7\]]bsgribs la lung du ma bstan pa yin no/_/dmigs kyis [#]phye ba'i dngos po pa ni 'dod pa na spyod pa'i dge ba yin no/_/spyir 'jug pa [#]ni gal te 'dod chags dang bral ba ma yin na/_gang du skyes pas de pa'i yin pa [#]rnam par gzhag go/_/las med par ni lus sna tshogs par mi 'gyur la/_sred pa
[\[46b\]]
[\[46b.1\]]med par ni mngon par grub pa nyid du mi 'gyur ro/_/dper na sa bon tha dad pa med par myu gu rnams tha dad pa dang /_chu med par mngon par grub [#]par mi 'gyur ba ni dpe yin no/_/yang dper na chus brlan pa'i 'jim pa las rgya'i 'bur 'byung gi skam po las ni ma yin no/_/de yang brkos [#]pa dang rjes
[\[46b.2\]]su mthun pa yin no/_/de bzhin du sred pa dang bcas pa'i rnam par shes pa las yang srid 'byung ba yin gyi sred pa med pa las ma yin no/_/de yang las dang rjes su mthun pa zhes bya ba 'di yang dpe gzhan yin no/_/'o na rten cing 'brel bar 'byung ba 'dir ci'i phyir sred pa dang srid pa
[\[46b.3\]]gnyis kyi bar du len pa bcug ce na/_de'i bye brag gis las bye brag tu srid pa yin par 'gyur ro zhes bstan pa'i phyir ro/_/gang dag 'byung ba med par sred par byed pa de dag [#]ni mngon par 'grub pa gang gi rgyu zhe na/_de dag gi yang phung po la sred pa yod pa kho na yin te/_bdag tu lta bar zhen pa'i
[\[46b.4\]]phyir ro/_/gnam lcags kyi sgra la sogs pas skrag pa dang 'chi ba rnams kyang lus la mngon par dga' ba'i phyir te/_de nyid de dag gi mngon par 'grub pa'i rgyu yin no/_/sdug bsngal gyi tshor ba la zhe sdang nas de lus rgyun chad par 'dod pa ni lus la yang dag pa ji lta ba bzhin yid 'byung bar
[\[46b.5\]]yongs su mi shes pa'i phyir ro/_/gzhan dag ni mngon par 'grub pa'i rgyu ji ltar sred pa yin zhes bya ba la 'di ltar rtog par byed de/_'chi ka'i sems dang srid pa bar ma'i gzugs gnyis gcig tu tshogs par 'byung la/_srid pa bar ma'i gzugs de la mngon par dga' nas de la sems
[\[46b.6\]]'jug par byed do/_/srid pa bar ma'i sems kyis kyang khrag dang khu ba la sogs pa phyi'i dngos po la cung [#]zad mngon par dga' nas der skye ba yin no zhe na/_de ltar rnam par rtog pa thams cad rigs pa ma yin pa kho na yin te/_re zhig gal te srid pa bar ma'i gzugs te [#]sems can gyi grangs su gtogs
[\[46b.7\]]pa yin na ni sems can gcig la dus gcig tu bskal pa mi [#]'dra ba'i lus gnyis ji ltar 'thad par 'gyur/_rags pa dang phra ba dang /_snang ba dang mi snang ba dang /_'gro ba gzhan dang 'gro ba gzhan gnyis kyang ji ltar rigs par 'gyur te/_'chi ka'i sems dang srid pa bar ma'i gzugs gnyis
[\[47a\]]
[\[47a.1\]]gcig tu tshogs par 'thad pa ma yin no/_/'on te sems can gyi grangs su gtogs pa ma yin na ni da [#]srid pa bar ma nyid yin par mi rigs te/_'di ltar sems can gyi grangs su ma gtogs pa [#]srid pa bar ma ni yod pa ma yin pa'i phyir ro/_/'chi ka'i sems de la mngon par
[\[47a.2\]]dga' ba yang gal te sha'i mig gis mthong nas yin na ni de rigs pa ma yin te/_de'i tshe mig gi rnam par shes pa mi srid pa'i phyir ro/_/srid pa bar ma'i gzugs kyang lha'i mig gi yul yin pa'i phyir ro/_/'on te rmi lam bzhin du yid kyis brtags pa yin na ni/_de la srid pa bar ma do'i gzugs
[\[47a.3\]]dgos pa ci zhig yod de/_skal pa mi 'dra ba'i sa pa gnyis yin na yang 'chi ka'i sems dang srid pa bar ma'i gzugs gnyis gang gi sa pa yin yang rung ste/_de la mngon par dga' bar byed pa mi rigs so/_/gzugs med pa na yang srid pa bar ma nyid yod pa ma yin pas der ji lta ba bzhin du gzhan du yang
[\[47a.4\]]mngon par 'grub pa'i rgyu srid pa yin par ci ste mi 'dod/_de ltar na rtog pa de dag thams cad mi rigs pa kho na yin no/_/de dag thams cad kyi lus la sred pa ma spangs pa ni sa de las 'dod chags dang ma bral ba rnams de mngon par 'grub pa'i rgyu yin no zhes bya ba skyon med pa yin no/_/ji ltar ma
[\[47a.5\]]spangs pa yin zhe na/_de'i phra rgyas ma bcom pa'i phyir ram/_'jig rten pa'i lam gyis nyams ma smad pa'i phyir ro/_/'o na bcom ldan 'das kyis gang 'di skad du gang zhig skye ba'i kun tu sbyor ba ni spangs la mngon par 'grub pa'i kun tu sbyor ba ma yin pa'i gang zag ni yod de[#]/_mu bzhi'o zhes
[\[47a.6\]]gsungs pa de la skye ba ni gang yin/_mngon par 'grub pa yang gang yin/_de gnyis kyi kun tu sbyor ba yang gang yin/_gcig spangs pa gang gi yin/_gnyis pa gang gi yin/_gnyis ka spangs pa gang gi yin/_gnyis ka ma yin pa gang gi yin zhe na/_de la 'di skad du brjod de/_skye ba ni skye ba'i srid
[\[47a.7\]]pa yin no/_/mngon par 'grub pa ni srid pa bar ma yin te de la mngon du phogs [#]pa yin pa'i phyir ro/_/de gnyis la nyon mongs pa gang gis sbyor ba de ni de gnyis kyi kun tu sbyor ba yin no/_/srid pa bar mar yongs su mya ngan las 'da' ba gang yin pa de ni skye ba'i kun tu sbyor ba spangs pa yin no/_/de yang gang
[\[47b\]]
[\[47b.1\]]gis skye bar kun tu sbyor ba de ni 'di'i so sor ma brtags pas 'gog pa'i tshul du 'gags te dbang po rnams yongs su smin pa yin pa'i phyir te/_sred [#]pa bar ma nyid de'i gnyen [#]po nges par skye bar 'gyur ba nyid kyi tshul du rgyun gnas pas na spangs pa zhes bya'o/_/so sor brtags pas 'gog pa
[\[47b.2\]]yongs [#]de pa'i nyon mongs pa srid pa bar ma par gtogs pa yang rung /_skye bar gtogs pa yang rung thams cad cig car 'thob bo/_/gzugs la 'dod chags dang bral ba'i 'phags pa gang yin pa des ni mngon par 'grub pa'i kun du sbyor ba spangs pa yin no/_/khams gsum la 'dod chags dang bral
[\[47b.3\]]ba gang yin pa des ni de gnyis ka spangs pa yin no/_/de las gzhan gyis na gnyis ka ma spangs so/_/'o na gang las sred pa ni mngon par 'grub pa'i rgyu yin no zhes gsungs pa der yang ci'i phyir srid pa bar ma kho na mngon par 'grub pa yin par mi 'dod ce na/_de lta yin na ni srid pa bar ma'i rgyu srid [#]
[\[47b.4\]]pa kho na yin par 'gyur gyi [#]las ma yin par 'gyur ro/_/dmyal ba la sogs pa'i srid pa bar ma tha dad pa ji ltar 'thad par 'gyur/_skye ba'i rgyu yang las nyid yin par 'gyur gyi srid [#]pa ni ma yin par 'gyur ro/_/'dod chags dang bral ba yang gzugs med par skye bar 'gyur ro/_/srid pa bar mar [#]
[\[47b.5\]]yongs su mya ngan las 'da' bar yang mi 'gyur te/_skye ba'i rgyu las tsam yin pa'i phyir ro/_/de bas ni [#]thams cad ni srid pa bar ma mngon par 'grub pa kho na yin par 'dod pa ma yin no/_/gzhan dag na re khrag dang khu bas grogs byed pa'i las ni 'dir srid pa yin par bsams so zhe [#]na/_de [#]ni 'du byed la
[\[47b.6\]]yang [#]de dag thal bar 'gyur ro/_/srid pa ni gsum ste zhes bya ba 'dir gnyis la 'di'i don ni mi 'thad pa yin no/_/'dod pa'i srid par yang rdzus te 'byung ba rnams la'o/_/'dir rang gi rgyud la yod pa rkyen du ston pa yin gyi gzhan gyi rgyud la yod pa khrag dang khu ba de ni 'dir gzhug par mi rigs so/_/ji ltar
[\[47b.7\]]na der len pa rkyen gyi dngos po yin/_gzhan yang 'dir khungs brjod par bya dgos so/_/rten cing 'brel bar 'byung ba bshad pa las [#]srid pa rnam par dbye ba'o//_//rten cing 'brel bar 'byung ba dang po dang rnam par dbye ba bshad pa/_bam po bzhi pa ste tha ma/_srid pa'i rkyen gyis skye ba zhes bya
[\[48a\]]
[\[48a.1\]]ba'i skye ba gang zhe na/_gang sems can de dang de dag gi zhes rgyas par 'byung ba de dag gi [#]ni gang dag gi dang gang du dang skye ba'i mtshan nyid ji ltar yin pa de bstan to/_/de dang de dag gi zhes bya ba ni khams dang 'gro ba dang skye gnas dang gnas dang /_lus kyi dngos po dbye ba tha dad pa'i
[\[48a.2\]]sems can rnams kyi'o/_/ming dang gzugs de 'brel ba ni sems can zhes bya ste/_chags pa'i dbang gis 'brel ba'i rgyun gnas pas zhes bya ba ni nges tshig yin pa'i phyir ro/_/'brel ba'i rgyun zhes bya ba 'di ci zhe na/_rgyu dang 'bras bu'i dngos po 'brel ba'i rgyun ni 'brel ba'i rgyun zhes bya ste/_'dir
[\[48a.3\]]rgyun ni breng chags pa la bya bar 'dod do/_/de yang rgyun ma chad pa'o/_/sems can gyi ris de dang der zhes bya ba ni gang zhig gang dang 'dra ba'i sems can gyi tshogs la bya'o/_/skye ba dang shin tu skye ba zhes rgyas par 'byung ba ni rjes su mthun par rnam par 'chad pa ni/_skye ba'i rnam grangs yin te/_rnam
[\[48a.4\]]grangs gzhan gyis bstan pa rigs pa yin no/_/gang yang skye ba gang zhe na/_gang skye ba'o zhes bya ba'i tshig gi lugs 'di ni sngon ma byung ngo zhe na/_'di sngon ma byung ba ma yin gyi/_de dag sngon byung ba yin te/_blo snga ba'i phyir te/_de bzhin du gzhan rnams kyi yang don la khyad par med par bstan pa'i phyir ro/_/
[\[48a.5\]]gnas skabs kyi bye brag ston pa'i don ni rnam grangs gzhan yin te/_ji ltar 'phangs pa bzhin du ming dang gzugs la sogs pa mtha' tshor ba la thug pa'i bar gyi dngos po 'byung ba ni skye ba yin te/_de'i tshe sems can gyi ris skal ba 'dra ba der skyes pa'i phyir ro/_/skyes nas ni ming dang gzugs yongs
[\[48a.6\]]su rdzogs pa ni shin tu skye ba yin no/_/ming dang gzugs kun du rdzogs pa dbang po ma tshang ba med pa'i gnas skabs su 'gro ba ni 'phos pa'o/_/'phos nas skye mched drug ma'i mngal nas byung ste/_yul la dmigs par mngon du phyogs pas 'jug pa ni mngon par 'byung ba yin te/_mngal gyi sgo nas
[\[48a.7\]]'byung ba yin no/_/btsas phyin chad 'dug pa ni rab tu byung ba yin no/_/de ltar na srid pa'i rkyen gyis skye ba zhes bya ba yongs su rdzogs pa'i skye bas bsdus pa yin no/_/sngar ji ltar 'phangs pa bzhin ming dang gzugs nas tshor ba la thug pa'i bar 'di ni skye ba'i gnas skabs tha dad pa'i mtshan nyid
[\[48b\]]
[\[48b.1\]]yin no/_/skye ba'i rang gi mtshan nyid ni sems can rnams kyi bdag gi dngos po thob pa'o/_/bdag gi dngos po thob pa de ston pa ni phung po so sor thob pa dang /_khams so sor thob pa dang /_skye mched so sor thob pa dang zhes bya ba yin no/_/de lta na sems can rnams kyi bdag nyid rnam pa gsum ste/_phung
[\[48b.2\]]po la sogs pa'i rgyun la sems can du 'du shes shing mngon par zhen pa'i phyir ro/_/gsum smos pa ni gcig pu dang lus can dang /_yul la dmigs par byed pa yang bdag go zhes bdag tu rtog pa rnam pa gsum bsal [#]ba'i phyir ro/_/spungs pa'i don ni phung po'i don yin pas phung po smos
[\[48b.3\]]pa ni bdag gcig pu rtog pa bstsal [#]ba'i phyir ro/_/chos tsam srog [#]ni khams so zhes bya ba nges tshig yin pa'i phyir khams smos pa ni lus can bdag yin par rtog pa bsal ba'i phyir ro/_/mig la sogs pa yul la dmigs par byed pa ni skye mched rnams yin gyi/_dmigs par byed pa'i
[\[48b.4\]]bdag ni gang yang yod pa ma yin pas skye mched smos pa ni bdag tu rtog [#]pa gsum pa bsal pa'i phyir ro/_/de ltar gnas skabs dang bcas pa'i skye ba'i mtshan nyid tha dad pa rgyas par bstan nas/_yang mdor ston pa ni phung po rnams mngon par 'grub pa dang srog gi dbang po rab tu skyes pa zhes bya ba yin
[\[48b.5\]]no/_/de ltar byas na drod gsher las skyes pa dang /_rdzus [#]te byung ba'i sems can rnams kyi skye ba'i mtshan nyid kyang bstan pa yin no/_/de la gsar du byung ba ni mngon par grub pa yin no/_/srog gi dbang po ni sems can rnams kyi sngon gyi las kyis 'phangs pa skal ba 'dra ba'i rgyun 'brel bar bya ba la nus
[\[48b.6\]]pa yod pa gang gis ris mthun pa der mngon par byung ste/_phung po'i rgyun 'jug cing gnas pa ste/_gnas pa de yang srog ces bya'o/_/de ltar na mdor na ris mthun par mtshams sbyar nas rgyun dang bcas pa ni skye ba yin no zhes bstan pa yin no/_/skye ba rnam pa lnga'i nang nas dang po'i skye ba ni re zhig srid [#]pa'i
[\[48b.7\]]rkyen gyis yin par rigs na de'i 'og ma dag ni 'og ma 'og ma rkyen yin na ji ltar srid pa'i rkyen gyis yin zhes bya zhe na/_srid pas ni skye ba dang po la de'i ngo bo'i nus pa yod par byas nas de'i bye brag las gnas skabs gzhan lhag ma rnams kyang 'og ma 'og ma rkyen nyid du gyur pa yin te/_de rtsa ba yin pa'i phyir
[\[49a\]]
[\[49a.1\]]srid [#]pa'i rkyen gyis yin no zhes bstan to/_/dang po'i bye brag rnam par 'byed pa'i mdo sde las kyang bcom ldan 'das kyis de ltar dge slong dag rnam pa bzhi'i mtshan nyid kyi skye ba ni rim pa gang gis skye ba dang /_gang skye ba dang ji ltar skye ba de ni 'di'i skye ba'i mtshan nyid yin par rig par bya'o
[\[49a.2\]]zhes gsungs so/_/rnam pa bzhi'i mtshan nyid ni ji ltar 'phangs pa'i ming dang gzugs dang skye mched drug dang /_reg pa dang tshor ba'i mtshan nyid do/_/rim pa gang gis skye ba ni sa bon btab pa'i skye ba dang /_de'i 'og tu de'i 'phel ba'i skye ba dang /_de'i 'og tu bcas pa'i skye ba dang /_de'i 'og tu 'phel
[\[49a.3\]]ba'i skye ba dang /_'phel nas longs spyod pa [#]dang /_tha snyad nus pa thob pa'i skye ba ste rim pa 'dis skye ba yin no/_/skye ba yang [#]gang zhe na/_phung po dang /_khams dang /_skye mched rnams skye ba yin gyi bdag ma yin no/_/ci'i phyir zhe na/_phung po la sogs pa 'phel bar 'gro ba'i phyir ro/_/mi
[\[49a.4\]]rtag pa dang srog gi dbang po'i dbang gis [#]dang /_dus dpag tu yod par gnas pa'i chos nyid yin pa'i yang phyir/_mi rtag pa skye ba nyid skye ba yin no/_/de ltar bshad pa ni go rims bzhin du skye ba'i rnam grangs bcu yin par brjod do/_/srid pa'i rkyen gyis skye ba zhes bya ba 'dir rkyen dang rkyen can gnyis
[\[49a.5\]]nges pa dang ma nges pa la skyon yod de/_gal te srid pa kho na skye ba'i rkyen yin na ni gnas gsum tshogs pas ma'i mngal du bu chags [#]par 'gyur ro zhes 'byung ba'i mdo sde spangs par 'gyur ro/_/'on te skye ba kho na rkyen yin na ni srid par gyur pa'i las ni rgyu mthun pa'i 'bras bu'i rgyu dang rkyen ma yin par 'gyur
[\[49a.6\]]ba dang /_de la dmigs pa'i sems dang sems las byung ba'i dmigs pa'i rkyen ma yin par 'gyur ro/_/'on te gnyis ka nges pa yin na ni skyon rnam pa gnyis yod do[#]/_/'on te ma nges pa yin na ni bshad pa don med par 'gyur ro zhe na don med par mi 'gyur te/_rkyen gtso bo 'chad [#]pa'i phyir ro/_/srid pa ni
[\[49a.7\]]rkyen gtso bo nyid yin te/_de med par skye ba mi srid pa'i phyir ro/_/dri za yang med par 'gyur ro/_/gnas rnam pa gsum med pa [#]yang drod gsher las skye ba dang /_rdzus [#]te skye ba rnams dang /_gzugs med pa rnams su ji ltar rigs par skye ba yod pa nyid do/_/rten cing 'brel par 'byung ba bshad pa las
[\[49b\]]
[\[49b.1\]]skye ba rnam par 'byed pa'o/_/[#]skye ba'i rkyen gyis rga shi zhes bya ba'i rga ba gang zhe na/_gang de'i spyi cer dang /_skra dkar dang zhes rgyas par 'byung ba'i tshig rnam pa bco brgyad kyis yongs su 'gyur ba'i mtshan nyid rnam pa bdun ni yongs su nyams pa'i rgas pa yin par bstan to/_/gzugs yongs
[\[49b.2\]]su 'gyur ba'i mtshan nyid ni skra byi zhing skra mdog 'gyur ba [#]dang /_pags [#]pa 'khums pa dang mdangs yongs su nyams pa dang /_sha lhod pa dang /_dpe dang bcas pa'i lus kyi dbyibs yongs su gyur pa dang mdog 'gyur bas [#]so/_/stobs yongs su 'gyur ba'i mtshan nyid ni sgra dang bcas shing shin
[\[49b.3\]]tu dbugs rgod pa dang /_'greng ba dang 'gro ba'i gnas skabs gnyis na 'bub pa ltar mngon du phyogs pa'o/_/shes rab rnam par 'gyur ba'i mtshan nyid ni blun pa nyid kyis yin te/_legs par bshad pa dang /_nyes par bshad pa'i chos rnams kyi don dang /_bya ba dang bya ba ma yin pa shes pa'i stobs
[\[49b.4\]]med pa'i phyir ro/_/dran pa rnam par 'gyur ba'i mtshan nyid ni myur du brjed pa dang /_dran pa mi gsal ba'o/_/'khrig pa dang zas kyi longs spyod kyi bde ba rnam par 'gyur ba'i mtshan nyid ni skyes pa nyid la gnod par gyur ba'i phyir dang /_'jug pa'i me zhen [#]par gyur pas so/_/dbang po rnam par 'gyur
[\[49b.5\]]ba'i mtshan nyid ni yul la dmigs pa'i stobs zhan pa dang nyams pas so/_/tshe rnam par 'gyur ba'i mtshan nyid ni tshe'i 'du byed rnams 'chi bar nye bar gyur pa dang yo byad nyung bar mi bzod pas so/_/dang po'i bye brag rnam par 'byed pa las gsungs pa dge slong dag skye ba rnam pa bzhi po nyid kyi
[\[49b.6\]]tshe yongs su 'gyur bas byas pa'i phongs [#]pa rnam pa lnga ni rgas pa zhes bya'o/_/phongs pa rnam pa lnga la skras phongs pa ni byi ba [#]dang mdog gyur pa'i phyir ro/_/lus phongs pa ni dbyibs dang sha dang stobs dang mdog gyur ba'i phyir ro/_/las phongs pa ni smra ba na lud pa lu ba dang /_dbugs rgod pa'i lus yin pa'i
[\[49b.7\]]phyir ro/_/langs pa na gdung ma gug pa bzhin du gug por gyur pa'i phyir ro/_/'dug pa na lus mdun du gug pa'i phyir ro/_/'gro ba na 'khar ba la [#]brten pa'i phyir ro/_/yid kyi ni shes rab rmongs pa dang dran pa zhan [#]pa'i yang phyir ro/_/longs spyod phongs pa ni yo byad la longs spyod pa zhan pa'i phyir dang /_
[\[50a\]]
[\[50a.1\]]rtsed mo dang dga' ba'i yo byad la thams cad nas thams cad du longs mi spyod pa'i phyir dang /_dbang po gzugs can rnams rang gi yul la mi gsal bar rgyu ba dang mi rgyu ba'i phyir ro/_/srog gi dbang po phongs pa ni tshe zad pa dang shi ba dang nye ba dang 'chi ba'i rkyen cung zad tsam yang mi bzod
[\[50a.2\]]pa'i phyir ro/_/rgas pa'i rnam grangs bco brgyad po de dag ni de ltar bshad do zhes brjod do/_/'chi ba gang zhe na/_sems can gang yin pa de dang de dag sems can gyi ris de dang de dag nas 'phos pa dang 'pho ba nyid dang zhes bya ba rgyas par rnam grangs bcu 'byung ba yin no/_/de la 'phos pa ni sems can gyi
[\[50a.3\]]ris de dang bral ba'o/_/'pho ba nyid ni 'chi ba'i gnas skabs te/_gang zhig 'pho ba de 'pho ba yin la/_de'i dngos po ni 'pho ba nyid de/_'pho ba'i gnas skabs gang yin pa'o/_/zhig pa ni gzugs kyi lus la ming gi tshogs bral ba'o[#]/_/nang nyams pa [#]nyid las gzugs kyi lus la dbang po
[\[50a.4\]]gzugs can rnams rgyun chad pa'o/_/tshe nyams pa dang drod yal ba zhes bya ba gnyis ka yang gnas pa'i rgyu sngon gyi 'phen pa dang /_nye bar bsten pa'i zas kyang zad pa'i phyir yin par ston te/_mdo sde gzhan las ji skad du zas ni sems can gnas pa'i tshe na zas gnas pa'ang de bzhin no zhes gsungs
[\[50a.5\]]pas tshig gnyis gnyis kyis 'phos pa dang /_'pho ba nyid yin par bstan to/_/de ltar re zhig tshe zad pa [#]rim gyis shi ba gang yin pa dang /_'chi ba'i gnas skabs gang yin pa de gnyis ka shi ba yin par bstan to/_/gang yang tshe ma nyams pa srog gi dbang po dang ldan pa yang rim gyis ma yin par
[\[50a.6\]]'chi ba ste/_de ni srog gi dbang po 'gags pa dang /_phung po rnams 'dor ba dang /_shi ba zhes bya ba yin te mdor bstan pa yin no/_/srog gi dbang po 'gags pa [#]gang zhe na/_dus byed pa'o zhes smras te/_dus yongs su rdzogs pa [#]zhes bya ba'i tha tshig go/_/des ni sngon gyi las kyis 'phangs pa
[\[50a.7\]]gang yin pa skal ba 'dra ba'i phung po'i rgyun gyis [#]gnas pa'i dus de'i mthar thug pa ni srog gi dbang po 'gags pa ste/_srog gi dbang po don gzhan yod pa ma yin no zhes ston pa yin no/_/dang po'i bye brag rnam par 'byed pa las dge slong dag skye ba'i mtshan nyid rnam pa bzhi po [#]dag nyid la/_'chi ba'i
[\[50b\]]
[\[50b.1\]]rab tu dbye ba rnam pa drug yod par rig par bya ste/_rdzogs par shi ba dang /_ma rdzogs par shi ba dang /_shi ba'i rang gi mtshan nyid dang /_ma rdzogs par 'chi ba'i rnam par dbye ba dang /_rdzogs par shi ba'i [#]rnam par dbye ba dang /_dus ma yin pa dang dus su shi ba'o/_/dge slong dag de la shi ba'i rang
[\[50b.2\]]gi mtshan nyid ni lus las rnam par shes pa bral zhing 'jig pa dang /_dbang po gzugs can rnams nub par gyur pa las rig par bya'o zhes gsungs te/_de dag ni shi ba'i rnam grangs rnam pa bcu po de dag gi don bstan pa yin no zhes brjod do/_/bstan pa las ci'i phyir mya ngan la sogs pa gsungs la rnam par
[\[50b.3\]]dbye ba las ma phye zhe na/_rga shi ni srid pa'i yan lag nyid du brjod par bzhed pa'i phyir ro/_/'di ltar rten cing 'brel par 'byung ba'i chos rnams gang zhe na/_ma rig pa nas rga shi'i bar yin no zhes mdo sde gzhan las gsungs kyi/_mya ngan la sogs pa ni ma yin no/_/lung las bzlog la [#]brtag pa'i
[\[50b.4\]]tshe yang gang zhig med na rga shi mi 'byung ba yin zhes gsungs kyi mya ngan la sogs pa ma yin no/_/'o na ci de dag khas mi len tam zhe na/_go rims ma nges pa'i phyir dang /_gcig tu chad pa med pa'i phyir ro/_/de dag la go rims nges pa ni yod pa ma yin te/_rga ba'i snga rol lam phyi nas kyang yin no/_/
[\[50b.5\]]gdon mi za bar mya ngan la sogs pa yang yod pa ma yin te/_'byor ba dang ldan pa yid bde ba mang ba kho na dag dus byed pa dmigs pa'i phyir ro/_/rga shi ni gdon mi za bar 'byung ba yin te/_'dus byas kyi mtshan nyid yin pa'i phyir ro/_/'byung ba ni skye ba yin no/_/'jig pa ni 'chi ba yin no/_/gnas pa
[\[50b.6\]]gzhan du 'gyur ba nyid ni rga ba yin no/_/gnas pa zhes bya ba ni rgyun yin par bstan [#]to/_/de'i snga phyi'i bye brag ni gzhan du 'gyur ba nyid yin no/_/kun rdzogs pa la yongs su nyams pa'i rga ba yod par mdo sde 'di las bstan to/_/gal te gnas pa gzhan du 'gyur ba rga ba yin na ci'i phyir bar du bstan
[\[50b.7\]]zhe na/_'di nyid go rims yin no/_/'dus byas kyi mtshan nyid la ci'i phyir de ltar ma yin zhe na/_skye ba dang 'jig pa'i bye brag nyid gnas pa gzhan du gyur pa yin no zhes bstan pa'i phyir ro/_/gnyis kyis ni snga na med pa dang zhig nas med pa'i mi rtag pa nyid ston to/_/gcig gis ni dngos po rnam par 'gyur
[\[51a\]]
[\[51a.1\]]ba'i mi rtag pa yin pas de las ni go rims ji lta bu yin no/_/'o na bstan pa las ci'i phyir mya ngan la sogs pa bstan zhe na/_skye ba yod na nyes pa de dag 'byung bar 'gyur ro zhes nyes dmigs phal che ba nyid yin par bstan pa'i phyir dang yid 'byung bar bya ba'i phyir ro/_/de dag ci'i phyir mya ngan
[\[51a.2\]]la sogs pa zhes bya zhe na/_sdug pa dang bral ba na log par cal col smra ba'i rgyu rnam par [#]rtog pa ni mya ngan no/_/log par cal col smra ba de nyid smre sngags 'don pa yin no/_/mi sdug pa dang phrad pa na lus kyis [#]mi 'dod pa myong ba ni sdug bsngal yin no/_/sems las byung ba ni yid mi bde ba yin no/_/tshol ba dang
[\[51a.3\]]kun tu bsrung ba'i dus na 'bad par [#]byed pa'i ngal ba ni 'khrug pa yin no/_/sdug pa dang bral ba nyid na brang brdung [#]ba la sogs pas lus gdung [#]ba ni sdug bsngal lo/_/cal col smra ba btang ba na bar skabs su sems la gdung ba drag po 'byung ba ni yid mi bde ba'o/_/de dang bral ba nas mi gsal ba'i gnas
[\[51a.4\]]skabs su nyin zhag kha cig tu zla la yid mi bde ba byed pa ni 'khrug pa'i rnam grangs yin no/_/de ltar byas na mdo sde gzhan las sdug pa'i rigs can gyi mya ngan dang smre sngags 'don pa dang sdug bsngal [#]ba dang /_yid mi bde ba dang 'khrug pa rnams 'byung bar 'gyur ro zhes gang gsungs pa de rigs pa yin no/_/gal
[\[51a.5\]]te skye ba'i rkyen gyis rga shi yin na skyes tsam nyid na rgas pa'am 'chi bar 'gyur ro zhe na/_'dir nying mtshams sbyor ba'i skad cig ma dang po kho na skye ba yin no zhes de skad gsungs pa [#]yin te/_ji ltar nur nur po la sogs pa'i rkyen gyis nar nar po la sogs pa yin no/_/de ma thag tu ni ma yin pas dpe sngar
[\[51a.6\]]bstan pa yin no/_/de ltar na zhes bya ba ni rnam pa de dag gis so/_/sdug bsngal gyi phung po zhes bya ba ni sdug bsngal gyi rgyun no/_/chen po zhes bya ba ni thog ma med pa dang ldan pa'o/_/'di zhes bya ba ni skye ba dang rga shi la sogs pa'am 'du byed la sogs pa'o/_/'ba' zhig ces bya ba ni bdag dang bdag
[\[51a.7\]]gi dang bral ba'o/_/'byung bar 'gyur ro zhes bya ba ni skye ba'o/_/ji skad du reg pa de dang de kun 'byung ba nas tshor ba de dang de kun 'byung ba yin no zhes gsungs pa yin no/_/'phags pa'i bden pa las ni sdug bsngal gyi rgyu las [#]sdug bsngal kun 'byung ba zhes bstan te 'dis sam 'di las kun 'byung bas na zhes byas
[\[51b\]]
[\[51b.1\]]pa yin pa'i phyir ro/_/skye ba'i rkyen gyis rga shi zhes bya ba 'dir rkyen dang rkyen can gnyis nges pa dang ma nges pa la skyon yod do/_/gal te skye ba kho na rga shi'i rkyen yin na ni lam gyis dub pa dang nad dang mya ngan dang ya nga ba ma spangs pa dang gzhan gyis byas pa dag gis shin tu myur bar rgas shing shi bar mi 'gyur
[\[51b.2\]]bar thal bar 'gyur ro/_/'on te rga shi kho na'i rkyen skye ba yin na ni skye bas bye brag tu byas pa gzhan kun nas nyon mongs pa dang rnam par byang ba'i chos kun du 'byung ba med par thal bar 'gyur ba dang /_bde ba dang tshor ba bar ma dang mya ngan la sogs pa yang med par thal bar 'gyur ro/_/'on te gnyis ka nges pa
[\[51b.3\]]yin na ni skyon gnyis po de dag nyid yin no/_/'on te ma nges pa yin na ni 'chad pa don med par 'gyur ro zhe na/_don med pa yang ma yin te/_rkyen gtso bo 'chad pa'i phyir ro/_/rkyen gtso bo nyid ni skye ba yin te/_ma skyes pa [#]rga shi med pa'i phyir dang /_lam gyis dub pa la sogs pa med par yang yod pa'i phyir ro/_/
[\[51b.4\]]'di ni rten cing 'brel par 'byung ba rnam par dbye ba yin no zhes bya ba ni de'i yan lag rnam par 'byed pa rdzogs par ston pa yin no zhes ngas smras pa gang yin pa de'i ched du ngas smras pa 'di dag yin no zhes bya ba ni de dag so so [#]dang de dag gi ched du [#]de dag gi dbang du byas te de lta bu de dag ngas smras so zhes bya ba'i
[\[51b.5\]]don to/_/de dag gi [#]ni sngar don dang yi ge thugs su chud pa nyid [#]dang shin tu ldan te brjod pa bdag nyid yin no zhes ston to/_/rten cing 'brel par 'byung ba bshad pa las rga shi rnam par 'byed pa rdzogs so//_//kha cig na re 'dir ma rig pa la sogs pa bstan pa'i phyir ma rig pa la sogs pa
[\[51b.6\]]kho na yan lag nyid yin par rig par bya ba ni ma yin gyi der gzugs dang sems dang sems las byung ba'i chos gzhan yang gdon [#]mi za bar de dang lhan cig byed pa yod pa yin te/_phung po lnga pa'i gnas skabs bcu gnyis po de dag la yan lag bcu gnyis zhes bya ba'o/_/ci'i phyir ma rig pa la sogs
[\[51b.7\]]pa nyid mdo sde las bstan zhe na/_gnas skabs de dang [#]de dag gi nang na gtso bo yin pa'i phyir ro zhe'o/_/gal te ma rig pa la sogs pa dag 'du byed la sogs pa'i rkyen gyi [#]gtso bo yin par ji ltar bstan par [#]mi 'dod na de'i gnas skabs na ma rig pa la sogs pa gtso bo nyid yin pa ci zhig
[\[52a\]]
[\[52a.1\]]yod/_de dag yan lag nyid yin par yang ji ltar khas ma blangs pa yin/_thams cad kyang phung po lnga pa yin na ci'i [#]phyir ming dang gzugs 'ba' zhig phung po lnga par bstan pa [#]gzhan ma yin/_de bas na 'du byed la sogs pa'i rkyen gtso bo re re nyid yan lag yin par bcom
[\[52a.2\]]ldan 'das bzhed pa yin te/_mu bzhi brtags [#]pas ji skad bstan pa yin no/_/yan lag bcu gnyis bstan pa 'dis mdor ci bstan zhe na/_dang po'i bye brag rnam par 'byed pa'i chos kyi rnam grangs la brten pa byas nas ji ltar khong du chud pa mdor bstan par bya'o/_/gang gis ji ltar ci zhig 'phen pa dang
[\[52a.3\]]'phangs [#]pa de nyid gang gis ji ltar mngon par sgrub pa dang /_mngon par grub pa gang yin pa de dang /_de'i nyes dmigs gang yin pa de dag bstan to/_/gang gis 'phangs she na/_ma rig pa'i rkyen can 'du byed kyis so/_/ji ltar 'phangs she na/_rnam par shes pa la bag chags bsgos pa'i phyir ro/_/ci
[\[52a.4\]]zhig 'phen zhe na/_yang srid pa pa'i ming dang gzugs dang skye mched drug dang /_reg pa dang /_tshor ba ste ci rigs [#]par mthar gyis dang cig car 'byung bar bya ba'i phyir ro/_/'phangs pa de gnyis [#]gang zhe na/_rnam par shes pa la de'i sa bon yongs su brtas [#]pa de nyid 'phangs pa yin no/_/gang gis mngon
[\[52a.5\]]par sgrub par byed ce na/_ji skad du bstan pa'i rim gyis sngon 'phangs pas 'dir skyes pa'i tshor ba'i rkyen gyis sred pa skyes pa gang yin pa dang /_de'i rkyen gyis len pa'o/_/ji ltar de gnyis kyis mngon par sgrub ce na/_rnam par shes pa de la las kyi bag chags gnas pa dag des srid [#]pa byed pa'i phyir ro/_/
[\[52a.6\]]rnam par shes pa la las kyi bag chags rnam pa mang du yod de/_'du byed sna tshogs kyis yongs su bsgos pa yin pa'i phyir ro/_/len pa'i bye brag gis yongs su zin pa gang gis 'di nas gnyis par yang srid 'byung bar byed pa de 'dir srid pa zhes bya'o/_/mngon par grub pa de gang zhe na/_ming dang gzugs
[\[52a.7\]]la sogs pa 'phangs pa gang yin pa de ma 'ongs pa na skye ba'o/_/de yod na nyes dmigs gang zhe na/_rga shi yin te/_yid du 'ong ba'i lang tsho dang srog zhig pa'i phyir ro/_/ma rig pa'i rkyen gyis 'du byed kyis 'phen pa dang /_sred pa'i rkyen gyis len pas mngon par grub pa yin pa [#]'di ji ltar yid ches par bya
[\[52b\]]
[\[52b.1\]]zhe na/_'di ltar bden pa mthong na yang srid pa 'phen pa yod pa ma yin te/_'phags pa'i bden pa la rig [#]pa skyes pa'i phyir ro/_/'dod chags dang bral ba'i dgra bcom pa la yang sngon gyi 'phen pa yongs su [#]zin kyang yang srid mngon par sgrub pa ma yin no/_/don de nyid bsdu ba'i phyir tshigs su bcad
[\[52b.2\]]pa lnga ste/_gang gis 'phen dang ji ltar gang /_/de sgrub byed pa'ang de la yang /_/nyes dmigs gang yin de dag rnams/_/yan lag bcu gnyis rnams kyis bstan/_/gnyis kyi [#]yan lag gcig gis dang /_/rnam pa bzhi [#]dang gnyis kyis dang /_/gcig gis gcig dang [#]gcig gis ni/_/don bdun
[\[52b.3\]]dag tu rab tu bstan/_/bden pa ji bzhin mi shes phyir/_/las kyis sems la bsgos phyir dang /_/yan lag bzhi ni rim gyis 'phen/_/de yi sa bon yongs brtas [#]phyir/_/'phangs pa bzhin du skyes pa yi/_/tshor bas skyed [#]pa'i sred pa las/_/len pa 'byung [#]bas de yi las/_/bsgos pa sngon [#]du gyur pa
[\[52b.4\]]yin/_/grub pa skye yin de la yang /_/rgas stsogs nyes dmigs gang gi phyir/_/bden pa mthong la 'phen pa med/_/sred pa bral na 'byung ba med/_/ci'i phyir bden pa mthong ba la ma rig pa med pa yin/_gang [#]gi phyir 'di'i las kyis yang srid 'phen par mi byed/_gang dag gi yang srid 'phen par
[\[52b.5\]]byed pa'i las la dbang byed pa ni med pa ma yin no zhe na/_de [#]dbang byed pa gang zhe na/_rig pa med pas ma rig pa gang yin pa'o/_/de gang zhe na/_bden pa mthong ba'i mi mthun pa'i phyogs gang yin pa'o/_/sred pa yang de bzhin du ci'i phyir mi 'dod/_/bden pa mthong ba gang yin pa'i mi mthun pa'i
[\[52b.6\]]phyogs de ni de la dbang byed pa yin no zhe na/_mi mthong ba ni mthong ba nyid kyi mi mthun pa'i phyogs yin par rigs pa yin te/_sgrib par byed pa'i bdag nyid yin pa'i phyir te/_dper na snang ba'i mun pa lta bu'o/_/sred pa ni ma yin te/_chags pa'i mtshan nyid yin pa'i phyir ro/_/bden pa mthong ba'i yul
[\[52b.7\]]la khyab par byed pa yang ma rig pa yin pas de ni mi mthun pa'i phyogs yin par rigs kyi srid [#]pa ni ma yin te/_'gog pa dang lam gyi bden pa gnyis la de med pa'i phyir ro/_/sred pa med par yang ma rig pa ni bden pa mthong ba'i mi mthun pa'i phyogs yin par grub pa yin te/_'gog pa dang lam
[\[53a\]]
[\[53a.1\]]gyi bden pa gnyis lam 'dres pa yod pa yin gyi/_sred pa ni ma rig pa med par ma yin no/_/bden pa mthong bas spang bar [#]bya ba yang ma rig pa dmigs pa yongs su shes pas yongs su [#]'gyur gyi/_srid [#]pa ni de la dmigs pa'i nyon mongs pa spangs pas spong ba yin pas 'di ni
[\[53a.2\]]bden pa mthong ba'i mi mthun pa'i phyogs ma yin no/_/'o na de'i gnyen po bden pa mthong ba ji ltar yin zhe na/_ma rig pa med par sred pa mi skye ba'i phyir dang /_de yang des rgyun gcod pa'i phyir ro/_/dper na skyon gyi gnyen po gang yin pa de ni de las byung ba'i nad kyi yang gnyen po yin pa bzhin no/_/gal te
[\[53a.3\]]yang sred pa ni yang srid 'phen par byed pa'i las la dbang byed pa yin na ni bden pa rnams la rmongs pa gang zhig srid pa rgyun chad par 'dod na de'i yang srid 'phen par byed pa ma yin par 'gyur te/_sred pa la zhe sdang zhing yang srid med par sred pa'i dbang gis [#]yang srid 'phen par rigs pa ma yin no/_/re zhig bsod
[\[53a.4\]]nams dang bsod nams ma yin pa'i 'du byed la sred pas dbang byed pa yin te/_'dod pa'i sred pas de lhag par spyod pa'i phyir ro/_/mi g.yo ba la ni ji ltar yin/_bsam gtan nam gzugs med la [#]ma bskyed par ni de la dmigs pa'i sred pa skye ba'i skabs yod pa ma yin no/_/'di ltar sred pa ni rang gi
[\[53a.5\]]khams dang /_sa la dmigs pa nges pa yin na/_ma rig pa ni de lta bu ma yin no/_/de bas na ma rig pa kho na yang srid 'phen par byed pa'i las la dbang byed par rigs pa yin gyi sred pa ni ma yin no/_/yang srid 'phangs pa la yang sa gang bar gtogs pa'i sred pa 'jug pa rnyed pas sa de par gtogs
[\[53a.6\]]pa mngon par sgrub par byed pa de la dbang byed pa yin no/_/'o na gang dag rang gi sa la dmigs par nges pa ma yin gyi skal ba mi 'dra ba dang /_khams thams cad du 'gro ba dag de dag gi yang srid 'phen par byed pa'i las la byed pa yin par ci'i phyir ma bstan zhe na/_ma rig pa kho na de la gtso bo yin te/_
[\[53a.7\]]bden pa mthong ba'i yul la khyab pa yin pa'i phyir dang /_de dag med par yang [#]mthu yod pa'i phyir ro/_/ma rig pa med par de dag med do/_/de bas na don bdun gyi dbang du byas te yan lag bcu gnyis 'chad pa de dag 'thad pa yin no/_/gzhan du yang rten cing 'brel par 'byung ba rim gyis yang
[\[53b\]]
[\[53b.1\]]srid skye bar 'chad pa la yan lag du zhig gis rdzogs par 'gyur zhe na/_ji srid kyis rgyu dang bcas pa'i yang srid bstan par nus pa'o/_/bdun nam lngas yin no zhe na/_gal te bdun kho na 'chad par byed na ma rig pa'i rkyen gyis [#]'du byed kyis yongs su bsgos pa'i rnam par shes pa las ming dang gzugs
[\[53b.2\]]la sogs pa'i rim gyis ma 'ongs pa na yang srid 'byung bar 'gyur ro zhes smras par 'gyur ro/_/de yang srid [#]pa'i rkyen gyis len pa'i bye brag gi [#]'bras bu 'byin [#]par bya ba'i phyir sngon [#]du gyur pa las byung [#]ngo zhes ma smras par 'gyur ro/_/de dag med par dgra bcom pa yang yang srid 'grub par thal bar 'gyur te/_
[\[53b.3\]]ma rig pa'i rkyen gyis 'du byed kyis yongs su bsgos pa'i rnam par shes pa yod pa'i phyir ro/_/ma rig pa ni yang srid mngon par 'grub pa'i rgyu yin par bstan pa yang ma yin na gang gi phyir de spangs pas de mi 'byung bar 'gyur/_'du byed kyi rkyen de ni sngar kun du 'byung ngo /_/'on te lnga kho na 'chad par
[\[53b.4\]]byed na ni srid [#]pa'i rkyen gyis len pas kun nas bslang ba'i las kyis yang srid 'byung bar 'gyur ro zhes smras par gyur pa yin gyi/_de yang ma rig pa'i rkyen gyis 'du byed kyis yongs su bsgos pa'i rnam par shes pas 'phangs pa'i ming dang gzugs la sogs pa'i rim gyis 'byung ngo zhes smras pa med
[\[53b.5\]]par 'gyur ro/_/de med par bden pa mthong ba la yang bden pa ma mthong ba bzhin du gsar du yang srid 'phen pa yod par thal bar 'gyur ro/_/las zad na yang srid ga las yod pa dang /_rang gi ngo bo ci yin pa dang /_yongs su rdzogs pa gang yin pa dang /_longs spyod pa ci yin pa shes par
[\[53b.6\]]ma byas par 'gyur ro/_/srid [#]pa'i rkyen kyang ma bstan par 'gyur ro/_/de bas yan lag bcu gnyis bshad pa med par yang srid kyi bshad pa rdzogs pa ma yin no/_/skye bar byed pa'i rgyu ni las ji lta ba bzhin yin te/_ming [#]dang gzugs la sogs pa'i rnam par dbye ba tha dad pa'i lus kyi dngos
[\[53b.7\]]po 'phen pa la dbang byed pa'i phyir ro/_/mngon par 'grub par byed pa'i rgyu ni sred pa ji lta ba bzhin yin te/_rang gi khams su 'phangs pa'i yang srid mtshams sbyor ba la dbang byed pa'i phyir ro/_/de ltar ni yan lag bdun dang lngas bstan pa yin no/_/de bas na lung [#]las yan lag bcu
[\[54a\]]
[\[54a.1\]]gnyis 'chad pa nyid legs pa yin no/_/de ltar na bstan bcos dang 'gal ba ma yin nam/_ji skad du ye shes la 'jug pa las gang gsungs pa gang zag gcig gi skye ba 'di la 'das pa ni du zhig ce na smras pa gnyis te/_ma rig pa dang 'du byed do/_/ma 'ongs pa du zhig
[\[54a.2\]]ce na smras pa/_gnyis te skye ba dang rga shi'o/_/da ltar byung ba du zhig ce na/_smras pa/_brgyad de rnam par shes pa nas sred [#]pa'i bar ro zhes bya ba'o zhe na/_de ltar na ma rig pa'i rkyen gyis 'du byed dang /_len pa'i rkyen gyis srid pa la tha dad du bya ba ci zhig yod ce na smras pa/_sngon gyi tshe rabs gzhan la
[\[54a.3\]]las gang byas shing bstsags [#]pa dang /_las gang gi [#]rnam par smin pas tshe 'di la sred [#]pa rnyed par byed pa dang /_las gang gis skyes pa na rnam par smin po [#]so sor myong bar byed pa'i las de nyon mongs pa gcig gi rkyen gyis yin par bcom ldan 'das kyis gsungs te/_'di lta ste ma rig pa ste/_'di ni ma rig pa'i
[\[54a.4\]]rkyen gyis 'du byed ces bya'o/_/las gang zhig skye ba 'di ni [#]byed cing bstsags pa dang /_las gang gis rnam par smin pa ma 'ongs pa na yin pa phyis srid par mtshams sbyor bar byed pa dang /_las gang gis skyes pa na rnam par smin pa phyis so sor myong bar 'gyur bar byed pa'i las de ni nyon mongs pa thams
[\[54a.5\]]cad kyi rkyen gyis yin par bcom ldan 'das kyis gsungs te/_'di lta ste len pa ste/_'di ni len pa'i rkyen gyis srid pa zhes bya'o zhes ston te[#]/_de dag ni dum bu gsum rnam par gzhag pa tha dad pa yin te/_de ltar na bstan bcos 'di dang 'gal ba yod pa [#]ji skad du sngar bstan pa de bzhin du mdo sde la brten pa'o/_/
[\[54a.6\]]bstan bcos dang 'gal ba ni tshod yod kyi mdo sde dang 'gal na mi rung ngo /_/dum bu gsum du rnam par 'jog pa 'di la brjod par bya ba mang du 'byung ste/_rgyu dang bcas pa'i skye ba rim gyis yin par 'chad pa dang /_rgyu khyad par can las skye ba rim gyis 'chad pa la dgos pa ci yod/_'das pa'i las
[\[54a.7\]]las 'dir nying mtshams sbyor ba'i rnam par shes pa ji ltar 'byung /_bstan bcos las ni de [#]nyon mongs pa can kho nar 'dod do/_/ji ltar de 'du byed kyi rkyen gyis yin par rung /_rnam par shes pa dang ming dang gzugs gnyis kyi gnas skabs gnyis la yang bye brag ci yod/_'gag pa'i rim pa la yang
[\[54b\]]
[\[54b.1\]]ma rig pa la sogs pa 'gag pa gal te rnam par zhig pa yin na ni/_des rgyu rnam par zhig pa las 'bras bu rnam par zhig pa khas blangs pa'i phyir skad cig ma 'jig pa la gnod par 'gyur ro/_/skad cig ma 'jig pa'i rgyu dang /_bar ma chad par 'bras bu skye ba'i phyir ro/_/rgyu rnam par 'jig pa'i dus kho na ni [#]
[\[54b.2\]]'bras bu skye ba yin na ni ji ltar na rgyu rnam par 'jig pa las 'bras bu rnam par 'jig pa 'grub [#]par 'gyur/_sngon gyi skye ba rnam par 'jig pa na yang de'i rgyu can skye ba phyi ma mi gnas pa'i phyir dang /_skye ba yang ma yin no snyam du 'jug [#]par yang 'gyur ro/_/'on te 'gag pa zhes bya ba spangs pa yin na ni des na ma
[\[54b.3\]]rig pa dang /_sred pa dang len pa rnams cig car du spangs pa'i phyir dang /_de dag spangs na yang gzhan spangs par rnam par 'jog pa'i phyir rim pas 'gag par ston pa rigs pa ma yin no/_/spangs pa zhes bya ba ni nyon mongs pa can rnams kyi thob pa rgyun chad pa'o/_/de las gzhan pa yang de la dmigs
[\[54b.4\]]pa'i nyon mongs pa'i thob pa rnams rgyun chad pa'o/_/gang zhig mig la 'dun pa dang 'dod chags spangs na/_'dun pa dang 'dod chags spangs pa de dag nyid kyis khyod kyis mig spangs pa yin no zhes mdo sde las gsungs pa'i phyir ro/_/'on te 'gag pa zhes bya ba ma skyes pa yin na ni 'das pa dang /_da
[\[54b.5\]]ltar byung ba'i skye bas bsdus pa'i yan lag rnams [#]skyes pa yin par ji ltar rung ba yin/_de lta na mi rtag pa'i 'gog pa dang /_so sor brtags pa'i 'gog pa dang /_so sor brtags pa ma yin pa'i 'gog pa'i skyon du 'gyur ro/_/rnam grangs kyis de 'chad [#]pa'i phyir ro/_/'on te yang 'gag pa'i rim
[\[54b.6\]]pa 'chad pa la 'di ltar rtogs [#]par byed de/_skye ba de nyid la ma rig pa ma skyes pas 'du byed rnams mi skyed pa [#]yin no/_/de nas [#]skye ba gnyis pa la yang rnam par shes pa ma skyes pa zhes rgyas par byas nas srid pa'i bar du ma skyes pa'i phyir skye ba gsum pa'i skye ba ma skyes pa dang /_de la rga shi'o zhe na/_
[\[54b.7\]]de ltar skye ba gsum pa ma skyes pa'i rim pas [#]'chad pa ni don med par 'gyur ba'am/_ha cang thal bar yang 'gyur ro/_/gang gi tshe lugs las bzlog pa'i 'gog pa ston te/_skye ba med na rga shi med par 'gyur ro zhes bya ba de lta bu la brten pa yin na ni/_de'i tshe gal te ma 'ongs pa skye ba gsum
[\[55a\]]
[\[55a.1\]]pa'i skye ba la rtog na ni skyon de dag nyid du 'gyur ro/_/'on te skye ba gnyis pa la rtog na ni rgyu dang bcas pa da ltar gyi skye ba la ma skyes pa'i rim pa ston pa rigs pa ma yin te/_de skyes pa yin pa'i phyir dang /_dgos pa yang med pa'i phyir ro/_/de bas na dus tha dad pa'i sgo nas yan
[\[55a.2\]]lag bcu gnyis rnam par 'jog pa la 'gog pa'i rim pa 'chad pa ni thams cad du sbyar bar nus pa ma yin no/_/sngar yan lag rnam par gzhag pa la gang skyes pas gang skye ba'am/_'phen pa'am/_'phangs pa'am/_mngon par sgrub par byed pa la ni de ma skyes pas de mi skye ba'am/_mi 'phen pa'am/_
[\[55a.3\]]'phangs pa med pa'am/_mngon par sgrub par byed pa med do zhes bstan pa'i phyir 'gog pa'i rim pa 'chad pa ni rigs [#]pa yin no/_/tshe 'di la tshor ba dag yod bzhin du tshor ba ma skyes pas sred pa ma skyes par ji ltar rung bar 'gyur/_tshor ba gang yin pa ni sred pa'i rkyen yin te/_de ma skyes pa'i phyir ro/_/de'i
[\[55a.4\]]rkyen yang gang zhig ce na/_sred pa'i sa bon gang yin pa de yin te/_ma rig pa'i 'dus te reg pa las skyes pa yin no/_/de ni rnam par 'byed pa bstan pa las shes par byas zin to/_/'dir yang dum bu gsum rnam par gzhag pa blangs te/_'ga' zhig lan 'debs pa dus gsum la rmongs pa bzlog pa'i
[\[55a.5\]]phyir bcom ldan 'das kyis rten cing 'brel bar 'byung ba dum bu gsum bstan te/_'di ltar mdo sde gzhan las bcom ldan 'das kyis rten cing 'brel par 'byung ba dang /_rten cing 'brel par 'byung ba'i chos rnams kho na yang dag pa ji lta ba bzhin du yang dag pa'i shes rab kyis mthong na/_de ni ci
[\[55a.6\]]bdag 'das pa'i dus na byung bar gyur tam zhes rgyas par byas te sngon gyi mtha'i rjes su mi 'brang ngo /_/ci bdag ma 'ongs pa'i dus na 'byung bar 'gyur ba zhig gam zhes rgyas par byas te ma 'ongs pa'i mtha'i rjes su yang mi 'brang ngo /_/bdag gi lus la the tshom za ste/_ci ste bdag 'di yin nam/_ji ltar
[\[55a.7\]]'di bdag yin zhes rgyas par gsungs so/_/sngon gyi mthar yang ma rig pa'i sgo nas sred pa dang len pa yang bstan te/_nyon mongs pa thams cad ma rig pa dang lhan cig 'byung ba'i phyir ro/_/las gang gis skye ba byas pa [#]ni 'du byed kyi sgras bstan to/_/gang las skye ba gzhan 'byung bar 'gyur ba de ni srid pa'i
[\[55b\]]
[\[55b.1\]]sgra'o/_/'das pa'i las kyang yod pa nyid yin te/_de las nying mtshams sbyor ba'i rnam par shes pa 'byung ba yin gyi/_las kyis yongs su bsgos pa'i [#]sngon gyi skye ba'i rnam par shes pa'i rgyun las ni ma yin pa'i phyir ro zhe na/_de dag [#]thams cad kyis nus pa ma yin te[#]/_gang zhig las dang nyon mongs
[\[55b.2\]]pa las skye ba 'byung bar shes pa de [#]na dum bu gsum bstan pa med par yang sngon gyi mtha' la sogs pa la ma [#]rmongs pa mi 'byung ba yin na/_sngon gyi mtha' la sogs pa'i rjes su 'brang bar lta ga la 'gyur/_gal te yang ma rig pa'i sgo nas sred pa dang [#]len pa yang bstan pa yin na/_bstan bcos 'di dang
[\[55b.3\]]ji ltar 'gal bar mi 'gyur te/_de'i las ni nyon mongs pa gcig gi rkyen gyis yin te 'di lta ste ma rig pa'i zhes bcom ldan 'das kyis gsungs so/_/sngon gyi mthar sred pa dang len pa yang ma rig pa'i sgo nas bstan pa yin na/_ci'i phyir dbus kyi mthar ma yin/_gal te 'das pa'i dus la
[\[55b.4\]]mun pa'i rnam par gyur pa'i phyir ro zhe na/_de nyid kyi phyir 'di gnyis shin tu rnam par [#]phye ste brjod par bya dgos so/_/'on te da ltar byung bas 'das pa grub pa'i phyir ro zhe na/_de nyid kyi phyir de mi bstan [#]par thal bar 'gyur ro/_/ci'i phyir dbus kyi mthar sred pa'i rkyen gyis len pa zhes gsungs [#]la
[\[55b.5\]]sngon gyi mthar ma yin/_las gang gis skye ba [#]byas pa de ni 'di [#]'du byed yin la/_gang byed par 'gyur ba de 'du byed ma yin/_gang las skyes par gyur pa [#]de ni sred [#]pa yin la/_gang las skye bar [#]'gyur ba de srid [#]pa ma yin zhes bya ba 'di la rigs [#]pa ci yod/_'das pa'i las yod pa kho na'o zhes bya ba
[\[55b.6\]]'dis ni thams cad brgyan to/_/gang rang gi mtshan nyid kyis yod pa kho na yin na ji ltar de [#]'das pa yin/_ma 'ongs pa de yang yod pa kho nar 'gyur ro/_/'das pa gang yin pa yod do zhes bya bas gang du gang la ci zhig nus pa yod na gang gis 'di ni 'di'i rkyen yin no zhes rnam par gzhag par [#]'grub
[\[55b.7\]]par 'gyur/_gang yang da ltar byung ba la [#]gnas skabs gzhan gnyis po bye brag yod pa [#]ma yin pa dang /_de nyid de dang ldan pa yin na ci'i phyir ma byung ba las byung ba dang /_'byung nas med par [#]yang mi 'dod/_de bas na las [#]yongs su bsgos pa'i sngon gyi skye ba'i rnam par shes pa las 'dir nying
[\[56a\]]
[\[56a.1\]]mtshams sbyor ba yin par gdon mi za bar khas blang bar [#]bya'o/_/de lta yin na yang rnam par shes pa da ltar byung ba'i yan lag yin par ji ltar 'grub par 'gyur/_ci dum bu gsum rnam par gzhag pa med pa kho na yin nam/_yod pa yin te/_gzhan du yin [#]no/_/ji ltar gzhan du yin zhe na/_gang
[\[56a.2\]]gis ji ltar gang 'phangs pa de ni 'phangs pa'i dum bu gcig pa [#]yin no/_/gang gis ji ltar gang mngon par 'grub pa de ni mngon par 'grub pa dum bu gnyis pa yin no/_/de mngon par 'grub [#]na nyes dmigs gang yin pa de ni nyes dmigs dum bu gsum pa yin no/_/dus gsum du dbye ba nyid kyis gzhan du
[\[56a.3\]]dum bu gsum rnam par gzhag pa las brtsams pa'i lung ni 'di lta ste/_rten cing 'brel par 'byung ba yan lag bcu gnyis las yan lag du zhig 'das pa lags/_bka' stsal pa/_gnyis te/_ma rig pa dang 'du byed do/_/skyes pa 'gags pa'i don dang /_skye ba snga ma pa ma yin pa'i
[\[56a.4\]]don gyis so/_/ma 'ongs pa'i [#]du zhig_/bka' stsal pa/_gnyis te/_skye ba dang rga shi'o/_/yan lag bzhi pa can gyi skye ba nyes dmigs dang bcas par [#]ma chad par mngon par 'grub pa 'thob pa'i don gyis dang /_lan grangs gzhan ma yin pa'i don gyis so/_/da ltar byung ba du zhig_/
[\[56a.5\]]bka' stsal pa/_brgyad de rnam par shes pa ni nus pa yongs su 'dzin pa [#]da ltar byung ba yin pa'i don gyis so/_/ming dang gzugs la sogs pa ni sa bon gyi mtshan nyid da ltar byung pa yin pa'i [#]don gyis so/_/sred pa la sogs pa ni las byed pa da ltar byung ba yin pa'i don gyis te/_de la sred pa dang len
[\[56a.6\]]pa'i yan lag ni srid par byed pa'i las can no/_/srid pa'i yan lag ni skye ba'i gnas byed pa'i las can no/_/de ltar na de dag ni rigs [#]pa dang lung la brten nas bdag gis bstan to/_/btsun pas ston pa'i mdo sde las byung [#]ba dus gsum las ma rig pa dang 'du byed ni 'das pa'i dus so/_/rnam par shes
[\[56a.7\]]pa nas srid pa'i bar du ni da ltar byung ba'i dus so/_/skye ba dang rga shi ni ma 'ongs pa'i dus so/_/yang mdo sde gzhan las gsungs pa/_rten cing 'brel par 'byung ba yan lag bcu gnyis kyi chos de dag ni gnas skabs lngar rig par bya ste/_ma rig pa dang 'du byed ni byed pa po'i gnas skabs so/_/rnam par shes pa
[\[56b\]]
[\[56b.1\]]dang ming dang gzugs ni mngal gyi gnas skabs so/_/skye mched drug dang reg pa dang tshor ba ni yul la [#]'jug pa'i gnas skabs so/_/sred pa dang len pa dang srid pa ni 'byung bar byed pa'i gnas skabs so/_/skye ba dang rga shi ni rnam par smin ba'i gnas skabs yin no/_/yang phal dgu [#]ni mdo sde las rnam par shes pa
[\[56b.2\]]zas yin te/_ma 'ongs pa na yang srid mngon par 'grub par 'gyur ro zhes gsungs so/_/bdag 'dra bdag de lta bu [#]la rab tu spro ba yod pa ma yin te/_nyi tshe ba'i mdo sde bsdus pa rnams [#]legs par gsungs pa ma yin no snyam [#]sems par 'gyur ba [#]'di dag la dgongs pa ci yod ces 'di la 'bad par bya
[\[56b.3\]]dgos te/_sangs rgyas bcom ldan 'das kyis bstan pa ni rang gi dgongs pa tha dad pa mtha' yas pa yin te/_sems can rnams kyi mos pa dang /_khams dang gnyen po sna tshogs la ltos nas de 'jug pa'i phyir ro/_/'di brjod par bya ste/_rten cing 'brel par 'byung ba'i rim pa ji ltar mdo
[\[56b.4\]]sde 'di las 'byung ba 'di kho na lta bu yin na ni rgyu dang bcas rkyen dang bcas gzhi dang [#]bcas pa'i chos kyi rnam grangs las gang gsungs pa/_dge slong dag tshul bzhin ma yin par yid la byed pa'i rgyu can ni ma rig pa'o/_/ma rig pa'i rgyu can ni sred pa'o/_/sred pa'i rgyu can ni las so/_/las
[\[56b.5\]]kyi rgyu can ni mig nas yid kyi bar du yin no zhes 'byung ba [#]'gal bar 'gyur ro/_/'on te rim pa de kho na lta bu yin na ni mdo sde'i [#]'gal bar 'gyur ro zhe [#]na 'gal ba med de/_de ni dgongs pa can yin pa'i phyir ro/_/der ni sred pa dang len pa dag yan lag gcig tu byas te bstan te/_'dod
[\[56b.6\]]pa la sogs pa la 'dun pa dang /_'dod chags la [#]ni sred pa'i bye brag yin pa'i phyir ro/_/srid pa'i gnas skabs kyi las ni las su gsungs so/_/skye mched drug gi gnas skabs kyi skye ba ni skye mched drug tu gsungs te/_de ltar na mngon par 'grub pa'i rten cing 'brel par 'byung ba la dgongs
[\[56b.7\]]nas de skad gsungs kyi/_'phen par byed pa la ni ma yin no/_/ma rig pa'i rkyen gyis sred pa zhes bya ba ni sred pa thams cad kyi [#]spyi'i rkyen nyid la dgongs te gsungs so/_/'dir [#]ni tshor ba'i bye brag gis sred pa'i bye brag bstan pa'i phyir te/_tshor ba'i rkyen gyis sred pa zhes bya ba ni rkyen bye brag tu
[\[57a\]]
[\[57a.1\]]gyur pa la dgongs te gsungs so/_/der yang ma rig pa'i rjes su 'jug pa'i don gyis tshul bzhin ma yin par yid la byed pa rkyen yin par gsungs kyi rab tu 'jug pa ni ma yin te/_de ma rig pa skyed [#]pa'i phyir te/_rmongs pa yod na tshul bzhin ma yin par yid la byed pa yin gyi/_ma
[\[57a.2\]]rmongs par ma yin no/_/de skad du de nyid las mig dang gzugs la brten nas log par yid la byed pa ni rmongs pa las byung ba yin no zhes gsungs so/_/yan lag bcu gnyis las ni rab tu 'jug pa rkyen du bstan to/_/de bas na tshul bzhin ma yin par yid la byed pa ni ma rig pa'i rkyen du ma gsungs te
[\[57a.3\]]sngar yang shes par byas zin to/_/de bas na 'gal ba med do/_/gdul bya'i skye bo'i bye brag la ltos [#]nas sangs rgyas bcom ldan 'das kyis lugs dang mthun pa dang /_lugs dang mi mthun pa dang /_nag po dang dkar po'i phyogs dang /_tshang ba dang yan lag ma tshang ba la sogs par 'chad pa tha dad pa rten
[\[57a.4\]]cing 'brel bar 'byung ba ston pa'i mdo sde gzhan rnam pa mang po la bdag gis brjod pa'am brtag par lta ga la nus/_rten cing 'brel par 'byung ba'i bye brag ma lus par mkhyen pa chos dang don dang nges pa'i tshig dang spobs pa mkhyen pa mthar phyin pa'i sangs rgyas dang byang chub sems dpa' chen po rnams
[\[57a.5\]]kyi yan lag re re la yang rnam par nges pa tha dad pa mtha' yas pa dag bdag gis ga la rtogs/_rten cing 'brel par 'byung ba dang po dang rnam par 'byed pa gnyis pa bstan pa rdzogs so//_//de nas gzhan yang gseb nas phyogs 'ga'i rnam par nges pa cung zad bstan par bya'o/_/mdo sde'i don
[\[57a.6\]]ston pa rtsom pa'i tshe dkon mchog gsum la mchod pa byed pa na/_bstod pa dang tshad kyi sgo nas byed pa de yang ci'i phyir zhe na/_ston pa po dang bstan pa dang slob ma'i yon tan phun sum tshogs pa brjod pas mdo sde 'di la gus pa'i bye brag skyed [#]pa'i phyir te/_kha cig de'i 'phro lus pa dang de la [#]zhugs pa dang /_
[\[57a.7\]]de 'dor [#]ba dag kyang yod pa'i phyir ro/_/sangs rgyas la bstod pas [#]yon tan phun sum tshogs pa du zhig brjod ce na/_ye shes phun sum tshogs pa ste/_shes bya thams cad la thogs pa med pa'i ye shes yin pa'i phyir ro/_/spangs pa phun sum tshogs pa ste/_nyon mongs pa'i phra rgyas thams cad bag chags dang
[\[57b\]]
[\[57b.1\]]bcas te spangs pa'i phyir ro/_/thugs rje [#]phun sum tshogs pa ni 'jig rten pa rnams 'khor ba'i mi bde ba thams cad las yongs su skyob pa'i phyir ro/_/mi zad pa phun sum tshogs pa ni 'khor ba'i mthar thug par mnga' ba'i phyir ro/_/'jig pas na 'jig rten zhes bya ste/_de'i mtha' las 'das
[\[57b.2\]]pa'o/_/mtshungs pa med pa nyid phun sum tshogs pa ni sems can thams cad kyi mchog yin pa'i phyir ro/_/de ltar len pa rnams la bcom ldan 'das kyis chos dang zang zing gi sbyin pas ni gzhan mtha' dag la phan gdags par nus pa'i bya ba nyid dang /_de bya bar 'dod pa nyid dang /_rtag pa'i gnas thob pa nyid
[\[57b.3\]]dang /_gcig tu skyabs su gyur pa brjod pa yin no/_/chos kyi yon tan phun sum tshogs par brjod pa gang zhe na/_chos la bstod pa 'dir rnam pa gsum ste/_'bras bu'i chos 'di [#]mya ngan las 'das pa'o/_/sgrub pa'i chos 'di [#]lam mo/_/bshad pa'i chos ni de [#]'chad pa'o/_/de de [#]la dang po [#]yon
[\[57b.4\]]tan phun sum tshogs pa ni sdug bsngal rgyu dang bcas pa thams cad shin tu zhi ba'i phyir zhi ba nyid dang /_gnas pa nyid de las mi g.yos pa'i phyir ro/_/de ltar na de ni dge ba nyid dang /_rtog [#]pa nyid du brjod pa yin no/_/gnyis pa'i ni de 'thob [#]par byed pa nyid do/_/gsum pa'i ni de dag gsal
[\[57b.5\]]bar byed pa nyid do/_/gsum char gyi yang de la dmigs pa'i shes pa ni 'khor ba dang mi mthun pa nyid yin no/_/dge 'dun gyi yon tan phun sum tshogs par brjod pa gang zhe na/_mdor na mthong ba dang bsgom pas spang bar bya ba'i nyon mongs pas bcings pa las grol ba nyid dang /_dge
[\[57b.6\]]'dun gzhan las [#]khyad par du [#]gyur pa nyid do/_/rgyas par byas na yang mi slob pa'i dge 'dun gyi ni yan lag bcu dang ldan pa nyid de/_rig pa dang zhabs su ldan pa nyid dang /_de'i 'bras bu rnam par grol ba nyid dang /_rnam par grol ba'i ye shes phun sum tshogs pa yin pa'i phyir ro/_/slob
[\[57b.7\]]pa'i dge 'dun gyi yan lag brgyad dang ldan pa nyid yin te/_rig pa dang zhabs su ldan pa yin pa'i phyir ro/_/gnyis ka'i ni yan lag de'i gnas skabs kyi bye brag yin pa'i phyir/_ji ltar rigs par 'bras bu bzhi'i lam dang /_lam bzhi'i 'bras bu'i sgo nas phun sum tshogs pa brgyad do/_/
[\[58a\]]
[\[58a.1\]]ci'i phyir 'di bshad ce na/_mdo sde mang po bshad pa'i dgos pa ni yang dag par bstan pa dang /_gdams pa dang /_gzengs [#]bstod pa dang yang dag par dga' bar bya ste/_gdul bya kun du rmongs pa dang /_/bag med pa dang kun tu zhum pa dang /_yang dag par zhugs pa rnams la
[\[58a.2\]]gnyis sam gsum mam bzhi'i bye brag tha dad pa'i phyir te/_gcig pu yang don kha cig la kun du rmongs pa nas kha cig la yang dag par zhugs pa'i bar du 'gyur ro/_/'di ltar mdo sde gzhan las bcom ldan 'das kyis gang zag de dang de'i ched du [#]ston par mdzad 'doms par mdzad gzengs
[\[58a.3\]]bstod par mdzad yang dag par dga' bar mdzad ces gsungs so/_/de la dgos pa'i dgos pa yang mang ste/_yid 'byung [#]bar bya ba'am/_rab tu dang bar bya ba'am/_ser sna la sogs pa'i nyes pa bzlog pa'am/_de'i gnyen po yon tan gyi khyad par sgrub pa'am/_de'i rjes su 'jug pa ste
[\[58a.4\]]de la sogs pa'o/_/rten cing [#]'brel par 'byung ba zhes bya ba 'di la kha cig rgol bar byed pa po mthun pa can gyi bya ba byed pa gnyis las bya ba byed pa snga ma la ste zhes bya ba yod pa mthong ste/_dper na langs te 'gro ba dang 'dug ste za ba lta bu'o/_/gang sngar rten [#]te phyis skye bar 'gyur ba skye ba'i snga
[\[58a.5\]]rol na de yod pa ma yin no/_/de bas rten [#]te 'brel par 'byung ba zhes bya ba 'di ni sbyor ba legs pa ma yin no zhe'o/_/de la gzhan dag lan 'debs pa 'di la ste zhes bya ba yod pa ma yin par rig par bya ste/_rten te 'brel par 'byung ba zhes bya ba/_pra tI t+ya sa mut+pA da [#]la pra zhes bya ba ni mang ba'i don
[\[58a.6\]]to/_/i t+ya zhes bya ba ni gang 'jig pa zhig par 'gyur ba skyes pa mi gnas pa rnam par 'jig pa zhes bya ba'i don to/_/sam zhes bya ba ni 'du ba'i don to/_/'di skad bstan te/_rgyu de dang de dag tshogs pa dang 'jig pa rnams 'du ba'i tshul gyis skye ba ni rten cing 'brel [#]te 'byung ba zhes bya'o/_/de'i ni de dag
[\[58a.7\]]lan du rung na mig dang gzugs la brten te mig gi rnam par shes pa skye'o zhes bya ba la sogs pa 'di [#]ni mi rung ngo /_/gzhan dag na re rten [#]te 'brel bar 'byung ba zhes bya ba la ste zhes bya ba yod pa 'di ni pha rol dang tshu rol sbyor ba yin par rig par bya ste/_dper na chu brgal te ri yod pa dang /_dbyar 'das te
[\[58b\]]
[\[58b.1\]]ston byung ba lta bu yin pas de dag gis mig dang gzugs la brten te mig gi [#]rnam par shes pa skye'o zhes pa 'di yang pha rol dang tshu rol sbyor ba tsam yin par mngon gyi/_rgyu dang 'bras bu'i dngos po ni ma yin no zhes zer na/_mig gi rnam par shes pa'i rkyen dang dmigs pa 'das pa yin par thal
[\[58b.2\]]bar 'gyur ro/_/de la yang 'dus pa brtag [#]pa las skyon bstan zin to/_/rten cing 'brel bar 'byung ba zhes bya ba bye brag med par bstan pa la pha rol nyid gang la rten te [#]'brel par 'byung ba bcom ldan 'das kyis bstan/_de bas na 'di yang len du mi rung ngo /_/te zhes bya ba yod pa ni rgyu'i don la
[\[58b.3\]]mthong ngo zhes sngar bstan zin to/_/byed pa po mi mthun pa la yang mthong ste/_'jig rten na mar 'thungs te stobs yod do zhes bya ba dang /_seng ge mthong ste 'jigs so zhes bya ba dang /_b+ha ra ta las kyang 'dro na'i bu ngo mtshar cher 'gyur ba'i [#]bros pa mthong ste/_shin tu mi'i las kyis yin no zhes khyod nga la
[\[58b.4\]]'jigs pa chen po byung ngo zhes bya ba lta bu'o/_/sgra la 'chel ba kha cig dag na re byed pa po mi mthun pa la ste'i don yod pa ni rgyu'i don yin par sngon gyi slob dpon dag smra ba bya TI [#]so'u na ga la sogs pa lta bu'o zhes zer ro/_/dus mthun par bya ba byed pa la yang mthong ste/_kha gdangs te nyal ba
[\[58b.5\]]dang /_mig zlog ste nyal ba lta bu'o/_/'di ci zhe na/_kha gdangs pa'am mig zlog ste [#]dus phyis nyal ba ma yin no/_/sngar kha gdangs sam/_mig zlog ste phyis nyal ba de ltar ni 'dir don 'di rtogs par bya ba ma yin gyi/_'on kyang gnyid log pa nyid kha gdangs pa dang mig zlog [#]par rtogs par
[\[58b.6\]]bya'o/_/dus phyis bya ba byed pa la yang mthong ste rnga'i byed pa la brten te dbyu [#]gu rdeg pa lta bu ste/_rnga ni [#]sngar byed la phyis dbyu [#]gu rdeg pa ni ma yin no/_/dus mnyam pa yang ma yin te/_sgra ni brdabs pa'i rgyu las byung ba'i phyir ro/_/de ltar ni pha rol dang tshu rol ba zhes zer ba pa Ni ni bdag kyang 'dod pa ma
[\[58b.7\]]yin no/_/kyang zhes bya ba ci'i phyir smos she na 'jig rten dang /_b+ha ra ta dang sgra la 'chel ba bya TI so'u na ga la sogs pas kyang bstan bcos 'di'i rjes su 'jug pa ma yin pa'i phyir ro/_/de bas na de dag gis kyang nges pa kho nar 'di 'dod par bya dgos so/_/'jig rten pa yang tha snyad byed pa'i tshe
[\[59a\]]
[\[59a.1\]]sangs rgyas pa'i rjes su 'jug pa yin gyi/_rig byed pa dag gi yang ma yin na rig byed kyi yan lag dang /_byA ka [#]ra Na pa dag gi lta ga la yin/_sangs rgyas [#]rnams ni de la gnas par mi byed de/_bsnyems pa dag gis byas pa yin pa'i phyir ro/_/de lta ma yin na sgra'i tshul
[\[59a.2\]]bkod pa de dag kyang sangs rgyas kyi rjes su 'jug par bya dgos par 'gyur ro/_/re zhig sgra la 'chel ba de dag la 'di 'dri bar bya ste/_chos kyi gnas skabs skye ba ci bdag nyid thob pa'am 'on te ma thob pa yin/_gal te bdag nyid thob pa yin na de skyes pa kho na yin pa'i phyir ci zhig bya ba byed na skye ba
[\[59a.3\]]yin no zhes brjod 'on te bdag nyid ma thob pa [#]yin na de'i tshe yod pa ma yin pas med pa yin na ji ltar byed pa po nyid yin par 'grub/_'on te med pa yang byed pa po nyid yin par brtag par bya na/_gang sngar bstan [#]nas phyis skye'o zhes bya bar skye ba'i snga rol na de yod pa ma yin no zhes ji ltar rtsod pa 'di
[\[59a.4\]]byed/_'di yang 'di la dri bar bya ste/_'byung zhes bya ba'i don gang yin/_skye zhes pa'i don yin no/_/skye ba gang yin pa de ci zhig byed na 'di ltar byed pa po zhes brjod/_skye ba la byed do zhe na ni/_gal te skye zhes bya ba skye bzhin pa'i bdag nyid du gyur pa yin na ni ji ltar bdag nyid la byed par rung /_'on te
[\[59a.5\]]bdag nyid du gyur pa ma yin na ni de las gzhan du mi dmigs so/_/byed ces bya ba'i don yang 'jig rten na rnam pa mang du snang ste/_bde ba byed do zhes bya ba ni [#]skyed par byed do zhes bya bar mngon pa yin no/_/ag tsom byed do zhes bya ba ni 'char bar byed do zhes bya bar mngon pa yin no/_/rgyab byed do zhes bya
[\[59a.6\]]ba ni 'tshir ro zhes bya bar mngon pa yin no/_/bran byed do zhes bya ba ni bran sbyin pa'i gsol ba byed do zhes bya bar mngon pa yin no/_/skon [#]par 'bru bar byed do zhes bya ba ni 'jog par byed do zhes bya bar mngon pa yin no/_/pha'i tshig byed do zhes bya ba ni des bstan pa'i tshig rjes su sgrub po zhes bya bar mngon
[\[59a.7\]]pa yin no/_/go skabs byed do zhes bya ba ni sgrib pa sel to zhes bya bar mngon pa yin no/_/de bas na skye ba byed pa po byed do zhes bya ba'i don brjod par bya dgos te/_gal te skye bar byed pa yin no zhe na ni skye ba dag yang skye bar 'gyur ro zhes ston to/_/de las kyang gzhan skye bar thal bar 'gyur bas thug pa
[\[59b\]]
[\[59b.1\]]med par thal bar 'gyur ro/_/de bas na bya ba byed pa med par yang bdag thob pa tsam la byed pa po bzhin du skye bar byed do zhes bstan to/_/rkyen yod pa tsam la yang rten [#]te zhes bya ba yin gyi/_'di la bya ba byed pa ni gang yang med/_byed pa po yang gang yang med na 'di gnyis byed pa po dang lhan cig pa
[\[59b.2\]]lta ga la yod/_de bas na rten te 'byung zhes bya ba'i sbyor ba 'di ni rigs pa yin no/_/'brel par 'byung ba zhes bya ba ni bar med cing ma chod pa zhes bya ba yin no/_/de lta yin dang 'das pa las gang yang skye ba med par bstan pa yin no/_/gang yang mdo sde gzhan las gang 'dir chos nyid dang /_chos gnas pa nyid
[\[59b.3\]]dang /_chos nges pa nyid ces rgyas par byas nas 'di ni rten cing 'brel bar 'byung ba zhes bya'o zhes gsungs pa la/_chos nyid ces bya ba gang zhe na/_gang chos rnams kyi bdag nyid kho na yin te/_'di yod na 'di 'byung 'di skyes pas 'di skye ba zhes bya ba gang yin pa'o/_/skye ba zhes bya ba ni chos rnams kyi bdag nyid thob pa'o/_/chos nyid ji ltar
[\[59b.4\]]skye ba yin zhe na/_chos de [#]chos gzhan la brten nas bdag nyid thob pa'o/_/da ltar byung ba'i dus kyi rten cing 'brel par 'byung ba bstan pas dus gsum pa'i shes par bya ba'i phyir chos nyid bstan/_chos gnas pa nyid gang zhe na/_chos nyid de nyid la bya'o/_/ci'i phyir zhe na/_bcos ma ma yin pa'i don gyis te/_ji skad du bcom ldan
[\[59b.5\]]'das kyis dge slong dag rten cing 'brel bar 'byung ba ni [#]ngas byas pa ma yin gzhan gyis kyang byas pa ma yin gyi/_de bzhin gshegs pa byung yang rung ma byung yang rung /_chos nyid 'di ni ye nas gnas pa ste/_chos gnas pa nyid dbyings yin no zhes gsungs so/_/dbyings zhes bya ba 'di ci zhe na/_bye brag gang gis gzhan
[\[59b.6\]]dag gzhan gyi rgyur 'gyur ba yin no/_/nges pa'i tshig tu na 'dis rgyu nyid 'dzin pas dbyings zhes bya'o/_/chos nyid nges pa nyid gang zhe na/_chos nyid gang yin pa de nyid 'khrul pa med pa gang yin pa'o/_/de ltar na chos nyid kyi tshig gnyis kyis ni gtan du ba gang yin pa dang /_gcig kho nar [#]nges pa nyid gang yin pa
[\[59b.7\]]bsten [#]to/_/de las gzhan pa'i tshig rnams ni rjes su 'brel bar 'chad pa yin par rig par bya'o/_/yang na dum bu gsum pa'o/_/gal te rig pa'i mi mthun pa'i phyogs chos gzhan ma rig pa yin na 'di ltar nyon mongs pa can ma yin pa'i mi shes pa ste/_yi ge 'dri ba dang bstan bcos dang /_bzo dang nad dang nad gzhi
[\[60a\]]
[\[60a.1\]]dang /_sman la sogs pa dang sangs rgyas rnams kyi yul mi shes pa ni dgra bcom pa rnams la yang dngos su yod pa'o/_/de dag ci shes pa de'i mi mthun pa'i phyogs chos gzhan zhig yin nam/_'on te shes pa med pa tsam yin/_ci nyes gal te shes pa'i mi mthun pa'i phyogs chos gzhan zhig yin na/_de ci gcig po kho na
[\[60a.2\]]shes pa de dag thams cad kyi mi mthun pa'i phyogs yin nam/_'on te shes pa so so'i gzhan yin/_gal te gcig kho na yin na ni gcig la shes pa skyes na thams cad la mi shes pa ci'i phyir ldog par mi 'gyur/_'on te shes pa so so'i gzhan yin na ni des na sems gcig la mi shes pa mtha' med pa dang mtshungs par ldan par [#]
[\[60a.3\]]'grub par 'gyur ro/_/lhan cig tu ma rig pa du ma'i rdzas yod par rung ba ma yin te/_dper na tshor ba la sogs pa'i rdzas bzhin no/_/rdzas mtha' yas pa de dag sems can gyi rgyud kyi skad cig ma gcig yin par yang rigs pa [#]yin no/_/'on te shes pa'i dngos po med pa tsam de mi shes pa shes pa yin na ni mi shes pa thams cad
[\[60a.4\]]kyang de bzhin du ci'i phyir mi 'dod/_nyon mongs [#]can ma yin pa'i mi shes pa de yang bdag gis ma shes te/_de ltar byas so zhes ya nga ba ma spangs pa'i rgyu nyid yin par nye bar brtags pa yin no/_/nyon mongs pa can ma yin na ni mi shes pa ni ji ltar 'dod pa de bzhin du zhog_/nyon mongs pa can gyi ma rig pa ni rig [#]pa'i dngos po med pa
[\[60a.5\]]tsam ma yin par de ltar sngar shes par byas zin to/_/gang dag yang mi shes pa thams cad ni shes pa'i mthun pa'i phyogs chos gzhan yin zhes smra ba de dag ni ma rig pa ni rnam pa gnyis su smra ste/_rtag tu kun du 'byung bar smra ba dang yid la byed pa na [#]kun du 'byung bar smra ba'o/_/de la dang po ni mi shes pa gcig kho na yin te/_shes
[\[60a.6\]]bya thams cad la shes pa'i mi mthun pa'i phyogs skad cig re re la 'byung ba ni [#]yin par 'jog go/_/rkyen gyi bye brag nye bar gyur pa'i phyir yul gang la shes pa skyes pa na de'i bag chags brtas [#]pa yod pa'i phyir ji tsam du shes pa de med par ma gyur gyi bar du de las gzhan pa'i dngos po la khyab par byed pa'i mi shes pa
[\[60a.7\]]gzhan gcig cig 'byung bar 'gyur ro/_/shes pa de med par gyur na yang sngon ji lta ba bzhin du 'byung bar 'gyur ro/_/de [#]bzhin du yul gang dang gang la shes pa skyes pa na ji srid du thams cad mkhyen pa nyid ma thob kyi bar du yul de dang de las gzhan pa'i shes bya la shes pa'i mi mthun pa'i phyogs mi shes
[\[60b\]]
[\[60b.1\]]pa gcig 'byung bar 'gyur ro/_/dper na khang mig gcig na mun rum yod pa'i nang du gzugs gcig cig yod na yul de thams cad kyi mun pa ni rang gi ngang gis 'gags te[#]/_'du byed thams cad skad cig ma ni 'jig pa yin pa'i phyir ro/_/gzugs kyi ngos gang du rtsig pa'i 'og gi bu ga
[\[60b.2\]]nas snang ba byung ba ni ji srid du snang ba med par ma gyur gyi bar du de las gzhan pa'i yul lhag ma de dag nyid du mun pa 'byung bar 'gyur ro/_/snang ba nub na yang dus mnyam du sngon ji lta ba de bzhin du yang mun pa 'byung bar 'gyur te 'di ni dpe tsam du zad do/_/'o na da mi shes pa'i rdzas gcig pu 'di ji ltar na nyon
[\[60b.3\]]mongs pa can yin la/_nyon mongs pa ma yin pa yang yin/_nyon mongs pa dang mtshungs par ldan pa yang yin la/_mtshungs par mi ldan pa yang yin/_mi dge ba yang yin la/_mi dge ba ma yin pa yang yin/_mthong bas spang bar bya ba yang yin la/_des spang bar bya ba ma yin pa yang yin par rung bar 'gyur/_ji ltar nyon mongs
[\[60b.4\]]pa de'i gnyen po bden pa shes pa'i mi mthun pa'i phyogs su 'dug pa ni nyon mongs pa rnams kyi rkyen du 'gyur ba de ltar nyon mongs pa yin par rnam par gzhag ste/_sems nyon mongs par byed pa'i phyir ro/_/ji ltar de las gzhan pa'i shes pa'i mi mthun pa'i phyogs su 'dug pa na nyon mongs pa rnams kyi rkyen du mi 'gyur ba de ltar
[\[60b.5\]]nyon mongs pa yin par rnam par mi gzhag go/_/dmigs pa gang la nyon mongs pa skye ba'i yul de la shes pa 'byung ba la sgrib pa'i dngos por 'dug pa ni nyon mongs pa dang yul mtshungs pa yin pa'i phyir nyon mongs pa mtshungs par ldan pa yin par gzhag go/_/yul de las gzhan la shes pa'i sgrib pa'i dngos por
[\[60b.6\]]'dug pa ni nyon mongs pa dang yul mtshungs par ldan pa ma yin pa'i phyir nyon mongs pa dang mtshungs par ldan pa ma yin par rnam par gzhag go/_/dge ba shes pa'i mi mthun pa'i phyogs yin pa'i phyir mi dge ba yin par rnam par gzhag ste/_de'i gnyen por shes pa thob par bya la gus pa bskyed pa'i phyir ro/_/de las gzhan pa
[\[60b.7\]]la shes pa'i mi mthun pa'i phyogs yin pa'i phyir mi dge ba yin par rnam par mi gzhag go/_/mthong ba'i lam gyi mi mthun pa'i phyogs yin pa'i phyir/_mthong bas spang bar bya ba yin no/_/bsgom pa'i lam gyi mi mthun pa'i phyogs yin pa'i phyir bsgom pas spang bar bya ba yin no/_/bsam
[\[61a\]]
[\[61a.1\]]pa tha dad pa'i dbang gis rnam par gzhag pa na log par rnam par [#]gzhag pa yang ma yin te/_dper na lus dang ngag g.yo ba dang /_tha snyad gnyis bsam pa'i dbang gis dge ba dang /_mi dge ba rnam par gzhag pa bzhin te/_sgo de nas de kun nas slong bar byed pa'i sems 'jug pa dang ldog par
[\[61a.2\]]kun du sbyor ba'i phyir dang /_sangs rgyas kyi sprul pa dag so sor bshad cing /_sangs rgyas nyid du rnam par gzhag pa ni sangs rgyas yin par sems dbang bsgyur ba'i dgongs pa dang /_sems can rnams kyi [#]de'i sgo nas ji ltar sangs rgyas la gus pa kun du 'byung bar 'gyur ba [#]snyam du dgongs pa yin pas
[\[61a.3\]]'di la nyes pa med pa [#]bzhin no/_/ma rig pa gnyis pa smra ba yang shes bya gang yid la byed pa na shes pa mi skye ba der ni de'i mi mthun pa'i phyogs mi shes pa kun du 'byung ba yin par rnam par gzhag ste/_rang gi phra rgyas 'jug pa thob pa'i phyir ro/_/dus kun du yang ma yin
[\[61a.4\]]yul thams cad du yang ma yin no/_/nyon mongs pa gang dang mtshungs par ldan pa de nyid dang lhan cig skye zhing 'gag go/_/de ltar ni nyes pa med pa'i phyir ro/_/de bas na ma rig pa ni rig pa'i mi mthun pa'i phyogs chos gzhan zhig yin par 'grub pa 'di yin no/_/rnam par
[\[61a.5\]]shes pa lhag ma ni da dung ma bris so/_/'di ni mya ngan 'das pa'i grong gi lam gcig pa'o[#]/_/de bzhin gshegs pa'i gsung gi nyi ma'i zer gsal ba/_/'phags pa stong snyed rnams kyis bgrod pa bdag med nyid/_mig rtul rnams kyis rnam par ma bkrol ba'ang bltas/_/de don yul las byung ba'i
[\[61a.6\]]bdag la gang yod pa/_/de ni'ang de yi dge bar de dag 'grub par shog/_/thub pas rab mdzad [#]rnams la rtag tu 'jug pa [#]dang /_/de yang grub par bya phyir gang 'dir bdag gis bzung /_/rten cing 'brel bar 'byung ba dang po dang rnam par 'byed pa'i mdo sde rnam par 'grel pa
[\[61a.7\]]slob dpon ba su ban d+hus mdzad pa rdzogs so//_//li'i mkhan po su ren+d+ra [#]ka ra pra b+hA [#]dang /_zhu [#]chen gyi lo tsA ba dge slong nam mkhas bsgyur cing zhus te gtan la phab pa'o//_//
[\[61b\]]
[\[61b.1\]{D3996}]@##/_/rgya gar skad du/_pra tI t+ya sa mat+pA da A di bi b+hang+ga nir de sha s+ya TI kA_/bod skad du/_rten cing 'brel par 'byung ba dang po dang rnam par dbye ba bstan pa'i rgya cher bshad pa/_bam po dang po/_sangs rgyas dang byang chub sems dpa' thams cad la phyag 'tshal lo/_/
[\[61b.2\]]gang la blo mnga' rtogs par bya ba ma rtogs med/_/gang la dag mnga' phyi nas rnam par sbyang bya med/_/de ni 'jig rten mgon te 'jig rten mthar 'byin pa/_/skye dgu rnams kyi gtso la spyi bos phyag 'tshal lo/_/chos kyang de dag nyid kyis ji bzhin bstan pa ni/_/zhi ba'i gnas dang lam
[\[61b.3\]]dang lam gyi ched du byas/_/gang zhig rab tu rtogs pas sa gsum 'di dag tu/_/'khor lo bzhin du 'gro ba 'di dag 'khor ba med/_/chos de dag la gnas pa'i 'phags pa'i dge 'dun ni/_/chags dang tshogs dag las ni shin tu 'das gyur nas/_/yan lag bcu dang yan lag brgyad dang dbye
[\[61b.4\]]ba brgyad/_/lam gyi 'bras bu 'bras bus kyang ni de dag rnams/_/'di dag gi 'grel pa ni mdo'i don bshad pa rtsom pa'i tshe phyis bshad par bya'o/_/dkon mchog gsum la mchod par brjod pa ni bstod pa dang phyag 'tshal ba yin no/_/de yang ci'i phyir zhe na/_ston pa po dang bstan pa dang slob ma'i
[\[61b.5\]]yon tan phun sum tshogs pa brjod pas/_mdo sde 'di la gus pa'i khyad par bskyed pa'i phyir dang /_kha cig dag la de bstan pa byas pa dang /_de la zhugs pa dang de la brten pa'i phyir te/_'dir tshigs su bcad pas dkon mchog gsum la mchod pa brjod pa'i sgo nas gleng bslang ba yin no zhes 'brel pa bstan to/_/
[\[61b.6\]]mchod pa brjod pa yang mdo sde 'di la gus pa'i khyad par bskyed pa'i phyir dang /_kha cig dag la zhes smos pa yin pa'i phyir dgos pa dang bcas pa yin par bstan to/_/gus pa'i khyad par bskyed pa yang gus pas mnyan par bya ba'i phyir ro/_/gus pas mnyan pa yang phyin ci ma log par gzung ba'i phyir ro/_/
[\[61b.7\]]phyin ci ma log par don bzung ba yang mnyan pa dang /_bsam pa dang /_bsgom pa'i rim pa dang /_mthong ba dang bsgom pa'i rim gyis mthong ba dang bsgom pas spang bar bya ba'i nyon mongs pa spang ba'i phyir ro/_/kha cig dag la zhes smos pa ni skyob pa rab tu grub pa'i gang zag bye brag tu bya ba'i phyir ro/_/de bstan
[\[62a\]]
[\[62a.1\]]pa byas pa'i phyir zhes bya ba ni de bstan pa byas pa nye bar len pa zhes bya ba'i don gang yin pa ste/_bstan pa byas pa ni bstan zin pa dang don mthun pa'i phyir ro/_/de la zhugs pa'i phyir zhes bya ba ni mdo sde 'di la bstan cing bslabs pa'i nang du chud pa'i phyir ro/_/de la brten pa'i phyir zhes
[\[62a.2\]]bya ba ni slob ma bsten pa nyid kyi phyir zhes bya ba'i don gang yin pa ste/_bstan pa ni goms par byed pa'i don yin pa'i phyir ro/_/'di ltar sangs rgyas kyi slob ma rnams mya ngan las 'das pa'i 'bras bu don du gnyer ba'i phyir chos kyi rnam grangs 'di la bstan pa ni mnyan pa dang /_bsam pa dang /_bsgom pa'i
[\[62a.3\]]tshul gyis bstan pa yin no/_/de la sangs rgyas la bstod pas ni yon tan phun sum tshogs pa rnam pa lnga bstan te/_gang la blo mnga' rtogs par bya ba ma rtogs med/_/ces bya ba'i tshig gis ni ye shes phun sum tshogs pa bstan te/_shes bya thams cad la thogs pa mi mnga' ba'i ye shes yin
[\[62a.4\]]pa'i phyir ro/_/gang la dag mnga' phyi nas rnam par sbyang bya med/_/ces bya ba'i tshig gis ni spangs pa phun sum tshogs pa yin te/_bag la nyal dang nyon mongs pa'i phra rgyas thams cad spangs pa'i phyir ro/_/de ni 'jig rten mgon te zhes bya ba 'dis ni thugs rje phun sum tshogs pa yin te/_/'jig
[\[62a.5\]]rten 'khor ba'i sdug bsngal thams cad las yongs su skyob par mdzad pa'i phyir te/_thugs rje can ni 'jig rten pa'i mgon du gyur pa yin no/_/'jig rten mthar 'byin pa zhes bya ba'i tshig 'dis ni mi zad pa phun sum tshogs pa yin te/_'jig rten gyi mtha' gtugs par bzhugs pa'i phyir ro/_/
[\[62a.6\]]'jig rten mthar phyin pa zhes bya ba'i sgras 'dir 'jig rten gyi mtha' gtugs par bstan pa yin gyi 'jig rten gyi mchog la bya ba ma yin te/_gang gis 'jig rten mthar 'byin pa de 'jig rten mthar 'byin pa zhes bya ste/_mtha'i sgra ni 'dir gzhi la sgrub pa yin no/_/de nyid kyi phyir mi dge ba dang sdig pa
[\[62a.7\]]med pa yin no/_/gzhan du na ni 'jig rten mthar phyin pa zhes bshad par 'gyur ro/_/skye dgu rnams kyi gtso zhes bya ba'i tshig 'dis ni mtshungs pa med pa phun sum tshogs pa yin te/_sems can thams cad pas mchog tu gyur pa'i phyir ro/_/ji skad du/_yon tan phun sum tshogs pa dang skyes
[\[62b\]]
[\[62b.1\]]bu chen po'i dngos po phun sum tshogs pa yin pa'i phyir ro zhes gsungs pa yin no/_/de la ye shes phun sum tshogs pa ni rnam pa bzhi ste/_thams cad mkhyen pa dang /_rnam pa thams cad mkhyen pa dang /_ma bstan pa mkhyen pa dang /_'bad pa med par mkhyen pa'o/_/de la thams cad mkhyen pa ni shes bya mtha' yas
[\[62b.2\]]pa'i rang gi mtshan nyid rtogs pa'i don gyis rig par bya'o/_/rnam pa thams cad mkhyen pa'i rgyu dang 'gro ba dang mtshungs par ldan pa dang /_mtshungs par ldan pa ma yin pa dang /_dge ba dang /_mi dge ba dang /_lung du ma bstan pa dang /_sdug bsngal ba dang /_kun 'byung ba dang /_'gog
[\[62b.3\]]pa dang /_lam dang /_mthong ba dang bsgom pas spang bar bya ba dang /_thogs pa dang bcas pa la sogs pa'i rnam pa thugs su chud pa'i don gyis yin no/_/ma bstan par mkhyen pa ni rang nyid kyis mngon par rdzogs par byang chub pa'i don gyis yin no/_/'bad pa med par mkhyen pa ni rtsol
[\[62b.4\]]ba mi mnga' ba nyid kyi phyir te/_bzhed pa tsam la rag lus pa'i phyir ro/_/de la ye shes phun sum tshogs pa rnam pa gsum ni nyan thos dang rang sangs rgyas dang thun mong ma yin par rig par bya ste/_'di ltar nyan thos dang rang sangs rgyas ni thams cad mkhyen pa ma yin/_rnam pa thams cad shes pa ma
[\[62b.5\]]yin/_'bad pa med par shes pa ma yin no/_/ma bstan par mkhyen pa phun sum tshogs pa ni nyan thos kho na dang thun mong ma yin pa yin par blta bar bya'o/_/de ltar byas na nyan thos ni thams cad shes pa ma yin/_rnam pa thams cad shes pa ma yin 'bad pa med pa ma yin/_ma bstan par ma yin no/_/
[\[62b.6\]]rang sangs rgyas ni thams cad shes pa ma yin/_rnam pa thams cad shes pa ma yin/_'bad pa med par ma yin no/_/sangs rgyas bcom ldan 'das ni thams cad mkhyen pa yin/_rnam pa thams cad dang /_ma bstan pa dang /_'bad pa med par yang mkhyen pa yin no/_/de nyid kyi phyir thogs pa med
[\[62b.7\]]pa'i don gyis ye shes stobs can ni sangs rgyas bcom ldan 'das kyi yin no zhes bshad do/_/de yang dmigs pa'i bye brag gis ni stobs bcu yin te/_gnas dang gnas ma yin pa mkhyen pa'i stobs dang /_las kyi rnam par smin pa mkhyen pa'i stobs dang /_bsam gtan dang rnam par thar pa dang /_ting
[\[63a\]]
[\[63a.1\]]nge'adzin dang snyoms par 'jug pa mkhyen pa'i stobs dang /_dbang po mchog dang /_mchog ma yin pa mkhyen pa'i stobs dang /_mos pa sna tshogs mkhyen pa'i stobs dang /_thams cad du 'gro ba'i lam mkhyen pa'i stobs dang /_sngon gyi gnas rjes su dran pa mkhyen pa'i stobs dang /_'chi 'pho dang skye ba mkhyen pa'i stobs dang /_
[\[63a.2\]]zag pa zad pa mkhyen pa'i stobs te 'jigs pa mi mnga' ba'i don gyis na chos thams cad mngon par rdzogs par byang chub pa la mi 'jigs pa yin te/_stobs rnam par spros pa ni mdo sde'i rgyud las ji lta ba bzhin du khong du chud par bya'o/_/spangs pa phun
[\[63a.3\]]sum tshogs pa yang rnam pa bzhi ste/_nyon mongs pa thams cad spangs pa dang /_gtan du spangs pa dang /_bag la nyal dang bcas te spangs pa dang /_ting nge 'dzin dang snyoms par 'jug pa'i sgrib pa thams cad spangs pa'o/_/de la nyon mongs pa'i sgrib pa thams cad spangs pa ni mthong ba dang bsgom pas spang
[\[63a.4\]]bar bya ba'i nyon mongs pa spangs par rig par bya'o/_/gtan du spangs pa ni yongs su mi nyams pa yin te/_ji skad du bcom ldan 'das kyis dge slong dag de ni gang 'phags pa'i shes rab kyis yongs su spangs pa yin no zhes gsungs so/_/'di nyid tshig gi rgyan gyi sgo nas gnas brtan rta dbyangs kyis kyang /_
[\[63a.5\]]sa ni bsregs na'ang de nas yang yang skye/_/shing ni bcad na yang lo ma skye bar 'gyur/_/chu ni skams na'ang klung ni 'bab 'gyur gyi/_/shes rab mtshon gyis khyod skyon bcad 'byung med/_/ces smras so/_/bag chags dang bcas te spangs pa ni nyon mongs pa'i bya ba byed pa rjes su 'jug pa'i 'du byed spangs pa'i
[\[63a.6\]]phyir ro/_/ting nge 'dzin dang snyoms par 'jug pa'i sgrib pa thams cad spangs pa ni yon tan khyad par can ma lus pa mngon par bsgrub pa'i gegs su gyur pa ste/_nye ba'i nyon mongs pa dang mi shes pa spangs pa'i phyir ro/_/'dir mu bzhir 'gyur te/_nyon mongs pa thams cad spangs la gtan du spangs pa ma yin pa yang
[\[63a.7\]]yod de/_/dper na yongs su nyams pa'i chos can gyi dgra bcom pa lta bu'o/_/gtan du spangs pa yin la nyon mongs pa thams cad spangs pa ma yin pa yang yod de/_dper na thog ma'i 'bras bus bsdus pa'i spangs pa lta bu'o/_/nyon mongs pa thams cad spangs pa gtan du spangs pa yin pa yang yod de/_
[\[63b\]]
[\[63b.1\]]dper na mi 'khrugs pa'i chos can gyi lta bu'o/_/nyon mongs pa thams cad spangs pa ma yin gtan du spangs pa ma yin pa yang yod de/_dper na 'jig rten pa'i spangs pa lta bu'o/_/re zhig gang nyon mongs pa thams cad spangs pa yin la bag chags dang bcas te spangs pa ma yin pa yang yod de/_dper
[\[63b.2\]]na dgra bcom pa dang rang sangs rgyas kyi lta bu'o/_/de bzhin du gang bag chags dang bcas te spangs pa dang /_gtan du spangs pa yang de yin te/_dper na sangs rgyas bcom ldan 'das kyi lta bu'o/_/gtan du spangs pa yin la/_bag chags dang bcas te spangs pa ma yin pa ni dper na mi 'khrugs
[\[63b.3\]]pa'i chos can dang /_rang sangs rgyas kyi lta bu'o/_/gang ting nge 'dzin dang snyoms par 'jug pa'i sgrib pa thams cad spangs pa dang /_nyon mongs pa thams cad spangs pa dang /_gtan du spangs pa dang /_bag chags dang bcas te spangs pa yang de yin pa ni/_dper na sangs rgyas bcom ldan 'das kyi lta
[\[63b.4\]]bu'o/_/nyan thos dang rang sangs rgyas dag la ting nge 'dzin dang snyoms par 'jug pa'i sgrib pa ma lus par yod pa ma yin te/_sangs rgyas kyi ting nge 'dzin dang snyoms par 'jug pa ma thob pa'i phyir ro/_/nyon mongs pa thams cad spangs la gtan du spangs pa yin yang ting nge 'dzin dang snyoms par 'jug pa'i
[\[63b.5\]]sgrib pa thams cad spangs pa ma yin pa yang yod de/_dper na mi 'khrugs pa'i chos can dang /_rang sangs rgyas kyi lta bu'o/_/gang bag chags dang bcas te spangs la snyoms par 'jug pa'i sgrib pa spangs pa yang de yin pa ni sangs rgyas kho na yin te de la mnga' ba'i phyir ro/_/spangs pa rnams bsdoms
[\[63b.6\]]nas de skad smras pa yin gyi/_nyon mongs pa thams cad spangs pa yang gzhan yin la/_ting nge 'dzin dang /_snyoms par 'jug pa'i sgrib pa thams cad spangs pa yang gzhan yin no/_/de ltar byas na nyan thos dang rang sangs rgyas gnyis la ni nyon mongs pa thams cad spangs pa yang yod gtan du spangs pa yang yod
[\[63b.7\]]mod kyi/_bag chags dang bcas te spangs pa dang /_ting nge 'dzin dang snyoms par 'jug pa'i sgrib pa thams cad spangs pa ni ma yin no/_/sangs rgyas bcom ldan 'das rnams ni nyon mongs pa thams cad spangs pa dang /_gtan du spangs pa dang bag chags dang bcas te spangs pa dang snyoms par 'jug pa'i
[\[64a\]]
[\[64a.1\]]sgrib pa thams cad spangs pa yang yin no zhes bya ba ni spangs pa phun sum tshogs pa bstan pa yin no/_/thugs rje phun sum tshogs pa ni rnam pa bzhi ste/_dgongs pa phun sum tshogs pa dang /_sbyor ba phun sum tshogs pa dang /_dgongs pa'i rab tu dbye ba phun sum tshogs pa dang /_sbyor
[\[64a.2\]]ba'i rab tu dbye ba phun sum tshogs pa'o/_/de la dgongs pa phun sum tshogs pa ni/_rtag tu thugs rje dang /_dge bar dgongs pa'i phyir ro/_/sbyor ba phun sum tshogs pa ni gzhan gyi don du mchog la brtson pa dang /_dge ba nyid yin pa'i phyir ro/_/dgongs pa'i rab tu dbye ba phun sum tshogs pa ni
[\[64a.3\]]phan par dgongs pa dang /_skal ba dang ldan pa'i dus su 'ong ba'i phyir ro/_/sbyor ba'i rab tu dbye ba phun sum tshogs pa ni ngan song gsum las 'byin pa'i sbyor ba phun sum tshogs pa dang bde 'gro dang theg pa gsum la rab tu 'god pa'i sbyor ba phun sum tshogs pa'o/_/de yang nyan thos dang rang sangs
[\[64a.4\]]rgyas dang thun mong ma yin pa ni bcom ldan 'das kyi thugs rje chen po nyid yin par bstan to/_/de nyid kyi phyir rnam pa thams cad dang ldan pa'i phyir thugs rje phun sum tshogs pa zhes bya'o/_/mi zad pa phun sum tshogs pa yang rnam pa bzhi'o/_/ji lta zhe na zad pa ni rnam pa bzhi ste/_ma rdzogs par zad
[\[64a.5\]]pa dang /_rdzogs te zad pa dang /_dus la ma bab par dus zad pa dang /_rang gi mtshan nyid zad pa'o/_/ji skad du rga shi'i yan lag rnam par ma phye bar nyams pa dang /_tshe nyams pa dang drod nyams pa dang /_srog gi dbang po 'gags pa dang /_'chi ba dang dus byed pa dang zhigs pa dang /_nang
[\[64a.6\]]du nyams pa'o/_/de dag las bzlog pa ni mi zad pa rnam pa bzhir rig par bya'o/_/de nyid kyi phyir rnam pa thams cad dang ldan pa'i phyir mi zad pa nyid phun sum tshogs pa zhes bya'o/_/nyan thos dang rang sangs rgyas rnams la yang mi zad pa phun sum tshogs par 'dod mod kyi/_de ni de bzhin gshegs
[\[64a.7\]]pa'i man ngag sngon du song ba'i phyir de bzhin gshegs pa'i mi zad pa nyid yin par rnam par gzhag ste/_'khor los sgyur ba'i 'khor phun sum tshogs pa rnam par gzhag pa bzhin no/_/skyes bu chen po'i dngos po phun sum tshogs pa ni rnam pa gnyis te/_gzugs kyi sku phun sum tshogs pa dang
[\[64b\]]
[\[64b.1\]]mthu phun sum tshogs pa'o/_/de la gzugs kyi sku phun sum tshogs pa ni rnam pa bzhi ste/_mtshan phun sum tshogs pa ni skyes bu chen po'i dngos po nye bar mtshon par byed pa nyid kyi phyir dang /_dpe byad bzang po phun sum tshogs pa ni de dpe byad bzang ba'i phyir dang stobs phun sum tshogs pa ni mtha'
[\[64b.2\]]med pa'i ye shes kyi stobs bzod pa nyid kyi phyir dang /_rdo rje'i snying po sku rus pa phun sum tshogs pa ni phas kyi rgol ba dag gis mi choms pa nyid kyi phyir ro/_/de de yang sangs rgyas bcom ldan 'das rnams kyi ni 'jig rten pa thams cad dang /_nyan thos dang rang sangs rgyas dang /_thun mong ma yin pa
[\[64b.3\]]skyes bu chen po'i dngos pos bsdus pa ni sku phun sum tshogs par rig par bya'o/_/'khor los sgyur ba la yang lus phun sum tshogs pa yod par 'dod mod kyi/_rnam pa thams cad dang ldan pa ma yin pa'i phyir skyes bu chen po'i dngos po phun sum tshogs pa zhes mi bya'o/_/mthu phun sum tshogs pa
[\[64b.4\]]yang rnam pa bzhi ste/_phyi'i yul sprul pa dang /_yongs su sgyur ba dang /_gnas pa la dbang ba nyid phun sum tshogs pa dang /_tshe gtong ba dang /_gnas pa la dbang ba nyid phun sum tshogs pa dang /_nam mkha' dang bsgribs pa dang /_thag ring por yang myur du 'gro ba dang /_chung ngur mang po shong
[\[64b.5\]]bar byed pa la dbang ba phun sum tshogs pa dang /_rtag tu rmad du byung ba'i chos rnam pa sna tshogs phun sum tshogs pa ste/_ji skad du mdo las de bzhin gshegs pa'i sku la rdul gyis ma gos pa dang /_grong khyer du gshegs pa'i tshe sbrum ma rnams bde bar btsas par 'gyur ba dang /_smyon pa rnams dran
[\[64b.6\]]pa rnyed pa dang /_ngan song gi sems can rnams tshor ba bsrabs pa la sogs pa gsungs pa yin no/_/de ltar byas na sangs rgyas bcom ldan 'das kyi chos dang zang zing yongs su 'dzin pa dang /_gzhan gyi don mtha' dag mdzad par spyod pa dang /_de bzhed na rtag tu bzhugs par 'grub pa nyid dang /_
[\[64b.7\]]de skyabs su 'os pa nyid kyis bstan pa yin te/_ye shes phun sum tshogs pa ni chos kyi sbyin pas bstan to/_/spangs pa phun sum tshogs pa ni zang zing yongs su 'dzin pa ste/_yon gnas khyad par can yin pa'i phyir ro/_/thugs rje phun sum tshogs pa ni gzhan gyi don mdzad pa spyod pas yongs su
[\[65a\]]
[\[65a.1\]]bstan to/_/mi zad pa phun sum tshogs pa ni rtag tu bzhugs par 'grub pas so/_/mtshungs pa med pa phun sum tshogs pa ni skyabs su 'os pa gcig pus bstan to/_/tshigs su bcad pa 'dir gsung rab mtha' dag blangs shing kun du blangs shing bshad par nus mod kyi
[\[65a.2\]]shin tu 'phros pa yin pas bzhag go/_/chos la bstod pas yon tan phun sum tshogs pa rnam pa lnga bstan te/_'dir chos rnam pa gsum gyis bstod pa la/_'bras bu'i chos ni mya ngan las 'das pa'o/_/sgrub pa'i chos ni lam mo/_/bshad pa'i chos ni mdo sde la sogs pa'o/_/de la zhi ba zhes bya ba'i
[\[65a.3\]]tshig gis dang po'i ni sdug bsngal dang kun 'byung ba dang bral ba dang bral ba phun sum tshogs pa ste/_rgyu dang bcas pa'i sdug bsngal thams cad nye bar zhi ba'i mtshan nyid yin pa'i phyir ro/_/gnas zhes bya bas ni rtag pa nyid phun sum tshogs pa yin te/_de kho na nyid las mi bskyod pa'i don gyis
[\[65a.4\]]so/_/lam gyis zhes bya ba sgrub pa'i chos kyis ni thob par byed pa'i yon tan phun sum tshogs pa'o/_/lam gyi ched du byas zhes bya ba gsum pas ni de gsal bar byed pa'i yon tan phun sum tshogs pa'o/_/lam gyi ched du byas pa ni lam gyi ched du gang yin pa ste/_bshad pa'i chos so/_/yang
[\[65a.5\]]gsum pa'i ni de la dmigs pa'i ye shes 'khor ba dang mi mthun pa nyid yon tan phun sum tshogs pa'o/_/gang zhig rab tu rtogs pas sa gsum 'di dag tu/_/'khor lo bzhin du 'gro ba 'di dag 'khor ba med/_/ces bya bas phyin ci ma log par bshad pa'i don rtogs pa'i stobs kyis/_
[\[65a.6\]]mya ngan las 'das pa la zhi bar mthong ba dang /_lam la lam du 'du shes pa'i rim gyis 'khor ba las ldog par 'gyur ro/_/de la 'bras bu'i chos ni zhi ba nyid rnam pa bdun gyis rig par bya ste/_skye ba'i sdug bsngal zhi ba nyid dang /_rga ba'i sdug bsngal zhi ba nyid dang /_'chi ba'i sdug bsngal zhi ba
[\[65a.7\]]nyid dang /_phrad pa'i sdug bsngal zhi ba nyid dang /_bral ba'i sdug bsngal zhi ba nyid dang /_'dod pa ma 'byor pa'i sdug bsngal zhi ba nyid dang /_phung po'i sdug bsngal zhi ba nyid do/_/ji skad du bcom ldan 'das kyis skye ba ni sdug bsngal ba'o/_/rga ba ni sdug bsngal ba'o/_/'chi ba ni sdug bsngal ba'o/_/
[\[65b\]]
[\[65b.1\]]mi sdug pa dang phrad pa ni sdug bsngal ba'o/_/sdug pa dang bral ba ni sdug bsngal ba'o/_/gang 'dod pa btsal te ma rnyed pa de yang sdug bsngal ba'o/_/mdor na nye bar len pa'i phung po ni sdug bsngal ba zhes gsungs te/_de dag gi bshad pa ni rnal 'byor spyod pa'i sa las blta bar bya'o/_/mi rtag pa
[\[65b.2\]]rnam pa bzhi'i gnyen por rtag pa bzhir rig par bya'o/_/mi rtag pa nyid rnam pa bzhi gang zhe na/_stsogs pa mi rtag pa nyid dang /_lus mi rtag pa nyid dang /_phrad pa mi rtag pa nyid dang /_'chi ba mi rtag pa nyid do/_/ji skad du bcom ldan 'das kyis/_stsogs pa dag ni mthar zad 'gyur/_/lus ni tha mar
[\[65b.3\]]'jig par 'gyur/_/'du ba tha mar bral bar 'gyur/_/srog ni tha mar 'chi bar 'gyur/_/zhes gsungs so/_/mya ngan las 'das pa la ni stsogs pa dang /_lus/_sdug pa dang phrad pa dang srog gang mi rtag par 'gyur ba rnams yod pa ma yin no/_/sgrub pa'i chos kyi yang rnam pa bzhi ste/_de thob par byed
[\[65b.4\]]pa nyid phun sum tshogs pa yon po ma yin pa phun sum tshogs pa dang /_rgyun mi 'chad pa nyid phun sum tshogs pa dang /_gnod pa med pa nyid phun sum tshogs pa dang /_nye bar ston pa phun sum tshogs pa'o/_/de la 'di ni yon po ma yin pa nyid phun sum tshogs pa ste/_gang mya ngan las 'das pa'i grong
[\[65b.5\]]khyer nyid phyin par byed pa yin gyi/_'khor ba'i grong khyer du ma yin pa'o/_/rgyun mi 'chad pa phun sum tshogs pa ni mya ngan 'das pa dang 'brel ba'i phyir te/_bar chad pa ma yin zhing mi 'gyur bas so/_/gnod pa med pa nyid phun sum tshogs pa ni 'dod chags la sogs pa'i chom pos mi 'phrogs pa'i phyir
[\[65b.6\]]ro/_/nye bar ston pa phun sum tshogs pa ni chos la dga' ba'i zas dang ldan pa'i phyir ro/_/bshad pa'i chos lam gyi chos gsal bar byed pa yang rnam pa bzhi ste/_nye bar nyan pa nyid dang /_nges par byed pa dang /_de'i tshogs gsal bar byed pa dang /_sgrib pa rnams rab tu nye bar ston pa'o/_/
[\[65b.7\]]bshad pa'i chos kyi bya ba ni 'di dag tsam du zad de/_'di la ste 'di ni lam yin no zhes yang dag par nyan pa dang /_'di nyid lam yin gyi gzhan ma yin no zhes nges par byed pa dang /_'di ni lam gyi rgyu yin no zhes de'i tshogs gsal bar byed pa dang /_'di ni lam gyi gags byed pa yin no zhes sgrib pa rab tu nye
[\[66a\]]
[\[66a.1\]]bar ston pa'o/_/de la lam gyi tshogs ni dran pa nye bar gzhag pa la sogs pa yin par rig par bya'o/_/lam gyi sgrib pa ni ngan song bar nges pa'i las tshang bar yod pa dang /_nyon mongs pa drag po kun du 'byung ba dang /_ngan 'gro dang /_byang gi sgra mi snyan pa dang /_'du shes med
[\[66a.2\]]pa'i sems can rnams te/_de dag rnams ni nyon mongs pa dang /_las dang tshe'i sgrib pa rnams yin par ji ltar rig par bya'o/_/de la dmigs pa'i shes pa 'khor ba dang mi mthun pa nyid phun sum tshogs pa yang rnam pa gsum ste/_rnam par rmongs pa dang mi mthun pa dang /_de'i rgyu kun du 'byung ba dang mi
[\[66a.3\]]mthun pa dang /_de shin tu kun tu 'byung ba dang mi mthun pa'o/_/de la dmigs pa'i shes pa yang gsum ste/_mnyan pa las byung ba dang /_bsam pa las byung ba dang /_bsgom pa las byung ba'o/_/de la bsgom pa las byung ba yang zag pa dang bcas pa dang /_zag pa med pa'o/_/mnyan pa las byung ba dang
[\[66a.4\]]bsam pa las byung ba ni 'khor ba'i rgyu la rmongs pa dang mi mthun pa nyid kyis ni mya ngan las 'das pa la zhi bar mthong ba yin gyi/_'khor ba la ni ma yin no/_/lam la lam gyi 'du shes su 'gyur gyi/_lam ma yin pa la ni ma yin no/_/legs par gsungs pa la legs par gsungs pa'i 'du shes 'byung
[\[66a.5\]]gi/_nyes par bshad pa la ni ma yin no/_/bsgom pa las byung ba zag pa dang bcas pa ni 'khor ba'i rgyu nyon mongs pa dang nye ba'i nyon mongs pa'i sa bon kun du 'joms pa'i tshul gyis kun du 'byung ba dang mi mthun pa yin no/_/zag pa med pa ni de'i bag la nyal rtsa nas 'byin par byed pa ni de dang shin
[\[66a.6\]]tu mi mthun pa yin no/_/dge 'dun la bstod pas kyang yon tan phun sum tshogs pa rnam pa lnga bstan te/_mthong ba dang bsgom pas spang bar bya ba'i nyon mongs pa'i 'ching ba las grol ba nyid dang mang po gzhan dang gzhan dag las khyad par 'phags pa nyid dang /_yan lag bcu dang ldan pa nyid dang /_yan
[\[66a.7\]]lag brgyad dang ldan pa nyid dang /_dbye ba rnam pa brgyad yin no/_/de la chags pa las 'das zhes bya ba'i tshig gis 'bras bu'i chos la gnas pa bstan te/_de lta ma yin na 'das par mi rung ngo /_/tshogs pa dag las shin tu 'das gyur nas/_/zhes bya ba'i tshig gis ni sgrub pa'i chos dang bshad pa'i
[\[66b\]]
[\[66b.1\]]chos la gnas pa yin par bstan te/_de lta yin na ni de las 'das pa yin te/_sgrub pa'i chos la gnas pa yin pa'i phyir ro/_/bshad pa'i chos gsungs pa bzhin du rjes su 'brangs na ni legs par zhugs pa yin no/_/chags pa las 'das pa yang rnam pa bzhi ste/_mthong bas spang bar bya ba'i nyon mongs
[\[66b.2\]]pa ma lus pa las 'das pa ni dper na rgyun tu zhugs pa lta bu ste/_srid pa'i rtse mo pa'i tshogs gzhan dag ni de lta bu ma yin te/_ma spangs pa'i phyir ro/_/khams gsum gyis bsgom pas spang bar bya ba'i nyon mongs pa las 'das pa ni dper na dgra bcom pa lta bu ste/_tshogs gzhan dag ni srid pa'i rtse mo
[\[66b.3\]]las 'das pa ma yin no/_/chags pa las shin tu yang dag par 'das pa ni/_dper na rgyun tu zhugs pa'i 'bras bu mngon du bya ba'i phyir 'jug pa lta bu ste/_de la chags pa thams cad las yang dag par 'das pa yod pa ma yin par 'dod kyang shin tu 'das pa ni yod pa kho na yin no/_/de 'dra bar tshogs gzhan dag
[\[66b.4\]]ni ma yin no/_/de'i rnam par smin pa'i sa las yang dag par 'das pa yang yin no/_/lan cig phyir 'ong ba dang /_phyir mi 'ong ba dang /_dgra bcom pa'i 'bras bu la gnas pa kha cig yongs su nyams su zin kyang de'i rnam par smin pa'i sar yang slar skye ba ni ma yin te/_mthong ba'i chos kho nas de dag spong bar byed pa'i
[\[66b.5\]]phyir ro/_/ji skad du 'bras bu nyams te 'chi ba ma yin no zhes gsungs so/_/de 'dra bar tshogs gzhan dag ni ma yin no/_/chags pa las 'das pa yang tshogs gzhan dag las khyad par du gyur pa nyid yin par bstan to/_/legs par bzhugs pa yang rnam pa lnga ste/_tshul khrims kyis ni 'phags pa dgyes pa'i
[\[66b.6\]]tshul khrims dang ldan pa'i phyir dang /_tshe rabs gzhan du yang rjes su 'brel lo/_/thos pas ni legs par gsungs pa'i chos thos pa las byung ba'i shes pa dang ldan pa'i phyir ro/_/bsams pas ni de la brten na dgongs pa can rnams la nges pa dang ldan pa'i phyir ro/_/bsgoms pas ni bsgom pa'i lam zag pa med pa
[\[66b.7\]]thob pa'i phyir ro/_/'bras bus ni de'i 'bras bu spangs pa dang ldan pa'i phyir ro/_/de yang mdor na rgyu dang bcas 'bras bu dang bcas pa legs par sgrub pa ji ltar rig par bstan to/_/yan lag bcu zhes gang gsungs pa la yan lag bcu ni/_lam gyi yan lag brgyad dang /_yang dag par rnam par grol ba dang /_
[\[67a\]]
[\[67a.1\]]yang dag par rnam par grol ba'i ye shes mthong ba'o/_/de dag ni rnam par gzhag pa la yan lag gtso bo ni yang dag pa'i lta ba ste/_rab tu rnam par 'byed pa gtso bo yin pa'i phyir ro/_/mthong ba dang bsgom pa dang /_mi slob pa'i lam gyi yan lag rnams rab tu
[\[67a.2\]]ston par byed pa'i yan lag ni yang dag pa'i rtog pa ste/_yang dag pa'i ngag kun nas bslang ba'i tshig gis rang gi khong du chud pa brjod pa'i phyir te/_skye ba zad do/_/tshangs par spyod pa bsten to zhes bya ba yin no/_/yid ches par byed pa'i yan lag ni yang dag pa'i ngag dang las kyi mtha'
[\[67a.3\]]dang 'tsho ba ste/_yang dag pa'i tshig gis ni 'brel ba'i gtam rnam par nges par byed pa na 'jig rten las 'das pa'i shes rab la mngon par yid ches par 'gyur ro/_/yang dag pa'i las kyi mthas ni 'phags pa dgyes pa'i tshul khrims la mngon par yid ches par 'gyur te/_srog gi phyir yang ma
[\[67a.4\]]yin pa mi byed pa'i phyir ro/_/yang dag pa'i 'tsho bas ni yo byad bsnyungs pa la yid ches par 'gyur te/_chos dang tshod zin pas chos gos la sogs pa tshol ba'i phyir ro/_/spong ba'i yan lag ni yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin te/_brtson
[\[67a.5\]]'grus brtsams na bsgom pas spang bar bya ba'i nyon mongs pa spang ba'i phyir ro/_/dran pa nye bar gnas na zhum pa dang rgod pa'i nye ba'i nyon mongs pa med pa'i phyir ro/_/ting nge 'dzin la brten na yon tan khyad par can mngon par sgrub pa'i gags dang bral ba'i phyir ro/_/'bras bu'i yan lag ni yang
[\[67a.6\]]dag par grol ba'o/_/lam gyi 'bras bu yang rnam pa gnyis su rnam par gzhag ste/_nyon mongs pa spong ba ste rnam par grol ba dang /_lhag par mos pa'o/_/de la lhag par mos pa ni mi slob pa'i yan lag tu rnam par gzhag ste/_yan lag rnams kyis 'dus byas pa nyid yin pa'i phyir ro/_/
[\[67a.7\]]yongs su gcod pa'i yan lag ni yang dag par rnam par grol ba'i ye shes mthong ba ste/_rnam par grol lo snyam du des yang dag par rnam par grol ba yongs su gcod pa'i phyir ro/_/de ltar byas na mi slob pa'i dge 'dun ni rig pa dang zhabs su ldan pa dang de'i 'bras bu rnam par grol ba dang /_rnam par
[\[67b\]]
[\[67b.1\]]grol ba'i ye shes dang ldan pa'i yon tan phun sum tshogs par bstan pa yin no/_/yan lag brgyad dang ldan pa nyid ni slob pa'i dge 'dun gyi yon tan phun sum tshogs pa yin te/_rig pa dang zhabs su ldan pa'i phyir dang /_yang dag pa'i rnam par grol ba dang ye shes mthong ba gnyis med pa'i phyir ro/_/'ching
[\[67b.2\]]ba lhag ma lus pa ni slob pa yin no/_/de bas na de dag yang dag pa'i rnam par grol bar mi gzhag ste/_'ching ba phyogs gcig las grol ba ni grol ba ma yin no/_/de med pa'i phyir rnam par grol lo snyam pa'i rnam par grol ba'i ye shes mthong ba med pa yin no/_/de mngon pa'i nga rgyal can gyi ye shes
[\[67b.3\]]yin par thal bar 'gyur ba'i phyir ro/_/dbye ba brgyad ni gnyi ga'i yon tan phun sum tshogs pa yin te/_'bras bus lam dang lam gyis 'bras bu'i bye brag rab tu ston pa'i phyir ro/_/zhugs pa bzhi 'bras bu'i lam gyi dbye bas dbye'o/_/'bras bu'i lam gyi dbye ba yang nyon mongs pa'i gnyen po
[\[67b.4\]]tha dad pa'i phyir dang rgyu bstsags pa tha dad pa'i phyir rig par bya'o/_/rgyun du zhugs pa'i 'bras bu mngon du bya ba'i phyir zhugs pa'i lam ni mthong bas spang bar bya ba'i nyon mongs pa'i gnyen po dang /_mthong ba'i lam tsam gyi rgyu nye bar bstsags pa yang yin no/_/lan cig phyir 'ong ba'i 'bras bu mngon du bya ba'i phyir
[\[67b.5\]]zhugs pa'i lam ni bsgom pas spang bar bya ba 'dod pa'i khams na spyod pa'i nyon mongs pa'i phyogs gcig gi gnyen po dang /_mthong ba dang bsgom pa'i lam gyi rgyu nye bar bstsags pa yang yin no/_/phyir mi 'ong ba'i 'bras bu mngon du bya ba'i phyir zhugs pa'i lam ni 'dod pa na spyod pa'i nyon mongs pa bsgom
[\[67b.6\]]pas spang bar bya ba ma lus pa'i gnyen po dang /_mthong ba'i lam gyi rgyu nye bar bstsags pa dang /_bsgom pa'i lam gyi rgyu lhag par nye bar bstsags pa yang yin no/_/dgra bcom pa'i 'bras bu mngon du bya ba'i phyir zhugs pa'i lam ni bsgom pas spang bar bya ba'i gzugs dang gzugs med pa na spyod pa'i nyon mongs
[\[67b.7\]]pa'i gnyen po dang /_mthong ba'i lam gyi rgyu nye bar bstsags pa dang /_bsgom pa'i lam gyi rgyu lhag par nye bar bsags pa yang yin te/_lam dang 'bras bu'i bye brag ni spangs pa tha dad pa'i phyir ro/_/mthong bas spang bar bya ba'i nyon mongs pa spangs pa ni rgyun du zhugs pa'i 'bras bu yin no/_/de nyid bsgom pas spang bar
[\[68a\]]
[\[68a.1\]]bya ba 'dod pa na spyod pa'i nyon mongs pa'i phyogs gcig spangs pa ni lan cig phyir 'ong ba'i 'bras bu yin no/_/'dod pa na spyod pa'i bsgom pas spang bar bya ba lhag ma ma lus par spangs pa ni phyir mi 'ong ba'i 'bras bu yin no/_/de nyid gzugs dang gzugs med pa na spyod pa'i bsgom pas spang bar bya
[\[68a.2\]]ba ni dgra bcom pa'i 'bras bu yin no/_/tshigs su bcad pa 'dir/_'phags pa'i gang zag rnam par gzhag pa thams cad bshad par nus so/_/rten cing 'brel par rab 'byung mngon par brjod pa'i mdo/_/cung zad nges par bshad pa bdag ni brjod par 'dod/_/ces bya ba de la don rjod par byed
[\[68a.3\]]pas na mdo sde'o/_/yang na don sbrengs pas na mdo sde ste/_skud pa sbrengs pa bzhin te/_rten cing 'brel par 'byung ba brjod pa zhes bya ba'i don gang yin pa'o/_/rten cing 'byung ba dang rten cing 'brel par 'byung ba'i sgra gnyis don tha dad pa med pas tha dad pa med pa yin pa'i phyir rten cing 'brel pa gzhan
[\[68a.4\]]kho nar brjod pa ni rten cing 'brel bar 'byung ba gzhan kho na yin pa'i phyir te/_'dir phyir zhes bya ba zhig khong nas dbyung bar blta bar bya'o/_/de lta ma yin na sgra'i tshig gi don gcig tu 'grub par mi 'gyur ro/_/yang na rten cing 'byung ba'i don de brjod pa gang gis brjod pa gang rjod pa de rten cing 'byung ba
[\[68a.5\]]brjod pa yin te/_de brjod pa ni mdo sde 'di yin te 'di lta ste rten cing 'byung ba brjod pa zhes bya ba yin yang brjod pa'i sgra gcig khong nas phyung nas rten cing 'byung ba brjod pa zhes bya'o/_/de nyid kyi phyir mdo sde smos shing don kyang rten cing 'byung ba brjod pa yin pa'i phyir ro/_/yang na rten cing 'byung ba de mdo sde
[\[68a.6\]]gang gis brjod pa de ni rten cing 'byung ba brjod pa yin te/_rten cing 'byung ba brjod pa'i phyir ro/_/yang na rten cing 'byung ba'i don gyi sgo nas brjod pa gang yin pa de rten cing 'byung ba brjod pa yin no/_/de ltar na don gyi sgro nas brjod pa yin zhe na/_sgo de nas rjod par byed pa'i phyir ro/_/'og nas kyang yi ge'i
[\[68a.7\]]tshogs kyang skabs kyi don bzhin gdags so zhes 'byung ngo /_/yang na 'di la rjod par byed pa yin te gzhi la sgrub par byed do/_/mdo 'di ni rten cing 'brel bar 'byung ba brjod pa yin pas de rten cing 'byung ba brjod pa yin te gzhi la brjod pa'i phyir ro/_/rten cing 'byung ba mngon par brjod pa smos pa ni mdo gzhan
[\[68b\]]
[\[68b.1\]]gsal ba'i phyir ro/_/cung zad nges par bshad pa zhes bya ba ni phyogs gcig nges par bshad pa zhes bya ba'i don gang yin pa ste/_sangs rgyas bcom ldan 'das rnams kyis mdo'i don nges par bshad pa ni mtha' yas te/_mdo sde rnams ni chos dang don dang nges pa'i tshig dang spobs pa so so yang dag pa'i rgyu las
[\[68b.2\]]byung ba'i phyir ro/_/gtan la bab par ston pa ni nges par bshad pa yin te/_'dis 'chad pa'i phyir byed pa la sgrub po/_/bdag ni brjod par 'dod ces bya ba ni smra bar bdag 'dod ces bya ba'i tha tshig go/_/bla ma las thos gzhan dag 'dod pa mthong nas kyang /_/de la brten te cung zad rab tu brtag par bya/_/zhes bya
[\[68b.3\]]ba ni nyes pa gsum gyi gnyen por de skad bstan te/_nyes pa gsum la yid mi ches pa de'i gnyen por ni/_bla ma las thos zhes bya ba yin par mngon te/_de ltar na bshad pa 'di ni yid ches su rung ba'i lung dang ldan pa yin par bstan to/_/the tshom gyi gnyen por smras pa ni/_gzhan dag 'dod pa mthong nas kyang /_/
[\[68b.4\]]zhes bya ba yin te/_de ltar bshad pa 'di ni don shin tu rnam par nges pa yin no zhes bstan pa yin no/_/sgro 'dogs pa dang skur pa 'debs pa de'i gnyen po smras pa ni/_de la brten te cung zad rab tu brtag par bya/_/zhes bya ba yin no/_/brtag par bya zhes bya ba ni dpyad par bya ba'i don gang yin pa'o/_/de la
[\[68b.5\]]brten te zhes bya ba ni rten cing 'byung ba mngon pa brjod pa'i mdo sde la brten nas so/_/yang na bla ma las thos pa'i mdo sde dang /_gzhan gyi man ngag mthong ba la brten nas zhes ston to/_/de ltar na med pa la sgro 'dogs par byed pa yang ma yin/_yod pa la skur pa 'debs par byed pa yang ma yin pas rtog pa'i
[\[68b.6\]]nyes pa yongs su spangs pa yin no/_/mdo sde rten cing 'byung ba mngon par brjod pa yin par bstan du zin kyang yang mdo sde gang zhe na zhes bya ba ci'i phyir zhe na/_rten cing 'byung ba brjod pa gzhan ma yin par bsal ba'i phyir ro/_/rten cing 'byung ba mngon par brjod pa'i mdo sde ni gsung rab mang du bzhugs te/_'di lta ste
[\[68b.7\]]dge slong dag khyed la rten cing 'brel par 'byung ba dang rten cing 'brel par 'byung ba'i chos bshad par bya'o zhes bya ba dang /_rten cing 'byung ba'i don yang mang du brjod de/_rgyu dang 'bras bur 'brel pa mngon par rjod par byed pa'i phyir ro/_/ji skad du spre'u lta bu'i mdo der 'phags pa nyan thos thos pa dang ldan pa
[\[69a\]]
[\[69a.1\]]rnams rten cing 'brel par 'byung ba nyid la legs par rab tu tshul bzhin yid la byed pas so sor rtog ste/_'di lta ste 'di yod pas 'di 'byung 'di skyes pas 'di skye ba ste/_'di lta ste bde ba myong bar 'gyur ba'i reg pa la brten nas bde ba'i tshor ba skye bar 'gyur ro zhes bya ba
[\[69a.2\]]la sogs pa gsungs so/_/de'i phyir dang po dang rnam par 'byed pa nyid bye brag tu bya ba'i phyir de nyid kyi dbang du byed pa ni/_dge slong dag khyed la rten cing 'brel par 'byung ba'i dang po rnam par dbye ba bstan gyi zhes bya ba ni mdo sde'o/_/ji lta zhe na gleng gzhi ni mnyan yod na'o/_/der bcom ldan 'das
[\[69a.3\]]kyis dge slong rnams la bka' stsal pa/_dge slong dag khyed la rten cing 'brel bar 'byung ba'i dang po dang rnam par dbye ba bstan gyi de legs par nyon la shin tu yid la zung shig dang bshad do/_/rten cing 'brel par 'byung ba'i dang po gang zhe na/_'di lta ste 'di yod na 'di 'byung 'di skyes pas 'di skye ba ste/_'di
[\[69a.4\]]lta ste ma rig pa'i rkyen gyis 'du byed/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_
[\[69a.5\]]skye ba'i rkyen gyis rga shi dang /_mya ngan dang smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_de ltar na sdug bsngal gyi phung po chen po 'di 'ba' zhig 'byung bar 'gyur ro/_/'di ni rten cing 'brel par 'byung ba dang po'o zhes bya'o/_/rten cing 'brel par 'byung
[\[69a.6\]]ba'i rnam par dbye ba gang zhe na/_ma rig pa'i rkyen gyis 'du byed ces bya ba la/_ma rig pa gang zhe na/_gang de sngon gyi mtha' mi shes pa dang /_phyi ma'i mtha' mi shes pa dang /_sngon dang phyi ma'i mtha' mi shes pa dang /_nang mi shes pa dang /_phyi mi shes pa dang /_nang dang phyi mi shes pa dang /_las mi
[\[69a.7\]]shes pa dang /_rnam par smin pa mi shes pa dang /_las dang rnam par smin pa mi shes pa dang /_sangs rgyas mi shes pa dang /_chos mi shes pa dang /_dge 'dun mi shes pa dang /_sdug bsngal mi shes pa dang /_kun 'byung ba mi shes pa dang /_'gog pa dang lam mi shes pa dang /_rgyu mi shes pa dang /_
[\[69b\]]
[\[69b.1\]]rgyu las yang dag par byung ba'i chos mi shes pa dang /_dge ba dang mi dge ba dang /_kha na ma tho ba dang bcas pa dang /_kha na ma tho ba med pa dang /_bsten par bya ba dang /_bsten par bya ba ma yin pa dang /_ngan pa dang gya nom pa dang /_nag po dang /_dkar po dang /_rnam par dbye ba dang bcas pa'i rten cing 'brel
[\[69b.2\]]par 'byung ba dang /_reg pa'i skye mched drug yang dag pa ji lta ba bzhin khong du mi chud pa dang /_gang de dang der yang dag pa ji lta ba bzhin du mi shes pa dang /_ma mthong ba dang /_mngon par ma rtogs pa dang /_rmongs pa dang /_kun du rmongs pa dang /_ma rig pa dang /_mun pa'i rnam pa zhes bya ba 'di ni ma
[\[69b.3\]]rig pa zhes bya'o/_/ma rig pa'i rkyen gyis 'du byed ces bya ba la/_'du byed gang zhe na/_'du byed ni rnam pa gsum mo/_/gsum gang zhe na/_lus kyi 'du byed dang /_ngag gi 'du byed dang /_yid kyi 'du byed do/_/'du byed kyi rkyen gyis rnam par shes pa zhes bya ba la rnam par shes pa gang zhe na/_rnam
[\[69b.4\]]par shes pa'i tshogs drug ste/_mig gi rnam par shes pa dang /_rna ba dang /_sna dang /_lce dang /_lus dang /_yid kyi rnam par shes pa'o/_/rnam par shes pa'i rkyen gyis ming dang gzugs zhes bya ba ni ming gang zhe na/_gzugs can ma yin pa'i phung po bzhi ste/_tshor ba'i phung po dang /_'du shes kyi
[\[69b.5\]]phung po dang /_'du byed kyi phung po dang /_rnam par shes pa'i phung po'o/_/gzugs gang zhe na/_gzugs gang yin pa ci yang rung /_de thams cad 'byung ba chen po bzhi dang /_'byung ba chen po bzhi dag rgyur byas pa ste/_gzugs 'di dang snga mi'i ming gnyis gcig tu mngon par bsdus nas/_ming
[\[69b.6\]]dang gzugs zhes bya'o/_/ming dang gzugs kyi rkyen gyis skye mched drug ces bya ba la/_skye mched drug gang zhe na/_nang gi skye mched drug ste/_mig nang gi skye mched dang /_rna ba dang /_sna dang /_lce dang /_lus dang /_yid nang gi skye mched do/_/skye mched drug gi rkyen gyis reg pa zhes bya ba la/_
[\[69b.7\]]reg pa gang zhe na/_reg pa'i tshogs drug ste/_mig gi 'dus te reg pa dang /_rna ba dang /_sna dang /_lce dang /_lus dang /_yid kyi 'dus te reg pa'o/_/reg pa'i rkyen gyis tshor ba zhes bya ba la tshor ba gang zhe na/_tshor ba ni gsum ste/_bde ba dang /_sdug bsngal ba dang /_bde ba yang ma yin/_
[\[70a\]]
[\[70a.1\]]sdug bsngal ba yang ma yin pa'o/_/tshor ba'i rkyen gyis sred pa zhes bya ba la sred pa gang zhe na/_sred pa ni gsum ste/_'dod pa'i sred pa dang /_gzugs kyi sred pa dang /_gzugs med pa'i sred pa'o/_/sred pa'i rkyen gyis len pa zhes bya ba la/_len pa gang zhe na/_len pa ni bzhi
[\[70a.2\]]ste/_'dod pa nye bar len pa dang /_lta ba nye bar len pa dang /_tshul khrims dang brtul zhugs nye bar len pa dang /_bdag tu smra ba nye bar len pa'o/_/len pa'i rkyen gyis srid pa zhes bya ba la srid pa gang zhe na/_srid pa ni gsum ste/_'dod pa'i srid pa dang /_gzugs kyi srid pa dang /_gzugs med pa'i srid
[\[70a.3\]]pa'o/_/srid pa'i rkyen gyis skye ba zhes bya ba la/_skye ba gang zhe na/_sems can rnams gang yin pa de dang sems can gyi ris de dang de dag tu skye ba gang yin pa dang /_shin tu skye ba dang /_'pho ba dang /_rab tu 'byung ba dang /_phung po so sor thob pa dang /_khams so sor thob pa dang /_skye mched so sor thob pa dang /_
[\[70a.4\]]phung po rnams mngon par 'grub pa dang /_srog gi dbang po rab tu skyes pa 'di ni skye ba zhes bya'o/_/skye ba'i rkyen gyis rga shi zhes bya ba la/_rga ba gang zhe na/_gang de'i spyi cer dang /_skra dkar dang /_gnyer ma 'tshigs pa dang /_'khogs pa dang /_sgur po dang /_dgu bo dang /_'khyor ba dang /_sha gnag pa dang /_
[\[70a.5\]]lud pa lu ba dang /_dbugs rgod pa dang /_'khar ba la brten pa dang /_mong rtul ba dang zhan pa dang /_nyams pa dang /_yongs su nyams pa dang /_dbang po rnams rgud pa dang /_mi gsal ba dang /_'du byed rnams rnying pa dang /_'jig par nye ba 'di ni rga ba zhes bya'o/_/'chi ba gang zhe na/_sems can
[\[70a.6\]]gang yin pa de dang de dag sems can gyi ris de dang de dag nas 'chi ba dang 'pho ba dang 'jig pa dang /_nad rmugs pa dang /_tshe nyams pa dang /_drod yal ba dang /_srog gi dbang po 'gags pa dang /_phung po rnams 'dor ba dang /_shi ba dang /_dus byed pa'i 'di ni shi ba zhes bya ste/_shi ba 'di dang /_snga ma rga ba gnyis
[\[70a.7\]]gcig tu bsdus nas rga shi zhes bya ba ste/_'di ni rten cing 'brel par 'byung ba'i rnam par dbye ba'o/_/dge slong dag khyed la rten cing 'brel par 'byung ba'i dang po dang rnam par dbye ba bshad par bya'o zhes ngas gang smras pa de dag ni ngas smras pa de dag yin no/_/ci'i phyir 'di bstan zhe na zhes bya ba ni mdo
[\[70b\]]
[\[70b.1\]]sde mtha' dag ston pa'i dgos pa 'dri ste/_dgos pa med par ni sangs rgyas bcom ldan 'das rnam pa chos mi ston pas mdo sde ston pa'i dgos pa brjod par bya dgos so/_/sangs rgyas kyi bka'i dgos pa ni nges par sems can gyi spyod pa'i dbang du byas pa ma yin nam/_de bas na dri mi dgos so zhe na
[\[70b.2\]]sems can gyi spyod pa yang mang du yod la/_de bas na 'di gang gi gnyen por bstan pa'i dmigs mi phyed pas dgos pa nyid dri dgos te/_de'i phyir de ltar na sdug bsngal gyi phung po chen po 'ba' zhig 'byung bar 'gyur ro zhes bstan pa'i phyir ro zhes smras so/_/de ltar na zhes bya ba ni ji skad du ma rig
[\[70b.3\]]pa'i rkyen gyis 'du byed rnams zhes bya ba nas skye ba'i rkyen gyis rga shi zhes bya ba'i bar du bstan pa'i rnam pa de dag gis na zhes bya'o/_/'di zhes bya ba ni skye ba dang rga shi la sogs pa dang /_'du byed la sogs pa'i zhes bstan to/_/sdug bsngal gyi phung po zhes bya ba ni sdug bsngal gyi tshogs so/_/chen po zhes bya
[\[70b.4\]]ba ni thog ma med pa'i dus can no/_/'ba' zhig ces bya ba ni bdag dang bdag gi dang bral ba'o/_/'byung bar 'gyur ro zhes bya ba ni skye bar 'gyur ro zhes bya ba'o/_/spyod pa spang ba ni bstan pa dgos pa yin gyi/_sdug bsngal gyi bden pa rab tu 'jug pa tsam bstan pa ma yin no snyam nas bstan pa de yang
[\[70b.5\]]ci'i phyir zhe na/_de'i phyir kha cig ni bdag med na ji ltar 'khor bar 'gyur zhes mi shes pa dang /_the tshom dang /_log par shes pa dang ldan pa de dag bstsal ba'i phyir ro zhe'o zhes smras te/_mdo sde 'di las ni 'khor bar 'jug pa'i rim pa 'di bstan pa yin la/_de yang bdag med par ni 'ba' zhig
[\[70b.6\]]ces gsungs pa'i phyir ro/_/de bas na de ni 'di'i dgos pa dmigs kyis bstan pa yin no/_/de la mi shes pa dang ldan pa zhes bya ba 'dis ni ma 'dres pa'i ma rig pa bstan to/_/the tshom gyi shes pa dang ldan pa zhes bya ba 'dis ni the tshom dang mtshungs par ldan pa yin te/_ci bdag med par yang
[\[70b.7\]]'khor ba yin nam/_'on te bdag yod pa yin snyam pa'o/_/log par shes pa dang ldan pa zhes bya ba 'dis ni bdag yod na ni 'khor bar 'gyur gyi bdag med na ni ma yin no zhes log par shes pa tshul bzhin ma yin pa yid la byed pa dang mtshungs par ldan pa'i ma rig pa bstan pa yin no/_/
[\[71a\]]
[\[71a.1\]]ma rig pa la spyod pa'i gnyen po ni 'di yin par mngon no/_/mi shes pa rnam par log na ni the tshom gyi shes pa dang /_log par shes pa yang rnam par ldog par 'gyur te/_de kun nas bslang ba nyid kyi phyir ro/_/de ltar de dag bstan pas ni mi shes pa dang /_the tshom gyi shes pa dang
[\[71a.2\]]log par shes pa rnams kun du 'byung ba rnam par ldog par 'gyur ro/_/bsgom pa'i tshul gyis ni gtan nas ldog rnam par ldog par 'gyur ro/_/bdag ni bdag tu lta ba dang sred pa'i gnyen po'i phyir yin par mthong ngo zhes bya ba ni slob dpon rang gi bsam pa ston par byed do/_/'dir dgos pa de yin
[\[71a.3\]]gyi sngar bstan pa nyid ma yin no zhes bya bar ji ltar nges par bya zhe na/_de'i phyir de ltar na bdag med par sdug bsngal 'byung bar bstan pas stong pa nyid dang smon pa med pa dang /_rjes su mthun par bya ba yin no zhes bya ba smras te/_bdag med pa ni stong pa nyid dang /_rjes su mthun par bstan pa'i phyir ro/_/
[\[71a.4\]]de la stong pa nyid ni bdag med pa dang /_stong pa'i rnam pa dang mtshungs par ldan pa'i ting nge 'dzin gyi rnam pa yin no/_/sdug bsngal 'byung zhes bya ba ni smon pa med pa dang rjes su mthun par bstan pa'i phyir ro/_/de yang stong pa nyid dang bdag med pa'i rnam pa gnyis dang /_'gog pa'i rnam pa rnams ma
[\[71a.5\]]gtogs par mi rtag pa dang /_sdug bsngal ba la sogs par mthong ba'i rnam pa can gyi ting nge 'dzin to/_/ci'i phyir mtshan ma med pa dang /_rjes su mthun pa ma yin zhe na/_'di ltar 'di ni 'jug pa'i rim pa bstan pa brtsams pa yin gyi ldog pa'i rim pa ni ma yin pa'i phyir ro/_/de lta ma yin na rnam par
[\[71a.6\]]thar pa'i sgo gsum yin pas/_mtshan ma med pa yang brjod par bya dgos par 'gyur ro/_/gdul bya ci 'dra ba zhig la yin zhe na/_bdag tu lta ba can dang 'khor ba'i nyes pa ma mthong ba rnams la zhes bya ba yin te/_spyod pa'i bye brag gis gang zag bye brag tu bya ba'i phyir te/_bdag tu lta ba la spyod pa
[\[71a.7\]]rnams dang /_srid pa la sred pas spyod pa'i gdul bya rnams la bdag tu lta ba dang sred pa'i gnyen por 'di bshad pa yin no/_/srid pa'i nyes pa ma rtogs pa rnams ni srid pa la sred pa lhag par 'byung bar 'gyur ro/_/'jig tshogs la lta ba rnams ni nye bar len pa'i phung po rnams la bdag dang /_
[\[71b\]]
[\[71b.1\]]bdag gir mngon par zhen nas nyes pa ma mthong bas na mngon par zhen cing tshol bar byed do/_/bdag tu lta ba mngon du song ba nyid kyis srid pa la srid pa yin par khong du chud par bya'o/_/sngar sdug bsngal gyi phung po zhes bya ba dgos pa smos pa 'dod pa yin na/_sngar dgos pa ji ltar bstan pa bzhin du/_dgos pa
[\[71b.2\]]'di yang yin par ci'i phyir mi 'dod/_yang na bstan ma thag pa ji ltar dgos pa yin par 'dod pa de bzhin du/_'di yang yin par ci'i phyir mi 'dod/_gal te 'di dag nyid dgos pa yin par bsams par gyur na ni 'dir yang gi sgra shin tu 'dod par bya ba yin no/_/dgos pa gang zhe na/_de'i phyir ji
[\[71b.3\]]skad du mdo gzhan las ji ltar 'phags pa nyan thos thos pa dang ldan pas rten cing 'brel par 'byung ba dang /_rten cing 'brel par 'byung ba'i chos rnams yang dag pa ji lta ba de bzhin du yang dag pa'i shes rab kyis legs par mthong ba yin/_legs par rtogs par yid la byas/_legs par bstan/_
[\[71b.4\]]legs par 'dris pa de ni ci bdag sngon gyi dus na byung ngam/_ma byung ba yin/_sngon bdag ji lta bu zhig tu byung /_bdag ji ltar byung bar gyur zhes de sngon gyi mthar rjes su 'brang ba ma yin/_ci ma 'ongs pa'i dus na 'byung bar 'gyur ram 'on te 'byung bar mi 'gyur/_ji lta bu zhig tu 'byung bar 'gyur/_
[\[71b.5\]]ji ltar 'byung bar 'gyur zhes phyi ma'i mtha'i rjes su 'brang ba ma yin no/_/nang la yang 'di ci zhig yin/_'di ji ltar yin yod pa 'di dag ci yin/_gang zhig 'byung bar 'gyur/_sems can 'di dag gang nas 'ongs/_'di nas shi ste gar 'gro bar 'gyur zhes ci ltar yang the tshom med do/_/de bzhin du
[\[71b.6\]]kA t+yA'i bu 'jig rten kun 'byung ba rnams yang dag pa ji lta ba bzhin du yang dag pa'i shes rab kyis ma mthong ba gang yin pa de ni 'jig rten la med pa nyid yin no zhes bya bar mi 'gyur ro zhes bya ba'i bar du gsungs so/_/mdor na sngon gyi mtha' dang phyi ma'i mtha' dang /_dbus la rmongs pa bzlog pa dang /_
[\[71b.7\]]log par lta ba bzlog pa yang 'di'i dgos pa yin par bstan to/_/dgos pa yin par 'thad na/_bcom ldan 'das kyis dgos pa yin par ma gsungs sam zhe na/_de'i phyir bdag tu lta ba spangs pa kho nas bdag thams cad mi 'byung bas de nyid 'dir dgos pa'i rtsa ba yin la gang yin pa de nyid mdo sde
[\[72a\]]
[\[72a.1\]]'dir bcom ldan 'das kyis bstan to zhes bya bas 'di skad bstan to/_/dgos pa 'di yod mod kyi dgos pa'i rtsa ba ma yin no/_/bdag tu lta ba spangs pa sngon du song ba yin pa'i phyir/_dgos pa'i rtsa ba yin par 'dir 'dod do/_/de bas na gang mdo sde las gsungs pa de nyid
[\[72a.2\]]'dir 'dod pa yin no/_/de lta ma yin na mya ngan las 'das pa'i bar yang 'dir dgos pa yin par brjod par bya dgos par 'gyur ro/_/gal te dgos pa'i rtsa ba brjod par bzhed pa ma yin na nyon mongs pa'i kun nas nyon mongs pa yang lta ba'i kun nas nyon mongs pa'i rgyu can du mi 'gyur ro/_/
[\[72a.3\]]de bas na 'jig tshogs la lta ba spangs pa'i phyir shing gi rtsa ba rgyas pa bcad pa bzhin du nyon mongs pa thams cad rnam par zhig par 'gyur zhing rim gyis mya ngan las 'das pa yang thob par 'gyur ro/_/rten cing 'brel par 'byung ba zhes bya ba ni yan lag snga ma la brten nas 'brel par phyi ma 'byung ba'o/_/
[\[72a.4\]]zhes bya ba la ji skad du dge slong rten cing 'brel par 'byung ba'i dang po bshad par bya'o zhes gsungs pa 'di gang zhe na/_de'i phyir yan lag snga ma la brten nas 'brel par phyi ma 'byung ba ni rten cing 'brel par 'byung ba zhes bya'o/_/yan lag snga ma zhes bya ba ni sngar skyes pa la'o/_/brten nas zhes bya ba ni de yod na zhes bya
[\[72a.5\]]ba yin te/_rkyen de dang 'brel ba zhes bya ste/_yan lag snga ma 'jig pa'i bar du mchod pa ste/_rgyu 'jig pa dang 'bras bu'i bdag nyid kyi dus gnyis dus tha dad pa med pa'i phyir ro/_/'byung ba zhes bya ba ni rab tu skye ba'o/_/'dir rten cing zhes bya ba'i sgra ni rgyu yod par ston par byed pa yin no/_/'brel pa'i sgra ni 'brel ba la
[\[72a.6\]]bya'o/_/de nyid kyi phyir 'di skad du rgyu yod na 'jig pa bar du ma chod par 'byung ba ni rten cing 'brel par 'byung ba yin no zhes bya bar sbyar ro/_/de ltar byas na 'das pa las gang yang skye ba med do zhes bstan pa yin la/_'bras bu'i dus na yang rgyu yod pa nyid du mi 'gyur te/_de 'jig pa nyid de'i dus yin pa'i phyir
[\[72a.7\]]ro/_/de ltar byas na rten cing 'brel par 'byung ba 'chad pa gang yin pa de yang rten cing 'brel par 'byung ba zhes bya'o/_/de ji ltar rten cing 'brel par 'byung ba zhes bya zhe na/_de'i phyir de nyid ni dbang du byas nas 'chad pa'i yi ge yang don bzhin du gdags te zhes rgyas par smos so/_/don zhes bya ba ni skabs
[\[72b\]]
[\[72b.1\]]kyi don zhes bya ba ste 'di ni las la sgrub pa yin no/_/ji ltar don dam pa stong pa nyid kyi chos kyi rnam grangs bzhin no zhes bya ba la don dam pa stong pa nyid ni ting nge 'dzin gyi ngo bo'i don no/_/de'i dbang du byas nas bshad pa'i chos kyi rnam grangs 'chad pa'i ngo bo de la yang don dam pa stong pa nyid ces gdags so/_/
[\[72b.2\]]'jig rten na yang khar ba bsad pa dang rin po che phrogs pa bzhin no zhes bya ba ni bsad pa dang phrogs pa'i don gyi dbang du byas pa'i yi ge gang yin pa de la yang khar ba bsad pa dang rin po che phrogs pa zhes nye bar gdags so/_/de'i phyir rten cing 'brel par 'byung ba'i dang po dang rnam par dbye ba bshad par bya'o
[\[72b.3\]]zhes 'chad pa de yang yin par rig par bya'o/_/rten cing zhes bya ba ni rkyen de las zhes bya ste/_ji ltar bud shing la brten nas me 'byung ngo zhes bya ba rten de las zhes bya bar mngon no/_/sprin la brten nas char 'bab po zhes bya ba sprin 'dus pa las zhes bya bar mngon no/_/gangs ri la brten nas sman rnams skye'o zhes
[\[72b.4\]]bya ba gzhi de las zhes bya bar mngon no zhes bya ba yin no/_/yan lag snga ma la brten nas zhes smras pa gang yin pa de ji ltar yin lag snga ma la brten nas phyis 'bras bu 'byung bar 'gyur zhe na/_de'i phyir rkyen de las zhes 'dir tshig rnam par dbye ba gsal ba yin par blta bar bya'o/_/'chad pa 'di'i
[\[72b.5\]]'jig rten na grags pa'i don ston pa ni sngar bud shing la brten nas phyis me 'byung ba ma yin no/_/de bzhin du sngar gangs ri la brten nas sman rnams phyis 'byung zhes bya ba'i bar du ma yin te/_sngar med pa'i phyir ro/_/ji ltar khrus byas nas zas za ba lta bur dus snga phyi nyid ni ma yin no zhes bya ba ni ji ltar
[\[72b.6\]]sngar khrus byas nas phyis zas za ba lta bur snga phyi yod pa ma yin te/_'dir don de ma yin par rig par bya'o zhes ston to/_/don de nyid bcom ldan 'das kyis mdo gzhan las ston pa ni rten cing 'brel par 'byung ba gang zhe na/_'di lta ste 'di yod na 'di 'byung 'di skyes pas 'di skye ba ste zhes bya ba yin no/_/
[\[72b.7\]]rgyu'i don yin te/_dus sngar bya ba byed pa'i don ma yin na ji ltar 'di brten te zhes bya ba'i sgrub pa shes par 'gyur zhe na zhes bya ba ni don de lta bu ston pa yin no zhes bya ba ni brten nas zhes bya ba gang smras pa yin te/_'di ni rgyu de dang rkyen de las zhes bya ba yin no/_/ji ltar don 'di bstan zhe na/_'di ltar 'di yod na
[\[73a\]]
[\[73a.1\]]'di 'byung 'di skyes pas 'di skye ba zhes bya ba yin no/_/de ltar na brten te zhes bya ba 'di ni bcom ldan 'das kyis rgyu'i don du rab tu bstan to/_/brda sprod pa pa kha cig kyang byed pa po mi mthun pa ni rgyu'i don yin par sngon gyi slob dpon dag smra'o zhes bya ba la sogs pa 'don to/_/de zhes bya ba ni
[\[73a.2\]]rten cing 'brel par 'byung ba'o/_/khyed la zhes bya ba ni zhes bya ba'i khyed kyi sgra de ni bzhi pa'i don dang gnyis pa mang po'i tshigs su bcad par ston pa yin gyi bod pa'i ched ni ma yin te/_khyed ces bya ba khyed cag la'am/_khyed cag gi ched du bstan pa yin no zhes bstan to/_/dge slong dag ces bya ba ni
[\[73a.3\]]bod pa ste/_sems gzhan du song ba'i dge slong rnams de mngon du bya ba'i phyir ro zhes bya ba ni rten cing 'brel par 'byung ba'i dang po rnam par dbye ba 'chad pa mngon du bya ba'i phyir zhes bya ba'i don gang yin pa'o/_/ci'i phyir dge slong rnams kho na yin gyi/_'khor gzhan dge slong ma dang /_dge bsnyen dang /_dge bsnyen
[\[73a.4\]]ma'i 'khor de dag ma yin zhe na/_de'i phyir mchog yin pa'i phyir dang zhes bya ba la sogs pa smos te/_de la mchog nyid ni sngar khong du chud pa yin pa'i phyir ro/_/de bas na sras kyi gtso bo yin pa'i phyir de dag kho na dang por bod par rigs pa yin no/_/gtso bo yin pa'i phyir dang zhes bya ba ni de las nges par skyes pa'i phyir
[\[73a.5\]]ram/_gzhan pas gtso bo yin pa'i phyir ram/_yon tan phun sum tshogs pa thams cad kyi gzhir 'gyur ba'i phyir ro/_/nye ba yin pa'i phyir dang zhes bya ba ni mchog yin pa'i phyir dang gtso bo yin pa'i phyir gzhan dag pas spyan snga na 'dug pa yin pa'i phyir ro/_/rtag tu 'dug pa yin pa'i phyir dang
[\[73a.6\]]zhes bya ba ni skyes pa dang rab tu byung ba skal ba mnyam pa yin pa'i phyir de dag rtag tu rjes su 'brang ba yin pa'i phyir ro/_/'dzin nus pa dang ldan pa'i phyir ro zhes bya ba ni 'khrugs pa ma yin pa nyid kyis na dran pa shin tu nye bar gnas pa yin pa'i phyir dang /_skyes bu'i rtsal gyi dbang gis shes rab mchog dang ldan pa'i phyir
[\[73a.7\]]ro/_/btsun pa sgra gcan 'dzin bzang po ni yon tan dang sprul pa'i sgo nas nga lta bu yin par bstan pa'i phyir ro/_/dang po yang bstan par bya'o/_/rnam par dbye ba yang bstan par bya'o zhes gang gsungs pa'i dang po gang yin/_rnam par dbye ba yang gang zhe na/_de'i phyir dang po zhes bya ba ni bstan pa ste zhes smras so/_/
[\[73b\]]
[\[73b.1\]]'di don gang gis bzhag ce na/_de'i phyir rnam par 'chad pa bas de snga ba'i phyir te zhes smras te bstan pa snga ba yin pa'i phyir ro zhes bya ba'i tha tshig ste/_bstan pa ni mdo'i tshig go/_/rnam par 'chad pa ni rgyas pa'i tshig yin no/_/bsdus pa dang rgyas par so sor bstan zhes bya ba grub pa yin no/_/rnam
[\[73b.2\]]par 'chad pa bas bstan pa de snga ba'i phyir te/_de'i sgo nas 'di ltar rten cing 'brel par 'byung ba sdud pa'i phyir ro zhes bya ba la de'i sgo nas zhes bya ba ni dang po'i sgo de nas rten cing 'brel par 'byung ba sdud cing 'jog pa ste/_rten cing 'brel par 'byung ba'i don dang /_rten cing 'brel par 'byung ba'i yi ge rnams spyi'i
[\[73b.3\]]tshig gis bye brag gi tshig 'dod pa yin pa'i phyir ro/_/de ltar na sdud pa yin pa'i phyir zhes bya bas 'di'i bya ba byed pa'i tshig bstan pa yin no//_//rten cing 'brel par 'byung ba dang po dang rnam par dbye ba bstan pa rgya cher 'grel pa/_bam po gnyis pa/_rnam par dbye ba zhes bya ba ni nges par 'chad pa
[\[73b.4\]]ste zhes bya ba ni 'dis rnam par 'byed pas na rnam par 'byed pa ste/_rnam par chad pas bstan pa mdor byas pa rnam par 'byed pa'i phyir ro/_/nges par 'chad pa ni bstan pa'i tshig yin te/_bstan pa'i don bde blag tu khong du chud par bya ba'i phyir dang /_nges par 'chad pa tshegs chung dus bde blag tu 'dzin
[\[73b.5\]]par bya ba'i phyir dang /_mdo dang 'brel pa lta bu yin pa'i phyir dang zhes bya ba la 'brel pa lta bu ni nges par 'chad pa yin no/_/mdo lta bu ni bstan pa yin no/_/de bas na mdo lta bu bsdus pa'i don mdor bstan pa yin pa rnams 'grel pa lta bu nges par 'chad pas rnam par dbye ba byas na bde blag tu khong du chud par
[\[73b.6\]]'gyur ro/_/gal te de lta na rnam par 'chad pa kho na bya dgos kyi bstan pa ni mi dgos so zhe na/_de'i phyir nges par 'chad pa tshegs chung ngus bde blag tu 'dzin par bya ba'i phyir zhes bya ba smos te/_bstan pa ni nyung la nges par 'chad pa ni mang ba yin no/_/spyi'i tshig dang bye brag gi tshig yin par 'dod do zhes bya ba
[\[73b.7\]]ni spyi'i tshig lta bu ni bstan pa yin la/_bye brag gi tshig lta bu ni nges par 'chad pa yin no/_/tshegs chung dus bde blag tu 'dzin par bya ba'i phyir zhes bya ba ni spyi dran pa'i rgyu bye brag yin pa'i phyir ro/_/skyon rnam pa gnyis kyi gnyen por yang bstan pa yin te/_skyon rnam pa gnyis ni sgrub pa'i skyon dang dran pa'i skyon
[\[74a\]]
[\[74a.1\]]no/_/de bas na de ltar na legs par bshad par 'gyur te/_mdo dang rgyas par yang bshad pa'i phyir ro zhes bya ba smos te/_'ga' zhig smos na ni cig shos kyi skyon dang ldan pa'i phyir ro/_/spros na go ba dang mdos go ba'i gang zag la yang ltos pa ni nges par 'chad pa ni bstan pa'i tshig
[\[74a.2\]]yin te zhes bya ba yin no/_/bstan gyis zhes bya ba ni dang po dang rnam par dbye ba zhes bya ba 'chad pa 'jug pa la bya bar mngon te zhes bya ba ni chos kyi rnam grangs 'di la dang po dang rnam par dbye ba zhes bya ba'i sgras de nyid mdo dang rgyas par 'chad pa ston pa yin no/_/'chad pa de yang gang zhe na/_'jug pa la zhes
[\[74a.3\]]bya bar mngon te zhes bya ba smos te/_'jug pa ni mngon par sgrub pa dang 'byung ba zhes bya ba don gcig pa yin no/_/de nyid kyi phyir ji ltar gzhan du chos bshad par bya'o zhes smos na/_mdo la sogs pa'i chos las de 'chad pa gzhan ma yin pa dang zhes bya ba smos te gsung rab las grags pa
[\[74a.4\]]dper byed do/_/'jig rten na yang tshig gcig brjod do zhes smra ba po ston par byed na tshig las tshig gzhan yod pa ma yin pa bzhin no zhes bya ba ni 'jig rten na grags pa dper byed pa yin no/_/ston to zhes mi bya 'am zhe na/_byas na ni bstan par bya ba dang /_ston par byed pa 'brel pa med par 'gyur
[\[74a.5\]]ba'i phyir dang /_nye bar brtags pa yin na ni ston par 'gyur ba'i phyir ro/_/nye bar brtags pa yin na ni bstan par bya ba dang /_ston pa po 'brel pa yin no/_/yi ges don ston pa bzhin du bcom ldan 'das de ston pa bzhin du ston na ji ltar ston par byed pas na tha snyad tsam yin par blta bar bya'o/_/de zhes
[\[74a.6\]]bya ba 'di ni tshig 'god pa'am zhes bya ba ni tshig 'jog pa ste/_ming thams cad gsal ba'i phyir ro/_/de bas na zhes bya ba ni gang gi phyir bstan par bya'o zhes bya ba de bas na nyon cig ces ston par byed do/_/de lta ma yin na ni skyon rnam pa gsum gyis bshad pa don yod par mi 'gyur te/_ji lta zhe na 'di lta ma
[\[74a.7\]]yin te/_ci ste gtod par byed pa dang /_phyin ci ma log pa dang gus pas nyan zhing sbyor bar byed na zhes dgongs pa'o/_/ji lta zhe na de'i phyir rnam par g.yeng ba'i skyon gyis yi ge mi thos pa de'i gnyen por legs par nyon la zhes smos te rna gtod pa la sbyor bar byed do/_/shes rab kyi skyon gyis ni yi ge'i don
[\[74b\]]
[\[74b.1\]]phyin ci log tu 'dzin pa'i phyir swa sti dang a rish+ta la sogs pa bzhin no zhes bya ba ni bshad pa 'di la swastis shes rab kyi skyon gyis yi ge'i don ji ltar log par zin pa ni 'di lta ste/_shi ba dus las 'das pa dang /_gnyen rnams kyis lus ni mes sreg par byed/_chur skyur bar byed sa dong du 'jug par byed pa'am/_
[\[74b.2\]]byol song gi skye gnas su gtogs pa'i srog chags rnam pa du mas ni za bar byed pa'am/_rlung dang nyi ma gnyis kyis bskams shing yongs su zad pa dang gtugs par 'gyur ro/_/gang yang sems zhes bya ba dang /_yid ces bya ba dang /_rnam par shes pa zhes bya ba gang yin pa 'di ni yun ring por de
[\[74b.3\]]la dad pas yongs su bsgos shing /_tshul khrims dang /_thos pa dang /_gtong ba dang /_shes rab yongs su bsgos te/_gong du 'gro bar 'gyur/_khyad par du 'gro bar 'gyur la/_shi 'phos nas kyang mtho ris su 'gro bar 'gyur zhes bya ba la lta bar gtogs pa 'byung ba ni 'di lta bu yin te/_bdag gis bcom
[\[74b.4\]]ldan 'das kyis gsungs pa'i don khong du chud de/_rnam par shes pa gang yin pa de ni mtshams sbyor bar byed pa yin/_'khor ba yin te ma tshang ba med pa/_gzhan du 'gyur ba ma yin no zhes bya ba yin no/_/de bzhin du 'di la a rish+tas kyang 'di lta ste/_kye gau ta ma dge slong yang zhog_/dge slong ma yang
[\[74b.5\]]zhog_/dge bsnyen tshangs par spyod pa yang zhog_/dge bsnyen ma tshangs par spyod pa yang zhog la/_dge bsnyen kha cig 'dod pa'i longs spyod can chos 'dul ba 'di la dogs pa dang the tshom spangs pa dag mchis te/_de dag kyang 'di la dge bsnyen du gyur pa gcig gnyis ma lags/_lnga brgya ma lags kyi/_
[\[74b.6\]]de bas kyang shin tu mang ba'i dge bsnyen gang dag bu rnams sten par bgyid/_mal stan rnams la chags par bgyid/_bgo ba bzang po rnams sten par bgyid/_phreng ba dang byug pa 'chang bar bgyid/_gser dang dngul bdag gir bgyid/_chung ma dang bran pho dang /_bran mo dang /_las byed pa'i mi
[\[74b.7\]]rnams 'khol bar bgyid pa dag lha dang mi dag tu lan bdun skye ba blangs nas shi ste/_sdug bsngal gyi mthar 'byin par 'gyur ro zhes bya ba la/_lta bar gtogs pa skyes pa ni 'di yin te bcom ldan 'das kyis 'dod pa ni bar du gcod pa yin par gsungs pa de bsten kyang bar du gcod par mi 'gyur ro zhes bya ba yin no/_/
[\[75a\]]
[\[75a.1\]]sogs pa'i sgras ni gzhan dag la yang sbyar bar bya'o/_/de'i gnyen por legs par zhes bya ba yin te/_phyin ci ma log par 'dzin pa la sbyor ba yin no/_/'dun pa zhan pa'i skyon gyis ni ma gus pas gzung ba mi 'dzin pa'i phyir ro/_/de'i gnyen por shin tu zhes bya ba
[\[75a.2\]]yin te/_gus par 'dzin pa la sbyor ba yin no/_/snod khas phub pa dang /_mi gtsang ba dang /_zhabs rdol gyi nang du char bab pa don med pa yin te/_de'i nang du mi 'jug pa dang /_rnam par gyur pa dang /_mi gnas pa'i phyir ro zhes bya ba la snod khas phub pa lta bu ni rnam par g.yeng ba'i skyon yin par
[\[75a.3\]]rig par bya ste/_der ni yi ge nyid kyang mi 'jug ste/_snod khas phub pa la char bab pa bzhin no/_/snod mi gtsang ba lta bur ni shes rab kyi skyon yod pa yin par rig par bya ste/_der gal te zhugs su zin kyang phyin ci log gi rnam par 'dug ste/_snod mi gtsang ba'i nang na char bab pa dri la sogs pa mnam
[\[75a.4\]]par gyur pa bzhin no/_/snod zhabs rdol lta bu ni 'dun pa zhan pa'i skyon yin par blta ste/_nang du lon cing gyur pa med du zin kyang mi gnas pa'i phyir te/_snod zhabs rdol du char bab pa bzhin no/_/de lta na ni bshad kyi gzhan du na mi byed do zhes bstan pa'i phyir dang zhes bya ba ni gal te legs par shin tu yid
[\[75a.5\]]la byed cing nyan na zhes dgongs pa'o/_/'dis ni chos 'chad par dam 'cha' ba bye brag tu byed pa yin te/_sangs rgyas bcom ldan 'das rnams kyis chos 'chad pa ni don med pa ma yin te/_de lta yin na chos 'chad pa don yod pa yin gyi gzhan du ma yin no/_/nga yang legs par shin tu 'chad do zhes sbyar ba'i
[\[75a.6\]]phyir ro zhes bya ba ni sangs rgyas bcom ldan 'das rnams kyis chos 'chad pa ni ma legs pa dang shin tu ma yin par mi 'chad mod kyi/_'on kyang de skad gsungs pa ni gdul bya rnams nye bar 'dun par bya ba'i phyir ro/_/nga ni 'chad par zad kyi khyed rnams kyis ni nan tan gyis sgrubs shig ces bstan pa'i phyir ro
[\[75a.7\]]zhes bya ba ni chos la sgrub pa snying por bya bar rab tu bstan pa yin no/_/chos thos pa tsam gyis rtogs pa'i 'bras bu dang 'brel par mi 'gyur bas gzhan gyis dri bar bya ba'i skabs su tshig de rang nyid kyi yin te/_de ma thag tu gtam 'phro 'chad pa'i nyes pa yongs su spangs pa'i phyir dang /_'jigs nas
[\[75b\]]
[\[75b.1\]]zhu mi nus pa dang ldan pa rnams la phan gdags pa'i phyir dang /_sems rtse gcig tu byas pa rnams tshig dang spyod lam tha dad pas rnam par g.yeng bar 'gyur ba'i nyes pa yongs su spang ba'i phyir ro zhes bya ba ni nyes pa gsum gyi gnyen por 'di gsungs te/_nyes pa gsum ni dus 'das pa'i nyes pa dang /_
[\[75b.2\]]'jigs pa'i nyes pa dang /_rnam par g.yeng ba'i nyes pa'o/_/de ma thag tu gtam 'phro 'chad pa ni 'chi bar 'gyur te dus las thal ba yin no/_/ji skad du/_dbang po dang ni bsam pa dang /_/dus dang 'dod ltos lus can la/_/gang phyir drang srong chos 'chad pa/_/de phyir bshad 'di don med min/_/zhes
[\[75b.3\]]gsungs so/_/bcom ldan 'das cang mi gsung bar gyur pa dang /_bdag cag gis dri bar bya ba yin no/_/'jigs nas zhu mi nus pa dang ldan pa ni 'jigs pa skye ba yin te/_de la 'jigs pa ni sems las byung ba'i chos yin te/_'jigs pa ni zhu mi nus pa'i rgyu yin no/_/bla gos phrag pa gcig tu gzar
[\[75b.4\]]te/_pus mo g.yas pa'i lha nga sa la btsugs nas thal mo sbyar te/_bcom ldan 'das la zhu bar byed na/_tshig dang spyod lam tha dad pas rnam par g.yeng bar 'gyur ba'i nyes pa 'byung ngo /_/de la sngar sems rtse gcig tu byas pa yin par ni bcom ldan 'das kyis legs par nyon la shin tu zhes gsungs
[\[75b.5\]]pa'i phyir ro/_/de bas na skyon gsum yongs su spang ba'i phyir/_gzhan gyis dri bar bya ba'i skabs su bcom ldan 'das thugs rje chen po mnga' bas rten cing 'brel par 'byung ba dang po gang zhes rang nyid kyis dri ba mdzad do/_/'di lta ste zhes bya ba'i tshig sbyor ba 'di ni dang po bshad pa rtsom par bstan pa'i phyir
[\[75b.6\]]de bshad par rtsom pa gang yin pa de ni rten cing 'brel par 'byung ba'i dang po yin no zhes bstan pa'i phyir ro/_/'di lta ste zhes bya ba ni mtha' dag de'i rtsom pa ston par byed pa'i phyir ro/_/'di yod na 'di 'byung 'di skyes pas 'di skye ba ste zhes bya ba ni rten cing 'brel par 'byung ba'i dang po dbye ba med par 'chad pa
[\[75b.7\]]yin te/_yan lag rnams mi sgrogs pa'i phyir ro/_/'di lta ste ma rig pa'i rkyen gyis 'du byed ces bya ba ni yan lag rnams phyi nas sgrogs pa'i phyir ro zhes bya ba ni rten cing 'brel par 'byung ba'i don gyi mtshan nyid ni rnam pa gnyis te/_rnam par dbye ba med pa dang dbye ba'o/_/de la sngar rgyu yod par gyur
[\[76a\]]
[\[76a.1\]]na/_'du byed rnams 'byung ba 'di ni rten cing 'brel par 'byung ba dbye ba med pa yin no/_/de yang ma byung ba las byung ba'am/_brtag pa'i chos la ni dngos su dbye bar mi nus pa'i phyir ro/_/yan lag phye ba ni 'di'i dbye ba bstan pa yin no/_/de la yul dbye ba med par ston pa ni
[\[76a.2\]]dbye ba med pa'i rten cing 'brel par 'byung ba'i dang po zhes bya'o/_/de nyid kyi phyir rten 'byung gi yan lag rnams mi sgrogs pa'i phyir ro zhes smos so/_/yul phye ba ni rten cing 'brel par 'byung ba'i dang po'i dbye ba yin no/_/'dir 'di yod na zhes bya ba ni yod par 'gyur na'o/_/'di 'byung ba ni skye
[\[76a.3\]]ba'o zhes bya ba la yod par gyur pa zhes bya ba 'dis ni yod pa'i sgra yod pa nyid kyis don ston par byed pa yin no/_/bsngags pa'i don bsal ba'i phyir ni skye ba'o zhes smos pa yin no/_/'byung ba'i don du ma yin pa las skye ba'i don gyis bya ba byed par ston to/_/'di skyes pas zhes bya ba ni byung ba'i phyir
[\[76a.4\]]zhes bya ba yin no/_/'di skye ba ste zhes bya ba ni 'byung ba ste zhes bya ba'i tshig gis de 'byung ba'i don nyid ston par byed do/_/ci'i phyir dang po ma phye bar bstan gyi/_phye ba kho nas ma yin zhe na zhes bya ba ni log par smras pa yin te/_'di skad brjod par bya ste/_ci'i phyir dang po 'di phye ste bstan/_ma phye ba kho nar ma yin
[\[76a.5\]]zhes bya'o zhe na/_de skad brjod par bya ba ma yin te/_dbye ba'i tshig ni dgos pa dang bcas pa'i phyir ro/_/'di ltar dbye ba'i tshig la dgos pa yod de/_de gang zhe na/_ma rig pa la sogs pa'i rnam par dbye ba bstan pa ma byas par ni rnam par dbye ba ston pa 'brel pa med par 'gyur ba'i phyir ro/_/de bas na dbye
[\[76a.6\]]ba ston pa yang dgos pa dang bcas pa nyid du bstan to/_/ma rig pa la sogs pa'i rkyen gyi don bstan pa'i phyir ro/_/de dag rkyen gyi don yang 'di yin te zhes bya ba ni de lta ma yin na ma rig pa'i rkyen gyis 'du byed ces bya ba don gang gis ma rig pa 'du byed kyi rkyen zhes bya ba bstan par 'gyur ro/_/skye ba'i rkyen gyis rga shi
[\[76a.7\]]zhes bya ba'i bar du yang de bzhin no/_/rkyen gyi mtshan nyid tha dad pa med pa'i phyir ro zhes bya ba ni gang gi phyir nang dang phyi'i rten cing 'brel par 'byung ba'i rkyen gyi mtshan nyid de dag ni dbye ba med pa yin te/_'di lta ste 'di yod pas 'di 'byung 'di skyes pas 'di skye ba ste zhes bya ba yin no/_/phyi'i rten cing 'brel par 'byung ba bstan
[\[76b\]]
[\[76b.1\]]pa la dgos pa ci yod ce na/_rgyu med pa dang mi mthun pa rgyur lta ba rab tu gsal ba dgos pa yin no/_/'di lta ste 'di yod na 'di 'byung 'di skyes pas 'di skye ba ste zhes bya ba'i tshig 'di gnyis la don gyi bye brag tha dad pa ci zhig yod ce na/_'di gnyi gas kyang rkyen yod pa sngon du song ba can gyi 'bras bu skye ba yin pa
[\[76b.2\]]rjod par byed do/_/de'i phyir ci yang med do zhes smras so/_/gal te med na 'o na ci'i phyir gnyis brjod ce na de'i phyir gcig la gcig 'chad pa yin pa'i phyir ro zhes smos so/_/ji ltar gcig la gcig 'chad pa yin zhe na/_'di yod na 'di 'byung zhes bya bas ni 'di skyes pas 'di skye ba ste zhes bya ba bstan pa yin no/_/
[\[76b.3\]]'di skyes pas 'di skye ba ste zhes bya bas ni 'di yod na 'di 'byung zhes bya ba bstan pa yin no/_/gcig la gcig 'chad pa'i dgos pa ston pa yang gang yang rung ba zhig brjod na ni grangs can pa'i don yod pa'am/_skye bar rtog pa byed par 'gyur te zhes bya ba smras so/_/ji lta zhe na/_de'i phyir de dag ni skye ba med par
[\[76b.4\]]yang rgyu dang 'bras bu yod par 'dod kyi zhes smras te/_yod pa gang yin pa de nyid yod pa yin no/_/med pa gang yin pa de nyid med pa yin no zhes bya ba ni grub pa'i mtha' yin pa'i phyir ro/_/'di skyes pas 'di skye ba ste zhes bya ba'i tshig gis ni grangs can pa'i don yod pa gsal ba yin no/_/ma byung ba las byung
[\[76b.5\]]ba skye ba yin par ni ma yin te/_ji ltar 'dod ce na skye ba'i sgra byas pa ma yin gyi/_mngon par gsal ba'i rnam grangs su gtogs pa'i phyir ro/_/'di yod na 'di 'byung zhes bya bas ma byung ba las byung ba rab tu bstan pa yin te/_ji lta zhe na/_'di yod pa ma yin na 'di med do zhes bstan pa yin pa'i phyir ro/_/'dir
[\[76b.6\]]rigs pa yang brjod par bya ste/_rgyu la 'bras bu yod pa ma yin no zhes bya ba ni dam bca' ba'o/_/ci'i phyir zhe na/_de skye ba la byed pa mthong ba'i phyir ro/_/dpe ci yod ce na/_lhan cig byed pa dang bcas pa'i rgyu yang thal zhar dang skud pa dang chu dang skyes bu rnams lhan cig byed pa dang bcas pa'i rgyu rnams kyi byed
[\[76b.7\]]pa ni bdag nyid med pa'i bum pa 'bras bu skye ba la mthong ngo /_/skye ba'i gzhi 'jim gong rgyu ma tshang ba med pa rnams kyi byed pa yang de skye ba la mthong ba yin pas de la 'bras bu yod pa ma yin no zhes bya ba grub pa yin no/_/gzhan yang 'di skyes pas zhes bya ba ni gzhan du yang zhes bya ba'i tha tshig go/_/'di skyes pas
[\[77a\]]
[\[77a.1\]]'di skye ba ste zhes bya ba ma brjod na ni rgyu rtag pa dgag pa ma byas par 'gyur te/_skyes pa kho na rkyen gyis dngos por bstan pa'i phyir gtso bo dang skyes bu dang /_dbang phyug dang /_dus la rdul phra rab la sogs pa rtag pa rgyu yin pa rnams rab tu bkag pa yin no/_/'di yod na 'di 'byung zhes
[\[77a.2\]]bya ba ma brjod na ni nges par gtan la phab pa ma yin par 'gyur ro/_/gang skyes pas gang skye ba ni de kho na yod na de yod pa yin gyi bdag la sogs pa rtag pa las kyang ma yin te/_de lta na ni rgyu rtag pa dgag pa ma byas par 'gyur ro zhes bya ba ni ji ltar bye brag pa dag na re ma rig pa'i rkyen gyis 'du byed skye ba'i rkyen gyis rga
[\[77a.3\]]shi zhes bya ba bden te/_'on kyang bdag yod na yin no/_/de bzhin du dbang phyug la sogs pa rgyur smra ba dag dbang phyug la sogs pa yod na yin no zhes zer ro/_/de'i phyir de lta na yang rgyu rtag pa dgag pa ma byas par 'gyur ro zhes bya ba 'di smos so/_/mdor na don 'di lta ste sa bon la sogs pa rgyu mi rtag pa
[\[77a.4\]]rnams zhing la sogs pa rgyu gzhan dang rjes su bsdongs pa'i rang gi mthu ni myu gu la sogs pa 'bras bu skye ba la rgyur 'gyur ba ni mngon sum du grub pa yin te/_rtag pa ma yin no/_/lhan cig byed pa'i rgyu gzhan gyis yongs su zin pa'i rang gi mthu yang rtag pa ma yin no/_/gzhan na re yan lag gzhan dang gzhan ston pa
[\[77a.5\]]yin zhe'o zhes bya ba ji lta bu zhe na/_ma rig pa yod na 'du byed 'byung ba yin la 'du byed rnams skyes pas rnam par shes pa skye ba yin no zhes bya ba la sogs pa de bzhin du rten cing 'brel par 'byung ba dang po nas rten cing 'brel par 'byung ba mtha' dag gzung ba yin no/_/gzhan na re dum bu gsum rnam par
[\[77a.6\]]bzhag pa yin no zhe'o zhes bya ba ni kha che rnam par smra ba dag yin te/_ci'i phyir zhe na/_sngon dang phyi ma dang bar gyi mtha' la rmongs pa bzlog pa'i phyir ro/_/'di yod na 'di 'byung zhes bya ba ni sngon gyi mtha' yod pa na bar gyi mtha' yod pa yin no zhes bya'o/_/'di skyes pas 'di skye ba ste zhes bya ba ni bar gyi mtha'
[\[77a.7\]]skyes pas phyi ma'i mtha' skye ba yin no/_/de la ma rig pa dang 'du byed yan lag gnyis ni sngon gyi mtha' bsdus pa yin no/_/rnam par shes pa dang ming dang gzugs dang /_skye mched drug dang /_reg pa dang /_tshor ba dang sred pa dang len pa dang /_srid pa dang yan lag brgyad ni bar gyi mthas bsdus pa yin
[\[77b\]]
[\[77b.1\]]no/_/skye ba dang /_rga shi yan lag gnyis ni phyi ma'i mthas bsdus pa yin no/_/de la sngon gyi tshe 'dod chags dang zhe sdang dang gti mug la sogs pa'i nyon mongs pa'i gnas skabs rnams ni ma rig pa'i sgras bstan te/_dus 'das pa rnams mun pa'i rnam par gyur pa'i phyir ro/_/de nyid na bsod nams dang bsod
[\[77b.2\]]nams ma yin pa dang mi g.yo ba'i las kyi gnas skabs rnams ni da ltar gyi skye ba mngon par 'du byed pa'i don gyis 'du byed kyi sgras bstan to/_/da ltar skye ba'i tshe ma'i mngal du nying mtshams sbyor ba'i phung po rnams ni rnam par shes pa yin te/_nges pa'i tshig gi tshul gyis na skye ba'i don gyis de dag la rnam
[\[77b.3\]]par shes pa'i phyir ro/_/de'i 'og tu skye mched drug ma dod kyi bar du ming dang gzugs yin te/_de tsam zhig skye bar rab tu bstan pa'i phyir ro/_/de'i 'og tu gsum 'dus pa ma byung gi bar du mig la sogs pa'i dbang po mngon par grub pa ni skye mched drug yin te/_gzhi dang rten pa yongs su rdzogs pa'i phyir ro/_/
[\[77b.4\]]lus dang yid kyi skye mched gnyis ni ming dang gzugs kyi gnas skabs nyid na med pa'i phyir ro/_/de'i 'og tu reg pa rnam par gzhag ste/_bde ba dang sdug bsngal la sogs pa'i rgyu kun yongs su gcod par nus pa yin te/_gnas yongs su rdzogs pa'i phyir yin gyi rnam par shes pa dang ming dang gzugs kyi
[\[77b.5\]]gnas skabs gnyis na reg pa ni ma yin no/_/de la brten nas tshor ba rnam par gzhag ste/_kun du 'khrig pa'i 'dod chags kun nas 'byung ba'i phyir dang /_rgyu yongs su rdzogs pa'i phyir yin gyi/_sngar yang tshor ba ni med pa ma yin no/_/de nas 'khrig pa nye bar spyod pa'i 'dod chags kun du 'byung ba'i
[\[77b.6\]]gnas skabs na sred pa rnam par gzhag ste/_'khrig pa'i longs spyod kyi bde ba de'i tshe 'byung ba'i phyir ro/_/de'i tshe longs spyod thob pa'i tshol ba byung ba na len pa rnam par gzhag ste/_de'i tshe 'dod chags dang /_zhe sdang dang gti mug la sogs pa'i nyon mongs pa yongs su smin pa'i phyir ro/_/de nas srid
[\[77b.7\]]pa rnam par gzhag ste/_'di ltar len pa'i rkyen gyis yang srid pa'i las rab tu sogs pa yin no/_/de nas tshe phyi ma la yang srid par skye ba'i don gyis skye ba rnam par gzhag go/_/de nas rga shi yin par rig par bya ste/_de dag tsam gyis don byas pa'i phyir ro/_/de ni ma rig pa la sogs pa de dag
[\[78a\]]
[\[78a.1\]]rkyen yin pa'i tshig kho nas gnyi ga grub pas zhes bya ba ni 'di lta ste yan lag gzhan dang gzhan dum bu gsum rnam par gzhag pa yang zhes ston to/_/ji ltar yan lag gzhan dang gzhan 'grub ce na/_'di ltar ma rig pa'i rkyen gyis 'du byed/_'du byed kyi rkyen gyis rnam par
[\[78a.2\]]shes pa zhes bya ba nas/_skye ba'i rkyen gyis rga shi zhes smos pa yin no/_/dum bu gsum rnam par gzhag pa yang 'grub pa yin te/_'di ltar ma rig pa 'du byed ni sngon gyi mtha'i dum bu yin no/_/rnam par shes pa nas srid pa'i bar ni bar gyi mtha'i dum bu yin no/_/skye ba dang rga shi ni phyi ma'i mtha'i dum bu yin
[\[78a.3\]]pas so zhes bya ba la sogs pa gsungs pa der yang yan lag gzhan dang gzhan dum bu gsum rnam par gzhag pa med pas gnyis mi brjod par 'gyur ro zhes bya ba ni spre'u lta bu'i mdo sde las so/_/ji ltar yan lag gzhan dang gzhan med pa yin zhe na/_yan lag bcu gnyis rjod par mi bzhed pa'i phyir
[\[78a.4\]]ro/_/de nyid kyi phyir dum bu gsum rnam par gzhag pa yang med par 'grub pa yin no/_/mngon sum dang brgyud pa'i rkyen gyi dngos po ston pa yin no zhes bya ba ni 'di yod na 'di 'byung zhes bya ba ni mngon sum gyi rkyen gyi dngos po ston te/_ji ltar ma rig pa'i rkyen gyis 'du byed ces bya ba ste/_ma rig pa las de
[\[78a.5\]]ma thag tu de dag 'byung ba'i phyir ro/_/'di skyes pas 'di skye ba ste zhes bya ba ni brgyud pa'i rkyen gyi dngos po ston te/_'di ltar 'du byed kyi rkyen gyis rnam par shes pa zhes bya ba yin no/_/rnam par shes pa la sogs pa la ni ma rig pa brgyud pa'i sgo nas rkyen gyi dngos por 'gyur te/_'bras bu la sa bon bzhin no/_/
[\[78a.6\]]'di ltar gang de skyes pa ma yin na ni de'i rkyen gyis 'du byed kyang ma yin la/_'du byed kyi rkyen gyis rnam par shes par yang mi 'gyur zhing /_rga shi'i bar du yang rgyas par sbyar ro zhe na/_de dag dgag pa yang de nyid yin no zhes bya ba ni de ni ma rig pa la sogs pa de dag rkyen yin pa'i tshig kho nas gnyi ga grub
[\[78a.7\]]pas zhes bstan pa yin no/_/ji lta zhe na/_ma rig pa'i rkyen gyis 'du byed ces bya bas ni mngon sum gyi dngos po bstan pa yin no/_/de'i rkyen can gyi 'du byed kyi rkyen gyis rnam par shes pa zhes bya bas ni brgyud pa'i rkyen gyi dngos po nges par byas pa yin no/_/spre'u lta bu'i mdo las kyang srid pa na mngon
[\[78b\]]
[\[78b.1\]]sum gyi rkyen gyi dngos po ni bde ba myong bar 'gyur ba'i reg pa la brten nas bde ba'i tshor ba skye'o zhes bya ba de la sogs pa gsungs pa'i phyir brgyud pa'i rkyen gyi dngos po yod pa ma yin pas/_gnyis mi brjod par 'gyur ro/_/gzhan dag na re tshig dang pos ni rgyun gyis rgyu gnas pa sngon du song
[\[78b.2\]]ba'i 'bras bu gnas pa yin no zhes bya ba ni rgyun gyis zhes smras te/_ji lta zhe na/_ji srid du rgyun gyis rgyu gnas par 'dug pa de srid du rgyun kho nas 'bras bu gnas pa yin no/_/rgyun gyis zhes smos pa ni skad cig ma ni gzhan du gnas par mi rigs pa'i phyir ro/_/'dir rgyu 'bras 'brel pa la rgyun gyi sgras bstan to/_/
[\[78b.3\]]'bras bu gnas pa de yang rgyu gang gis yin pa mi shes pas de'i phyir gnyis pas ni zhes bya ba ni 'di skyes pas 'di skye ba ste zhes bya ba yin te/_rgyu skyes pas 'bras bu skye ba yin no zhes smra'o zhe na der rten cing 'brel par 'byung ba brtsams pa la gnas pa 'chad pa 'brel pa ci yod ces bya ba ni 'dus byas kyi
[\[78b.4\]]mtshan nyid ni rnam pa gsum ste/_skye ba dang 'jig pa dang gnas pa las gzhan du 'gyur ba'o/_/de la rten cing 'brel par 'byung ba gnas par 'chad pa'i skabs 'brel pa yod pa ma yin te/_skabs ma yin pa'i phyir ro/_/'on te de yang skye ba kho na yin na ni zhes bya ba la de yang zhes bya ba ni gnas pa la sbyar te
[\[78b.5\]]skad cig ma la ni gzhan du gnas pa yod pa ma yin pa'i phyir ro/_/de ltar byas na der rten cing 'brel par 'byung ba brtsams pa la gnas pa 'chad pa 'brel pa ci yod ces bya ba de'i lan btab pa yin te/_gnas pa ni skye ba'i rnam grangs yin pa'i phyir gnas pa yang khongs su gtogs pa kho na yin pa'i phyir
[\[78b.6\]]ro zhe na de'i phyir slob dpon gyis 'di yod na 'di 'byung 'di skyes pas 'di skye zhes bya ba'i tshig gnyis la don la bye brag ci yod ces smras so/_/gnyi gas kyang rgyu sngon du song ba can gyi skye ba yin par bstan pas so/_/gal te rgyun thog mar skyes pa'i bye brag la brten nas 'di dag smra na de'i phyir/_gal te
[\[78b.7\]]rgyun skyes pa dang gnas pa yin snga ma skyes pa skye ba yin te/_sngar skye la phyis gnas pa yin pas skye ba ma bshad par gnas pa'i dus ci'i phyir bshad ces bya ba smras te/_sngar skye la zhes bya ba ni dang por skyes pa'o/_/phyis gnas pa yin pas zhes bya ba ni rgyun gyi skyes pa sngon du song ba can gyi rgyun gyis gnas
[\[79a\]]
[\[79a.1\]]pa yin pas dus log par 'chad pa rigs pa ma yin gyi/_'di skyes pas 'di skye zhing 'di yod na 'di 'byung zhes bya ba ni rigs par 'gyur ba yin no/_/nur nur po dang nar nar po la sogs pa dang /_zho dang 'o ma la sogs pa yang skyes te gnas pa yin na rgyu gang zhig gnas pa yod na
[\[79a.2\]]yod do zhes 'di brjod par bya zhes bya ba ni nar nar po dang nur nur po la sogs pa la ma gtogs pa rgyu gnas sngon du song ba can nam/_'o ma dang zho la sogs pa ma gtogs pa rgyu gnas pa sngon du song ba can gyi nur nur po dang nar nar po la sogs pa'am zho dang 'o ma la sogs pa gnas pa ni yod pa ma
[\[79a.3\]]yin te/_nur nur po rnam par zhig na nar nar por 'gyur/_nar nar po rnam par zhig na gor gor por 'gyur/_gor gor po rnam par zhig na mkhrang por 'gyur ba yin la 'o ma zhig na zhor 'gyur zhing zho zhig na dar bar 'gyur ba la sogs pa yin na de'i phyir 'dir rgyu gnas pa gang yin pa brjod par bya
[\[79a.4\]]dgos la gang gi phyir nar nar po la sogs pa'i rgyun gyi mtshan nyid gnas pa yin zhes bya/_gang yang rgyu zas la sogs pa gnas pa sngon du song ba can gyi nur nur po dang nar nar po la sogs pa gnas pa yin no zhes brjod na yang zas la sogs pa'i rkyen ji srid du rjes su 'jug pa de srid du nur nur
[\[79a.5\]]po dang nar nar po la sogs pa de dag gnas pa yin par thal bar 'gyur te/_de ni 'dod pa ma yin no/_/de bas na rgyu gang zhig gnas pa yod na yod do zhes 'dir brjod par bya grib ma dang 'od dang /_ut+pa la la sogs pa rgyu gnas pa sngon du song ba can gyi gnas pa yin par mthong ba ma yin nam zhe na/_mthong ba ni bden te yod pa
[\[79a.6\]]ma yin par yang rgyu gnas na 'bras bu gnas pa mthong ba'i phyir ro/_/'di yod na 'di 'byung zhes nges par brjod par bya ba ma yin te/_tshogs pa'am rkyen sngar byung bas grib ma dang /_'od dang ut+pa la la sogs pa yin pas de dag rgyu gnas pa sngon du song ba can gyi gnas pa yin par yang ma grub
[\[79a.7\]]pa yin no zhes bya'o/_/pha rol po dag na re zhes bya ba ni tshig dang po kun gyis rnam pa gzhan bstan pa yin no snyam du sems na'o na ni rgyu med pa can du 'gyur ro/_/ci zhe na 'bras bu skye ba'o/_'di ltar 'di skyes pas 'di skye ba ste/_de'i phyir zhes bya ba ni 'bras bu yod na rgyu 'jig par smra'o zhes grags
[\[79b\]]
[\[79b.1\]]pa yin no zhe na'o/_/'bras bu rgyu med pa can nyid yin par ji ltar dogs she na/_rgyu'i tshig med pa'i phyir te/_ji ltar rgyu 'jig pa'i rgyu ni smras kyi 'bras bu skye ba'i ni ma smras pa'i phyir ro/_/gzhan du bstan pa med pa la gzhan du ston pa ni rang dga'i tshig tsam du zad de mdo ma yin pa'i phyir dang zhes bya ba
[\[79b.2\]]ni/_'di yod na 'di 'byung zhes bya bas 'dir gzhan du bstan pa med de gzhan du bstan pa med pa kho na la 'bras bu yod na rgyu 'jig go zhes gzhan du ston te/_'bras bu yod na rgyu 'jig go zhes ston pa ni rang gi tshig tsam du zad do/_/ci'i phyir zhe na mdo ma yin pa'i phyir te/_mdo las ni 'bras bu
[\[79b.3\]]yod na rgyu 'jig par bstan pa ma yin gyi 'o na ci zhe na rgyu yod na 'bras bu yod pa kho nar bstan pa yin te/_'di yod na 'di 'byung 'di skyes pas 'di skye ba ste/_'di lta ste ma rig pa'i rkyen gyis 'du byed ces bya ba nas/_skye ba'i rkyen gyis rga shi zhes bya ba'i bar du gsungs pa'i phyir ro/_/gal te 'bras bu yod na rgyu
[\[79b.4\]]'jig par 'gyur ba la dgongs pa yin na ni 'di lta ste/_'du byed kyi rkyen gyis ma rig pa 'jig par 'gyur zhes gsungs par 'gyur ro/_/rgyu zhig pa skye ba ma yin la 'bras bu la brten pa yang ma yin te/_skad cig ma'i chos 'jig pa la rkyen med pa'i phyir ro zhes bya ba ni rten cing 'brel par 'byung ba zhes bya ba yin
[\[79b.5\]]na/_rgyu 'jig pa ni skye ba ma yin te/_'dus byas kyi mtshan nyid du chud pa'i phyir ro/_/skad cig ma yin pa'i phyir 'bras bu la brten pa ma yin na/_'di ji ltar rten cing 'brel te 'byung ba yin/_rten cing 'brel par 'byung ba 'chad par rtsom pa la 'jig pa ston pa 'brel pa ci yod ces bya ba ni 'brel pa yod pa ma
[\[79b.6\]]yin te/_skabs ma yin pa'i phyir ro/_/skad cig ma'i chos 'jig pa la rkyen yod na skyon ci yod ce na/_skad cig ma 'jig pa la gnod par 'gyur te/_'bras bu'i skad cig ma'i tshe rgyu yod pa nyid yin pa'i phyir ro/_/rgyu'i gnas skabs na 'bras bu skye bzhin pa yin la rgyu 'jig pa'i gnas skabs na 'bras bu skyes
[\[79b.7\]]pa ma yin nam/_'bras bu'i tshe rgyu yang rnam par zhig pa yin na 'bras bu'i tshe ji ltar rgyu'i gnas skabs yin par 'gyur zhe na/_gal te de lta na 'o na ni 'bras bu ni rgyu 'jig pa'i rgyu yin par 'grub par mi 'gyur te/_skye bzhin pa'i gnas skabs ni med pa yin pa'i phyir ro/_/rgyu 'jig bzhin pa'i gnas skabs kyang
[\[80a\]]
[\[80a.1\]]'bras bu'i rgyu yin par ji 'gyur te/_'jig bzhin pa'i gnas skabs ni yod pa ma yin pa'i phyir te/_da ltar gyi dngos po ni 'jig pa la mngon du phyogs pa'i phyir 'jig bzhin pa'i gnas skabs zhes bya'o/_/phyis de ma thag tu 'bras bu skad cig ma 'byung bar 'gyur ba ni 'bras bu skye
[\[80a.2\]]bzhin pa zhes bya ste/_skye bzhin pa yin pa ltar skye bzhin pa yin pa'i phyir ro/_/gal te don 'di yin par gyur na ni zhes bya ba ni 'bras bu yod na rgyu 'jig par 'gyur ro zhes bya ba smras pa gang yin pa'o/_/de ltar byas na shin tu don gsal bar khong du chud par 'gyur ro zhes bya ba ni 'di mi
[\[80a.3\]]'byung ba ni 'di mi 'byung zhes bya ba rnam par 'jig pa 'di'i tshig yin pa'i phyir ro/_/de ltar ma byas na gtan la phebs par mi 'gyur te/_ci 'bras bu yod na rgyu 'jig pa yin nam/_'on te rgyu yod na 'bras bu yin zhes bya bar 'gyur ro/_/ji ltar reg pa dang /_tshor ba'am myu gu dang grib ma lta bu'o zhes bya ba ni lhan cig 'byung
[\[80a.4\]]ba'i rkyen gyis zhes sbyar ro/_/de la dpe gnyis ni 'jig rten na grags pa tha dad pas bstan pa yin no/_/ji ltar srid pa las skye ba lta bu dang sa bon las myu gu lta bu'o zhes bya ba ni ci zhe na/_rkyen sngar skyes pa yin no zhe na/_rten cing 'brel par 'byung ba'i mdo 'dir ni de dag 'grub par 'gyur te/_ji lta zhe na/_'di
[\[80a.5\]]las ni lhan cig 'byung ba'i rkyen kyang yod de/_ji ltar tshor ba'i reg pa lta bu'o/_/sngar byung ba yang yod de/_ji ltar skye ba'i srid pa lta bu'o/_/spre'u lta bu'i mdo las ni 'grub par mi 'gyur te/_lhan cig 'byung ba'i rkyen kho na bstan pa'i phyir ro zhes bya ba ni bde ba myong bar 'gyur ba'i reg pa la brten
[\[80a.6\]]nas bde ba'i tshor ba skye'o zhes gsungs pa'i phyir ro/_/de dag ni tshig dang po med par yang smra ba gnyi ga dgag pa 'grub pas de dag ni don ma yin no zhes bya ba la tshig dang po ni 'di yod na 'di 'byung zhes gang gsungs pa de yin no/_/'di skyes pas 'di skye zhes bya ba 'di kho nas rgyu med pa dang /_rgyu rtag
[\[80a.7\]]par smra ba dgag pa 'grub par 'gyur ba'i phyir ro/_/ma spangs pa'i phyir dang /_mi rtag pa'i rkyen las skye ba'i don gyis tshig gnyis smos te zhes rgyas par 'byung ba la ma rig pa la sogs pa ma spangs pa'i rkyen las skye ba'i don gyis 'di yod na 'di 'byung zhes bya ba'i tshig dang po 'di gsungs so/_/mi
[\[80b\]]
[\[80b.1\]]rtag pa kho na las skye ba'i don gyis 'di skyes pas 'di skye ba ste zhes bya ba'i tshig gnyis pa gsungs so/_/mdo'i don 'di yin te mi rtag pa'i don 'di las skye yang ma spangs pa las yin gyi thams cad las ma yin no/_/ji skad du phra rgyas ma spangs pa'i phyir dang yul so sor nye bar gnas pa'i phyir zhes
[\[80b.2\]]rgyas par gsungs te/_srid pa'i yan lag gi dbang du byas te ma spangs pa bstan to/_/'on kyang dge ba zag pa dang bcas pa dang ma bsgribs la lung du ma bstan pa dang /_de la dmigs pa'i 'dun pa dang 'dod chags ma spangs pa ni skal ba mnyam pa'i rgyu yin no zhes ston pa ni 'di yod na 'di 'byung
[\[80b.3\]]zhes bya ba yin no/_/ma spangs pa'i phyir zhes bstan pa yin par ji ltar mngon zhe na/_de'i phyir yod na zhes bya ba ni ma spangs pa la bya ste zhes bya bar rgyas par smras so/_/ci 'dod pa dang /_'dun pa yod bzhin du zhes bya ba ni ma spangs bzhin du zhes bya ba'i tha tshig go/_/g.yo ba med pa'i rkyen byung ba'i mtshan nyid
[\[80b.4\]]ces bya ba ni spyod pa med pa dang /_bya ba byed pa med pa'i rkyen las byung ba'i mtshan nyid ces bya ba'i don gang yin pa ste/_'di las g.yo ba dang bral bas g.yo ba med pa'o/_/g.yo ba med pa yang yin rkyen kyang de yin pas g.yo ba med pa'i rkyen no/_/g.yo ba med pa'i rkyen las byung ba ni rten cing 'brel par
[\[80b.5\]]'byung ba 'di'i g.yo ba med pa'i rkyen las byung ba'i mtshan nyid de/_/de gang yin pa ni g.yo ba med pa'i rkyen las byung ba'i mtshan nyid do/_/mi rtag pa'i rkyen las byung ba'i mtshan nyid dang nus pa'i rkyen las byung ba'i mtshan nyid kyang de bzhin no/_/yod pa tsam rkyen nyid yin par bstan pa'i phyir ro zhes bya ba ni
[\[80b.6\]]'di yod na 'di 'byung zhes gsungs pa'i phyir te/_'di ltar rkyen rnams g.yo bas non pa ma yin pa de las 'bras bu 'byung bar 'gyur te/_lcags la khab long bzhin pa dang bdag nyid ma yin yang gser gyi 'bi sti ba dkon pa dang 'dra ste/_gser gyi 'bi sti ba dkon pa med na ni gser rin che ba dang khyad par
[\[80b.7\]]du yang mi 'gyur gyi/_'on kyang de yod na de ma byung ba las 'byung bar 'gyur ro/_/snga phyi'i yan lag nges pas rkyen nyid du bstan pa'i phyir ro zhes bya ba ni snga ma yang yin la phyi ma yang yin pas snga phyi'o/_/de dag nyid yan lag yin pas snga phyi'i yan lag go/_/de gnyis nges pa'i snga phyi'i yan lag nges pa'o/_/
[\[81a\]]
[\[81a.1\]]snga phyi'i yan lag nges pa des na ma rig pa la sogs pa rkyen nyid du bstan pa'i phyir te/_yan lag snga ma nyid ni yan lag phyi ma'i rkyen yin gyi phyi ma ni snga ma'i ma yin no/_/gang dang gang skye bar bya ba'i phyir nus pa yod pa de dang de las skye ba yin gyi nus pa med pa las ma yin pas nus
[\[81a.2\]]pa'i rkyen las byung ba'i mtshan nyid do/_/lhag ma rnams kyang de bzhin du rig par bya'o zhes bya ba ni ji lta bu zhe na/_'du byed kyi rkyen gyis rnam par shes pa zhes bya ste/_'du byed ni 'di'i rkyen yin no/_/de ni 'du byed kyi rkyen gyis zhes bya ba 'di yin no/_/de bzhin du skye ba ni 'di'i rkyen yin te/_de ni 'di lta ste
[\[81a.3\]]skye ba'i rkyen gyis rga shi zhes bya ba ste/_tshig bsdu ba gzhan du rtog pa bsal ba'i phyir ro/_/rkyen gyi don ni sngar bstan pa kho na yin no zhes bya ba 'di ji lta bu zhe na/_de dag gi rkyen gyi don ni 'di lta ste/_'di yod na 'di 'byung 'di skyes pas 'di skye ba zhes bya ba yin no/_/nges tshig ni rkyen de las yin pas rkyen yin
[\[81a.4\]]pa dang zhes bya ba ni nges par 'di las 'grub pas nges 'grub ste rkyen la bya ba dang nye bar grub pa'i bye brag gis khams kyi don yongs su sgrub pa'i phyir rab tu 'byung zhes bya ba'i tha tshig ste/_de'i phyir rab tu 'byung ba zhes bya ba'i tha tshig go zhes bya ba smos so/_/gzhan dag na re rkyen byed pas rkyen yin no/_/rkyen
[\[81a.5\]]byed pa gang zhe na/_'bras bu skyes pa la rang rgyu'i dngos po yin pa'am/_rang gi 'bras bu'i rkyen yin pas rkyen to/_/rkyen gang yin zhe na zhes bya ba ni rkyen la the tshom za ba'o/_/gtso bo'i rkyen brjod par 'dod pa yin gyi/_ma rig pa la sogs pa dag 'du byed la sogs pa la de ma thag pa dang /_dmigs pa'i rkyen
[\[81a.6\]]gyis dngos po byed pa med pa ni ma yin no/_/ci'i phyir rkyen ces bya ba bstan zhes rgyas par 'byung ba ni ma rig pa'i rkyen gyis 'du byed nas skye ba'i rkyen gyis rga shi zhes bya ba ci'i phyir rkyen ces bstan/_ma rig pa'i rgyu can 'du byed yin no/_/ma rig pa byed rgyu dang ma rig pa gzhi nas skye ba'i rgyu can rga shi dang
[\[81a.7\]]skye ba byed rgyu dang skye ba bzhi'o zhes bya ba ma yin zhe na/_gang yang rung ba smos na yang phyir rgol bar 'gyur ro zhes bya ba ni rgyu dang byed rgyu dang gzhi smos na yang ci'i phyir rgyu smos kyi byed rgyu dang gzhi ma yin zhes phyir rgol ba 'di srid par 'gyur ro/_/rten cing 'brel par 'byung ba'i skabs su ni gang la brten nas gang
[\[81b\]]
[\[81b.1\]]'byung ba de'i rkyen ni de yin par bstan to zhes bya ba ni 'di ni rten cing 'brel par 'byung ba'i ched du byas pa yin no/_/de bas na 'di ltar nges par 'di las 'bras bu 'grub pa kho na yin pas de ni de'i rkyen ces bstan to/_/de ltar na grub par 'gyur te skabs ji lta ba bzhin bstan pa'i phyir ro/_/
[\[81b.2\]]gzhan dag na re rgyu smos na ni de ma thag pa'i rkyen la sogs pa 'dzin par mi 'gyur ro zhe na zhes bya ba ni de ma thag pa dang dmigs pa dang bdag po'i rkyen rnams smos pas 'gyur ba ni 'du byed la sogs pa'i ma rig pa la sogs pa'i yan lag rnams yin te/_ji ltar srid par de ma thag pa dang dmigs pa
[\[81b.3\]]dang bdag po'i rkyen rnams yin la rkyen gyi sgras ni spyir rnam pa bzhi char yang rkyen gyi sgrar bstan pa yin no/_/de'i phyir gzhi dang byed rgyu smos na nyes pa ci yod ces smras te/_gzhi dang byed rgyu'i sgra gnyis la rkyen gyis khyab pa yin pa'i phyir ro/_/rgyu'i sgra gzhan la yang mthong ste zhes bya ba ni rgyu'i rkyen nyi tshe
[\[81b.4\]]la ma yin par ston to/_/yang dag pa'i lta ba bskyed par bya ba'i phyir rgyu gnyis rkyen gnyis yin la zhes bya ba ni gzhan gyi sgra dang nang du tshul bzhin yid la byed pa'o/_/gzhan gyi sgra ni yang dag pa'i lta ba'i rgyu'i rkyen ma yin no/_/'o na ci zhe na dmigs pa'i rkyen no/_/de bzhin du nang du tshul bzhin yid la
[\[81b.5\]]byed pa ni yang dag pa'i lta ba zag pa med pa'i rgyu'i rkyen ma yin no/_/'o na ci zhe na/_bdag po'i rkyen no/_/de bzhin du tshangs pa bdag ni rgyur smra ba ste/_rgyu ston par byed do zhes bya ba la sogs pa gsungs pa ni rgyu'i rkyen 'ba' zhig gsungs pa ma yin no/_/'o na ci zhe na rkyen thams cad do/_/sogs pa'i sgra
[\[81b.6\]]gzhan nas rgyu'i sgra yod pa la yang brjod par bya'o/_/de ltar na rgyu'i sgra 'di ni rgyu'i rkyen kho na la 'jug pa ma yin no/_/de bas na de dag ni lan du mi rung ste/_rgyu smos pas de ma thag pa la sogs pa'i rkyen smos pa yin pa'i phyir ro/_/ma rig pa la sogs pa ni rten cing 'brel par 'byung ba ma yin gyi'o
[\[81b.7\]]na ci zhe na/_rten cing 'brel te 'byung ba yin no zhes bya ba ni mdo sde gzhan gyi rjes su 'brangs te de skad smras so/_/kha che rnam par smra ba dag ni ma rig pa la sogs pa de dag nyid rgyu dang 'bras bur phye nas rten cing 'brel par 'byung ba dang rten cing 'brel te 'byung ba zhes brjod do/_/de nyid kyi phyir slob dpon
[\[82a\]]
[\[82a.1\]]gyis de ltar ni bcom ldan 'das kyis mdo sde gzhan las gsungs te zhes rgyas par smras so/_/rten cing 'brel par 'byung ba'i rnam par dbye ba gang zhe na zhes bya ba nas brtsams te ma rig pa la sogs pa rnam par dbye ba ston to/_/ma rig pa la sogs pa ni rten cing 'brel par 'byung ba
[\[82a.2\]]ma yin gyi/_'o na ci zhe na/_rten cing 'brel te 'byung ba yin no zhes gang gsungs pa/_'di la dgongs pa ci yod ce na/_de'i phyir rten cing 'brel par 'byung ba zhes bya ba ni byung ba'i chos rnams ni spyi'i mtshan nyid yin te zhes rgyas par smos so/_/ma byung ba las 'byung ba'o zhes bya ba ni rgyu tshogs pa sngar
[\[82a.3\]]yod na phyis 'byung bar 'gyur ro zhes bya ba'i don gang yin pa'o/_/ma rig pa la sogs pa thams cad kyang ma byung ba las byung ba yin pa de bas na rten cing 'brel par 'byung ba zhes bya ba ni byung ba rnams kyi spyi'i mtshan nyid yin na/_de rnam par dbye ba gzhan du ji ltar bstan par nus zhes bya ba ni de ma byung
[\[82a.4\]]ba las byung ba'o zhes bya ba ni rten cing 'brel par 'byung ba'i chos rnam par dbye ba med pa rnam pa gzhan du logs shig tu rnam par dbye zhing /_bstan par ji ltar nus 'dir dgongs pa ni de ni de dag las gzhan du rnam par gzhag par mi nus te/_de la brtags pa'i chos yin pa'i phyir ro zhes bya ba yin no/_/
[\[82a.5\]]ji ltar rgas par gyur pa las gzhan du rga bar gyur pa ji ltar bstan par nus zhes bya ba ni skra dkar la sogs pa'i rtags las de mngon pa yin gyi de dag las gzhan du ni bstan par mi nus te/_de'i dbye ba med par dbye bar ga la nus zhes bya ba lta bu'o/_/gzhan yang mi rtag pa nyid ni mi rtag pa las
[\[82a.6\]]gzhan du dmigs kyis dbye bar mi nus te/_brtags pa'i chos yin pa'i phyir ro/_/mi rtag pa'i chos dbye ba med pa yang de'i dbye ba bstan par mi nus te/_dngos po med pa ni ngo bo gcig pa yin pa'i phyir ro/_/de dag ni 'dus byas kyi mtshan nyid gsum po 'di dag yin te/_'di lta ste skye ba
[\[82a.7\]]dang 'jig pa dang gnas pa gzhan du gyur pa'o/_/de la skye ba ni rten cing 'brel par 'byung ba'i dang por bshad pas rab tu bstan pa yin no/_/gnas pa gzhan du gyur pa nyid ni rga ba rnam par 'byed pas so/_/'jig pa ni 'chi ba rnam par 'byed pas so/_/de la skye ba zhes bstan pa ni ma byung ba
[\[82b\]]
[\[82b.1\]]las byung bas bye brag tu byas pa'i dngos po la bya bar mngon pa yin gyi/_dngos po tsam ni ma yin no/_/gnas pa gzhan du gyur pa nyid/_/ces bstan pa ni rgyun gyi snga phyi'i bye brag la bya bar mngon pa yin gyi rgyun tsam ni ma yin no/_/'jig pa zhes bstan pa ni byung nas med pa la bya bar mngon pa tsam yin
[\[82b.2\]]gyi med pa kho na ni ma yin no/_/der rten cing 'brel par 'byung ba gang yin pa de ni zhes bya ba la der zhes bya ba ni mdo sde der ro/_/'dir rten cing 'brel par 'byung ba dang po yin par gsungs so zhes bya ba ni mdo sde 'dir ro/_/mdo sde der ni 'di yod pas 'di 'byung 'di skyes pas 'di skye ba ste zhes bya ba
[\[82b.3\]]'di nyid rten cing 'brel par 'byung ba yin par gsungs la 'dir ni rten cing 'brel par 'byung ba dang po yin par gsungs so/_/der rten cing 'brel par 'byung ba'i chos ma rig pa la sogs pa gang yin pa de ni 'dir rten cing 'brel par 'byung ba yin par gsungs pa yin no/_/ji ltar khyed la rten cing
[\[82b.4\]]'brel par 'byung ba'i rnam par dbye ba bshad par bya'o zhes gsungs nas ma rig pa la sogs pa'i rnam par dbye ba 'chad pa'i phyir ma rig pa la sogs pa ni rten cing 'brel par 'byung ba yin par gsungs pa yin/_de'i phyir chos kyi rnam grangs 'di ni rten cing 'brel par 'byung ba la dgongs pa yin
[\[82b.5\]]pas zhes rgyas par gsungs te/_yi ge yang skabs bzhin du nye bar gdags so zhes ji skad smos pa yin no/_/de'i mdo dang rgyas pa bstan pa'i phyir zhes bya ba ni bstan pa dang bshad pa zhes bya ba'i don gang yin pa'o/_/byung ba dang 'byung ba dag kyang don tha dad par kha cig rtog pa zhes bya ba ni chos mngon pa
[\[82b.6\]]pa dag go/_/de dag las kyang bsal ba yin te zhes rgyas par 'byung ba ji ltar yin zhe na/_de'i phyir brtags pa'i chos yin pa nyid ston pa'i phyir ro zhes bya ba smras te/_gang 'di rten cing 'brel par 'byung ba rnam par dbye ba nas brtsams te/_rten cing 'brel par 'byung ba'i chos rnam par dbye ba
[\[82b.7\]]ston pa ni rten cing 'brel par 'byung ba de brtags pa'i chos yin pa nyid du ston par byed pa yin te/_de ni tha dad par 'gyur ba de la de nyid kyi rnam par dbye ba 'chad par byed pa'i phyir ro/_/tshig la tshig 'byung ba zhes bya ba tshig gang las she na/_rten cing 'brel par 'byung ba'i chos rnams gang zhe na/_ma rig
[\[83a\]]
[\[83a.1\]]pa nas rga shi'i bar du gang gsungs pa gang yin pa de las tshig 'byung ba ni gal te ma rig pa yang rten cing 'brel par 'byung ba yin na zhes rgyas par 'byung ba 'di yin no/_/rgyu dang bcas rkyen dang bcas gzhi dang bcas pa'i chos kyi rnam grangs las ji ltar byas she na/_dge slong dag ma
[\[83a.2\]]rig pa yang rgyu dang bcas pa rkyen dang bcas pa nges par skyed pa dang bcas pa yin no/_/dge slong dag ma rig pa'i rgyu ni gang rkyen ni gang nges par skyed pa ci zhe na/_ma rig pa'i rgyu ni tshul bzhin ma yin par yid la byed pa yin no/_/rkyen yang tshul bzhin ma yin par yid la byed pa yin no/_/nges
[\[83a.3\]]par skyed pa yang tshul bzhin ma yin par yid la byed pa yin no zhes bya ba yin no/_/gsus po che'i mdo las sgrib pa lnga yang yin par gsungs te/_de la sgrib pa lnga ni ma rig pa'i bdag nyid 'thob cing gnas par bya ba'i phyir sgrub par byed cing de'i rgyun rjes su gnas par byed pa'i don gyis yin no/_/
[\[83a.4\]]sgrib pa lnga ni 'dod pa la 'dun pa dang gnod sems dang rgod pa dang /_'gyod pa dang /_rmugs pa dang /_gnyid dang the tshom mo/_/tshigs su bcad pa gsum pa las/_/zhes bya ba ni 'dod chags dang zhe sdang dang gti mug rnams la tshigs su bcad pa gsum mo/_/chags pa pos ni chos mi shes/_/zhes rgyas
[\[83a.5\]]par 'byung ba de bzhin du khros pa po dang rmongs pa chos mi shes zhes bya ba yin no/_/reg pa yang spyi'i rkyen yin par bstan te zhes bya ba ni 'du byed kyi phung po'i rkyen nyid yin pa'i sgo nas kyang 'du byed kyi phung po'i nang du 'dus pa yin no/_/ma rig pa kun 'byung ba las zag pa kun 'byung zhes bya'o zhes bya ba ni ma rig
[\[83a.6\]]pa ni zag pa'i nang du gtogs pa'i phyir ma rig pa kun 'byung ba las zag pa kun 'byung zhes bstan pa yin no/_/ma rig pa kho na la brten nas ma rig pa 'byung ba yin gyi zhes bya ba ni slob dpon gyis rang gi bsam pa ston par byed pa yin no/_/rmongs pa kho na las de skye ba'i phyir ro zhes bya ba ni tshul bzhin
[\[83a.7\]]ma yin par yid la byed pa sgrib pa dang log par lta ba dang 'dod chags la sogs pa skye ba'i phyir ro zhes bya ba'i tha tshig ste/_tshul bzhin ma yin par yid la byed pa la sogs pa ni rmongs pa med par skye ba ma yin no/_/de bas na tshul bzhin ma yin par yid la byed pa la sogs pa las skye ba ma yin no/_/
[\[83b\]]
[\[83b.1\]]gal te de lta yin na sngar glengs pa'i mdo sde rnams ji ltar drang zhe na/_de'i phyir rang gi rigs gcig las gcig 'byung ba na tshul bzhin ma yin par yid la byed pa la sogs pas lhag par rgyas par 'byung bar byed de zhes smos so/_/de'i phyir sa bon rgyas pa ni lhag par spang dka' ba nyid yin pa'i
[\[83b.2\]]phyir ro zhes smras te/_ji lta ji ltar tshul bzhin ma yin par yid la byed pa dang /_sgrib pa dang log par lta ba dang /_'dod chags la sogs pa kun du 'byung ba de lta de ltar ma rig pa'i sa bon yongs su rgyas par 'gyur ro/_/yongs su rgyas pa na shin tu spang dka' ba yin te/_de ltar na lhag par rgyas
[\[83b.3\]]par byed pa yin no/_/yang na tshul bzhin ma yin par yid la byed pa la sogs pa kun du 'byung bas ma rig pa'i gnyen po kun du 'byung ba'i gags byas te gnyen po med pa'i ma rig pa'i sa bon ni shin tu rgyas pa yin no/_/ji lta ji ltar rgyas par gyur pa de lta de ltar shin tu spang dka' ba yang yin te/_de
[\[83b.4\]]ltar na sa bon rgyas pa ni lhag par spang dka' ba yin pa'i phyir ro zhes bya'o/_/de ltar na de yang de'i rkyen yin par gsungs so zhes bya ba ni tshul bzhin ma yin par yid la byed pa la sogs pa zhes bya ba'i tha tshig go/_/'o na mdo sde 'dir zhes bya ba ni 'di lta ste 'chad par byed pa'o/_/de la yang gzhan
[\[83b.5\]]brjod par bya dgos par 'gyur la zhes bya ba ni thug pa med par 'gyur ba ston par byed do/_/'o na mdo sde 'dir de'i rkyen ci'i phyir ma gsungs zhes rgol ba 'di bzlog par 'gyur ba gang nas bstan te/_skye ba'i rim pa bstan pa brtsam par bya yang na skye ba'i rim pa bstan pa med pa yin no/_/gang gi don
[\[83b.6\]]du yan lag bcu gnyis bstan pa zhes bya ba ni 'chad par byed pa yin no/_/ci'i phyir zhe na/_gang gis 'phen pa dang gang gi phyir dang gang gi de 'byung ba dang de yang nyes dmigs gang yin pa zhes bya ba de dag ni yan lag bcu gnyis bstan pa yin pas de la ni ma rig pa'i rkyen bstan pa dgos pa
[\[83b.7\]]med de yan lag bcu gnyis kho nas de'i don bstan zin pa'i phyir ro/_/de yang phyis bstan par bya'o zhes bya ba ni de ni dgos pa'i dbang du byas te bstan pa yin no/_/ma rig pa'i rkyen rang gi rigs yin yang zhes bya ba ni ma rig pa'i rig ni rkyen yin te/_ji skad du ma rig pa kho na la brten nas ma rig pa
[\[84a\]]
[\[84a.1\]]'byung ba yin gyi zhes rgyas par smos pa yin no/_/'dir yan lag rnams kyi rkyen rang gi rigs brjod par 'dod pa ma yin gyi 'o na ci zhe na/_rigs mi mthun pa rkyen yin no zhes bstan to/_/de lta ma yin na ni ming dang gzugs kyang ming dang gzugs kyi rkyen yin pa dang /_skye mched
[\[84a.2\]]drug kyang skye mched drug gi rkyen yin no zhes brjod par bya dgos par 'gyur ro/_/'khor ba thog ma yod par 'gyur ba dang zhes bya ba ni ma rig pa las snga rol du yan lag gzhan med pa'i phyir ro/_/yan lag lhag par 'gyur ba ni gal te ma rig pa la rkyen yod na zhes bsams pa'o/_/de dag la thug pa
[\[84a.3\]]med par 'gyur ro zhes bya ba ni de dag gi yan lag rnams so/_/de lta ma yin na gang yin pa de'i rkyen ma smos pa'i phyir 'khor ba thog ma yod par 'gyur ro zhes bya ba skyon de gnas par 'gyur ro/_/lan ni tshul bzhin ma yin par yid la byed pa ma rig pa'i rkyen yin no zhes mdo sde gzhan las 'byung ba
[\[84a.4\]]sngar bstan zin to zhes bya ba 'dis 'khor ba thog ma yod pa ma yin no zhes ston par byed do/_/yan lag lhag pa yang ma yin te/_len pa'i nang du de 'dus pa'i phyir ro zhes bya ba la tshul bzhin ma yin par yid la byed pa de ci zhe na/_yan lag lhag par 'gyur ba ma yin no zhes sbyar bar bya'o/_/
[\[84a.5\]]thug pa med par yang mi 'gyur te/_de gnyis gcig la gcig rkyen byed pa'i phyir bya dang sgo nga bzhin no zhes bya ba ni dper na bya las sgo nga sgo nga las bya yang bya las sgo nga yang sgo nga las bya yin pas gcig gi rkyen gcig yin pa'i phyir thog ma yod pa ma yin pa dang yan lag lhag pa dang thug pa med pa'i
[\[84a.6\]]nyes pa med pa yang yin pa de bzhin no/_/de gnyis gcig la gcig rkyen yin par ji ltar rig par bya zhe na de'i phyir 'di lta ste dgos pa yid la byed pa ni zhes rgyas par gsungs te 'di ltar rgyu dang bcas rkyen dang bcas nges par skyed pa dang bcas pa'i chos kyi rnam grangs de nyid las gsungs so/_/bsgos pa
[\[84a.7\]]yid la byed pa ni rmongs pa las skyes pa yin no zhes bya ba de la bsgos pa zhes bya ba tshig gis tshul bzhin ma yin par yid la byed pa 'di nyid bstan pa yin te/_nyon mongs pa can du bsgos pa nyid yin pa'i phyir ro/_/rmongs pa las skyes pa zhes bya ba'i tshig gis ma rig pa ni de'i rkyen yin par bstan pa yin te/_
[\[84b\]]
[\[84b.1\]]gti mug las skyes pa ni rmongs pa las skyes pa zhes bya ba yin pa'i phyir ro/_/'o na ni yan lag kun gzhan las rkyen nyid yin par gsungs pa'i phyir zhes rgyas par 'byung ba ni gal te mdo sde gzhan las ma rig pa'i rkyen gsungs pas mdo sde 'dir de'i rkyen brjod par bya ba ma yin na ni 'du byed dang rnam par
[\[84b.2\]]shes pa la sogs pa yan lag kun mdo sde gzhan las rten cing 'brel par 'byung ba dang rten cing 'brel par 'byung ba'i chos yin par gsungs la mdo sde gzhan las kyang de dag rkyen yin par gsungs pa ni dge slong dag chos rnams bstsogs pa dang 'grib pa yang bshad par bya'o zhes rgyas par 'byung ba dang /_
[\[84b.3\]]ma rig pa'i rkyen de bsod nams 'du byed pa mngon par 'du byed pa dang /_ma rig pa'i rkyen gyis bsod nams ma yin pa dang mi g.yo ba'i 'du byed mngon par 'du byed pa'o zhes bya ba dang /_gal te de bsod nams 'du byed pa mngon par 'du byed na ni 'di'i rnam par shes pa bsod nams kyi rjes su 'gro bar
[\[84b.4\]]'gyur ro zhes rgyas par 'byung ba yin no/_/sred pa dang ma rig pa gnyis kyang chos mngon pa'i lugs kyis len pa'i nang du 'dus pa'i phyir zhes bya ba ci zhe na/_brjod par mi bya bar thal bar 'gyur ro zhes bya ba'i skabs dang sbyar ro/_/de lta na ni rten cing 'brel par 'byung ba yan lag bcu yin
[\[84b.5\]]par 'gyur te/_chos mngon pa las kun nas dkris pa dang bcas pa'i nyon mongs pa thams cad len pa yin par gsungs so/_/chos mngon par smos pa ni mdo sde'i lugs kyis 'dun pa dang /_'dod chags nye bar len par 'byung ba'i phyir ro/_/dper na ut+pa la'i rkyen rtsa ba yin par bstan du
[\[84b.6\]]zin kyang zhes bya ba rgyas par 'byung ba ni ma smos pa'i phyir ma rig pa la rkyen med par ma yin no zhes ston par byed de/_yod du zin kyang dgos pa'i dbang gi phyir ram/_dgos pa med pa'i phyir brjod par mi bya ba yin no/_/de nyid kyi phyir de ni bdag gis rtogs te zhes smos pa ni de la yang gzhan
[\[84b.7\]]brjod par bya dgos par 'gyur la gang nas brten te skye ba'i rim pa bstan pa brtsam par bya zhes bya ba yin no/_/de nyid kyis kyang 'di la rgol ba ma rig pa'i rkyen ma smos pa'i phyir 'khor ba thog ma yod par 'gyur ba dang yan lag lhag pa dang de dag la thug pa med par 'gyur ro zhes bya ba'i
[\[85a\]]
[\[85a.1\]]skabs med pa yin no/_/ji lta zhe na/_de la yang gzhan brjod par bya dgos par 'gyur la gang nas brten te skye ba'i rim pa bstan pa brtsam par bya ste/_gang nas brten nas bstan pa rtsom zhing gang nas brten nas bstan pa brtsams pa yod na de'i rkyen ma smos pa'i phyir 'khor ba
[\[85a.2\]]thog ma yod par 'gyur ro zhes rgol ba 'di ldog par 'gyur te/_de bas na de nyid kyis kyang 'di la rgol ba'i skabs med pa yin no/_/gang gi don du yan lag bcu gnyis bstan pa zhes rgyas par smos pa de nyid kyis kyang 'di la rgol ba'i skabs med pa yin no/_/ma rig pa'i rkyen rang gi rigs yin no zhes
[\[85a.3\]]rgyas par smos pa gang yin pa de nyid kyis kyang rga shi'i 'og tu yan lag gzhan ma brjod de/_ji lta zhe na/_gang nas rga shi'i 'og tu yan lag gzhan bstan nas yan lag gzhan ma brjod kyang yan lag gzhan mi brjod pa 'di la rgol ba ldog par 'gyur la/_'khor ba la tha ma yod par thal ba yang ma yin
[\[85a.4\]]te/_de bas na de nyid kyis kyang rga shi'i 'og tu yan lag gzhan ma brjod la zhes rgyas par 'byung ba yin no/_/gzhan yang de nyid kyis kyang zhes rgyas par 'byung la/_gang gi don du yan lag bcu gnyis bstan pa smos pa de nyid kyis kyang rga shi'i 'og tu yan lag gzhan ma smos kyang 'khor ba la tha ma yod par
[\[85a.5\]]thal bar mi 'gyur te/_yan lag bcu gnyis kyis bsgos pa de yongs su rdzogs pa'i phyir ro/_/ji ltar de reg pa'i tshe bstan ce na/_ming dang gzugs la brten nas rmongs pa las byung ba'i bsgos pa'i yid la byed pa skye'o zhes gsungs pa'i phyir ro/_/tshor ba bstan pas kyang ma rig pa bstan pa yin te zhes
[\[85a.6\]]rgyas par 'byung ba 'di mdo sde 'dir tshor ba'i rkyen gyis srid pa zhes gsungs pa ma rig pa med pa'i tshor ba ni srid pa'i rkyen ma yin te/_dper na dgra bcom pa lta bu'o/_/de ltar na 'dir tshor ba bstan pas ma rig pa bstan pa yin no/_/'di skad bstan te reg pa dang lhan cig byung ba'i tshul bzhin ma yin par
[\[85a.7\]]yid la byed pa ni tshor ba dang lhan cig byung ba'i ma rig pa'i rgyu yin no zhes bya'o/_/ma rig pa'i 'dus te reg pa ni ma rig pa dang mtshungs par ldan pa la/_ma rig pa'i 'dus te reg pa zhes bya'o/_/de las skyes pa 'di ma rig pa'i 'dus te reg pa las skyes pa'o/_/mdo sde gzhan las gsungs pa de dag
[\[85b\]]
[\[85b.1\]]thams cad kyang 'dir mi brjod par thal bar 'gyur ro/_/ji tsam du rigs par dkri nus pa'i bar du kha che bye brag tu smra ba dag na re ma rig pa dang rga shi gnyis las rkyen ma smos su zin kyang 'khor ba la thog ma dang tha ma yod par thal bar mi 'gyur te/_mdo sde 'dir nyon mongs pa dang las dang dngos po
[\[85b.2\]]rgyur bstan pa'i phyir ro/_/ji ltar nyon mongs pa las nyon mongs pa skye zhe na/_sred pa las sred pa dang len pa'o/_/las kyang skye ste/_ma rig pa las 'du byed dang len pa las srid pa'o/_/las las kyang dngos po skye ste/_'du byed las rnam par shes pa dang srid pa las skye ba'o/_/dngos po las
[\[85b.3\]]dngos po skye ste/_rnam par shes pa las ming dang gzugs ming dang gzugs las skye mched drug ces bya ba la sogs pa dang /_skye ba dang rga shi'i nyon mongs pa yang dngos po las skye ste tshor ba las sred pa'o/_/de ltar byas na ma rig pa'i rgyu ni nyon mongs pa dang dngos po yin pa'am/_dngos po
[\[85b.4\]]yin no zhes shes par byas pa yin no/_/rga shi las dngos po 'am nyon mongs pa skye ba yin no/_/de bas na 'di la brgal du med do/_/ma rig pa gang zhe na zhes bya ba'i ma'i rnam pa 'di ni rig pa ma yin pa ni ma rig pa yin no zhes 'gog pa'i rnam grangs yin no zhes bya ba la rnam grangs zhes bya ba ni rnam grangs
[\[85b.5\]]ma yin pa bsal ba'i phyir te/_don tha dad pa ma yin pa nyid yin pa'i phyir ro/_/yod pa 'gog pa la ni 'dzin pa ma yin pa dang dngos po ma yin zhes bya ba lta bu'o zhes bya ba ni 'dzin pa dang dngos po yod pa 'gog par nges par byed pa yin te/_'dzin pa yod pa ma yin dngos po yod pa ma yin zhes bya
[\[85b.6\]]ba yin no/_/gzhan nyid la rigs srog chags ma yin zhes bya na zhes bya ba ni 'dir srogs chags kyi rigs yod pa 'gog par nges par byed pa ma yin gyi 'o na ci zhe na srog chags las gzhan gang yin pa de la nges par 'dzin pa yin no/_/'di la yang 'dra ba yod mod kyi 'di ni nye ba ma yin pa yin
[\[85b.7\]]no/_/'dra ba gzhan nyid la ni bram ze ma yin gzhon nu ma yin zhes bya ba ni 'dra ba nye bar bya ba yin pa'i phyir ro/_/smad pa'i don la ni chung ma ma yin pa dang /_bu ma yin pa zhes bya ba ni 'dir chung ma dang 'dra ba gzhan dang bu dang 'dra ba gzhan yin par nges par byed pa ma yin gyi/_smad pa'i chung
[\[86a\]]
[\[86a.1\]]ma nyid la chung ma ma yin pa nyid ces bya/_smad pa'i bu la bu ma yin pa nyid ces bya ba yin no/_/nyung ba'i don la tshod ma lan tshwa med pa dang /_gzhon nu ma lto med ces bya ba lta bu'o zhes bya ba ni res 'ga' zhig lan tshwa med pa'i tshod ma zhes byas na 'di yang yod pa 'gog pa yin mod kyi/_nyung ba'i
[\[86a.2\]]don la yang de mthong ba yin no/_/bral ba'i don la ni dge slong med pa'i gnas dang /_chu med pa'i dgon pa zhes bya ba lta bu'o zhes bya ba ni dge slong nyung ba yang dge slong med do/_/chu nyung ba la yang chu med do zhes nyung ba'i don la yang 'di mthong ste/_'dod mod kyi bral ba'i don la yang mthong ba
[\[86a.3\]]yin no/_gnyen po'i don la ni bsod nams med pa dang /_grags pa med pa zhes bya ba lta bu'o zhes bya ba ni bsod nams dang grags pa gnyis kyi mi mthun pa'i phyogs kyi don la bya ste/_phyogs dang 'gal ba la mi mthun pa'i phyogs zhes bya'o/_/'di ltar dngos po med pa ni 'du byed skye ba'i bdag po'i
[\[86a.4\]]rkyen nyid du mi rigs pa'i phyir ro zhes bya ba ni gang gi don du byas nas rig pa'i rkyen gyis 'du byed ces brjod pa'o/_/gal te ma rig pa 'gags pas 'du byed 'gag go zhes brjod pa'i 'gag pa yang ma rig pa dngos po ci yang med pa yin na/_rig pa ma yin no/_/ldog pa'i phyogs kyi dbang du byas nas
[\[86a.5\]]rig pa med pa tsam ni yang dngos po med par 'gyur bar mi rigs so/_/mdo sde gzhan las kun du sbyor ba dang /_'ching ba la sogs pa nyid yin par gsungs pa yang ci zhe na/_rig pa'i dngos po med pa tsam yin na mi rigs so/_/sogs pa'i sgras phra rgyas dang /_kun nas dkris pa la sogs pa gzung
[\[86a.6\]]ngo /_/sdug bsngal sna tshogs la sbyar ba'i don gyis kun du sbyor ba yin no/_/khams gsum las ni 'da' ba'i don gyis 'ching ba'o/_/phra mor rjes su 'jug cing phra rgyas kyi don gyis phra rgyas so/_/de dag ni rig pa'i dngos po med pa tsam yin na mi rigs so/_/rig pa'i dngos po med pa tsam yin na ci zhe
[\[86a.7\]]na tshul bzhin ma yin par yid la byed pa rgyu yin par yang mi rigs te/_de ci'i phyir zhe na/_dngos po med pa la rgyu yod pa ma yin pa'i phyir dang /_'dus byas rnams ni skad cig ma yin pa'i phyir dang /_dngos po med pa ni bdag med pa yin pa'i yang phyir ro/_/de dag gis ni snga na med pa yang bkag pa yin no/_/
[\[86b\]]
[\[86b.1\]]'di ltar dngos po med pa ni 'du byed skye ba'i bdag po'i rkyen nyid du mi rigs pa'i phyir ro zhes smos pa gang yin pa der re zhig 'dod ma chags pa ni 'jig rten pa'i chos kun nas nyon mongs pa'i rkyen du ji ltar 'gyur te zhes rgyas par smos so/_/de ni rnam par rtog pa de'i zhes bya ba ni/_'dod ma chags pa rnam
[\[86b.2\]]par rtog pa'o/_/dmigs pa tsam smos pa ni skye ba'i rkyen gyis dngos po 'gog par byed pa yin no/_/gal te 'di rnam par rtog pa dang skye ba'i rkyen yin na ni brgyud pa'i sgo nas nyon mongs pa'i rkyen yang yin par 'gyur ba zhig na dper na 'dus ma byas ni yid kyi rnam par shes pa'i dmigs pa tsam yin gyi/_skye
[\[86b.3\]]ba'i rkyen ma yin pa bzhin no/_/rnam par rtog pa de las rnyed pa 'dod pa rnams kun nas nyon mongs par 'gyur ro zhes bya ba ni ma rnyed par rnam par rtog pa las so/_/rnyed pa 'dod pa rnams zhes bya ba ni rnyed pa la chags pa dang ldan pa'o/_/de dag gis ni rnyed pa la rnam par rtog pa bye brag tu byas so/_/
[\[86b.4\]]ma rig pa yang rmongs pa zhes mdo sde gzhan las bstan la zhes bya ba 'di yang skyon gzhan yin te/_gal te rmongs pa ni rig pa med pa'i dngos po tsam yin na rmongs pa med pa rig pa'i mtshan nyid dag ci rmongs pa'i dngos po med pa tsam yin nam/_rmongs pa med pa tsam ni ma yin pas de ltar mi 'dod
[\[86b.5\]]pa ste rmongs pa med pa ni shes rab kyi bdag nyid yin pa'i phyir rig pa yin no/_/'on te ma rmongs pa rig pa'i mtshan nyid ni rmongs pa'i gnyen po yin na de gnyi ga yang dngos po med pa la rig pa ma yin te zhes bya ba'i gnyi ga ci zhe na/_dngos po med pa dang gnyen po'o/_/ci'i phyir zhe na/_de'i phyir
[\[86b.6\]]dngos po med pa ni skye ba med pa dang ldan pa'i phyir ro zhes bya ba smos so/_/'di ltar gang skye ba dang ldan pa de kho na dngos po med pa yin gyi/_dngos po med pa ni ma yin no/_/'dod chags la sogs pa'i gnyen po yang lam gyi dngos po yin gyi/_dngos po med pa ni ma yin no/_/dngos po med pa
[\[86b.7\]]yang rnam pa gnyis te/_snga na med pa dang zhig nas med pa'o/_/de la zhig nas med pa ni skye ba dang ldan pa rnams la yin par mngon sum du grub pa yin no/_/skye ba dang ldan pa yin na yang skye ba'i gnyen po yin te/_dper na 'dod chags la sogs pa'i lam lta bu'o/_/snga na med pa ni skye ba dang ldan pa
[\[87a\]]
[\[87a.1\]]yang ma yin no/_/de ltar na re zhig 'dzin pa ma yin pa dang ldan pa dang /_dngos po ma yin pa dang ldan pa ni ma rig pa yin par mi 'thad do/_/srog chags ma yin pa dang gzugs can ma yin pa zhes bya ba bzhin du/_rig pa las gzhan pa gang yin pa de yang ma rig pa yin te/_ci'i phyir zhe na/_
[\[87a.2\]]mig la sogs pa la yang thal bar 'gyur ba'i phyir te/_mig dang /_rna ba dang /_sna la sogs pa de dag kyang rig pa las gzhan yin pas so/_/mig la sogs pa la thal bar gyur na nyes pa ci yod ce na/_'jug pa dang ldog par thal ba'i nyes pa yod de/_gal te re zhig mig la sogs pa ma rig pa'i mtshan nyid
[\[87a.3\]]yin par 'dod na rtag tu yod par thal bar 'gyur te/_dgra bcom pa la yang de yod pa'i phyir ro/_/'on te mig la sogs pa'i mtshan nyid ma rig pa yin na/_mig la sogs pa ni ma bsgribs la lung du ma bstan pa yin pa'i phyir ma rig pa ma spangs kyang ldog par thal bar 'gyur ro/_/'dod chags la sogs pa
[\[87a.4\]]yang mig la sogs pa'i mtshan nyid yin par 'gyur te/_ma rig pa'i mtshan nyid yin pa'i phyir ro/_/mig la sogs pa yang 'dod chags la sogs pa'i mtshan nyid yin na ni des na rtag tu yod par thal ba'i skyon de kho na de bzhin du gnas pa nyid du 'gyur te/_dgra bcom pa la yang de yod pa'i phyir ro/_/rig
[\[87a.5\]]pa dang 'dra ba'i chos gzhan yang bram ze ma yin pa dang /_gzhon nu ma yin pa bzhin du ma rig pa ma yin te/_de med pa'i phyir dang zhes bya ba ni rig pa dang 'dra ba chos gzhan de med pa'i phyir ro zhes bya ba'i tha tshig go/_/gal te yang dge ba'i shes rab 'ga' zhig yod la/_rig pa yang ma yin na ni de rig pa
[\[87a.6\]]dang 'dra bar 'gyur na/_de yang yod pa ma yin no/_/brgya zhig la shes rab yod la/_rig pa dang 'dra bar 'gyur na/_de yang yod pa ma yin no/_/'on te shes rab nyon mongs pa can ma yin pa dang chos 'dra bar rtog par byed na de'i phyir nyon mongs pa can ma yin pa lung du ma bstan pa'i shes rab kyi rdzas kyang ma
[\[87a.7\]]rig pa yin par 'gyur ro/_/des ci nyes she na dgra bcom pa la yang yod par thal bar 'gyur te/_de la yod pa yin pa'i phyir ro/_/'dir gcig kho nar nyon mongs pa can ma rig pa yin par brjod par 'dod na yang /_de ji ltar nyon mongs pa can ma yin pa lung du ma bstan pa'i shes rab kyi rdzas yin par 'gyur/_
[\[87b\]]
[\[87b.1\]]rig pa yang nyon mongs pa can la bdag po byed pa yod pa ma yin no/_/smad pa'i rig pa yang chung ma ma yin pa dang /_bu ma yin pa bzhin du ma rig pa ma yin te/_ci'i phyir zhe na/_de med pa'i phyir zhes smos te/_smad pa'i rig pa de med pa'i phyir ro zhes bya ba'i tha tshig go/_/gal te rig pa 'ga' zhig
[\[87b.2\]]yod la smad pa yin par gyur na ni de ma rig pa yin no zhes rnam par gzhag tu rung ste/_dper na chung ma yod la smad pa yin pa'i phyir chung ma ma yin no zhes bya ba bzhin du rung na de yang yod pa ma yin no/_/'on te dge ba zag pa dang bcas pa'i phyir smad pa yin no zhes brjod na de gcig tu dge ba yin pa'i
[\[87b.3\]]phyir ji ltar nyon mongs pa'i bdag po byed par 'thad la/_dgra bcom pa la yang yod pa'i phyir kun nas nyon mongs pa can yin par 'gyur ro/_/nyon mongs pa can gyi shes rab kyi rdzas kyang ma rig pa yin par 'gyur ro zhes bya ba ni gal te shes rab tsam rig pa yin par rnam par 'jog pa'i phyir
[\[87b.4\]]ro/_/ci nyes she na zhes bya ba ni de lta yin na nyes pa ci yod ces bya ba'i tha tshig go/_/de'i phyir nyon mongs pa can gyi lta ba ma rig pa yin par 'gyur ro zhes smras so//_//rten cing 'brel par 'byung ba'i dang po dang rnam par dbye ba bstan pa rgya cher 'grel pa/_bam po gsum pa/_ci nyes
[\[87b.5\]]she na zhes bya ba ni des cir 'gyur zhes bya ba'i tha tshig go/_/de'i phyir so sor ma rig pa'i phra rgyas dang /_lta ba'i phra rgyas zhes mi brjod par 'gyur ro/_/de'i phyir gal te de las gzhan pa'i nyon mongs pa dang mtshungs par ldan pa'i shes rab ma rig pa yin par 'gyur ro zhes smras so/_/ci nyes she na de'i
[\[87b.6\]]phyir ma 'dres pa'i ma rig pa med par 'gyur ro zhes smras te/_smad pa'i shes rab ma rig pa yin par bstan na smad pa yin na ji ltar nyon mongs pa can ma yin par 'gyur/_de ni rnam pa gnyis te/_lta ba'i mtshan nyid dang de las gzhan pa'i nyon mongs pa dang mtshungs par ldan pa'o/_/de ni lta ba
[\[87b.7\]]yin pa dang 'dod chags la sogs pa'i nyon mongs pa gzhan dang mtshungs par 'gyur ba zhes bya 'o/_/de la lta ba'i mtshan nyid ni lta ba'i phra rgyas so/_/de las gzhan pa'i nyon mongs pa dang mtshungs par ldan pa ni ma rig pa'i phra rgyas yin na ma 'dres pa'i ma rig pa ni nyon mongs pa gang dang gang 'grogs
[\[88a\]]
[\[88a.1\]]pa ma yin pas de ni ma rig pa ma yin par 'gyur te/_ma rig pa'i mtshan nyid med pa'i phyir ro/_/yang skyon gzhan 'di yod de mi dge ba'i lta ba log par lta ba la sogs pa yang mi dge ba'i rtsa ba rmongs pa dang mtshungs par ldan pa ma yin par 'gyur ro/_/lta ba yang shes rab
[\[88a.2\]]yin la rmongs pa yang de las gzhan pa'i nyon mongs pa dang mtshungs par ldan pa yin te/_shes rab dang ma rig pa zhes smras pa'i phyir ro/_/shes rab kyi rdzas gnyis mtshungs par ldan pa yang yod pa ma yin te/_rdzas mnyam pa nyid nges pa'i phyir ro/_/rig pa chung ba yang lan tshwa med pa la sogs
[\[88a.3\]]pa bzhin du ma rig pa yin te/_ci'i phyir zhe na/_de'i phyir lugs las bzlog pa'i brgyad pa la sogs pa rgyun du zhugs pa'i 'bras bu mngon du bya ba'i phyir zhugs pa'i rig pa zag pa med pa'i shes rab ma rdzogs pa'i rig pa yang ma rig pa yin par gyur te re zhes smras so/_/de ltar gyur
[\[88a.4\]]na nyes pa ci yod ce na so so'i skye bo'i bzhin du nyon mongs pa can yin par 'gyur te/_ma rig pa yod pa'i phyir dang 'phags pa rnams la yang yang srid pa 'phen pa yod par 'gyur ba zhig na ma rig pas byas pa'i yang srid ni yod pa ma yin te/_ma rig pa'i nyon mongs pa'i gnyen po yin pa'i phyir ro/_/'on
[\[88a.5\]]te so so'i skye bo rnams kyi dge ba zag pa dang bcas pa yang rig pa chung bas ma yin no zhes de ni rig pa ma yin no/_/de ni gcig tu nyon mongs can nyid la sogs pa yin pa'i phyir ro/_/rig pa dang bral ba gang yin pa de yang dge slong med pa'i gnas dang chu med pa'i dgon pa bzhin du ma rig pa ma yin te/_
[\[88a.6\]]rig pa ma skyes pa'i rgyu so so'i skye bo'i rgyud kyi mig la sogs pa thams cad kyang ma rig pa yin par gyur ta re de ltar gyur na ni rnam par byang ba'i phyogs med pa'i skyon du 'gyur te/_ma rig pa'i mtshan nyid mig la sogs pa rnams rtag tu 'brel pa'i phyir ro/_/ji skad du sems nyon mongs par byed
[\[88a.7\]]pa'i phyir dang sgrib pa yin pa'i phyir dang /_dge ba dang mi mthun pa'i phyir dang /_dge ba la skabs 'tshol ba'i phyir dang /_bral ba ma yin pa ni 'dir phra rgyas zhes bshad do/_/rig pa'i mi mthun pa'i phyogs chos gzhan ni ma rig pa yin no zhes bya bar rig par bya ste/_bsod nams ma yin pa dang /_
[\[88b\]]
[\[88b.1\]]grags pa ma yin pa lta bu dang zhes bya bas lhag ma 'di grub pa yin te/_ji ltar bsod nams kyi mi mthun pa'i phyogs chos gzhan la bsod nams yin no zhes bya ba dang /_grags pa mi mthun pa'i phyir la grags pa ma yin no zhes bya ba de bzhin du rig pa'i mi mthun pa'i phyogs su gyur pa chos gzhan la ma rig
[\[88b.2\]]pa zhes bya'o/_/mi dge ba'i chos thams cad ni dge ba'i chos rnams kun du 'byung ba dang mi mthun pa yin par 'dod du zin kyang 'on kyang ma rig pa kho na mi mthun pa'i phyogs yin par brjod par bya ste/_de ni de dag gi snga rol ba yin pa'i phyir ro/_/ji skad du rmongs pa kho nas skye ba'i phyir ro zhes bya ba dang de
[\[88b.3\]]bzhin du ma rig pa kun 'byung ba las zag pa kun 'byung ba yin no zhes gsungs pa yin no/_/rig pa ni shes bya'i rang dang spyi'i mtshan nyid kyi rnam pa phyin ci ma log par yang dag par mthong ba'i rnam pa gsal bar gyur pa yin pa'i phyir ro/_/mi mthun pa'i phyogs nye ba'i dbang du byas nas yang dag par rab
[\[88b.4\]]tu mi mthong ba'i rnam pa nyid ni ma rig pa yin te/_mun pa'i rnam pa yin pa'i phyir ro/_/de bas na de ni rig pa'i mi mthun pa'i phyogs zhes bya bar grub pa yin no/_/ji ltar chags pa'i mi mthun pa'i phyogs ni chags pa med pa yin zhing zhe sdang gi mi mthun pa'i phyogs ni zhe sdang med pa yin te/_mi mthun pa'i
[\[88b.5\]]phyogs ni nye ba'i dbang du byas nas kun du 'byung ba'i rnam pa dgra zla yin pa'i phyir ro/_/de'i ngo bo yang gang zhe na zhes bya ba ni ma rig pa de'i 'o/_/de'i phyir re zhig byams pa'i rnam pa'i sems la chags pa med pa'i rang gi ngo bo yang gang zhig yin/_mi sdug pa'i rnam pa la zhe sdang med pa yang gang zhig yin
[\[88b.6\]]zhes bya ba smras te/_byams pa'i rnam pa ni sems kyis sems can bdag gir byed pa bzhin yin na der chags pa med pa'i rang gi ngo bo yongs su bcad par mi nus so/_/mi sdug pa'i rnam pas yongs su spong bar byed pa bzhin yin na de la zhe sdang med pa'i rang gi ngo bo nges par bya bar mi nus te/_de gnyis la
[\[88b.7\]]ni de gnyis te chags pa dang zhe sdang mi mthun pa'i phyogs kyi mtshan nyid med pa yang ma yin no zhes bya ba la de gnyis la ni zhes bya ba ni chags pa med pa dang /_zhe sdang med pa gnyis la'o/_/de gnyis te zhes bya ba ni byams pa dang mi sdug pa'i rnam pa'i sems de gnyis te/_chags pa dang zhe sdang mi
[\[89a\]]
[\[89a.1\]]mthun pa'i phyogs kyi mtshan nyid yin pa'i phyir ro/_/chags pa dang zhe sdang mi mthun pa'i phyogs kyi mtshan nyid 'di gnyis ni go rims bzhin du chags pa med pa dang /_zhe sdang med pa 'di gnyis kyi mthun pa'i phyogs kyi mtshan nyid chags pa dang zhe sdang yin no/_/chags pa dang zhe
[\[89a.2\]]sdang gi gnyen po yang chags pa med pa dang zhe sdang med pa gnyis yin la chags pa dang zhe sdang gnyis ni mi mthun pa'i phyogs su bstan to/_/re zhig gnyen po gang yin pa'i mi mthun pa'i phyogs kyang de yin nam zhe na/_mi mthun pa'i phyogs yin la gnyen po ma yin pa yang yod de/_nyon mongs pa
[\[89a.3\]]can gyi chos rnams yin no/_/mi mthun pa'i phyogs kyi mtshan nyid kyang sngar mi mthun pa'i phyogs nye ba'i dbang du byas nas kun nas 'byung ba'i rnam pa ni mi mthun pa'i phyogs yin no zhes bstan zin to/_/mig la sogs pa'i dbang po rnams kyi gzugs dang ba'i rang gi ngo bo yang nges par bya ba su zhig
[\[89a.4\]]nus zhes bya ba ni yul gzugs dang ba'i rang gi ngo bo ma gtogs par gzhan gzugs dang ba'i rang gi ngo bo grub pa ma yin no zhes bya ba yin no/_/mthong ba'i bya ba byed pa las ni zhes bya ba ni mthong ba dang thos pa dang snom pa dang /_ro myong ba dang reg pa'i bya ba byed pa las de yod par nges par bya ste/_de
[\[89a.5\]]dag gi mig dang rna ba la sogs pa yod par mngon pa yin no zhes bya ba'i tha tshig ste/_long ba la sogs pa la mthong ba la sogs pa'i bya ba byed pa med pa'i phyir dang lus dang sems kyi gnas skabs kyi bye brag las kyang gnyid log pa la yod pa nyid du nges par gzung bar bya'o/_/'dir kha cig smras pa
[\[89a.6\]]dbang po lnga ni 'jug cing yid rang dbang med par 'jug pa ni gnyid yin no zhe'o/_/kha cig na re lus 'dzin mi nus par sems bsdus pa yin no zhe'o/_/gtsor ni 'jig rten las 'das pa'i shes rab dang zhes bya ba ni de ni mnyam par gzhag pa zag pa med pa yin pa'i phyir don dam par rig pa zhes
[\[89a.7\]]bya'o/_/rnam par grol bar song ba yang yin te/_nye na shin tu nyon mongs pa spangs pa yin no/_/de dang rjes su mthun pa dang zhes bya ba ni de'i rgyu yin pa'i phyir zhes pa'i tha tshig ste/_'bras bu'i rgyur brjod pa yin no/_/de'i ched du byed pa dang zhes bya ba ni 'jig rten las 'das pa'i shes rab kyi ched du byed pa
[\[89b\]]
[\[89b.1\]]zhes bya ba'i tha tshig go/_/de yongs su sbyor bar byed pa zhes bya ba ni 'jig rten las 'das pa'i ye shes thob pa'i thabs su gyur pa thos pa las byung ba la sogs pa'i shes rab ni rig pa zhes bya ste/_rgyu la 'bras bu nye bar btags pa yin no/_/de dag gi mtshan nyid brjod pa ni yid ches pa'i tshig tshad ma la nges
[\[89b.2\]]pa skyes pa ni thos pa las byung ba'i shes rab bo/_/rig pas dpyod pa las skyes pa ni bsams pa las byung ba'o/_/ting nge 'dzin las byung ba ni bsgoms pa las byung ba'o/_/byung ba zhes bya ba ni rgyu yin pa la bya ste/_dper na zas las byung ba ni srog yin no/_/rtsa las byung ba ni ba glang yin no zhes bya ba lta bu'o/_/
[\[89b.3\]]gnas brtan shA ri'i bus gsungs pa'i mdo las kyang zhes rgyas par 'byung ba ni 'dir gtsor dgongs pa ston pa yin no/_/ji lta ba bzhin du rig pa yin pa dang zhes rgyas par 'byung ba ni tshor ba dang rig pa dang shes pa zhes bya ba rnam grangs so/_/ji lta ba bzhin zhes bya ba phyin ci ma log pa'i don gyis so/_/
[\[89b.4\]]de yang 'jig rten las 'das pa'i shes rab dang /_de'i rjes las thob pa yang yin par bstan te/_de dag kyang ji lta ba bzhin du rig pa yin no zhes 'dir nges pa'i tshig sgrub pa'i tshul du rig par bya'o/_/de bas rnam par grol bar 'gro ba'am zhes bya ba ni 'jig rten las 'das pa'i shes rab kyis dang /_
[\[89b.5\]]de yongs su sbyong bar gyur pas kyang rim gyis rnam par grol bar 'gro zhing mya ngan las 'das pa thob par byed pa'o/_/gtan tshigs des na rig pa zhes bya ste/_nges tshig ces bya ba ni rig pa'i rnam par nges pa'i tshig go/_/rig par ram zhes bya ba ci zhe na/_des 'gro zhes bya bar sbyar te/_zag pa med
[\[89b.6\]]pa'i shes rab yongs su sbyong bar gyur pa de 'gro zhing thob par 'gyur ba'i gtan tshigs des kyang rig pa zhes bya'o/_/ji ltar rigs par zhes bya ba ni ji ltar srid pa ji skad du brjod pa yin no/_/gnas brtan shA ri'i bus gsungs pa'i mdo de las kyang zhes rgyas par 'byung ba la mdo de las ni gang gnas
[\[89b.7\]]brtan shA ri'i bus gsungs pa rab tu shes pa rab tu shes pa zhes rgya cher 'byung ba'o/_/de ni shes pa'i don yin pa'i phyir rig pa zhes bya ba'i khams ni rig pa dang shes pa zhes bya ste/_'di rig pa yin pa de bas na rig pa zhes rnam par bshad pa'i rnam grangs ston par byed do/_/ci'i phyir zhe na/_rab tu shes
[\[90a\]]
[\[90a.1\]]par byed pa zhes brjod pa ni shin tu grags pa yin pa'i phyir ro/_/bya ba byed pa gzhan med par byed pa po ston pa ji ltar rigs te zhes rgyas par 'byung ba ni shes rab las ma gtogs par bya ba byed pa gzhan med par rab tu shes par byed do zhes bya ba byed pa po ston pa ji ltar rigs te
[\[90a.2\]]'di ltar skad cig ma la ni rab tu shes par byed pa'i byed pa po gzhan yod pa ma yin no/_/ji ltar mi rigs zhes de'i phyir 'di ltar lhag ma'i sbyor ba mthong ba ni med pa yin no zhe na zhes smras te/_'jig rten na yang tshos pa'i bya ba byed pa ma gtogs par tshos zin pa la byed pa po'i sbyor ba mthong ba yod pa ma
[\[90a.3\]]yin no zhe na/_'di nyid gtsug lag las sgras ci chad gnyis kyi rjes su bsgrub par bya'o zhes rab tu sbyor ba 'di mthong ba ma yin nam/_ci'i phyir 'di ltar lhag ma'i sbyor ba mthong ba ni med pa yin no zhes bya ba 'di rjod par byed/_'on te gtsug lag rang bzo ste tshad ma ma yin na ni sgra'i bstan bcos las lhag
[\[90a.4\]]ma bstan pa yin no zhes de yang tshad mar byed pa ci'i phyir tshad ma yin/_'on te 'di gtsug lag ma yin no zhes brjod na ni 'di la brjod pa mang du yod pas shin tu 'phros pas gzhag go/_/sa bon las myu gu 'byung bar byed ces bya ba las gzhan byed pa med kyang byed pa po ston pa 'di yang yod pa yin
[\[90a.5\]]no/_/rgol ba po yang dngos po tsam yin te bya ba byed pa gzhan med par byed pa po ston pa yin du chug na/_'o na ci'i phyir las ston bya ba byed pa med par gzugs yang dag pa ji lta ba bzhin du rab tu shes par byed pa de la ni bya ba byed pa med par byed pa po ston pa de la las dang 'brel pa yang yod pa ma yin te/_
[\[90a.6\]]ji ltar khyod nyid kyi blos sa bon las myu gu 'byung bar byed do zhes bya ba las dang 'brel pa ma yin pa bzhin no zhe na de'i phyir las bstan pa ni shes rab kyi yul bstan pa'i phyir zhes smras so/_/ji ltar zhe na yul gang la shes rab skyes pa zhes rgya cher 'byung ba yin no/_/de lta ma yin na shes rab kyi yul
[\[90a.7\]]ma bstan par 'gyur ro/_/de ni de snang bar skye ba na de la bya ba byed pa dang bcas pa lta bu kho nar snang ngo /_/ji ltar snang ba de bzhin du shes par byed pa de bas na rig pa zhes bya'o zhes 'di'i nges tshig byed pa yin no/_/yang na gang du mi mthun pa'i phyogs zhes rgyas par 'byung ba ni gzugs la sogs
[\[90b\]]
[\[90b.1\]]pa'i yul gang du mi mthun pa'i phyogs rig pa'i mi mthun pa'i phyogs mi shes pa de 'joms par byed pa rnam par 'jig par byed pa'i yul de rnam par shes par byed do zhes bya'o/_/de ltar na bya ba byed pa dang bcas pa la yang las ston pa yod do zhes ston par byed do/_/dper 'di na sgron ma ni sgron ma'i
[\[90b.2\]]mi mthun pa'i phyogs mun pa 'joms pa'i yul de snang bar byed do zhes bya ba bzhin no/_/gang de zhes bya ba ni sngar bstan pa yin te/_mdo sde de dang de las gsungs pa'o zhes bya ba ni 'di lta ste gsus po che'i mdo las phung po lnga la zhes rgyas par gsungs nas nye bar len pa'i phung po lnga po de dag yang dag
[\[90b.3\]]pa ji lta ba bzhin du mi shes pa dang /_mi mthong ba dang mngon par mi rtogs pa zhes rgyas par 'byung ba'o/_/de bzhin du skye mched drug po la zhes rgyas par gsungs nas skye mched drug po de dag nyid yang dag pa ji lta ba bzhin du mi shes pa dang mi mthong ba dang /_mngon par mi rtogs pa zhes rgyas par 'byung ba'o/_/
[\[90b.4\]]rgyas pa smos pa ni sngon gyi mtha' nas brtsams nas mun pa'i rnam pa'i bar du mdo sde'i dum bu thams cad ston par byed do/_/sngon gyi mtha' la sogs pa ni dmigs pa'o zhes bya ba ni sngon gyi mtha' dang /_phyi ma'i mtha' dang /_gnyi ga dang nang dang /_phyi dang gnyi ga dang /_las dang rnam par smin pa dang /_gnyi ga
[\[90b.5\]]dang sangs rgyas dang chos dang /_dge 'dun dang /_sdug bsngal dang /_kun 'byung dang /_'gog pa dang /_lam dang rgyu dang /_yang dag par byung ba dang /_dge ba dang /_mi dge ba dang /_kha na ma tho ba dang bcas pa dang /_kha na ma tho ba med pa dang /_bsten par bya ba dang /_bsten par bya ba ma yin pa dang /_
[\[90b.6\]]ngan pa dang /_gya nom pa dang /_nag po dang /_dkar po dang /_rnam par dbye ba dang bcas pa'i rten cing 'brel par 'byung ba dang /_reg pa'i skye mched drug rnams ni ma rig pa'i dmigs pa yin no/_/mi shes pa la sogs pa ni rnam grangs so zhes bya ba ni mi shes pa dang /_mi mthong ba dang /_mngon par mi
[\[90b.7\]]rtogs pa dang /_rmongs pa dang /_kun tu rmongs pa dang /_ma rig pa dang /_mun pa'i rnam pa dag ces bya ba yin no/_/de la sngon gyi mtha' dang phyi ma'i mtha' gnyis la the tshom za ba dang mtshungs par ldan pa'i ma rig pa yin par gsungs pa ni ci bdag 'das pa'i dus na byung ba zhig gam/_'on te ma
[\[91a\]]
[\[91a.1\]]byung ba zhig gam/_ji lta bur bdag byung ba yin/_ji ltar bdag byung ba yin zhes bya ba dang /_ci bdag ma 'ongs pa'i dus na 'byung bar 'gyur ram/_'on te 'byung bar mi 'gyur zhes the tshom za ba'i phyir ro zhes gsungs pa'i phyir ro/_/dbye ba med par rmongs pa 'jug pa zhes
[\[91a.2\]]bya ba ni sngon gyi mtha' dang phyi ma'i mtha' la spyod pa med pa kho nar 'khor bar 'jug cing rmongs pa'i mi shes pa gang yin pa de ni ma 'dres pa'i ma rig pa yin par bstan to/_/sngon gyi mtha' yod pa ma yin/_phyi ma'i mtha' yod pa ma yin gyi ji tsam dbang po'i spyod yul gyi skyes bu 'di dag kho nar zad do zhes de
[\[91a.3\]]ltar rtog pa'i mi shes pa gang yin pa de ni log par lta ba dang mtshungs par ldan pa'i ma rig pa yin par bstan to/_/nang mi shes pa ni rang gi rgyud la sems can du lta bar bsams pa'i mi shes pa gang yin pa de ni 'jig tshogs la lta ba dang mtshungs par ldan pa'i ma rig pa yin par bstan to/_/
[\[91a.4\]]phyi mi'i shes pa ni zhes rgyas par 'byung ba'i mi shes pa 'di ni rnal 'byor spyod pa'i tshul gyis 'jig tshogs la lta ba dang mtshungs par ldan pa kho na'i ma rig pa yin par bstan to/_/kha che bye brag tu smra ba dag ni 'di ni lta ba ma yin gyi 'o na ci zhe na/_log pa'i shes pa yin no/_/rang gi rgyud la dmigs
[\[91a.5\]]nas sems can du lta ba kho na 'jig tshogs la lta ba yin no zhes brjod do/_/gnyi ga mi shes pa ni rang dang gzhan gyi rgyud gnyi ga la bye brag med par rmongs pa'o zhes bya ba ni rang gi rgyud dam gzhan gyi rgyud la bdag tu rtog pa ma yin gyi 'o na ci zhe na/_bdag dang gzhan gyi rgyud gnyi ga bye brag med pa kho nar
[\[91a.6\]]bdag med pa yin par ma rtogs pa'i mi shes pa gang yin pa de ni ma 'dres pa'i ma rig pa yin par bstan to/_/las mi shes pa ni bsod nams dang bsod nams ma yin pa yod pa nyid la the tshom za ba dang skur pa 'debs pa'o zhes bya ba de la bsod nams dang bsod nams ma yin pa yod pa nyid la the
[\[91a.7\]]tshom za ba dang ldan pa'i mi shes pa gang yin pa de ni the tshom za ba dang mtshungs par ldan pa'i ma rig pa yin par bstan to/_/bsod nams dang bsod nams ma yin pa yod pa nyid la bsod nams yod pa ma yin no/_/bsod nams ma yin pa yang yod pa ma yin no zhes skur pa 'debs pa rnams kyi mi
[\[91b\]]
[\[91b.1\]]shes pa gang yin pa de ni log par lta ba dang mtshungs par ldan pa yin no/_/bsod nams la yang bsod nams ma yin par 'du shes pa rnams kyi mi shes pa gang yin pa de ni tshul khrims dang brtul zhugs mchog tu 'dzin pa dang mtshungs par ldan pa dang log par lta ba dang mtshungs par ldan
[\[91b.2\]]pa yang yin no/_/ji lta zhe na/_gal te bsod nams la 'bras bu yid du mi 'ong ba'i rgyur gyur pa bsod nams ma yin pa yin no zhes rtog na tshul khrims dang /_brtul zhugs mchog tu 'dzin pa dang mtshungs par ldan pa yin no/_/'on te bsod nams la yid du 'ong ba'i 'bras bu'i rgyur gyur
[\[91b.3\]]pa nyid cung zad kyang ma yin no zhe na/_log par lta ba dang mtshungs par ldan pa yin no/_/bsod nams la bsod nams ma yin par 'du shes par ji ltar 'gyur zhe na/_de'i phyir phyugs gsod pa dang mer 'jug pa la sogs pa zhes smos te/_de dag ni phyugs gsod pa dang mer 'jug pa la/_
[\[91b.4\]]sogs pa la bsod nams su 'du shes pa yin pa'i phyir ro/_/de bas na de las ldog pa'i phyir te/_bsod nams la bsod nams yin par 'du shes pa dang bsod nams ma yin pa la yang bsod nams su 'du shes pa rnams kyi mi shes pa gang yin pa de yang tshul khrims dang brtul zhugs mchog tu
[\[91b.5\]]'dzin pa dang mtshungs par ldan pa dang /_log par lta ba dang mtshungs par ldan pa'i ma rig pa yin te/_gal te yid du 'ong ba'i 'bras bu'i rgyur gyur pa'i bsod nams bzhin du bsod nams ma yin pa la rtog na ni tshul khrims dang brtul zhugs mchog tu mtshungs par ldan pa yin no/_/'on te bsod
[\[91b.6\]]nams bzhin du 'bras bu yid du mi 'ong ba ma yin no zhes bsod nams ma yin pa la rtog na log par lta ba dang mtshungs par ldan pa yin no/_/rgyu dang 'bras bu phyin ci log tu skur pa 'debs pa'am/_lta ba yang log par lta ba yin pa'i phyir 'di yang log par lta ba dang mtshungs par ldan pa yin no zhes bstan
[\[91b.7\]]to/_/rnam par smin pa mi shes pa zhes rgyas par 'byung ba 'di yang the tshom dang mtshungs par ldan pa dang log par lta ba dang mtshungs par ldan pa nyid du bstan to/_/rnam par smin pa ma yin pa la yang zhes rgyas par 'byung ba 'di yang gcer bu pa rnams kyi log par lta ba dang mtshungs par ldan pa'i ma rig
[\[92a\]]
[\[92a.1\]]pa yin par bstan te/_skyes bu byed pa'i rgyu la skur pa 'debs pa'i phyir te/_de dag ni thams cad sngon byas pa'i rgyu can yin par brjod do/_/rgyu dang 'bras bu phyin ci log tu lta ba yang log par lta ba yin pa'i phyir ro/_/rnam par smin pa yang rnam par smin pa ma yin par 'du
[\[92a.2\]]shes pa ni zhes rgyas par 'byung ba 'di yang log par lta ba kho na dang mtshungs par ldan pa yin te/_rnam par smin pa dang rgyu la skur pa 'debs pa'i phyir ro/_/lha rnams ni rang byung yin no zhes gang dag brjod cing rgyu dang 'bras bu phyin ci log par lta ba yin pa'i phyir te/_lha'i lus rnam par smin pa yin pa
[\[92a.3\]]de la rnam par smin pa ma yin par 'du shes pa'i phyir ro/_/gnyis ka mi shes pa zhes rgyas par 'byung ba de la gnyi ga zhes bya ba ni las dang rnam par smin pa'o/_/dbang phyug la sogs pa 'gro ba'i byed pa po yin par 'du shes pa rnams kyi mi shes pa gang yin pa de ni tshul khrims dang brtul zhugs
[\[92a.4\]]mchog tu 'dzin pa dang mtshungs par ldan pa'i ma rig pa yin par bstan te/_rgyu ma yin pa la rgyur lta ba'i phyir ro/_/'di ni gcig kho na la mi shes pa yin yang gnyi ga yin par bstan te/_'dis rnam par smin pa la yang rmongs pa yin te/_de'i rgyu gzhan du rtog par byed pa'i phyir ro/_/rgyu med par
[\[92a.5\]]smra ba rnams kyi yang yin no zhes bya ba ni gang dag rgyu yod pa ma yin no zhes smra ba de dag kyang gnyi gar mi shes pa log par lta ba dang mtshungs par ldan pa'i ma rig pa yin par bstan te/_rgyu la skur pa 'debs pa gang yin pa de ni rnam par smin pa'i rgyu sngon gyi yin par mi shes pas gnyi gar mi shes pa yin no zhes
[\[92a.6\]]bstan no/_/sangs rgyas la sogs par mi shes pa zhes rgyas par 'byung ba la khong du ma chud pa'am zhes bya ba ni ma 'dres pa'i ma rig pa yin par bstan to/_/the tshom za ba'am zhes bya ba ni the tshom za ba dang mtshungs par ldan pa yin no/_/log par lta ba'am zhes bya ba ni log par lta ba dang
[\[92a.7\]]mtshungs par ldan pa yin no/_/de bzhin du sdug bsngal la sogs pa la sdug bsngal la sogs pa'i mtshan nyid thos na zhes bya ba la sdug bsngal gyi bden pa'i mtshan nyid ni mi rtag pa dang sdug bsngal ba dang stong pa dang bdag med pa'o/_/kun 'byung gi mtshan nyid ni kun 'byung ba dang /_rgyu dang rab
[\[92b\]]
[\[92b.1\]]tu skye ba dang /_rkyen gyi mtshan nyid do/_/'gog pa'i mtshan nyid ni 'gog pa dang zhi ba dang /_gya nom pa dang nges par 'byung ba'i mtshan nyid do/_/lam gyi mtshan nyid ni lam dang rig pa dang sgrub pa dang /_nges par 'byin par byed pa'i mtshan nyid do/_/snga ma bzhin no zhes bya ba de khong du ma
[\[92b.2\]]chud pa'am the tshom za ba 'am skur pa 'debs pa'o zhes smras pa gang yin pa'o/_/rgyu dang rgyu las yang dag par byung ba'i chos rnams zhes rgyas par 'byung ba la rgyu dang 'bras bur gyur pa'i srid pa'i yan lag bcu gnyis zhes bya ba ni ma rig pa la sogs pa nas rga shi la thug pa'i bar de dag ni yan lag
[\[92b.3\]]phyi ma la ltos na ni rgyur gyur pa yin la/_yan lag snga ma la ltos na ni 'bras bur gyur pa yin no/_/de la yang de khong du mi chud pa'am/_the tshom za ba'am/_skur pa 'debs pa zhes brjod par bya'o/_/byang chub kyi phyogs mi mthun pa'i phyogs dang bcas pa rgyu dang bcas pa zhes bya ba de la byang chub
[\[92b.4\]]kyi phyogs de dag mi mthun pa'i phyogs dang bcas pa rgyu dang bcas pa zhes bstan pa de la byang chub kyi phyogs ni dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang stobs dang byang chub kyi yan lag dang lam mo/_/de'i mi mthun pa'i phyogs ni mi shes pa dang le lo dang /_
[\[92b.5\]]g.yeng ba dang ma dad pa dang /_dran pa nyams pa dang /_shes bzhin ma yin pa dang /_mthong bas spang bar bya ba dang /_bsgom pas spang bar bya ba'i phra rgyas rnams so/_/byang chub kyi phyogs kyi chos rnams kyi rgyu ni skyes bu dam pa la brten pa dang /_dam pa'i chos nyan pa dang /_tshul bzhin yid la byed pa dang /_sngon gyi tshe rabs la
[\[92b.6\]]goms pa'o/_/de la skyes bu dam pa la brten pa dang dam pa'i chos nyan pa ni gzhan gyi rkyen gyi stobs so/_/tshul bzhin yid la byed pa ni nang gi rkyen gyi stobs so/_/sngon gyi tshe rabs la goms pa ni rgyu dang rkyen gyi stobs yin no/_/de'i mi mthun pa'i phyogs kyi rgyu ni skyes bu dam pa ma yin pa la brten pa dang /_
[\[92b.7\]]dam pa'i chos ma yin pa nyan pa dang /_tshul bzhin ma yin par yid la byed pa dang /_sngon gyi tshe rabs la ma goms pa'o/_/de la skyes bu dam pa ma yin pa la brten pa ni bdag po'i rkyen yin no/_/dam pa'i chos ma yin pa nyan pa ni dmigs pa'i rkyen yin no/_/tshul bzhin ma yin par yid la byed pa ni
[\[93a\]]
[\[93a.1\]]de ma thag pa'i rkyen yin no/_/tshe rabs snga ma la ma goms pa ni rgyu'i rkyen yin te/_de dag mi shes pa ni ji skad du de khong du mi chud pa'am/_the tshom za ba'am/_skur pa 'debs pa'o zhes bstan pa yin no/_/de dag ni dge ba yin te/_bde ba'i don gyi phyir dang /_'bras bu yid du
[\[93a.2\]]'ong ba'i phyir zhes bya ba byang chub kyi phyogs de dag bde ba'i don gyi phyir zhes bya ba ni gnod pa med pa'i don yin pa'i phyir ro/_/ji lta zhe na/_de'i phyir 'bras bu yid du 'ong ba yin pa'i phyir zhes bya ba smras te/_'bras bu yid du mi 'ong ba ni gnod pa dang bcas pa yin pa'i don gyis mi bde ba zhes bya'o/_/ma rig
[\[93a.3\]]pa'i gnyen po yin pa'i phyir ro zhes bya ba ni dus re zhig pa dang gtan du ba ste/_dge ba zag pa dang bcas pa'i byang chub kyi phyogs rnams ni dus re zhig cig ma rig pa'i gnyen po yin no/_/yang na dge ba zag pa dang bcas pa rnams ni 'bras bu yid du 'ong ba yin pa'i phyir bde ba yin te/_de ni gnod
[\[93a.4\]]pa med pa yin pa'i phyir ro/_/zag pa med pa rnams ni ma rig pa'i gnyen po yin pa'i don gyis gnod pa sel bar byed pa'i phyir bde ba yin pa'i phyir ro/_/smad pa'i don gyis kha na ma tho ba zhes bya'o/_/de las bzlog pa kha na ma tho ba med pa ni mkhas pas bsngags pa'i don gyis yin no zhes bya bar grub
[\[93a.5\]]pa yin no/_/mkhas pa smos pa ni rmongs shing phyin ci log pas bsngags pa bstsal ba'i phyir ro/_/bsten par bya ba ni yang nas yang mngon du bya ba'i don gyis so zhes bya ba ci'i phyir zhe na phan pa yin pa'i phyir te phan pa ni yang nas yang du mngon du bya ba yin pa'i don gyis bsten par bya bar 'os pa yin
[\[93a.6\]]no/_/tshim par byed pa ni lus dang sems tshim par byed pa'i don gyis te zhes bya ba ji ltar yin zhe na de'i phyir shin tu sbyangs pa'i bye brag dang ldan pa'i phyir ro zhes bya ba smras te/_de dag ni lus dang sems la tshim par byed pa yin no/_/dkar ba ni dri ma med pa'i don gyis te/_ji lta zhe na/_de'i phyir
[\[93a.7\]]zag pa med pa yin pa'i phyir ro zhes lta zhe na/_de'i phyir zag pa med pa'i phyir ro zhes smras te/_zag pa rnams ni sems dang sems las byung ba'i dri ma lta bu yin no/_/de las bzlog pa zhes rgyas par 'byung ba ji lta bu zhe na/_de dag ni mi dge ba ste mi bde ba'i don gyis yin te/_de 'bras bu yid du mi 'ong ba yin
[\[93b\]]
[\[93b.1\]]pa'i phyir dang /_rig pa'i mi mthun pa'i phyogs yin pa'i don gyis so/_/kha na ma thob dang bcas pa ni mi mkhas pas bsngags pa'i don gyis sam/_smad pa'i don gyis so/_/bstan par bya ba ma yin pa ni mngon du bya ba ma yin pa'i don gyis te/_mi phan pa yin pa'i phyir bsten par 'os pa ma yin
[\[93b.2\]]pas so/_/tshim par byed pa ma yin pa ni lus dang sems tshim par byed pa ma yin pa'i don gyis te shin tu sbyangs pa ma yin pa'i bye brag dang ldan pa'i phyir ro/_/nag po ni dri ma med pa yin pa'i don gyis te/_ji lta zhe na zag pa dang bcas pa yin pa'i phyir ro/_/mi mthun pa'i phyogs dang 'dra ba'i rten cing 'brel par
[\[93b.3\]]'byung ba ni byang chub kyi phyogs de dag nyid mi mthun pa'i phyogs dang bcas pa yin no/_/ji lta zhe na de'i phyir skyes bu dam pa dang /_skyes bu dam pa ma yin pa la brten pa la sogs pa dang tshe rabs snga ma'i rgyu la brten te byung ba'i phyir ro zhes smras so/_/reg pa'i skye mched drug yang dag pa ji lta ba bzhin du
[\[93b.4\]]khong du chud par mi shes pa gang yin pa de ni mngon par nga rgyal dang mtshungs par ldan pa'i ma rig pa yin par bstan to/_/de la reg pa'i skye mched drug ni mig dang rna ba dang /_sna dang lce dang /_lus dang yid kyi skye mched rnams te de skye ba'i sgo'i don gyis so/_/de la dmigs pa 'jig rten las 'das pa bdag
[\[93b.5\]]med pa'i ye shes kyis ni de dag yang dag pa ji lta ba bzhin du khong du chud pa yin no zhes bya ba ni mthong ba dang /_thos pa dang bsnams pa dang /_ro myangs pa dang reg pa dang /_rnam par shes pa'i sgo nas de dag la 'jig tshogs la lta ba 'byung bar 'gyur ro/_/de'i phyir bdag med pa'i ye shes ni de dag
[\[93b.6\]]yang dag pa ji lta ba bzhin du khong du chud pa zhes bya ste/_de'i gnyen po yin pa'i phyir ro/_/mi rtag pa dang sdug bsngal ba'i rnam pa dang ldan pa smon pa med pa'i shes pa ni de dag yang dag pa ji lta ba bzhin du khong du chud pa ma yin pa ma yin te/_yang dag pa ji lta ba bzhin du khong du chud pa smos pa ni 'jig
[\[93b.7\]]rten pa'i bdag med pa shes pa las bye brag tu bya ba'i phyir ro/_/de nyid kyi phyir de la dmigs pa 'jig rten las 'das pa zhes bya ba smos te/_yang dag pa ji lta ba bzhin du khong du chud pa de ni 'jig rten pa ma yin no/_/lam mi shes pa dang yang dag pa ji lta ba bzhin du rtogs pa mi shes pa la bye/
[\[94a\]]
[\[94a.1\]]brag ci yod ce na zhes bya ba ni yang dag pa ji lta ba bzhin rtogs pa la yang lam yin te/_lam la mi shes pa yang bstan pa yin no zhe na/_de'i phyir des ni ji ltar mu stegs can bzhin du lam la lam yin par mi mos so zhes rgyas par smras so/_/'jug pa gang yin pa de ni 'ong ba dang /_
[\[94a.2\]]'gro ba dang zhes bya ba ni sngon gyi mtha' dang phyi ma'i mtha' dang gnyi ga zhes bya ba yin te/_sngon gyi mtha' mi shes pa zhes rgyas par bstan pa yin no/_/de la sngon gyi mtha' nas phyi ma'i mtha' zhes bya ba ni 'ong ba yin no/_/phyi ma'i mtha' nas sngon gyi mtha' zhes bya ba ni 'gro ba yin no/_/sems can
[\[94a.3\]]zhes bya ba 'jug pa gang yin pa yang rang dang gzhan gyi rgyud kyi zhes bya ba ni nang mi shes pa dang zhes rgyas par bstan pa yin pa'i phyir ro/_/de yang sngon gyi mtha' dang phyi ma'i mtha' 'ong ba dang 'gro ba'i mtshan nyid de sems can zhes bya ba'i dngos po 'jug pa yin no/_/de ltar 'jug pa yang so so'i las kyi rnam
[\[94a.4\]]par smin pa 'byin par byed pa'i phyir te zhes bya ba yin te/_las mi shes pa zhes rgyas par bstan pa yin pa'i phyir ro/_/las kyis sngon gyi mtha' las phyi ma'i mtha' 'grub par byed la de dang ldan pa ni rnam par smin pa mngon par 'grub par byed pa'i phyir ro/_/'di ni 'jug pa'i phyogs las brtsams te
[\[94a.5\]]ma rig pa'i dmigs pa'i dbye ba yin par rig par bya'o/_/ldog pa gang yin pa de ni rten dang zhes rgyas par 'byung ba de la log pa'i rten ni skyabs gsum mo zhes bya ba ni sangs rgyas dang chos dang dge 'dun yin te/_ji skad du sangs rgyas mi shes pa dang /_chos dang dge 'dun mi shes pa zhes gang smras pa
[\[94a.6\]]yin la yang dag pa ji lta ba bzhin du khong du chud pa'i shes pa yang dkon mchog gsum la brten nas skye ba'i phyir ro/_/dmigs pa ni mdor bsdus na bden pa bzhi'o zhes bya ba ni sdug bsngal la sogs pa yang dag pa ji lta ba bzhin du khong du chud pa'i dmigs pa ni sdug bsngal la sogs pa yin pa'i
[\[94a.7\]]phyir te mtha' dag mdor bsdu na yang dag pa ji lta ba bzhin du khong du chud pa'i shes pa'i dbang du byas nas sdug bsngal mi shes pa dang zhes rgyas par bstan pa'i phyir ro/_/rgyas par ni rten cing 'brel par 'byung ba'i yan lag bcu gnyis so zhes bya ba ni sdug bsngal dang kun 'byung gi bden pa so sor dbye ba byas
[\[94b\]]
[\[94b.1\]]nas rgyu dang rgyu las yang dag par byung ba'i chos mi shes pa zhes smras pa'i phyir dang de la yan lag snga ma ni rgyu yin no/_/phyi ma ni rgyu las yang dag par 'byung ba yin no zhes smras pa'i phyir ro/_/tshogs pa dang bar du gcod pa gnyis ni byang chub kyi phyogs kyi chos rnams dang de'i mi mthun pa'i phyogs so zhes bya ba la
[\[94b.2\]]byang chub kyi phyogs ni tshogs yin no/_/de'i mi mthun pa'i phyogs ni bar du gcod pa'i phyir dge ba dang mi dge ba zhes bya ba nas rten cing 'brel par 'byung ba rnam par dbye ba zhes bya ba'i bar du smras pa'i phyir ro/_/ngo bo nyid ni reg pa'i skye mched drug yang dag pa ji lta ba bzhin du khong du chud pa
[\[94b.3\]]yin te zhes bya ba ni reg pa'i skye mched drug yang dag pa ji lta ba bzhin du khong du chud pa'i shes pa ni ldog pa'i ngo bo nyid yin no zhes ston par byed do/_/bdag gis mthong ngo zhes bya ba nas rnam par shes so zhes bya ba'i bar la bdag tu lta ba'i mtshan nyid 'jig tshogs la lta ba'i gnyen po yin pa'i phyir ro zhes
[\[94b.4\]]bya ba ni 'jig tshogs la lta ba ldog pa'i don gyis yang dag pa ji lta ba bzhin du khong du chud pa'i shes pa ni ldog pa yin no zhes bstan to/_/'di dag ni ma rig pa ldog pa'i dbang du byas nas dmigs pa'i dbye ba yin no/_/gang de dang der zhes bya ba yang ci'i phyir zhe na zhes bya ba ni gang der zhes bya ba de dag nyid
[\[94b.5\]]kyis de dang der gsungs pa rmongs par byed pa yin pa'i phyir ro/_/de'i phyir sngon gyi mtha' la sogs pa re rer yang zhes rgyas par smos te/_sngon gyi mtha' gang yin pa nas reg pa'i skye mched drug yang dag pa ji lta ba bzhin du khong du chud pa la thug pa'i bar du tshig gi don mi shes pa dang /_ma mthong ba dang /_mngon par
[\[94b.6\]]ma rtogs pa dang /_rmongs pa dang /_kun du rmongs pa dang /_ma rig pa dang /_mun pa'i rnam pa zhes bya bdag ni ma rig pa'i rnam grangs bdun yin no/_/'ga' zhig ji ltar yang de'i don khong du chud par bya ba'i phyir dang zhes bya ba ni nyan pa po 'ga' zhig ji ltar yang rnam grangs tha dad pa dag gis kyang de'i don
[\[94b.7\]]rtogs par bya ba'i phyir te/_kha cig la ni tshig gi don kha cig grags pa yin no/_/de'i tshe rnam par g.yengs pa rnams de'i don thos par bya ba'i phyir ro zhes bya ba ni nyan pa'i tshe g.yengs pa rnams de'i skabs kyi don thos par bya ba'i phyir te/_rnam grangs kyi tshig ni skyon med pa'i don dang ldan pa yin no/_/de nyid
[\[95a\]]
[\[95a.1\]]brjod na ni gzhan dag gis dpyad par 'gyur ro zhes bya ba ni de kho nas kyang de'i tshe g.yengs pa rnams kyis rtogs par bya ba de'i tshe g.yengs pa rnams la nus mod kyi zhes bya ba'o/_/yid rtul po dag kyang yang nas yang du de'i don rtogs pas mi brjod par bya ba'i phyir ro zhes bya ba ni
[\[95a.2\]]yid rtul po rnams mi brjod par bya ba'i phyir zhes bya ba gang zhe na/_rnam grangs kyi tshig yin no/_/de dag gis yang nas yang du de'i don rtogs pas zhes bya ba la de dag gis zhes bya ba ni rnam grangs kyi tshig de dag gis so/_/de'i don rtogs pas zhes bya ba ni skabs kyi don rtogs pas zhes bya ba'i tha
[\[95a.3\]]tshig go/_/de kho nas kyang yang nas yang du de'i don rtogs par byed nus mod kyi dpyad par 'gyur ro zhes bya ba smras zin to/_/sgra gcig la don du ma yod pas don tha dad par rtog pa bsal ba'i phyir dang zhes bya ba ni sgra gcig la yang don du ma yod pa nyid du mthong ste/_dper na go zhes bya ba'i sgra de ni
[\[95a.4\]]ngag dang phyogs dang sa la sogs pa don dgu la 'jug pa yin no/_/de bas na rnam grangs kyi tshig ni don tha dad pa yin par rnam par rtog pa bsal bar bya ba'i phyir ro/_/ji lta zhe na/_rnam grangs gnyis pa la sogs pas ni rnam grangs dang po'i don kho na shes par byed pa'i phyir ro/_/chos
[\[95a.5\]]smra ba rnams kyis de'i don thob par bya ba dang /_tshig nye bar sbyar ba gnyis dang rjes su mthun par bya ba'i phyir dang zhes bya ba ni tshig gi don grags pa dag rnam grangs brjod na skabs kyi don thob pa dang rjes su mthun par 'gyur ro/_/yang na nyan pa po'i bye brag gis 'ga' la tshig gi don 'ga' zhig
[\[95a.6\]]grags pa yin te/_yi ge dgod pa ni sngar bzhag pa dang phyis gzhag pa dang /_bar du bzhag pa dang /_lci ba dang /_yang ba yin pa'i phyir 'ga' zhig la 'ga' zhig tshig sbyar ba dang rjes su mthun pa yin pas so/_/bdag nyid chos so so yang dag par rig pa yin par brjod par bya ba'i phyir dang
[\[95a.7\]]zhes bya ba ni de ltar de bzhin gshegs pa'i chos ston pa ni dpag tu med pa yin te/_de ltar chos kyi tshig dang yi ge yang dpag tu med pa yin/_de ltar bla na med pa'i shes rab dang spobs pa dpag tu med pa yin pas bcom ldan 'das bdag nyid chos so so yang dag par rig pa can yin par
[\[95b\]]
[\[95b.1\]]brjod pa'i phyir don gcig kho na la rnam grangs kyi tshig mang po 'chad par mdzad de/_ming gi tshogs dang tshig gi tshogs dang yi ge'i tshogs la thogs pa med pa'i ye shes ni chos so so yang dag par rig pa'i mtshan nyid yin pa'i phyir ro/_/de dag ni mdo sde'i rjes su 'brang ba rnams kyi ston par
[\[95b.2\]]byed pa'i ngo bo yin te/_sgra bsdus pa'i bdag nyid yin pa'i phyir ro/_/ci'i phyir bcom ldan 'das chos 'chad pa'i tshe bdag nyid chos so so yang dag par rig par brjod par mdzad ce na gdul bya rnams kyi dgos pa bsgrub par bya ba'i phyir te/_kha cig de'i sgo nas mngon par yid ches pa skye ba'i phyir
[\[95b.3\]]ro/_/ji skad du/_cho 'phrul gang mdzad seng ge'i sgra/_/rang gi yon tan gang sgrogs pa/_/'dod med rnam par 'gyur bral ba'i/_/thugs rje'i 'byung khungs yod pas yin/_/zhes gsungs so/_/gzhan dag la de'i sa bon gzhag pa'i phyir ro zhes bya ba ni nyan pa po rnams la rnam grangs kyi tshig gi sa bon
[\[95b.4\]]gzhag pa'i phyir zhes bya ba'i tha tshig dang chos so so yang dag par rig pa'i sa bon gzhag pa'i phyir yang yin no/_/ci'i phyir ma rig pa kho na la ma rig pa'i rnam grangs bstan zhe na zhes bya ba ji lta bu zhe na mi shes pa dang /_mi mthong ba dang mngon par mi rtogs pa zhes bya ba de dag gis rmongs pa dang kun du rmongs
[\[95b.5\]]pa dang /_ma rig pa dang /_mun pa'i rnam pa zhes bya ba yin no/_/de'i phyir rnam grangs so so rnams de bzhin du don gyi bye brag med par bstan pa'i phyir ro zhes bya ba smras te/_dper na ma rig pa gang zhe na ma rig pa yin no zhes byas na 'di'i rnam grangs brjod pa'i don gyi bye brag yod pa ma yin pa ltar/_mi shes pa
[\[95b.6\]]la sogs pa yang de bzhin no/_/gzhan yang gang dag gi mi mthun pa'i phyogs ma rig pa yin no zhes rgyas par 'byung ba ni gang gi mi mthun pa'i phyogs ma rig pa yin pa de ni mi shes pa dang mi mthong ba dang mngon par mi rtogs pa zhes bya ba rnam grangs rnam pa gsum gyis ma rig pa bstan to/_/ji ltar ma rig
[\[95b.7\]]pa de mi mthun pa'i phyogs yin pa de ni rmongs pa dang kun tu rmongs pa dang /_ma rig pa dang /_mun pa'i rnam pa zhes bya ba rnam grangs bzhis bstan to/_/gang dag gi mi mthun pa'i phyogs ma rig pa yin zhe na zhes rgyas par 'byung ba ni thos pa las byung ba'i shes rab shes pa zhes bya ba ni rab tu mthong ba ma
[\[96a\]]
[\[96a.1\]]yin pa zhes bya ste/_yang dag par nges par rtogs par byed pa'i rnam pa ma yin pa'i phyir ro/_/de'i mi mthun pa'i phyogs ni mi shes pa'i rnam grangs kyis bstan to/_/bsams pa las byung ba ni mthong ba dang zhes bya ba yin te/_yang dag par nges par rtogs pa'i rnam pa
[\[96a.2\]]yin pa'i phyir ro/_/de'i mi mthun pa'i phyogs ni mthong ba'i rnam grangs kyis bstan to/_/bsgoms pa las byung ba ni mngon par rtogs pa zhes bya ba yin te/_nyon mongs pa spong ba mngon du gyur cing phyin ci ma log par rtogs pa'i mtshan nyid yin pa'i phyir ro/_/mngon par zhes bya ba 'di ni mngon
[\[96a.3\]]sum gyi don yin par rig par bya'o/_/de'i mi mthun pa'i phyogs ni mngon par ma rtogs pa zhes bya ba'i rnam grangs kyis bstan to/_/de'i yul bkab pa'i don gyis zhes bya ba ni rig pa de dag gi yul zhes bya ba'i tha tshig go/_/mun par gyur pa'i phyir zhes bya ba ni ji ltar mun pa de'i thog tu bab
[\[96a.4\]]pa'i phyir dang /_snang ba'i bgegs su gyur pa'i snang bar bya ba'i don 'gebs par byed do/_/ma rig pa yang de bzhin te/_de la dmigs shing skyes pas rig par bya ba'i don dang rig pa kun du 'byung ba gnyen po la yang g.yogs par byed pa bzhin du 'gebs par byed do/_/de ltar na 'di ni
[\[96a.5\]]ma 'dres pa'i ma rig pa yin te/_rmongs pa zhes bya ba'i rnam grangs kyis bstan to/_/log par mthong bar byed pa'i don gyis kyang mi mthun pa'i phyogs yin no/_/log par mthong ba ni phyin ci log tu 'dzin pa'i rnam pa yin no/_/ji ltar yin zhe na/_yid gnyis dang /_blo ngan pa dang /_blo med pa'i
[\[96a.6\]]nyon mongs pa dang mtshungs par ldan pa'i phyir ro/_/'di ltar yid gnyis kyi nyon mongs pa dang rab tu sbyor ba ni the tshom gyis so/_/blo ngan pa'i nyon mongs pa dang rab tu sbyor ba ni log par lta ba la sogs pas so/_/blo med pa'i nyon mongs pa dang rab tu sbyor ba ni 'dod chags la sogs pas so/_/
[\[96a.7\]]de la gang yid gnyis kyi nyon mongs pa dang rab tu sbyor ba de ni kun du rmongs pa'i rnam grangs kyis bstan to/_/gang blo ngan pa dang gang yin pa de ni ma rig pa'i rnam grangs kyis so/_/blo med pa'i nyon mongs pa gang yin pa de ni mun pa'i rnam grangs kyis so/_/re zhig kun du rmongs pa dang yid gnyis kyis
[\[96b\]]
[\[96b.1\]]nyon mongs par rab tu sbyor bar ston pa gang yin pa de ni rigs te/_kun du rmongs pa ni the tshom za ba yin pa'i phyir ro/_/mun pa'i rnam pa dang blo med pa'i nyon mongs par rab tu sbyor bar ston pa ni rigs te/_'dod chags la sogs pa mngon du gyur na ci yang mthong ba med pa yin te/_chags
[\[96b.2\]]pa po ni chos mi shes/_/chags pa po ni chos mi mthong /_/zhes gsungs pa'i phyir ro/_/ma rig pa dang blo ngan pa'i nyon mongs pa rab tu sbyor bar ji ltar bstan du rung zhe na zhes bya ba ni ci'i phyir bstan par mi bya zhe na/_rig pa'i mi mthun pa'i phyogs chos gzhan ma rig pa yin no zhes bstan par bya ba'i
[\[96b.3\]]phyir ro zhe na/_de'i phyir tshor ba dang rig pa dang shes rab ces bya ba ni zhes bya ba rgyas par smos te tshor ba dang rig pa ni sgra la 'chel ba rnams kyi shes rab dang don tha dad pa ma yin par bshad do/_/ma'i rnam pa ni smad pa'i don yin te/_chung ma med pa dang bu med pa bzhin no/_/smad pa'i rig pa de lta ba lnga'i
[\[96b.4\]]rang bzhin te/_rig pa'i mi mthun pa'i phyogs kyi mtshan nyid 'di la yod pas ma rig pa ni 'bru mang po pa'i don gyis ma rig pa'i rnam grangs kyi sgra ston par byed do/_/dngos su ni ma rig pa'i sgra mi mthun pa'i phyogs la bya'o/_/de ltar byas na ma rig pa dang blo ngan par rab tu sbyor bar ston pa yin
[\[96b.5\]]no/_/slob dpon 'chang ba ni zhes bya ba ni slob dpon thogs med do/_/sngon gyi mtha' la sogs pa mi shes pa zhes bya ba ni ji skad du reg pa'i skye mched drug yang dag pa ji lta ba bzhin khong du chud pa la thug pa'i bar du mi shes pa zhes ston to/_/gtan tshigs rnam pa gnyis su rig par bya ste/_bdag tu
[\[96b.6\]]'dzin pa dang rjes su mthun pa'i gtan tshigs dang /_de las grol ba'i bgegs byed pa'i gtan tshigs kyis so/_/bdag tu 'dzin pa de las grol ba ni de las grol ba'o/_/de'i bgegs byed pa ni de dag gi bgegs byed pa ste/_de'i bgegs byed pa nyid du mi shes pa yin par rig par bya'o/_/bdag tu
[\[96b.7\]]'dzin pa yang rnam pa gsum ste zhes rgyas par 'byung ba la/_rtag par 'dzin pa ni bdag rtag pa'i rdzas su mngon par zhen pa'o/_/de dang rjes su mthun pa ni sngon gyi mtha' mi shes pa dang /_phyi ma'i mtha' mi shes pa dang /_sngon gyi mtha' dang phyi ma'i mtha' mi shes pa zhes bya ba yin te/_dus la rmongs pa ni
[\[97a\]]
[\[97a.1\]]rtag pa'i lta bar ltung ba yin no/_/dngos po 'dzin pa ni bdag med pa'i dngos po la bdag gi dngos por mngon par zhen pa'o/_/de dang rjes su mthun pa ni nang mi shes pa dang /_phyi mi shes pa dang /_nang dang phyi mi shes pa zhes bya ba yin te/_skye mched drug la rmongs pa ni de la
[\[97a.2\]]bdag tu rtogs par byed do/_/byed pa po dang za ba por 'dzin pa ni las dang rnam par smin pa dang /_/dus dang skye gnas la byed pa po dang /_zab por bdag gi rdzas su mngon par zhen pa'o/_/de dang rjes su mthun pa ni las mi shes pa dang /_rnam par smin pa mi shes pa dang /_las dang rnam par smin
[\[97a.3\]]pa mi shes pa zhes bya ba yin te/_las dang rnam par smin pa la rmongs pa ni byed pa po dang za ba po gzhan zhig yin par rtog par byed de/_rten cing 'brel par 'byung ba mngon par mi shes pa'i phyir ro/_/de ltar sngon gyi mtha' la sogs pa dngos po drug mi shes pa gang yin pa de ni bdag tu 'dzin
[\[97a.4\]]pa dang rjes su mthun pa yin par rig par bya'o/_/bdag tu 'dzin pa rnam pa gsum ste de bzhin du 'jug pa'i gtan tshigs bstan pa'i phyir ro/_/gal te bdag gi dngos po zhig yod pa yin na ni de yang rtag pa dang rang dbang can dang byed pa po dang za ba por gyur pa yin no/_/de lta na ni 'jug
[\[97a.5\]]par rigs kyi gzhan du ma yin no/_/de las thar pa'i bgegs byed pa yang rnam pa bzhi ste/_skyabs su 'gro ba mi shes pa zhes bya ba ni sangs rgyas mi shes pa dang /_chos dang dge 'dun la zhes gang smras pa yin te/_'di ni de las thar pa'i bgegs byed pa nyid du rig par bya ste/_dkon mchog gsum
[\[97a.6\]]la mi brten pa'i phyir ro/_/bdag tu 'dzin pa spang ba'i mngon par bya ba'i don ni bden pa rnams yin par rig par bya ste/_de bas na mthong bar bya ba'i don zhes bya ste/_mthong bar bya ba'i don de nyid ci zhe na/_khong du mi chud pa zhes skabs dang sbyar te sdug bsngal mi shes pa nas lam mi shes pa zhes bya ba'i
[\[97a.7\]]bar 'di ni de las grol ba'i bgegs byed pa nyid du rig par bya ste/_bden pa mthong ba ni bdag tu 'dzin pa'i gnyen po yin pa'i phyir ro/_/mi mthun pa'i phyogs dang /_gnyen po spangs pa dang skyed pa ci zhe na mi shes pa zhes bya ste/_de la mi mthun pa'i phyogs spang ba khong du chud pa ni rgyu mi shes pa zhes bya ba nas rgyu
[\[97b\]]
[\[97b.1\]]las yang dag par byung ba dang /_mi dge ba dang /_zag pa dang bcas pa la sogs pa nas rten cing 'brel par 'byung ba zhes bya ba'i bar du mi shes pa gang yin pa smras pa 'di yang de la grol ba'i bgegs byed pa nyid yin par rig par bya ste/_bdag tu 'dzin pa ni de'i rjes las byung ba'i phyir ro/_/rgyu las
[\[97b.2\]]yang dag par byung ba zhes bstan nas yang rten cing 'brel par 'byung ba zhes smos pa'i dgongs pa ni ma rtogs so/_/gnyen po skyed pa mi shes pa ni rgyu mi shes pa nas rgyu las yang dag par byung ba dang /_dge ba dang kha na ma tho ba med pa dang /_rten cing 'brel par 'byung ba'i bar du mi shes pa gang yin pa gang
[\[97b.3\]]smras pa 'di ni de las grol ba'i bgegs byed pa nyid yin par rig par bya ste/_byang chub kyi phyogs rnams ni bdag tu 'dzin pa'i gnyen po yin pa'i phyir ro/_/gnyen po la mngon pa'i nga rgyal med pa ci zhe na/_mi rtogs pa zhes skabs dang sbyar te reg pa'i skye mched drug yang dag pa ji lta ba bzhin du
[\[97b.4\]]khong du chud pa mi shes pa 'di yang de las grol ba'i bgegs byed pa nyid yin par rig par bya ste/_yang dag pa ji lta ba bzhin du khong du chud pa ni bdag tu 'dzin pa'i gnyen po yin pa'i phyir ro/_/skyabs su 'gro ba la nye bar brten pa ni sdug bsngal la sogs pa'i bden pa la dmigs pa mnyan pa dang bsam
[\[97b.5\]]pa dang goms pa'i sbyor bas mi mthun pa'i phyogs dang bral zhing gnyen po 'phel ba yin te/_bden pa rtogs na phyin ci ma log pa'i sems ni bdag tu 'dzin pa spong ba yin no/_/de las bzlog pa ni spong ba ma yin no zhes bya bar grub pa yin no/_/rnal 'byor spyod pa'i sa las bstan pa zhes rgyas par 'byung ba ni de la
[\[97b.6\]]sngon gyi mtha' dang phyi ma'i mtha' mi shes pa ni sngar bstan pa las bye brag 'ga' yang yod pa ma yin te/_sngar bshad zin to/_/de bzhin du nang du mi shes pa yang bye brag med do/_/phyi la ni yod de sems can gyi grangs su ma gtogs pa yul rjod par byed pa'i phyir ro/_/nang dang phyi mi shes pa la bye brag yod
[\[97b.7\]]de rgyud gzhan gyi 'du byed rnams la tshul bzhin ma yin par mdza' bo dang mi mdza' ba dang tha mal ba'i sems can du bltas pas 'du byed tsam yin par ni mi rtogs pa'i mi shes pa gang yin pa ste de yang 'jig tshogs la lta ba rjes su chags pa dang khong khro ba dang so sor ma brtags pa'i btang snyoms dang mtshungs
[\[98a\]]
[\[98a.1\]]par ldan pa'i ma rig pa yin par bstan te/_rgyud gzhan gyi 'du byed ni sems can gyi grangs su gtogs pa'i phyir nang yin no/_/rang gi rgyud las phyi rol yin pas phyi zhes bya'o/_/de dag mi shes pas ni nang dang phyi la zhes bya bar grub pa yin no/_/las mi shes pa gang zhe na/_las
[\[98a.2\]]kyi byed pa por tshul bzhin ma yin par rtogs pa'i mi shes pa gang yin pa'o zhes bya ba ni las byed pa dang dbang can la sogs par rtog pa'o/_/de lta ni de tshul bzhin ma yin par brtags pa yin no/_/de yang 'jig tshogs la lta bas bskyed pa'i tshul khrims dang brtul zhugs mchog tu 'dzin pa
[\[98a.3\]]dang /_mtshungs par ldan pa'i ma rig pa yin par bstan to/_/rnam par smin pa mi shes pa gang zhe na rnam par smin pas bsdus pa'i 'du byed rnams la myong ba po nyid du tshul bzhin ma yin par rtogs pa'i mi shes pa gang yin pa'o zhes bya ba ni bdag sna tshogs pa can la lta bas mchog tu bzung nas myong ba po
[\[98a.4\]]nyid du rtog par byed ces bya ba'i tha tshig go/_/yang na tshor ba'i rnam pa ni de la phan pa dang gnod pa byed pa'i dbang du byas nas myong ba po nyid du rtog par byed kyi tshul bzhin ma yin par brtags pa ni ma yin no/_/las dang rnam par smin pa mi shes pa gang zhe na/_las dang de'i 'bras bu yang phyin ci log
[\[98a.5\]]tu zhes bya ba ni ji ltar phyin ci log ce na/_de'i phyir tshul bzhin ma yin par rtogs pa zhes smras te/_de ltar yin na de phyin ci log tu brtags pa yin te/_tshul bzhin ma yin par yid la byed pas log par brtags pa'i phyir ro/_/ji ltar par sig la sogs pa dag ma la sogs pa'i gan du
[\[98a.6\]]song ba'i phyir mtho ris su 'gro ba la sogs par rtog pa bzhin no/_/de yang tshul khrims dang brtul zhugs dang mtshungs par ldan pa dang /_log par lta ba dang mtshungs par ldan pa'i ma rig pa yang yin par bstan te/_rgyu dang 'bras bu phyin ci log tu lta ba dang mtshungs par ldan pa'i phyir ro/_/
[\[98a.7\]]sangs rgyas mi shes pa gang zhe na/_sangs rgyas rnams ni byang chub yin par yid la mi byed pa'am/_phyin ci log tu yid la byed pa'am/_zhes bya ba ni bstan pa'i tshig yin no/_/de ltar yid la mi byed pa yin zhe na/_de'i phyir bag med pa'am zhes smras te bag med pa dang mtshungs par ldan pa'i
[\[98b\]]
[\[98b.1\]]ma rig pa yin par bstan to/_/ji ltar phyin ci log tu yid la byed ce na/_the tshom za ba'am skur pa 'debs pa zhes bya ba yin no/_/snga ma bzhin zhes bya ba ni kun la yang yid la mi byed pa'am/_phyin ci log tu yid la byed pa'am/_bag med pa'am the tshom za ba'am/_skur pa 'debs pa'o
[\[98b.2\]]zhes bya bar ston to/_/de bzhin du lam gyi bar du ji ltar rigs par brjod par bya'o zhes bya ba ni ji lta bu zhe na/_kun 'byung la kun 'byung bar yid la mi byed pa'am zhes bya ba snga ma bzhin no/_/'gog pa la 'gog par yid la mi byed pa'am zhes bya ba snga ma bzhin no/_/lam la lam nyid du
[\[98b.3\]]yid la mi byed pa'am/_phyin ci log tu yid la byed pa'am zhes bya ba snga ma bzhin no/_/rgyu mi shes pa gang zhe na/_rgyu med pa'am/_mi mthun pa dbang phyug la sogs pa zhes rgyas par 'byung ba ni gal te rgyu yod pa ma yin no zhes rgyu med par rtog na log par lta ba dang mtshungs par ldan pa yin no/_/'on te
[\[98b.4\]]mi mthun pa dbang phyug la sogs pa rgyur rtog na tshul khrims dang brtul zhugs mchog tu 'dzin pa dang mtshungs par ldan pa'i ma rig pa yin no/_/rgyu la ji lta bar rgyu las yang dag par byung ba'i chos la yang de bzhin no zhes bya ba ni gal te de dag rgyu med par byung ba'am/_mi mthun pa'i rgyu las byung ba'i chos
[\[98b.5\]]yin par rtog na 'di yang log par lta ba dang mtshungs par ldan pa'i ma rig pa yin pa bstan te/_rgyu la skur pa 'debs pa'i phyir ro/_/tshul khrims dang brtul zhugs mchog tu 'dzin pa dang mtshungs par ldan pa yang yin te/_rgyu ma yin pa la rgyur rtog pa'i phyir ro/_/rgyu dang 'bras bu phyin ci log tu
[\[98b.6\]]lta ba dang skur pa 'debs pa ni log par lta ba yin pas log par lta ba dang mtshungs par ldan pa nyid du yang rtogs pa yin no/_/de dag kyang dge ba ni kha na ma tho ba med pa nyid yin pa'i phyir ro zhes bya ba ni de dag rgyu las yang dag par byung ba'i chos zhes bya ba'i don gang yin pa'o/_/kha na ma tho ba med pa'i don
[\[98b.7\]]kyang mkhas pas bsngags pa'i don gyi zhes sngar bstan pa yin no/_/mi dge ba ni kha na ma tho ba dang bcas pa nyid yin pa'i phyir ro zhes bya ba ni mkhas pas smad pa'i phyir zhes bya ba'i tha tshig go/_/de lta na 'dir tshig snga ma gnyis ni bstan pa yin la phyi ma gnyis ni 'chad par 'gyur ba yin no/_/bsten
[\[99a\]]
[\[99a.1\]]par bya ba dang bsten par bya ba ma yin pa gnyis ni bstan pa'i tshig yin la/_ngan pa dang gya nom pa zhes bya ba gnyis ni so sor 'chad pa'i tshig yin no/_/de la gya nom pa nyid yin pa'i phyir bsten par bya ba nyid yin no/_/de nyid kyi phyir phan pa nyid yin pa'i phyir ro zhes bya ba
[\[99a.2\]]smras so/_/ngan pa yin pa'i phyir bsten par bya ba ma yin pa nyid yin pa'i phyir ro/_/de nyid kyi phyir mi phan pa nyid yin pa'i phyir zhes smras so/_/kha na ma tho ba dang bcas pa dang kha na ma tho ba med pa nyid kyi don ni rjod par byed do/_/kha na ma tho ba dang bcas pa ni nag po nyid yin pa'i phyir ro zhes smras
[\[99a.3\]]so/_/de ltar na de ni mkhas pas smad pa yin no/_/kha na ma tho ba med pa ni dkar po nyid yin pa'i phyir ro/_/de nyid kyi phyir de dag ni mkhas pas bstod pa zhes bya'o/_/rnam par dbye ba'i cha dang bcas pa ni 'dren ma nyid yin pa'i phyir ro zhes bya ba ni gnyen po dang mi mthun pa'i cha ni rnam par dbye ba
[\[99a.4\]]ba'i cha'o/_/rnam par dbye ba'i cha dang lhan cig pa ni rnam par dbye ba'i cha dang bcas pa ste/_mi mthun pa'i phyogs dang 'dres pa zhes bya ba'i don gang yin pa'o/_/reg pa'i skye mched drug yang dag pa ji lta ba bzhin du khong du chud pa mi shes pa gang zhe na/_rtogs pa la zhes rgyas par 'byung ba ni reg
[\[99a.5\]]pa'i skye mched drug yang dag pa ji lta ba bzhin du khong du chud pa ni rtogs pa'i chos kyi nang du 'dus pa'i phyir ro/_/de la sems phyin ci log rnam pa du ma yod de de bas na mngon pa'i nga rgyal can mi shes pa gang yin pa'o zhes smras so/_/ma rtogs par rtogs so snyam pa'i 'du shes gang yin pa'i don
[\[99a.6\]]to/_/mi shes pa de dag thams cad mdor bsdu na kun du rmongs pa rnam pa bdun te zhes rgyas par 'byung ba la dus la rmongs pa ni ji skad du sngon gyi mtha' mi shes pa nas sngon dang phyi ma'i mtha' zhes bya ba'i bar du smras pa gang yin pa'o/_/dngos po la kun du rmongs pa ni nang mi shes pa nas nang dang phyi mi
[\[99a.7\]]shes pa'i bar du smras pa gang yin pa ste/_skye mched drug ni bdag tu mngon par zhen pa'i rgyu yin pa'i phyir ro/_/'pho ba la kun du rmongs pa ni las mi shes pa zhes bya ba nas las dang rnam par smin pa mi shes pa zhes gang smras pa yin te/_las kyi rnam par smin pa 'byin pa'i phyir ris mthun pa gzhan
[\[99b\]]
[\[99b.1\]]du 'pho ba'i phyir ro/_/mchog la kun du rmongs pa ni sangs rgyas dang chos dang dge 'dun mi shes pa zhes gang smras pa yin te/_dkon mchog gsum ni chos rnams thams cad kyi tshogs kyi mchog yin pa'i phyir ro/_/sems can rnams kyi mchog ni sangs rgyas bcom ldan 'das mngon par
[\[99b.2\]]rdzogs par sangs rgyas pa yin no/_/de la brten nas chos rnams mchog yin te/_chos rnam pa gsum char yang rtag tu dge ba nyid yin pa'i phyir dang /_nges par 'byin pa nyid kyi phyir dang /_legs par gsungs pa nyid kyi phyir te/_go rims bzhin no/_/tshogs rnams kyi mchog ni dge
[\[99b.3\]]'dun te/_zhi ba thob par bya ba'i phyir legs par zhugs pa yin pas so/_/de kho na nyid la kun du rmongs pa ni sdug bsngal mi shes pa nas lam mi shes pa'i bar du smras pa gang yin pa'o/_/sdug bsngal la sogs pa phyin ci ma log pa yin pa'i phyir ro/_/kun nas nyon mongs pa dang /_rnam
[\[99b.4\]]par byang ba la kun du rmongs pa ni rgyu mi shes pa nas rnam par dbye ba dang bcas pa'i rten cing 'brel par 'byung ba zhes bya ba'i bar du smras pa gang yin pa ste/_de la byang chub kyi phyogs kyi mi mthun pa'i phyogs mi dge ba la sogs pa yin te/_kun nas nyon mongs pa ni 'khor ba'i phyogs nyid yin
[\[99b.5\]]pa'i phyir ro/_/dran pa nye bar gzhag pa la sogs pa byang chub kyi phyogs rnams ni rnam par byang ba yin te/_mya ngan las 'das pa'i phyogs nyid yin pa'i phyir ro/_/mngon pa'i nga rgyal can kun du rmongs pa zhes bya ba ni reg pa'i skye mched drug yang dag pa ji lta ba bzhin du khong du chud pa mi shes pa
[\[99b.6\]]gang yin pa zhes smras pa gang yin pa ste/_de mngon pa'i nga rgyal can yin pas de'i phyir mngon pa'i nga rgyal can kun du rmongs pa zhes bya'o/_/mi shes pa nas ma rig pa dang mun pa'i bar gyi ma rig pa'i rnam grangs drug po de dag ni kun du rmongs pa'i dngos po bdun yin par rig par bya'o zhes bya ba ji ltar yin zhe na/_
[\[99b.7\]]de'i phyir kun du rmongs pa'i dngos po tha ma gnyis gcig tu byas pa ni kun nas nyon mongs pa dang rnam par byang ba la kun du rmongs pa'i dngos po dang mngon pa'i nga rgyal gyi kun du rmongs pa yin no/_/de'i phyir bsam pa mi shes pas na/_der ma rig pa dang mun pa'i rnam pa'i rnam grangs gnyis yin par blta bar
[\[100a\]]
[\[100a.1\]]bya'o zhes bya ste/_kun du rmongs pa'i dngos po de'i nang du de dag gang yin pa gcig tu bya ba'i tha tshig go/_/de ltar byas na dus la kun du rmongs pa ni mi shes pa'i sgras bstan to/_/dngos po la kun du rmongs pa ni mi mthong ba'i sgras so/_/'pho ba la kun du rmongs pa ni mngon par mi rtogs pa'i
[\[100a.2\]]sgras so/_/mchog la kun du rmongs pa ni rmongs pa'i sgras so/_/de kho na nyid la rmongs pa ni kun du rmongs pa'i sgras so/_/kun du nyon mongs pa dang rnam par byang ba la kun du rmongs pa dang mngon pa'i nga rgyal can gyi kun du rmongs pa ni ma rig pa dang mun pa'i rnam pa'i sgra yin te/_de nyid kyi phyir 'dir rnam grangs gnyis
[\[100a.3\]]gcig tu byas pa yin no/_/rnam grangs gzhan yang mnyan pa dang bsams pa dang zhes rgyas par 'byung ba ni mnyan pa dang /_bsams pa dang /_bsgoms pa las byung ba'i shes rab rnams kyi mi mthun pa'i phyogs ni rnam grangs gsum go rims bzhin du mi shes pa dang mi mthong ba dang mngon par mi rtogs
[\[100a.4\]]pa zhes bya ba yin no/_/de'i mi mthun pa'i phyogs su gyur pa de dag ni chung ngu dang 'bring dang chen po'i bye brag yin pa'i phyir gzhan yang gsum mo zhes bya ba ni rmongs pa dang /_kun du rmongs pa dang /_ma rig pa dang mun pa'i rnam pa zhes bya ba yin te/_chung ngu gang yin pa de ni rmongs pa'i sgras bstan to/_/
[\[100a.5\]]'bring gang yin pa de ni kun du rmongs pa'i sgras so/_/chen po gang yin pa de ni ma rig pa dang mun pa'i rnam pa'i sgras so/_/'di ltar rmongs pa'i tshe ni ma nges pa cung zad cig mthong ngo /_/kun du rmongs pas ni phyin ci log tu mthong ngo /_/mun pa'i rnam pas ni ci yang mi mthong ste/_mun pa'i rnam pa
[\[100a.6\]]bzhin du byed pa ni mun pa bzhin yin pa'i phyir ro/_/mi mthun pa'i phyogs rab tu dbye ba dang /_ngo bo nyid rab tu dbye bas kyang rnam grangs drug yin par rig par bya'o zhes bya ba de la mi mthun pa'i phyogs rab tu dbye ba ni mnyan pa dang bsams pa dang bsgoms pa las byung ba'i shes rab kyi mi mthun pa'i
[\[100a.7\]]phyogs yin pa'i phyir ro/_/ngo bo nyid rab tu dbye ba ni chung ngu dang 'bring dang chen po'i bye brag gis so/_/dang po bye brag rnam par 'byed pa'i chos kyi rnam grangs las kyang zhes rgyas par 'byung ba la/_rnam pa thams cad du 'jug pa'i rten sbyin pa'i las can gyi ma rig pa zhes bya ba la/_rnam pa
[\[100b\]]
[\[100b.1\]]thams cad du zhes bya ba ni rnam pa kun du'o/_/'jug pa ni 'ong ba dang 'gro ba'i dngos po'o/_/rten sbyin pa'i las can ni rgyu'i dngos po'o/_/kun du sbyin pa'i las byed pa ste/_rnam pa thams cad du 'jug pa'i rten sbyin pa'i las 'di la yod pas de ni rnam pa thams cad 'jug pa'i rten sbyin pa'i
[\[100b.2\]]las can gyi ma rig pa'o/_/rnam pa thams cad du ldog pa'i bar du gcod pa'i las can zhes bya ba la/_ldog pa ni 'dir 'khor ba ldog pa yin par rig par bya'o/_/ji skad du 'jug pa'i gnyen po'i sgo nas so zhes gsungs so/_/bar du gcod pa ni mi mthun pa dang gags byed pa zhes bya
[\[100b.3\]]ba'i don gang yin pa'o/_/rnam pa thams cad ldog pa dag gi bar du gcod pa ni rnam pa thams cad du ldog pa'i bar du gcod pa'o/_/de'i las gang yin pa 'di la yod pas rnam pa thams cad du ldog pa'i bar du gcod pa'i las can no//_//rten cing 'brel par 'byung ba dang po dang rnam
[\[100b.4\]]par dbye ba bstan pa rgya cher bshad pa/_bam po bzhi pa/_btsun pa gang la 'jug ces rgyas par 'byung ba la/_dge slong dag bdag tu rnam par rtog pas dus la 'jug go zhes bya ba ni bdag go zhes de'i sgo nas rnam par rtog pa'o/_/de ji lta bu zhe na/_'das pa'i dus su byung ba zhig gam
[\[100b.5\]]'on te ma byung ba zhig ces rgyas par 'byung ba yin no/_/'di'i bshad pa yang 'og nas de la 'chad par byed pa bdag ji ltar rnal 'byor spyod pa'i sa las 'byung ba bzhin zhes rgyas par 'byung ba'o/_/btsun pa gang 'jug ce na/_dge slong dag bdag tu 'dzin pas nang dang phyi'i skye mched la'o
[\[100b.6\]]zhes bya ba ni de la mngon par zhen pa'i phyir ro/_/'di yang nang la sogs pa la ni zhes rgyas par 'byung bas 'di'i bshad pa de ma thag tu byed par 'gyur ro/_/btsun pa ji ltar 'jug ce na/_dge slong dag bdag tu rnam par rtog pa dang /_log par yongs su rtog pas las dang rnam par smin pa'i
[\[100b.7\]]rgyun 'jug pa'i phyir ro zhes bya ba ni las dang rnam par smin pa gnyis kyi rgyun ni las dang rnam par smin pa'i rgyun no/_/las las rnam par smin pa'o/_/yang las so/_/de las yang rnam par smin pa'o/_/ji ltar las dang rnam par smin pa'i rgyun 'jug ce na/_bdag tu rnam par rtog pa ste las
[\[101a\]]
[\[101a.1\]]kyi tshe de'i byed pa po bdag yin par rtog par byed do/_/rnam par smin pa'i tshe ni myong ba por ro/_/log par yongs su rtog pas zhes bya ba ni gzhan gyi las kyis gzhan gyi rnam par smin pa yin par rtog pa'i phyir 'di ni las rnam par smin pa mi shes pa yin no/_/btsun
[\[101a.2\]]pa rnam pa thams cad du ldog pa gang zhe na zhes rgyas par 'byung ba la/_ldog pa'i rten dang zhes bya ba ni sangs rgyas mi shes pa dang /_chos dang dge 'dun la zhes gang smras pa yin te/_dkon mchog gsum la brten nas log par 'byung ba yin no/_/ldog pa'i dmigs pa dang zhes bya ba ni sdug
[\[101a.3\]]bsngal mi shes pa dang zhes bya ba nas lam gyi bar la yin te/_ldog pa'i gnyen po'i mtshan nyid kyi yul ni 'phags pa'i bden pa yin pa'i phyir ro/_/ldog pa'i yid la byed pa dang zhes bya ba ni ldog pa'i yid la byed pa ni de ma thag tu 'chad par 'gyur ro/_/ldog pa'i 'bras bu
[\[101a.4\]]'grub pas kyang zhes bya ba ni reg pa'i skye mched drug yang dag pa ji lta ba bzhin du khong du chud pa zhes gang smras pa yin te/_ldog pa nyid 'bras bu yin pas ldog pa'i 'bras bu'o/_/de 'grub pa ni ldog pa'i 'bras bu 'grub pa ste/_de skye ba zhes bya ba'i don gang yin pa'o/_/de ltar byas na rten gang
[\[101a.5\]]gis dang dmigs pa gang gis dang /_yid la byed pa gang gis 'khor ba las ldog pa de ni ldog pa yin no zhes bstan to/_/btsun pa gang du 'jug ces rgyas par 'byung ba gang yin pa 'di'i bshad pa ni de ma thag tu phyis byed par 'gyur ro zhes smras pa gang yin pa de la bshad pa ni 'di yin te/_
[\[101a.6\]]de la yang 'chad par byed pa dag ji ltar rnal 'byor spyod pa'i sa las 'byung ba bzhin dus mi shes pa yin no zhes brjod do zhes bya ba yin te rnal 'byor spyod pa'i sa las ji lta bus 'byung zhe na/_sngon gyi mtha' mi shes pa gang zhe na/_'das pa'i 'du byed rnams la tshul bzhin ma yin par rtog
[\[101a.7\]]cing /_ci bdag 'das pa'i dus na byung ba zhig gam zhes bya ba la sogs pa'i mi shes pa gang yin pa'o/_/phyi ma'i mtha' mi shes pa gang zhe na/_ma 'ongs pa'i 'du byed rnams la tshul bzhin ma yin par rtog cing /_ci ma 'ongs pa'i dus na 'byung bar 'gyur ram zhes bya ba la sogs pa'i
[\[101b\]]
[\[101b.1\]]mi shes pa gang yin pa'o/_/sngon gyi mtha' dang phyi ma'i mtha' mi shes pa gang zhe na/_nang la tshul bzhin ma yin par ji lta bu zhig tu 'dug pa gang yin/_phyis gang zhig 'byung /_sems can 'di gang nas 'ongs/_'di nas shi nas gang du 'gro bar 'gyur zhes bya ba la sogs pa'i mi shes
[\[101b.2\]]pa gang yin pa'o/_/btsun pa gang 'jug ce na zhes bya ba 'di'i bshad pa ni de ma thag tu byed par 'gyur ro zhes 'byung ba de la/_nang la sogs pa la ni zhes rgyas par 'byung ba ni 'chad par byed pa yin no/_/nang dang phyi'i skye mched kyi dbye bas dang zhes bya ba la nang gi mig la sogs pa mi
[\[101b.3\]]shes pa de ni nang mi shes pa'o/_/gzugs la sogs pa'i phyi'i skye mched mi shes pa gang yin pa de ni phyi mi shes pa'o/_/nang gi skye mched kyi gnas kyi dbye bas so zhes bya ba de ni nang dang phyi mi shes pa yin te/_de'i gnas kyang mig la sogs pa'i rten yin no/_/de yang nang gi skye mched kyis ma
[\[101b.4\]]bsdus pa'i phyir phyi yin la de dang tha mi dad cing zin pa yin pa'i phyir nang zhes bya ba'o/_/ldog pa'i yid la byed pa ni de ma thag tu 'chad par 'gyur ro zhes bya ba gang yin pa de brjod pa ni ldog pa'i yid la byed pa ni rgyu dang rgyu las byung ba'i chos rnams la'o/_/rgyu las byung ba'i chos de la yang dge ba ni ma rig
[\[101b.5\]]pa'i gnyen po'i don yin gyis te/_re zhig pa dang gtan du ba ni zag pa dang bcas pa dang zag pa med pa'i bye brag gis te/_ma smad pa dang zhi ba'i khongs su gtogs pa'i phyir dang gnod pa sel ba'i don gyis so/_/mi dge ba ni de'i mi mthun pa'i phyogs kyi don gyis so zhes bya ba ni dge ba'i mi mthun pa'i
[\[101b.6\]]phyogs kyi don gyis zhes bya ba'i don gang yin pa'o/_/dge ba de dag kyang 'di las phyi rol pa rnams kyi ni kha na ma tho ba dang bcas pa yin no zhes bya ba ni zag pa dang bcas pa yin pa'i phyir ro/_/de las gzhan pa ni 'dren ma yin pa'i phyir rnam par dbye ba dang bcas pa'o zhes bya ba la nag po ni dkar po
[\[101b.7\]]las zhes bya ba'i tha tshig ste/_mi dge ba la sogs pa ni nag po'o/_/zag pa med pa ni dkar po'o/_/de las gzhan dge ba zag pa dang bcas pa de dag ni dge ba zag pa dang bcas pa nyid kyis na/_'dren ma yin pa'i phyir rnam par dbye ba dang bcas pa'o/_/thams cad kyang rten cing
[\[102a\]]
[\[102a.1\]]'brel par 'byung ba yin pa'i phyir rten cing 'brel bar 'byung ba zhes bya'o zhes bya ba de dag ni dge ba dang mi dge ba la sogs pa ji skad du gsungs pa rnams yin no/_/de nyid las kyang zhes bya ba ni dang po'i bye brag rnam par 'byed pa'i chos kyi rnam grangs las so/_/dge slong
[\[102a.2\]]dag dbang po lnga zhes bya ba ni dad pa dang /_brtson 'grus dang /_dran pa dang /_ting nge 'dzin dang /_shes rab kyi dbang po rnams so/_/dad pa dang /_brtson 'grus dang /_dran pa dang /_ting nge 'dzin dang /_shes rab kyi dbang po rnams kyi nang nas 'di ni blang bar bya ba zhes bya ba ni bstan par bya ba ste/_
[\[102a.3\]]de'i mi mthun pa'i phyogs zil gyis [(]mnon [,]gnon [)]pa'i phyir ro/_/'di ni bsten par bya ba ste zhes bya ba ni yod par bya ba yin te/_'di lta ste shes rab kyi dbang po'o/_/de'i mi mthun pa'i phyogs ni ma rig pa yin te zhes bya ba ni ma rig pa ni mi mthun pa'i phyogs kyi mtshan nyid yin pas rtsa ba'i ma rig pa
[\[102a.4\]]nyid yin par bstan to/_/btsun pa ji ltar rgya chen po'i chos kyi mi mthun pa'i phyogs ma rig pa lags zhes rgyas par 'byung ba de la thos pa las byung ba'i shes pa gang yin pa'i mi mthun pa'i phyogs ma rig pa de ni mi shes pa'i sgras bstan to/_/bsams pa las byung ba'i gang yin pa de ni mi mthong
[\[102a.5\]]ba'i sgras so/_/bsgoms pa las byung ba'i gang yin pa de ni/_mngon par mi rtogs pa'i sgras so/_/btsun pa ma rig pa dang rjes su 'brel pa'i bye brag gang lags zhes rgyas par 'byung bas ni ma rig pa dang rjes su 'brel pa'i bye brag kho na ston to/_/de ni dum bur ma byas pa/_
[\[102a.6\]]gsong ldong du ma byas pa/_bag la nyal dang rjes su 'brel pa yin no zhes bya ba ni mi shes pa de yin te/_de la dum bur ma byas pa ni mthong ba'i lam gyis bshig pa ma yin pa'i phyir ro/_/gsong ldong du ma byas pa ni bsgom pa'i lam gyis ma bcom pa'i phyir ro/_bag la nyal
[\[102a.7\]]rjes su 'brel pa ni sa bon dang rjes su 'brel pa zhes bya ba'i tha tshig go/_/gang yang bde 'gro dang ngan 'gro'i zhes bya ba rgyas par 'byung ba la/_bde 'gro'i rgyu dang 'bras bu rnam par dbye ba mi shes pa dang /_ngan 'gro'i rgyu dang 'bras bu rnam par dbye ba mi shes pa gang yin pa/_
[\[102b\]]
[\[102b.1\]]de yang shin tu chung ba ni gzugs med pa na spyod pa'i sems can rnams kyi ste/_rmongs pa'i sgras bstan to/_/bar ma ni gzugs na spyod pa rnams kyi ste/_kun du rmongs pa'i sgras so/_/chen po ni 'dod pa na spyod pa'i sems can rnams kyi ste/_ma rig pa dang mun pa'i rnam pa'i sgras bstan
[\[102b.2\]]to/_/de dag ni mi mthun pa'i phyogs kyi rab tu dbye ba dang khams kyi rab tu dbye bas kyang rnam grangs drug yin no/_/ma rig pa'i don bsdus pa yang /_'dir rnam pa bcur rnam par gzhag par bstan te/_rang gi rigs rkyen du gzhag pa ni ji skad du rang gi rigs kyi rkyen las ma rig pa yin
[\[102b.3\]]no zhes bstan pa yin no/_/gzhan rigs rkyen du rnam par gzhag pa ni ji skad du rang gi rigs gcig las gcig 'byung bas na tshul bzhin ma yin par yid la byed pa la sogs pas lhag par rgyas par 'byung bar byed do zhes bstan pa yin no/_/'du byed kyi rkyen du rnam par gzhag pa ni ji skad
[\[102b.4\]]du ma rig pa'i rkyen gyis 'du byed ces bstan pa yin no/_/mi mthun pa'i phyogs kyi mtshan nyid rnam par gzhag pa ni ji skad du rig pa'i mi mthun pa'i phyogs chos gzhan ma rig pa yin no zhes bstan pa yin no/_/rab tu dbye ba rnam par gzhag pa ni ji skad du sngon gyi mtha' mi shes pa nas reg pa'i
[\[102b.5\]]skye mched drug yang dag pa ji lta ba bzhin du khong du chud par zhes bya ba'i bar du bstan pa yin no/_/rnam grangs rnam par gzhag pa ji skad du mi shes pa dang mi mthong ba dang /_mngon par mi rtogs pa dang /_rmongs pa dang kun du rmongs pa dang /_ma rig pa dang mun pa'i rnam pa zhes bya bar bstan pa
[\[102b.6\]]yin no/_/rnam pa rnam par gzhag pa ni de yang rnam pa gnyis te/_mi mthong bar byed pa'i rnam pa rnam par gzhag pa ni mun pa'i rnam grangs kyis bstan to/_/phyin ci log gi rnam pa rnam par gzhag pa ni yid gnyis dang /_blo med pa dang /_blo ngan pa'i nyon mongs pa dang /_mtshungs par ldan
[\[102b.7\]]pa yin par rnam grangs gsum gyis bstan to/_/mi mthun pa'i phyogs rab tu dbye ba rnam par gzhag pa ni ji skad du mnyan pa dang /_bsams pa dang /_bsgoms pa las byung ba'i shes rab kyi mi mthun pa'i phyogs rnam grangs gsum ste/_mi shes pa dang /_mi mthong ba dang /_/mngon par
[\[103a\]]
[\[103a.1\]]ma rtogs pa zhes bstan pa yin no/_/ngo bo nyid rnam par gzhag pa ni ji skad du de dag nyid kyi mi mthun pa'i phyogs su gyur pa ni chung ngu dang 'bring dang chen por rab tu dbye ba gzhan gsum yin te/_'di lta ste rmongs pa dang /_ma rig pa dang /_mun pa'i rnam pa zhes bya
[\[103a.2\]]ba bstan pa yin no/_/byed par rnam par gzhag pa ni ji skad du sngon gyi mtha' la sogs pa mi shes pa ni bdag tu 'dzin pa dang rjes su mthun pa dang /_de las grol ba'i bgegs byed pa nyid kyis na gtan tshigs gnyis kyis rig par bya ste/_ji skad du rnam pa thams cad du 'jug pa'i
[\[103a.3\]]rten sbyin pa'i las can gyi ma rig pa dang /_rnam pa thams cad du ldog pa'i bar du gcod pa'i las can zhes bstan pa yin no/_/ma rig pa'i rnam par dbye ba rdzogs so//_//ma rig pa'i rkyen gyis 'du byed ces bya ba'i 'du byed gang zhe na zhes bya ba'i 'du byed kyi sgra 'di yang 'dus byas
[\[103a.4\]]thams cad la yang mthong ste/_'du byed thams cad mi rtag ces bya'o/_/de'i phyogs gcig la yang mthong ste/_'du byed kyi phung po ji lta ba bzhin no/_/sems pa la yang mthong ste/_'du byed kyi nye bar len pa'i phung po gang zhe na/_sems pa'i tshog drug go zhes bya ba'o/_/gzugs kyi phung
[\[103a.5\]]po'i phyogs gcig la yang mthong ste/_ji ltar dbugs rgyu ba dang /_rngub pa gnyis so/_/rnam par rtog pa dang /_rnam par dpyod pa gnyis la yang mthong ngo /_/'du shes dang sems pa la yang mthong ste/_'du shes dang sems pa 'du byed ces bya ba yin no/_/srog gi dbang po la yang
[\[103a.6\]]mthong ste/_tshe'i 'du byed srog gi 'du byed ces bya ba yin no/_/de'i phyir dmigs mi phyed na 'dir ma rig pa'i rkyen gyis 'du byed ces bya ba gang zhe na/_de bas na dmigs kyis dbye ba'i phyir bcom ldan 'das kyis/_'du byed ni rnam pa gsum ste/_lus kyi 'du byed dang /_ngag gi 'du
[\[103a.7\]]byed dang /_yid kyi 'du byed do zhes gsungs so/_/de la bcom ldan 'das kyis 'du byed rnams ni lus la sogs pa'i dbye bas rab tu dbye ba bstan gyi ngo bo nyid kyis ni ma yin no zhes bya ba la/_lus la sogs pa'i dbye bas zhes bya'i/_lus dang ngag dang yid kyi dbye bas yin gyi/_ngo bo nyid kyis ni
[\[103b\]]
[\[103b.1\]]ma yin par bstan to zhes bya ba ci de rnams 'du byed thams cad kyi ngo bo nyid yin pa las lus dang ngag dang yid kyis mngon par 'du byas pa yin pa'i phyir yin nam/_ci lus dang ngag dang yid 'ba' zhig 'du byas pa'i don gyis yin/_gnyi ga sems pa'i ngo bo yin la/_yang srid pa mngon par
[\[103b.2\]]'du byed pa'i don gyis yin/_'on te dbugs phyi nang du rgyu ba dang rnam par rtog pa dang /_rnam par dpyod pa dang /_'du shes dang /_sems kyi ngo bo rnams lus dang /_ngag dang /_yid kyi 'dus byas pa'i don gyis yin/_'on te srog gi dbang po'i ngo bo ni lus dang ngag dang yid kyi las kyis
[\[103b.3\]]mngon par 'du byas pa'i don gyis yin zhes bya ba la sogs pa yod na ci'i phyir ngo bo nyid ma bstan zhe na/_'phral du nye bar gnas pa'i gdul bya'i bye brag la ltos pa ste/_de dag ni ngo bo nyid bshad pa med par yang lus la sogs pa'i 'du byed rnams kyi ngo bo nyid khong du chud par 'gyur ba'am/_
[\[103b.4\]]sngon nyid du mdo sde gzhan las lus la sogs pa'i 'du byed kyi ngo bo rtogs pa'i phyir ro/_/ma 'ongs pa'i gdul bya la ltos nas kyang bstan te/_mdo sde gzhan gyi shugs nyid kyis de'i ngo bo khong du chud par 'gyur bas so/_/ji ltar yin pa de 'dir bstan te/_mdo sde gzhan las kyang dbugs
[\[103b.5\]]phyi nang du rgyu ba ni lus kyi 'du byed do zhes rgyas par 'byung ba ni btsun pa 'dod pa can/_'du byed 'du byed ces bgyi ba'i 'du byed ji lta bu lags/_khyim bdag 'du byed ces bya ba ni gsum po 'di dag ste lus kyi 'du byed dang /_ngag gi 'du byed dang /_yid kyi 'du byed do/_/btsun pa 'dod pa
[\[103b.6\]]can lus kyi 'du byed nas yid kyi 'du byed kyi bar du gang lags/_khyim bdag dbugs phyi nang du rgyu ba ni lus kyi 'du byed ces bya'o/_/rnam par rtog pa dang rnam par dpyod pa ni ngag gi 'du byed ces bya'o/_/'du shes dang sems pa ni yid kyi 'du byed ces bya'o/_/btsun pa ci'i phyir dbugs
[\[103b.7\]]phyi nang du rgyu ba ni lus kyi 'du byed ces bya ba nas 'du shes dang sems pa ni yid kyi 'du byed ces bya zhe na/_khyim bdag dbugs phyi nang du rgyu ba de dag ni lus su gtogs pa'i chos/_lus kyi rjes su 'gro ba lus la brten pa/_lus dang rjes su 'brel pa/_lus la brten nas 'byung ste/_de bas
[\[104a\]]
[\[104a.1\]]na dbugs phyi nang du rgyu ba ni lus kyi 'du byed ces bya'o/_/de ltar na 'dir lus kyis mngon par 'dus byas pa'i don gyis lus kyi 'du byed ces bya bar grub pa yin no/_/kha cig na re lus la 'du byed pas lus kyi 'du byed ces bya ste/_lus dang dbugs phyi nang du rgyu ba
[\[104a.2\]]'brel te/_'byung ba'i phyir ro zhes zer ro/_/brtags dpyad nas ngag brjod kyi ma brtags ma dpyad par ni ma yin no/_/de bas na rnam par rtog pa dang rnam par dpyod pa ni ngag gi 'du byed do zhes bya ste/_ngag mngon par 'du byed pa'i don gyis yin no zhes bstan pa yin no/_/'du shes dang
[\[104a.3\]]sems pa yang de dag sems las byung ba'i chos yin te/_sems la gnas pa/_sems la brten pa/_sems dang 'brel pa/_sems la brten nas 'byung ngo /_/de bas na 'du shes dang sems pa ni yid kyi 'du byed do zhes mdo sde 'dir/_yid kyis mngon par 'dus byas pa'i don gyis/_
[\[104a.4\]]yid kyi 'du byed dang /_yang na yid mngon par 'du byed pa yin pas zhes bstan te/_lus g.yo bar byed pa ni lus kyi 'du byed do/_/ngag kun nas slong bar byed pa ni ngag gi 'du byed do/_/yid dang mtshungs par ldan pa'i 'du byed ni yid kyi 'du byed ces bya ba'i phyir ro/_/de dag ci 'dir de kho na
[\[104a.5\]]bzhin du blta bar bya'am/_ma yin zhe na zhes bya ba la/_'dir zhes bya ba ni rten cing 'brel par 'byung ba'i mdo sde 'dir ro/_/de kho na bzhin du zhes bya ba ni dbugs phyi nang du rgyu ba la sogs pa la bya'o/_/smras pa/_lus dang ngag dang yid kyi las kyi bye brag la 'dir lus la sogs
[\[104a.6\]]pa'i 'du byed du bzhed do zhes bya ba ni 'du byed rnam pa gsum char yang /_yang srid mngon par 'du byed pa'i don gyis yin gyi/_lus la sogs pa mngon par 'du byed pa'i don gyis sam/_mngon par 'du byed pa'i don gyis 'di ma yin no/_/de nyid kyi phyir las kyi bye brag smos so/_/
[\[104a.7\]]las smos pas ni yang srid kyi rgyu 'du byed gzhan bsal te/_bye brag smos pas ni zag pa med pa dang lung du ma bstan pa dang /_zag pa zad pa'i rgyu las dge ba zag pa dang bcas pa'i las yod pa bsal to/_/de dag ni yang srid pa mngon par 'du byed pas yang srid mngon par 'du
[\[104b\]]
[\[104b.1\]]byed pa'i don gyi lus la sogs pa 'du byed sgra thob pa ma yin gyi/_'o na ci zhe na/_mngon par 'dus byas pa'i don gyis yin no/_/lus dang ngag dang yid kyi las kyi bye brag gang yin pa de 'dir lus la sogs pa'i 'du byed du dgongs pa yin gyi/_dbugs phyi nang du rgyu ba ni ma yin no
[\[104b.2\]]zhes bya ba 'di ji ltar mngon zhe na/_de'i phyir mdo sde dang rigs pas so zhes smras so/_/re zhig bum pa lta bu'i mdo sde las/_bcom ldan 'das kyis zhes rgyas par 'byung ba der ni ma rig pa'i rkyen gyis 'du byed/_bsod nams dang bsod nams ma yin pa dang /_mi g.yo ba
[\[104b.3\]]yin par gsungs so bstan gyi/_dbugs phyi nang du rgyu ba ni bsod nams dang /_bsod nams ma yin pa dang /_mi g.yo ba yin par bzhed pa ma yin te/_'byung ba chen po'i rang bzhin yin pa'i phyir ro/_/'byung ba chen po dag kyang grub pa'i mtha' las ma bsgribs la lung du
[\[104b.4\]]ma bstan pa yin par 'byung ngo /_/'o na rnam par rtog pa dang /_rnam par dpyod pa dang /_'du shes rnams bsod nams dang bsod nams ma yin pa dang /_mi g.yo ba'i mtshan nyid ma yin par 'gog par byed pa gang zhe na/_'gog pa 'di nyid yin no/_/ji lta zhe na/_lus kyi las kyi
[\[104b.5\]]bye brag ni lus kyi 'du byed kyi sgrar bstan te/_yang srid mngon par 'du byed pa'i don gyis so zhes bya bas dbugs phyi nang du rgyu ba gnyis bsod nams dang bsod nams ma yin pa dang mi g.yo ba'i lus kyi 'du byed du bkag pa yin pas 'di grub pa yin no/_/sems pa yang gtsor srid pa
[\[104b.6\]]mngon par 'du byed pa yin no/_/ngag dang yid kyi 'du byed kyi sgras ni ngag dang yid kyi las yin par bstan par nges par bya'i/_rnam par rtog pa dang rnam par dpyod pa dang 'du shes ni ma yin no/_/yang bum pa lta bu'i mdo de las gsungs pa de gal te bsod nams kyi 'du byed mngon par
[\[104b.7\]]'du byed na zhes rgyas par 'byung ba der yang ma rig pa'i rkyen dang 'du byed kyi rkyen gyis rnam par shes pa yin par gsungs te/_bsod nams kyis nye bar 'gro ba ni rnam par shes pa 'di yin no/_/de bzhin du mi g.yo ba'i bar du nye bar 'gro bar 'gyur ro zhes gsungs pa'i phyir ro/_/de ji ltar
[\[105a\]]
[\[105a.1\]]gyur zhe na/_'dir 'du byed kyi rkyen gyis rnam par shes pa yin par yang gsungs te zhes rgyas par smras te/_'dir zhes bya ba ni rten cing 'brel par 'byung ba'i mdo sde 'dir ro/_/de bas na gang 'du byed kyis nye bar 'gro ba zhes bya ba ni der rnam par shes pa yin par
[\[105a.2\]]gsungs la/_de ni 'dir 'du byed kyi rkyen can yin no zhes nges par gzung ngo zhes bya ba de dag gis ci bsgrubs pa yin zhe na/_de yang bsod nams dang bsod nams ma yin pa la sogs pa'i 'du byed kyis nye bar 'gro ba yin par de las bstan la/_'dir yang bsod nams dang bsod nams
[\[105a.3\]]ma yin pa la sogs pa'i 'du byed kyi rkyen can yin no zhes grub pa yin gyi/_dbugs phyi nang du rgyu ba ni bsod nams dang bsod nams ma yin pa dang /_mi g.yo ba yin par bzhed pa yang ma yin la/_'dir lus la sogs pa'i 'du byed kyi sgras dbugs phyi nang du rgyu ba la sogs pa yang
[\[105a.4\]]ma yin no/_/bsod nams kyis nye bar 'gro ba zhes bya ba'i don gang zhe na/_nye bar 'gro bar byed pas nye bar 'gro ba'o/_/de bas na gang bsod nams kyis 'gro ba gzhan du nye bar 'gro ba de ni bsod nams kyis nye bar 'gro ba yin no/_/de bzhin du bsod nams ma yin pas nye bar 'gro bar
[\[105a.5\]]dang mi g.yo bas nye bar 'gro ba yang brjod par bya'o/_/yang gnod pa dang bcas pa'i lus kyi 'du byed 'dus byas pas zhes rgyas par 'byung ba la/_dbugs phyi nang du skye ba'i rgyu yang ma yin no zhes bya ba ni 'byung ba chen po rnams gcig kho nar ma bsgribs pa'i lung du ma bstan pa yin pa'i phyir
[\[105a.6\]]ro/_/re zhig mdo sde las ni de lta bu yin no zhes bya ba ni ci zhe na/_dbugs phyi nang du rgyu ba la sogs pa ni 'dir lus la sogs pa'i 'du byed kyi sgras bstan pa ma yin no/_/dgra bcom pa la yod par mi 'gyur ro zhes bya ba ni ma rig pa ma lus par spangs pa'i phyir te/_dbugs phyi nang
[\[105a.7\]]du rgyu ba 'jug pa'i rgyu yod pa ma yin pa'i phyir ro/_/gal te yang de'i rkyen gyis yang srid pa'i rnam par shes pa yin na ni zhes bya ba ni dbugs phyi nang du rgyu ba'i rkyen gyis yang srid pa pa'i zhes bya ba yang srid pa mngon par 'grub par byed pa zhes bya ba'i tha tshig go/_/dgra bcom pa
[\[105b\]]
[\[105b.1\]]la yang yod par 'gyur ro zhes bya ba de la yang dbugs phyi nang du rgyu ba yod pa'i phyir ro/_/de ltar ni 'dod pa ma yin no/_/ci zhe na/_'di lta ste/_dbugs phyi nang du rgyu ba med pa'am/_yang srid kyi rnam par shes pa yod par mi 'dod do/_/de dag ni dgra bcom pa la yang med pa mi yin no
[\[105b.2\]]zhes bya ba ni lus la sogs pa'i las de dag go/_/dbugs phyi nang rgyu ba la sogs pa yang de bzhin du 'gyur ro zhes bya ba ni ma rig pa'i rkyen nyid du zin kyang ma rig pa yang spangs pa yin no/_/de dag ni lus la sogs pa'i las ma yin no/_/yang srid pa mngon par 'du byed pa ma yin
[\[105b.3\]]pa'i phyir ro zhes bya ba ni de dag ni dgra bcom pa'i las la yod pa ma yin te/_'dir lus la sogs pa'i las tsam ni ma rig pa'i rkyen gyis 'du byed ces bya ba'i sgras bstan pa ma yin gyi/_'o na ci zhe na/_yang srid pa mngon par 'du byed pa yin no/_/de bas na dgra bcom pa'i lus la sogs
[\[105b.4\]]pa'i las ni don 'dis 'du byed kyi ming thob pa ma yin gyi de dag ni ma rig pa yod pa tsam gyis yin no zhes bya bar rigs pa yin no/_/de lta bu ni dbugs phyi nang du rgyu ba la sogs pa ma yin no zhes bya ba ci zhe na/_dgra bcom pa'i lus la sogs pa 'du byed kyi ming thob pa'o/_/ci'i phyir zhe na/_lus
[\[105b.5\]]mngon par 'dus byas pa'i don gyis lus kyi 'du byed yin par mdo sde de las bstan te/_dgra bcom pa'i yang de bzhin no/_/ngag mngon par 'du byed pa'i don gyis ngag gi 'du byed yin la/_dgra bcom pa'i yang rnam par rtog pa dang rnam par dpyod pa ni ngag mngon par 'du byed pas so/_/
[\[105b.6\]]yid kyis mngon par 'du byed pa'i don gyis yid kyi 'du byed yin par mdo sde de las bstan te/_dgra bcom pa'i yang de bzhin no/_/lus kyis mngon par 'du byed pa'i don gyis kyang lus kyi 'du byed ces bya ste/_de lus la rag lus pa'i phyir ro/_/dgra bcom pa'i yang de bzhin no/_/
[\[105b.7\]]de'i sgo nas lus kyi 'du byed ces mi bya'o/_/de bzhin du yid mngon par 'du byed pa'i don gyis yin te/_dmigs pa gzhan la yid mngon par 'du byed pa'o/_/dgra bcom pa'i yang de bzhin yin na/_'dir chos 'dra ba ci zhig yod/_bsod nams kyang ci zhig yin/_bsod nams ma
[\[106a\]]
[\[106a.1\]]yin pa yang ci yin/_mi g.yo ba yang ci yin zhes bya ba 'brel pa gang yin zhe na/_bsod nams dang bsod nams ma yin pa dang mi g.yo ba ni lus la sogs pa'i 'du byed yin par bum pa lta bu'i mdo sde la brten nas de ma rig pa'i rkyen gyis bsod nams kyi 'du byed mngon par 'du byed
[\[106a.2\]]pa zhes rgyas par bstan zin te/_de gal te bsod nams kyi 'du byed mngon par 'du byed na bsod nams kyis nye bar 'gro ba ni rnam par shes pa 'di yin no zhes rgyas par byas nas de ni 'dir 'du byed kyi rkyen can yin no zhes nges par gzung ngo zhes bya ba'i bar du gsungs
[\[106a.3\]]pa'i phyir ro/_/'di skad du brjod de zhes bya ba ni rnam par smra ba la sogs pa 'chad par byed pa yin no zhes ston to/_/'dod pa na spyod pa'i dge ba'i las ni bsod nams so zhes bya ba la/_dge ba smos pa ni mi dge ba bsal ba'i phyir ro/_/'dod pa na spyod pa smos pa ni gzugs dang gzugs
[\[106a.4\]]med pa na spyod pa dang zag pa med pa bsal ba'i phyir ro/_/mi dge ba ni bsod nams ma yin pa'o zhes bya ba ni de yang 'dod pa'i khams kho na na yod kyi gzhan na med do/_/de bas na 'dod pa na spyod ces ma smos so/_/gzugs dang gzugs med pa na spyod pa'i dge ba ni mi g.yo ba zhes bya'o zhes
[\[106a.5\]]bya ba la/_dge ba smos pa ni nyon mongs pa can dang ma bsgribs la lung du bstan pa bsal ba'i phyir ro/_/gzugs dang gzugs med pa na spyod pa smos pa ni 'dod pa na spyod pa dang zag pa med pa bsal ba'i phyir ro/_/gzugs dang gzugs med pa na spyod pa'i dge ba la/_ci'i phyir mi g.yo ba
[\[106a.6\]]zhes bya zhe na/_de'i phyir g.yo ba ni 'gul ba ste/_rang bzhin gzhan du 'gyur bar 'dod par bya'o zhes smras te/_skad kyi byings brjod pa las g.yo ba ni 'gul ba yin no zhes bya ba 'di skad kyi byings la yod de/_de ni g.yo bar gyur pa la bya'o/_/de'i phyir rang bzhin gzhan du 'gyur bar 'dod
[\[106a.7\]]par bya'o zhes smras so/_/de ni mi g.yo ba'i ngo bo yin pas mi g.yo ba can te/_bsam gtan dang gzugs med pa dag 'dis g.yos par mi nus pas mi g.yo ba yin te/_sa 'og ma pa'i mi mthun pa'i phyogs des mi bsgal ba'i phyir ro zhes bya ba ni sa 'og ma pa'i nyon mongs pas zhes bya ba'i
[\[106b\]]
[\[106b.1\]]tha tshig ste/_bsam gtan dang gzugs med pa ni sa 'og ma pa'i nyon mongs pa rnams kyi ni gnyen po yin la/_sa 'og ma'i nyon mongs pa ni mi mthun pa'i phyogs yin no zhes bya ba grub pa yin no/_/der 'byung ba'i las ni mi g.yo ba yin no zhes bya ba ni bsam gtan dang gzugs med pa der
[\[106b.2\]]zhes bya ba'i tha tshig go/_/gzhan dag na re sa de las gang gi phyir las kyi rnam par smin pa mi g.yo ba yin no zhe'o zhes rgyas par 'byung ba la/_sa de las zhes bya ba ni gzugs dang gzugs med pa'i sa las zhes bya ba'i don gang yin pa'o/_/smon lam la sogs pa'i rkyen gzhan gyis yongs su zin
[\[106b.3\]]pas zhes bya ba la sogs pa'i sgras rgyud kyi bye brag rkyen gzhan yongs su bzung bas te/_rgyud kyi bye brag kha cig ni gnyen po dang bcas pa ma yin no/_/kha cig ni gnyen po dang bcas pa yin no/_/ji skad du mi skal ba med pa la sogs pa dang lan tshwa srang gcig lta bu dang rna rigs zhes bya ba'i mdo sde las
[\[106b.4\]]gsungs te/_re zhig mi skal ba med pa'i mdo sde las ni dge slong dag 'di ni kha cig gis sbyin pa las byung ba'i bsod nams bya ba'i dngos po cung zad tsam byas shing bsags pa dang /_tshul khrims las byung ba cung zad tsam byas kyi bsgoms pa las byung ba ni yod pa ma yin la mi skal ba med pa
[\[106b.5\]]yang 'dis mthong ste/_de 'di snyam du kye ma bdag ni skal ba chung ba'i mi dang skal ba mnyam par skye'o snyam nas de sems de bsten/_bsgoms lan mang du byas so/_/de sems de bstan cing bsgoms lan mang du byas pas dman par 'dug 'dug pa las gong du 'pho'o/_/de nyid ma bsgoms
[\[106b.6\]]yid la ma byas pa ni mi skal ba chung ba dang skal ba mnyam par skye ba gang yin pa'i gnas yod pa yin no/_/de la 'di dag ni mi skal ba chung ba yin te/_'di lta ste rigs ngan nam gdol pa'i rigs sam shing rta byed pa'i rigs so/_/gzhan yang dman pa smad pa 'og ma ngan pa byed pa
[\[106b.7\]]chung ba zas skom med pa de 'dra'i rigs dang skal ba mnyam par skye ste/_de dag ni skal ba chung ba'i mi'i mdo las yin no/_/skal ba can gyi mi'i mdo las kyang /_dge slong dag 'di na kha cig gis sbyin pa las byung ba'i bsod nams bya ba'i dngos po cung zad tsam byas shing bsags pa dang
[\[107a\]]
[\[107a.1\]]tshul khrims las byung ba cung zad tsam byas kyi bsgoms pa las byung ba ni yod pa ma yin la/_mi skal ba can yang 'dis mthong ste/_de 'di snyam du kye ma bdag ni mi skal ba can rnams dang skal ba mnyam par skye'o snyam nas de'i sems bsten cing bsgoms lan mang du
[\[107a.2\]]byas so/_/de'i sems bsten cing bsgoms lan mang du byas pa dman par 'dug cing dman par shin tu 'dug pa las gong du shin tu 'pho'o/_shin tu tshad med par bsgoms shing lan mang du byas pa ni gang mi skal ba can rnams dang /_skal ba mnyam par skye ba'i gnas yod pa yin no/_/de
[\[107a.3\]]la 'di dag ni mi skal ba can yin te/_'di lta ste rgyal rigs shing sA la chen po lta bu'am/_bram ze'i rigs shing sA la chen po lta bu 'am/_khyim bdag gi rigs shing sA la chen po lta bu'am/_gang gzhan yang shin tu phyug cing longs spyod che ba dang nor mang po yod pa la dbang byed pa
[\[107a.4\]]dang /_nor dang yo byad mang po dang /_nor dang 'bru dang /_mdzod dang /_bang ba la sogs pa tshogs mang ba dang /_bran pho dang /_bran mo dang /_las byed pa'i mi mang ba dang /_mdza' bshes dang /_blon po dang /_gnyen dang /_spun tshan rab tu mang ba lta bu de'i rigs dang skal ba
[\[107a.5\]]mnyam par skye ba yin no/_/'di lta ste dge slong dag 'dir kha cig gis sbyin pa las byung ba'i bsod nams bya ba'i dngos po chung ba yang zhes snga ma bzhin du byas nas thos pa yang yod cing 'dis rgyal chen bzhi'i ris kyi lha dang gzhan 'phrul dbang byed kyi lha'i bar du 'gyur ro/_/'di snyam du sems
[\[107a.6\]]te/_kye ma bdag ni rgyal chen bzhi'i ris kyi lha rnams dang skal ba mnyam par skye bar 'gyur ro zhes bya ba nas gzhan 'phrul dbang byed kyi lha rnams dang skal ba mnyam par skye bar 'gyur ro snyam nas de'i sems brten cing bsgom mo zhes snga ma bzhin no/_/lan tshwa srang gcig lta bu las kyang rgyas
[\[107a.7\]]par gsungs nas/_dge slong dag 'di la kha cig gis re zhig mi dge ba'i las byas shing bsags pa gang yin pa de ni mthong ba'i chos la myong bar 'gyur ba las dmyal ba myong bar 'gyur bar gyur to/_/dge slong dag gang zag ji lta bus re zhig sdig pa mi dge ba'i las byas shing bsags
[\[107b\]]
[\[107b.1\]]pa dag 'di mthong ba'i chos la myong bar 'gyur ba gang yin pa de ni dmyal ba myong bar 'gyur bar gyur zhe na/_'di la dge slong dag gang zag kha cig ni lus ma bsgoms pa/_tshul khrims ma bsgoms pa/_sems ma bsgoms pa/_shes rab ma bsgoms pa zhes bya ba de lta bu gang zag
[\[107b.2\]]rgyas par byas nas cung zad cig byas pa la yang chen po kho nar snang ba'o/_/rna rigs kyi mdo las kyang rgyas par smras nas/_bram ze dag 'dis kha cig ni srog gcod pa yin pa nas log par lta ba po'i bar du yin no/_/dge sbyong bram ze dag la sbyin pa yang byin pa yin te zhes rgyas par
[\[107b.3\]]smras nas/_gang zag de tshul khrims 'chal pa yin la/_las de'i rnam par smin pas glang po che dang skal ba mnyam par skye bar 'gyur ro/_/de sbyin pa byin pa gang yin pa de'i las kyi rnam par smin pa ni glang po cher gyur na yang /_bza' ba dang btung ba nas/_glang po che'i rgyan gyi bar du
[\[107b.4\]]rnyed par 'gyur ro zhes rgyas par byas nas bram ze 'dir kha cig dag srog gcod pa spangs te/_srog gcod pa las slar log pa nas yang dag par lta ba'i bar du yin no/_/sbyin pa yang dge slong ngam bram ze dag la byin te zhes rgyas par byas nas de tshul khrims dang ldan pa yin te/_de'i las
[\[107b.5\]]kyi rnam par smin pas lha rnams dang skal ba mnyam par skye bar 'gyur ro/_/gang sbyin pa de byin pa de'i las kyi rnam par smin pas ni lhar gyur pa na yang bza' ba dang btung ba nas lha rnams kyi rgyan rnam pa sna tshogs kyi bar du rnyed par 'gyur ro/_/de bzhin du mi rnams dang skal ba mnyam par skye bar
[\[107b.6\]]'gyur ro/_/de'i las kyi rnam par smin pas ni mir gyur pa na yang bza' ba dang btung ba nas mi'i rgyan sna tshogs kyi bar du rnyed par 'gyur ro/_/de ltar na mdo sde de dag las/_'dod pa na spyod pa'i las kyi rnam par smin pa ni g.yo bar bstan pa yin no/_/bsod nams zad nas zhes bya ba 'dir
[\[107b.7\]]dpe na ji ltar gzugs na spyod pa'i dge ba'i las la bsod nams zhes bya ba bzhin no/_/bsod nams de ni yod de zhes bya ba ni 'od gsal ba de'i dge ba'i las ni 'bras bu yid du 'ong ba nyid yin pa'i phyir ro/_/khyad par brjod par bya ba'i phyir te zhes bya ba ni gang gi phyir sa de las las kyi rnam
[\[108a\]]
[\[108a.1\]]par smin pa mi g.yo ba yin no zhes 'di'i khyad par du brjod pa'i phyir ro/_/lan cig phyir 'ong ba la sogs pa bzhin te zhes bya ba lan cig phyir 'ong ba dang /_phyir mi 'ong ba dang /_dgra bcom pa bzhin te/_lan cig phyir 'ong ba dang /_phyir mi 'ong ba dang /_dgra bcom pa de
[\[108a.2\]]dag rgyun du zhugs pa ma yin pa ma yin te/_ci'i phyir zhe na/_mya ngan las 'das pa'i las kyi rgyun de nas song ba'i phyir/_de dag ni der zhugs shing thob pa yin pas rgyun du zhugs pa yin yang /_khyad par gyi ming gis bstan te/_rgyun du zhugs pa las 'bras bu thog ma la gnas pa
[\[108a.3\]]dang 'bras bu ji lta bu zhe na/_de ni de ltar thogs na srid pa lan bdun pa zhes bstan to/_/lan cig phyir 'ong ba ni 'jig rten 'dir lan cig phyir 'ongs nas sdug bsngal gyi tha ma byed par 'gyur ba'o/_/lan cig phyir mi 'ong ba ni de nyid du yongs su mya ngan las 'da' ba'i phyir 'jig rten 'dir
[\[108a.4\]]'ong bar mi 'gyur ba'o/_/dgra zhes bya ba ni khams gsum pa'i nyon mongs pa la bya ste/_de dag des ma lus par bcom pas dgra bcom pa zhes bya ste/_de dag bzhin no/_/bde ba myong bar 'gyur ba'i las ni bsod nams so zhes bya ba ni bde ba'i tshor ba ni 'dod pa'i khams dang /_bsam
[\[108a.5\]]gtan gsum pa'i bar du'o/_/de'i phyir bsam gtan gsum pa'i bar du dge ba'i las ni bsod nams yin par bstan to zhes gsungs so/_/sdug bsngal yang ma yin bde ba yang ma yin pa myong bar 'gyur ba ni mi g.yo ba ste zhes bya ba ni sdug bsngal yang ma yin/_bde ba yang ma yin
[\[108a.6\]]pa'i tshor ba ni bsam gtan bzhi pa nas bzung ste/_srid pa'i rtse mo'i bar du'o/_/de ltar byas na bsam gtan bzhi pa'i sa pa'i dge ba'i las dang /_gzugs med pa na spyod pa'i thams cad ni mi g.yo ba zhes bya'o/_/de bas na bsam gtan gsum pa'i gong ma'i 'o zhes smras so/_/'dir khungs
[\[108a.7\]]ci yod ce na/_de ltar ni bcom ldan 'das kyis bsam gtan gsum po 'di na ni 'phags pa 'di dag g.yo ba yin no zhes gsungs so/_/bsam gtan bzhi pa 'dir ni 'phags pa 'di dag mi g.yo ba yin par gsungs so zhe'o/_/ji lta zhe na/_dge slong 'char ka 'di ltar 'dod pa las
[\[108b\]]
[\[108b.1\]]rnam par dben pa/_sdig pa mi dge ba'i chos las dben pa/_rnam par rtog pa dang bcas shing /_rnam par dpyod pa dang bcas pa/_dben pa las skyes pa'i dga' ba dang bde ba can bsam gtan dang po nye bar bsgrubs te gnas so/_/'di ni 'dir 'phags pa rnams g.yo ba yin
[\[108b.2\]]par bstan to/_/ci'i phyir 'dir 'phags pa rnams g.yo ba yin par bstan zhe na/_'dir rnam par rtog pa dang rnam par dpyod pa gang yin pa ste/_'di ni 'dir 'phags pa rnams g.yo ba yin par bstan to/_/dge slong 'char ka gzhan yang /_rnam par rtog pa dang rnam par dpyod pa
[\[108b.3\]]nye bar zhi nas nang yongs su dang bas sems kyi rgyud gcig tu gyur pa'i phyir rnam par rtog pa med cing /_rnam par dpyod pa med pa'i ting nge 'dzin las skyes pa'i dga' ba dang bde ba can bsam gtan gnyis pa nye bar bsgrubs te gnas so/_/'di ni 'dir 'phags pa dag g.yo ba yin par
[\[108b.4\]]bstan to/_/ci'i phyir 'dir 'phags pa dag g.yo ba yin par bstan zhe na/_'dir gang bde ba dang ma bral ba gang yin pa ste/_'di ni 'dir 'phags pa dag g.yo ba yin par bstan to/_/gzhan yang dge slong 'char ka dga' ba'i 'dod chags dang bral te/_btang snyoms su gnas
[\[108b.5\]]pa dran pa dang shes bzhin can bde ba lus kyis so sor myong ba gang 'phags pa rnams kyis bka' stsal pa gang yin pa ste/_btang snyoms can dran pa dang ldan zhing bde ba la gnas pa bsam gtan gsum pa nye bar bsgrubs te gnas so/_/'di ni 'dir 'phags pa rnams g.yo ba yin par
[\[108b.6\]]bstan to/_/ci'i phyir 'phags pa rnams g.yo bar bstan zhe na/_'di lta ste 'di ni bde ba'o/_/'di ni bde ba'o zhes sems kyis rtsol ba yin te/_'di ni 'dir 'phags pa rnams g.yo ba yin par bstan to/_/dge slong 'char ka gzhan yang bde ba yang spangs sdug bsngal yang spangs te/_yid bde
[\[108b.7\]]ba dang /_yid mi bde ba ni snga nas med cing /_bde ba yang med/_sdug bsngal ba yang med cing btang snyoms dang dran pa yongs su dag cing /_bsam gtan bzhi pa nye bar bsgrubs nas gnas te/_'di ni 'dir 'phags pa rnams mi g.yo ba yin par bstan to/_/gal te sa 'og ma mi g.yo
[\[109a\]]
[\[109a.1\]]ba yin na ni sa gong ma 'di dag mi g.yo ba yin par 'grub ste/_gzugs med pa'i sa rnams mi g.yo ba yin par bstan to/_/de lta na 'og ma rnams kyi bde ba yang ma yin sdug bsngal yang ma yin pa'i tshor ba ni rnam par smin pa ma yin par 'gyur ro zhes bya ba ni bsam
[\[109a.2\]]gtan bzhi pa las 'og man sdug bsngal yang ma yin/_bde ba yang ma yin pa myong bar 'gyur ba'i mi g.yo ba'i las yod pa ma yin pa'i phyir ro/_/sdug bsngal yang ma yin/_bde ba yang ma yin pa'i tshor ba ni bsam gtan gzhan gyi las kyi rnam par smin pa yin par 'dod pa yang yin no/_/mdo sde
[\[109a.3\]]dang yang 'gal bar 'gyur te zhes rgyas par 'byung ba las/_bsod nams zad nas zhes bya ba 'di ni bsam gtan gsum pa'i gong ma na yang bsod nams yod do zhes bya ba'i dper 'di yin no/_/bsam gtan bzhi pa na ni rang gi sa pa'i g.yo ba med pas mi g.yo ba yin par bstan to zhes
[\[109a.4\]]bya ba ni rkyen brgyad spangs pa'i phyir te/_de dag kyang rnam par rtog pa dang rnam par dpyod pa dang bde ba dang sdug bsngal ba dang yid bde ba dang dbugs rngub pa dang dbugs 'byung ba yin no/_/bsam gtan gzhan dag kyang mi g.yo ba med pa ni ma yin te/_sa 'og ma'i g.yo ba med pa'i phyir ro zhes
[\[109a.5\]]bya ba la/_bsam gtan dang po ni 'dod pa na spyod pa'i nyon mongs pa dang nye ba'i nyon mongs pas mi bskyod pa yin pas mi g.yo ba'o/_/bsam gtan gnyis pa ni bsam gtan dang por gtogs pa'i rnam par rtog pa dang rnam par dpyod pas mi g.yos pa yin pa'i phyir mi g.yo ba'o/_/bsam
[\[109a.6\]]gtan gsum pa ni bsam gtan gnyis par gtogs pa'i dga' ba gang yin pas mi g.yos pa'i phyir mi g.yo ba yin no/_/rnam grangs kyis mi g.yo ba yin par brjod par rigs te zhes bya ba ni g.yo ba dang bcas pa yin du zin kyang /_rnam pa gzhan gyi sgo nas bstan to/_/ji lta zhe na/_
[\[109a.7\]]de'i phyir/_de'i yan lag gis mya ngan las 'das pa zhes bya ba bzhin zhes bya ba smras te/_sa 'og ma pa'i nyon mongs pa de dag gi yan lag gis mya ngan las 'das pa yin te/_de'i yan lag gis mya ngan las 'das pa zhes bya ba gang yin pa bzhin no/_/de'i yan lag gis mya ngan las 'das
[\[109b\]]
[\[109b.1\]]pa zhes bya ba ji lta bu zhe na zhes bya ba rgyas par bstan nas/_tshe dang ldan pa kun dga' bo de'i yan lag gis mya ngan las 'das pa zhes bstan na tshe dang ldan pa kun dga' bo de'i yan lag gis mya ngan las 'das par bcom ldan 'das kyis gsungs pa gang lags/_tshe dang ldan pa dge slong
[\[109b.2\]]'dod pa can 'dod pa las dben pa/_sdig pa mi dge ba'i chos las rnam par dben pa rnam par rtog pa dang bcas/_rnam par dpyod pa dang bcas pa/_dben pa las skyes pa'i dga' ba dang bde ba can bsam gtan dang po nye bar bsgrubs te gnas so/_/de ni de'i yan lag gis
[\[109b.3\]]mya ngan las 'das pa yin par bcom ldan 'das kyis rnam grangs kyis bstan to/_/'du shes med 'du shes med min skye mched nye bar bsgrubs te gnas so zhes bya ba'i bar du rgyas par byas nas 'di ni rnam grangs kyis de'i yan lag gis mya ngan las 'das pa yin par bcom ldan
[\[109b.4\]]'das kyis bstan to/_/tshe dang ldan pa dge slong 'dod pa can gzhan yang thams cad du 'du shes med 'du shes med min skye mched las yang dag par 'das te 'du shes dang tshor ba 'gog pa lus kyis mngon du byas nas nye bar gnas so/_/'dis shes rab kyis kyang zag pa rnams
[\[109b.5\]]zag pa mthong ste/_yongs su zad pa 'di ni de'i yan lag gis mya ngan las 'das pa rnam grangs med par bcom ldan 'das kyis bstan to/_/nus pa zhes bya ba de chos gang zhe na/_rgyu'i dngos po yin no zhes bya ba ni rgyu'i dngos po ni 'bras bu bskyed pas rnam par phye ba yin no/_/de nyid kyi phyir
[\[109b.6\]]dper na 'bru'i 'bras bu ni rkyen gyi bye brag sa gzhi dang zhes rgyas par 'byung ba yin no/_/'dir 'di dpyad par bya ste/_rgyu'i dngos po 'di ci yin/_dngos po las gzhan ma yin pa yin/_ci nyes gal te gzhan yin na ni sa bon la sogs pa'i chos ni 'di ma yin par 'gyur ro/_/gal te gzhan
[\[109b.7\]]ma yin pa yin na ni rgyu'i dngos po du ma las rnam par ma log pa gcig yin par ji ltar 'grub par 'gyur/_yang rgyu zhes bya ba'i dngos po dag gang las rnam par log cing rdzas su yod pa'i chos ni 'ga' yang yod pa ma yin no/_/yang rnam par log pa'am/_ma log pa yang rung ste/_
[\[110a\]]
[\[110a.1\]]sa bon la sogs pa yin pa brjod pa'i dngos po de ni rgyu du ma gzhan dang gzhan snga ba yin pa las de ltar mngon par grub pa yin te/_dper na rkyen la ltos nas de'i 'bras bu 'grub pa gzhan no/_/lus gang yin las ci yin ci'i phyir na lus zhes bya ba rgyas par 'byung ba
[\[110a.2\]]dang /_de bzhin du yid kyi las kyi bar du'o zhes bya ba ni ji ltar lus las ci yin ci'i phyir na lus zhes bya/_las zhes bya ba yang gang yin zhes bya ba de bzhin du ngag gang yin/_ci'i phyir ngag ces bya ba dang /_ngag gi las kyang gang /_yid kyi las ci yin ci'i phyir na yid kyi las zhes bya/_
[\[110a.3\]]yid kyi las kyang gang yin zhes bya'o/_/de bas na de dag ni grub pa las gzung bar bya ste/_las grub pa las lus la sogs pa yang ji ltar bstan zhe na/_lus ni dbang po dang bcas pa'i lus 'byung ba dang 'byung ba las gyur pa 'dus pa'i bye brag go/_/bsags pa'i don gyis lus zhes
[\[110a.4\]]bya ste/_'byung ba dang 'byung ba las gyur pa'i rdul phra rab bsags pa yin pa'i phyir ro/_/kha cig na re smad pa'i don gyis yin te/_mi gtsang ba'i rdzas kyi 'byung khungs yin pa'i phyir ro zhe na/_de lta na ni lha'i lus lus ma yin par 'gyur ro/_/nges pa'i tshig gi tshul gyi byed
[\[110a.5\]]pa po yid kyis mngon par 'du byed pa ni las yin pa dang /_lus skyob par byed pa'i las ni lus kyi las zhes bya ba la/_sems pa yang rnam pa gsum ste/_shin tu bskyod pa dang /_nges pa dang bskyod pa ste gang gis lus skyod par byed pa de ni de'i rgyun yul gzhan du 'byung bar byed pa'i
[\[110a.6\]]rgyu rlung sgrub par byed pa'i phyir te/_de ni lus kyi las zhes bya ste/_tshig bar ma mi mngon par byas pa'i phyir 'bru mar gyi stobs dang rlung gi rdul bzhin no/_/las kyi lam la ni las rnam pa gsum yin par 'dod pa/_srog gcod pa dang /_ma byin par len pa dang /_'dod pa log par
[\[110a.7\]]spyod pa yin na sems pa la de dag ji ltar brjod par bya zhe na/_des shin tu gsod pa dang len pa dang log par spyod pa'i phyir dang /_des bskyod pa'i lus kyi rgyun byas pa ni des byas pa zhes bya ste/_dper na rkun pos grong bsregs pa dang /_rtswas 'bras chan tshos pa bzhin no/_/ji ltar
[\[110b\]]
[\[110b.1\]]sems pa las kyi lam yin zhe na/_de ni las kyang yin/_ngan 'gro rnams kyi las kyang yin pas las kyi lam yin pa'am/_lus skyod par byed pa'i sems pa zhes bya ba rnam pa gsum char yang las kyi lam yin no/_/de gang zhe na/_de'i dbang gis 'jug pa'i phyir dang /_des srog la
[\[110b.2\]]sogs pa gcod pa dang /_len pa dang /_log par spyod pa'i phyir ro/_/'jig rten dang rjes su mthun par bya ba'i phyir de ni lus kyi las yin no zhes kyang ston to/_/dge ba dang mi dge ba nyid ni de ma yin no/_/gdags na ni sems pa de'i sgo nas 'jig rten pa'i 'jug pa dang ldog pa
[\[110b.3\]]shin tu sbyor ba'i phyir ro/_/gal te sems pa kho na dge ba dang mi dge ba'i las yin na ni mdo sde las bsams nas byas pa'i lus kyi las rnam pa gsum byas shing nye bar bsags pa'i mi dge ba sdug bsngal 'byung bar byed pa rnam par smin pa sdug bsngal ba'o zhes bya ba ci'i phyir gsung
[\[110b.4\]]bar 'gyur sgo de nas byas pa'i phyir ro zhes dgongs pa'o/_/de las gzhan pa'i sems pa ni yid kyi las yin no zhes bstan te/_yid dang mtshungs par ldan pa'i phyir dang /_lus dang ngag 'jug par mi byed pa'i phyir ro/_/'o na ci'i phyir sems pa'i las dang bsams pa'i las
[\[110b.5\]]zhes bcom ldan 'das kyis gsungs she na/_sngar sems pa rnam pa gsum bstan pa de la gnyis ni bsams nas so/_/gsum pas ni 'jug par byed pa yin te/_'di yang bsams pa'i las zhes bya'o/_/tshig ni ngag yin te/_brjod pa gang gis don khong du chud par byed
[\[110b.6\]]pa'i las te kun nas slong bar byed pa'i sems pa ni yi ge'i rnam pa dang ldan pa'i ngag gi las yin te snga ma bzhin no/_/ngag kun nas slong bar byed pa'i las ni ngag gi las zhes bya ste/_tshig bar ma mi mngon par byas pa snga ma bzhin no/_/yid ni rnam par shes pa la bya ste/_mnyam par
[\[110b.7\]]ma bzhag pa yin pa'i phyir dang /_skye gnas gzhan dang /_yul la 'dud par byed pa'i phyir ro/_/yid kyi las ni de dang mtshungs par ldan pa'i sems pa yin te/_yid dang mtshungs par ldan pa'i las ni yid kyi las so zhes bya ba snga ma bzhin no/_/ma rig pa'i rkyen gyis 'du byed
[\[111a\]]
[\[111a.1\]]ces bya ba 'dir rkyen dang rkyen can gnyis nges pa dang ma nges pa la skyon yod pa yin te zhes bya ba la rkyen dang rkyen can nges pa la skyon yod pa dang /_gnyi ga nges pa la skyon yod pa dang ma nges pa la skyon yod pa'o/_/ji lta zhe na/_gal te ma rig pa kho na 'du byed kyi rkyen yin na
[\[111a.2\]]ni zhes bya ba rgyas par 'byung ba yin no/_/dge ba dang mi dge ba dang 'dun pa dang rtsol ba la sogs pa med par yang zhes bya ba ni dge ba dang 'dun cing lus dang ngag dge ba'i rtsa ba la rtsol ba dang /_mi dge ba dang 'dun cing lus dang ngag mi dge ba'i rtsa ba rtsol ba dang /_dge ba'i rtsa ba
[\[111a.3\]]dang 'dun cing lus dang ngag dge ba'i las la rtsol ba med par yang /_ma rig pa tsam las bsod nams dang /_bsod nams ma yin pa dang /_mi g.yo ba'i 'du byed rnams rgyun du 'byung bar thal bar 'gyur ro zhes bya ba rgyas par 'byung ba yin no/_/yang mdo sde gzhan las dge ba'i rtsa ba
[\[111a.4\]]yang gsum mo/_/mi dge ba'i rtsa ba yang gsum ste/_gsum pa ni las kyi gzhi dang kun 'byung ba yin no zhes bya ba ni chags pa ni las kyi gzhi dang kun 'byung ba yin te/_zhe sdang dang rmongs pa yang yin no/_/chags pa med pa la sogs pa yang de bzhin no/_/de la sogs pa dang
[\[111a.5\]]'gal bar 'gyur ro zhes bya ba ni ma rig pa kho na de dag gi rkyen yin na dge ba'i rtsa ba la sogs pa dag 'du byed rnams kyi rkyen yin par 'byung ba dang 'gal bar 'gyur ro/_/de bzhin du reg pa ni sems pa'i rkyen yin par 'byung ba dang 'gal bar 'gyur ro/_/rnam par rtog pa yang rnam
[\[111a.6\]]par dpyod pa gnyis ngag gi rkyen yin par 'byung ba la sogs pa dang 'gal lo/_/de ltar na re zhig ma rig pa kho na 'du byed de dag gi rkyen yin na ni de dag gi rkyen ma rig pa yin pas rkyen nges par byas na skyon yod pa yin no/_/'on te 'du byed kho na'i rkyen ma rig pa yin te zhes bya ba ni rkyen can
[\[111a.7\]]nges par byas na skyon yod pa yin no/_/rkyen can nges pa yin na ni/_ma rig pa'i rnam par smin pa'i 'bras bu med par 'gyur ro/_/'on te ma nges pa yin na ni ma rig pa'i rkyen gyis 'du byed ces brjod pa ji ltar don med par mi 'gyur te/_gal te re zhig 'du byed kyi rgyu brjod par
[\[111b\]]
[\[111b.1\]]'dod de ma rig pa'i rkyen gyis 'du byed ces bya ba 'di smras pa yin na ni 'du byed thams cad kyi rgyu yin par brjod par bya dgos so/_/'on te ma rig pa'i 'bras bu brjod par 'dod na ni ma rig pa'i 'bras bu thams cad brjod par bya dgos so/_/'on te rgyu brjod par bya ba'i phyir yang
[\[111b.2\]]ma yin no/_/'bras bu brjod par bya ba'i phyir yang ma yin na ni 'o na ni ma rig pa'i rkyen gyis 'du byed ces 'chad pa 'di don med par 'gyur ro zhe na/_'dir nges pa dang ma nges pa gnyi ga yin na yang bshad pa don med par mi 'gyur te/_de bzhin du bstan pa ni 'du byed rnams kyi rkyen gyi
[\[111b.3\]]gtso bo bstan pa'i phyir ro zhes bya ba 'di skad bstan te/_rkyen bstan pa'i phyir ma rig pa'i rkyen gyis 'du byed ces bya ba de bzhin du bstan du zin kyang rkyen thams cad bstan pa'i phyir ni ma yin no/_/'o na ci zhe na/_gtso bo'i rkyen brjod par bya ba'i phyir ro/_/de bas na ston pa don med pa ma yin
[\[111b.4\]]no/_/bsod nams la sogs pa'i las rnams 'du byed nyid yin par ni de'i dbang gis yin pa'i phyir dang zhes bya ba la de'i dbang gis yin pa'i phyir dang zhes bya ba ni bsod nams dang /_bsod nams ma yin pa dang /_mi g.yo ba'i las rnams kyis yang srid pa mngon par 'du byed pa ni ma rig pa'i
[\[111b.5\]]dbang gis yin pa'i phyir ro zhes bya ba'i tha tshig go/_/de khong du chud par byed pa smras pa ni 'di lta ste rig pa de ma skyes na ni yang srid pa mngon par 'du byed pa yin gyi rig pa skyes na ni ma yin no zhes bya ba dang /_kun nas 'byung ba na yang ci'i rkyen yin pa'i phyir ro zhes bya ba ci zhe na/_bsod
[\[111b.6\]]nams la sogs pa'i las kyi gtso bo'i rkyen ni ma rig pa yin no zhes bya ba'o/_/ji ltar kun nas 'byung ba na ma rig pa'i spyi'i rkyen yin pa de bzhin du ston pa ni bsod nams ma yin pa'i 'du byed rnams kun nas 'byung ba na nyon mongs pa thams cad dang mtshungs par ldan pa'i phyir spyi'i rkyen yin
[\[111b.7\]]no zhes bya ba ni 'dod chags dang zhe sdang la sogs pa'i nyon mongs pa dang /_nye ba'i nyon mongs pa thams cad kyis bsgrubs pa'i las kun nas 'byung ba na nyon mongs pa'i sa chen po pa yin pa'i phyir ma rig pa ni spyi'i rkyen yin no/_/gang du 'dod chags kyis kun nas bslang ba'i las de'i rkyen ni zhe
[\[112a\]]
[\[112a.1\]]sdang ma yin no/_/zhe sdang gis kun nas bslang ba'i las de'i rkyen ni 'dod chags ma yin no zhes bya ba la sogs pa yin no/_/ji ltar nyon mongs pa thams cad ma rig pa'i rkyen gyis kun nas bslang ba de bzhin du de dang mtshungs par ldan pa sems pa rnams kyi yang
[\[112a.2\]]yin no zhes bya ba ni nyon mongs pa thams cad dang mtshungs par ldan pa rnams kyi yang yin zhes bya ba'i tha tshig go/_/nyon mongs pa thams cad kun nas 'byung ba'i rkyen ma rig pa ji ltar yin/_/ci zag pa kun du 'byung ba yang dag pa ji lta ba bzhin du rab tu shes sam zhe na/_ma rig pa kun
[\[112a.3\]]'byung gis zag pa kun 'byung ste/_ji skad du rmongs pa kho nas de dag skye ba'i phyir zhes bya ba la sogs pa gsungs pa yin no/_/re zhig bsod nams ma yin pa ni de lta bu yin no/_/bsod nams kyi 'du byed rnams kyi yang rkyen yin te/_srid pa dang longs spyod tha dad pa mngon par sgrub pa dang rjes su mthun
[\[112a.4\]]pa kun nas dbyung ba na yang zhes rgyas par 'byung ba de la srid pa ni lha dang mi la sogs pa'i lus la bya'o/_/longs spyod ni gzugs dang sgra la sogs pa'i yul rnams so/_/srid pa dang longs spyod de dag gi dbye ba ni srid pa dang longs spyod dbye ba tha dad pa'o/_/mngon par sgrub pa de 'du byed gang yin pa de
[\[112a.5\]]dag gi rgyu byed pa la rjes su mthun pa zhes bya ba yin pas de ni srid pa dang longs spyod dbye ba tha dad pa mngon par sgrub pa dang rjes su mthun pa zhes bya'o/_/de dag kun nas 'byung ba na yang de dag dang lhan cig 'byung ba'i ma rig pa ni spyi'i rkyen yin zhes bya ba de la mngon par sgrub pa ni 'dod pa ste/_lhar
[\[112a.6\]]shog shig_/mir shog shig_/bdag gi longs spyod kyang khyad par can du shog shig ces bya ba yin no/_/mngon par sgrub pa de dang mtshungs par ldan pa'i ma rig pa ni de dag dang lhan cig 'byung ba yin no/_/sa der nges par 'byung bar lta bas kun nas bslang ba mi g.yo ba rnams kyi yang zhes
[\[112a.7\]]rgyas par 'byung ba la bsam gtan dang po nas srid pa'i rtse mo'i bar du sa der thar par 'dod pas nges par 'byung bar lta ba ni sa der nges par 'byung bar lta ba'o/_/sa der nges par 'byung bar lta bas kun nas bslang ba ni sa der nges par 'byung bas kun nas bslang ba'o/_/sa der nges par 'byung bas
[\[112b\]]
[\[112b.1\]]kun nas bslang ba mi g.yo ba'i 'du byed de dag gi yang de dag dang lhan cig 'byung bar lta ba de dang mtshungs par ldan pa'i ma rig pa ni ci zhe na/_spyi'i rkyen yin no zhes bya'o/_/don de dag nyid tshigs su bcad de brjod pa zhes rgyas par 'byung ba ni nyon mongs pa gzhan dang mtshungs par ldan pa'i
[\[112b.2\]]ma rig pa yang 'du byed kyi rkyen yin/_mtshungs par ldan pa ma yin pa yang gtso bo'i rkyen yin no zhes bstan ma thag pa rnams tshigs su bcad pas brjod pa ni/_'du byed rnams kyi rkyen nyid du/_/ma rig bstan pa rnam gnyis te/_/zhes bya ba ni rnam pa gnyis ni rnam gnyis so/_/ji lta zhe na/_
[\[112b.3\]]de'i phyir/_nyon mongs gzhan ldan spyi yi rkyen/_/de med pa ni gtso bo'i rkyen/_/ces smras te/_ci zhe na/_nyon mongs pa gzhan dang mtshungs par ldan pa ma yin pa ni gtso bo'i rkyen yin no zhes bya ba'i tha tshig go/_/gal te de dag gi rkyen kyang ma rig pa yin pa'i phyir zhes rgyas par 'byung ba ni gal
[\[112b.4\]]te nyon mongs pa de dag gi rkyen yang ma rig pa yin bzhin du ma rig pa'i yan lag kho na bstan gyi/_nyon mongs pa gzhan ma yin na go_/ma rig pa ni nyon mongs pa rnams kyi rkyen yin la/_nyon mongs pa yang 'du byed rnams kyi yin pas/_yan lag ltag par ji ltar thal bar mi 'gyur zhes rgol
[\[112b.5\]]ba ni glags mi thod pa yin te/_gtso bo'i rkyen brjod par bzhed pa'i phyir ro/_/ma rig pa las gzhan pa'i nyon mongs pa ni 'du byed rnams kyi rkyen yin du zin kyang gtso bo'i rkyen ma yin no/_/'du byed rnams kyis bsdus pa'i don rnam par gzhag pa 'dir rnam pa bcur rig par bya ste/_
[\[112b.6\]]rab tu dbye ba rnams par gzhag pa ni ji skad du 'du byed ni gsum ste/_lus kyi 'du byed dang /_ngag gi 'du byed dang /_yid kyi 'du byed do zhes bstan pa yin no/_/bya ba byed pa'i mtshan nyid rnam par gzhag pa ni/_ji skad du lus dang ngag dang yid kyi las kyi bye brag ni 'dir
[\[112b.7\]]lus la sogs pa'i 'du byed yin par dgongs pa'o/_/'di ji ltar mngon zhe na/_mdo sde dang rigs pa las zhes rgyas par bstan pa yin no/_/bye brag rnam par gzhag pa ni bsod nams dang /_bsod nams ma yin pa dang /_mi g.yo ba zhes bya ba'o/_/'du byed kyi
[\[113a\]]
[\[113a.1\]]mtshan nyid rnam par gzhag pa ni/_ji skad du las kyi bye brag dbye ba'i phyir 'du byed smos te/_las gang yang srid pa mngon par 'du byed pa de nyid ji ltar shes par 'gyur ba de yin no zhes bstan pa yin no/_/yang srid mngon par 'du byed pa rnam par
[\[113a.2\]]gzhag pa ni ji skad du ma btab pa de 'debs pa ste/_rnam par shes pa'i rgyud la thog ma nyid du de sa bon gzhag pa'i phyir ro zhes bstan pa'o/_/rjes su 'brel pa rnam par dbye ba rnam par gzhag pa ni/_ji skad du sa bon zhes bya ba 'di ci yin nus pa'i bye brag go/_/nus pa zhes
[\[113a.3\]]bya ba de chos gang zhe na zhes rgyas par bstan pa'o/_/mthar thug par rnam par gzhag pa ni ji skad du sa bon rgyas pa de sems kyi rgyud la yun ji srid cig tu gnas she na/_ji srid 'bras bu ma skyes pa'i bar du'o zhes bstan to/_/rang gi mtshan nyid rnam par gzhag pa ni ji skad du de bas na
[\[113a.4\]]de dag ni las grub pa las gzung bar bya'o/_/de las kyang sems pa'i rang gi mtshan nyid ni las yin no zhes bstan pa yin no/_/byed pa rnam par gzhag pa ni de nyid las ji skad du lus skyod par byed pa'i las ni lus kyi las so/_/ngag kun nas slong bar byed pa'i las ni ngag gi las so/_/byed
[\[113a.5\]]pa po yid kyi mngon par 'du byed pa ni yid kyi las so zhes bstan pa'o/_/gtso bo'i rkyen rnam par gzhag pa ste/_ji skad du/_'du byed rnams kyi rkyen nyid du/_/ma rig bstan pa rnam gnyis te/_/nyon mongs gzhan ldan spyi yi rkyen/_/de med pa ni gtso bo'i rkyen/_/ces bstan pa'o/_/
[\[113a.6\]]'du byed rnam par dbye ba rdzogs so//_//rnam par shes pa gang zhe na zhes bya ba mdo sde gzhan las ni rnam par shes pa'i tshogs drug la bya bar grags so/_/'dir ni 'du byed kyi rkyen gyis rnam par shes pa yin par gsungs te de'i phyir gtan la dbab par bya ste/_ci 'du byed
[\[113a.7\]]kyi rkyen gyis thams cad yin nam/_'on te 'ga' zhig yin zhe na/_de'i phyir rnam par shes pa'i tshogs drug ste zhes bya ba 'di bstan to/_/de ni re zhig rnam par nges pa dang bcas pa rgyas par bshad pa byas na shugs kyis zhes bya ba ni rnam par nges pa'i shugs ni rnam par nges pa'i shugs
[\[113b\]]
[\[113b.1\]]so/_/rnam par nges pa dang bcas pa'i shugs zhes bya ba ni rnam par nges pa dang lhan cig pa'i shugs te/_de'i don rgyas par bshad par byas na rgyas pa'i shugs kyis phyis dgongs pa'i don gyis de kho na nyid legs par khong du chud par 'gyur te/_shugs kyi tshul gyis kun gzhi'i rnam par shes pa
[\[113b.2\]]yin no/_/gdul bya gnas pa'i bye brag la ltos nas zhes bya ba ni de'i tshe'i gdul bya'i bye brag la ltos nas ni de dag ni 'du byed kyi rkyen gyis rnam par shes pa'i rang gi ngo bo la the tshom za ba ma yin gyi/_'o na ci zhe na/_ci 'du byed kyi rkyen gyis rnam par shes pa thams cad yin nam/_'on te
[\[113b.3\]]'ga' zhig yin the tshom za ba'o/_/ma 'ongs pa'i gdul bya'i bye brag la ltos nas kyang ngo bo nyid ni gsungs pa ma yin te/_ngo bo nyid bstan pa'i skabs su ma bab pa'i phyir ro/_/'dir dgos pa ni 'di yin no zhes bya bar ji ltar mngon zhe na/_de'i phyir 'di lta ste kha cig tu ni rnam par
[\[113b.4\]]dbye ba yang mi ston to zhes bya ba smos te/_gang gi phyir mdo sde gzhan las bcom ldan 'das kyis gdul bya gnas pa'i bye brag la [(]stos [,]ltos [)]nas rnam par shes pa gnas pa'i bye brag kyang ma gsungs kyi bstan pa tsam kho na zhig gsungs te/_dper na dge slong khyed la rten cing 'brel par 'byung
[\[113b.5\]]ba dang rten cing 'brel par 'byung ba'i chos rnams bshad par bya ste/_nyon la legs par rab tu yid la zung shig dang bshad do/_/rten cing 'brel bar 'byung ba gang zhe na/_'di lta ste 'di yod na 'di 'byung 'di skyes pas 'di skye ba'o/_/rten cing 'brel par 'byung ba'i chos
[\[113b.6\]]rnams gang zhe na/_'di lta ste ma rig pa'i rkyen gyis 'du byed ces rgyas par 'byung ba'o/_/de bzhin du dge slong dag byed la chos rnams kyi 'du ba dang bral ba yang bshad par bya'o/_/chos rnams kyi 'du ba gang zhe na/_'di lta ste 'di yod na 'di 'byung zhes bya ba snga ma bzhin te de la
[\[113b.7\]]sogs pa'o/_/tshogs kyi sgras ni dmigs pa la 'jug pa'i dbye ba yang bstan pa yin te zhes rgyas par 'byung ba la rnam par shes pa'i tshogs drug ces bya ba'i tshogs kyi sgras 'dis gzugs la sogs pa'i dmigs pa la mig gi rnam par shes pa la sogs pa de dag gi 'jug pa'i dbye ba yang
[\[114a\]]
[\[114a.1\]]bstan pa yin no/_/ji ltar byas nas she na/_tshogs kyi sgras ni mig gi rnam par shes pa la sogs pa re re yang rnam pa mang bar bstan pa yin te/_de la sngon po la sogs pa'i dmigs pa tha dad pa'i phyir tshogs kyi sgras mig gi rnam par shes pa rnam pa mang bar
[\[114a.2\]]bstan to/_/de la sngon po la sogs pa'i dmigs pa tha dad pa'i phyir mig gi rnam par shes pa rnam pa mang ba de bzhin du chos tha dad pa'i phyir yid kyi rnam par shes pa'i bar du'o/_/de lta ma yin te/_gal te tshogs kyi sgras dmigs pa la 'jug pa'i dbye ba mi ston na ni/_rnam
[\[114a.3\]]par shes pa drug ces de tsam zhig gsungs par 'gyur te/_tshogs kyi sgra dgos pa med pa'i phyir ro/_/tshogs kyi sgra'i don byas zin pa'i phyir dang zhes bya ba ni tshogs kyi sgra kho nas dmigs pa la 'jug pa'i dbye ba bstan zin pa'i phyir ro/_/rnam par
[\[114a.4\]]shes pa las gzhan tshogs zhes bya ba med par bstan pa'i phyir ro zhes bya ba ni rnam par shes pa'i tshogs drug bstan nas mig gi rnam par shes pa la sogs pa 'chad par byed pa ni mig gi rnam par shes pa las gzhan tshogs med pa yin no zhes bya ba gang yin pa de ston pa yin no/_/
[\[114a.5\]]de lta ma yin na rnam par shes pa'i tshogs drug 'chad par byed pa kho na yin par gzung bar 'gyur ro/_/mig gi rnam par shes pa yang gang zhe na/_mig la brten cing gzugs so so rnam par rig pa ni mig gi rnam par shes pa'o/_/de bzhin du yid kyi rnam par shes pa'i bar du ci
[\[114a.6\]]rigs par brjod par bya'o zhes bya ba ni rna ba la brten cing sgra so so rnam par rig pa ni rna ba'i rnam par shes pa'o/_/sna la brten cing dri so so rnam par rig pa ni sna'i rnam par shes pa'o/_/lce la brten cing ro so so rnam par rig pa ni lce'i rnam par shes pa'o/_/lus la brten cing
[\[114a.7\]]reg bya so so rnam par rig pa ni lus kyi rnam par shes pa'o/_/yid la brten cing chos so so rnam par rig pa ni yid kyi rnam par shes pa'o zhes bya ba yin no/_/mig ni 'di'i rten yin pas 'di ni mig la brten cing gzugs so so rnam par rig pa'o/_/thun mong dang thun mong ma
[\[114b\]]
[\[114b.1\]]yin pa'i rgyu nyid [(]gyis [,]kyis [)]gtso bo'i rgyu yin pa'i phyir ro zhes bya ba ni rten ston pa'o/_/gzugs kyi gzugs brnyan lta bu'i mig gi rnam par shes pa ni gzugs snang ba'i don gyis gzugs so so rnam par rig pa'o zhes bstan to/_/so so rnam par rig pa mig gi rnam par shes pa yin no
[\[114b.2\]]zhes smras na ni rnam par shes pa thams cad kyi spyi'i mtshan nyid smras par 'gyur gyi bye brag gi mtshan nyid ni ma yin par 'gyur ro/_/gzugs so so rnam par rig pa yin no zhes smras na ni yid kyi rnam par shes pa yang mig gi rnam par shes pa yin par rtogs par 'gyur te/_de yang
[\[114b.3\]]gzugs so so rnam par rig pa'i mtshan nyid yin pa'i phyir ro/_/de bas na mig la brten cing zhes bya bas khyad par du byas so/_/tshor ba la sogs pa yang mig la brten pa de bas na so so rnam par rig pa zhes smras so/_/de dag kyang bye brag snang ba yin pa'i phyir gzugs kyi bye brag dga'
[\[114b.4\]]ba dang yongs su gdung ba la sogs pa'i rnam par snang ba yin pas gzugs smos so/_/de lta ma yin na ci zhig rnam par rig pa nges par mi zin to/_/de bzhin du lus kyi rnam par shes pa'i bar du thams cad brjod par bya'o/_/yid kyi rnam par shes pa ni yid la brten cing chos so so rnam par
[\[114b.5\]]rig pa'o zhes bya ba la rten gyi don ni snga ma bzhin no/_/so so rnam par rig pa'i don ni mdor na mig la sogs pa'i rnam par shes pa gzhan yang yid la brten pa yin yang yid 'ba' zhig la brten pa ma yin no/_/yid kyi rnam par shes pa ni yid 'ba' zhig la brten pa yin pas de bas na rten
[\[114b.6\]]gyis kyang mig la sogs pa'i rnam par shes pa la bye brag yod pa yin no/_/dmigs pa yang bye brag yod de chos so so rnam par rig pa zhes bstan pa'i phyir ro/_/gzhan yang chos so so rnam par rig pa smos pa med pa na ni tshor ba la sogs pa la yang thal bar 'gyur te/_de dag kyang yid
[\[114b.7\]]la brten pas so/_/yid la brten pa zhes ma smos na ni rten ci yin pa nges par mi zin par 'gyur ro/_/mig la sogs pa ni gcig kho nar sems can gyi grangs su gtogs pa'i phyir ci zhe na/_gzugs kyi rnam par shes pa nas chos kyi rnam par shes pa'i bar du mi brjod do/_/sems
[\[115a\]]
[\[115a.1\]]can gyi grangs su gtogs pa ni dbang byed pa'i dngos po ston pa'i phyir de dag gang yin pa dang dbang byed pa dang 'brel pa'i mtshan nyid kyi drug pa yin par brtag par bya'o/_/gzugs la sogs pa'i yul ni sems can gyi grangs su gtogs pa dang /_sems can gyi grangs
[\[115a.2\]]su ma gtogs pa yang yin no/_/thun mong dang thun mong ma yin pa'i rgyu nyid kyi gtso bo'i rgyu yin pa'i phyir ro zhes bya ba ci zhe na/_mig la sogs pa ni gcig kho nar sems can gyi grangs su gtogs pa'i phyir gzugs kyi rnam par shes pa zhes ma bstan to/_/chos kyi rnam par shes pa zhes bya ba'i
[\[115a.3\]]bar du ma bstan to/_/gzugs dang sgra la sogs pa'i yul rnams ni thun mong gi rgyu kho na yin no/_/gtso bo'i rgyus kyang 'bras bu ston par byed de/_dper na rnga'i sgra lta bu'o/_/thun mong gi rgyu nyid ni mig ni gzugs sngon po la sogs pa'i rnam par shes pa thams cad kyi rgyu yin pa'i
[\[115a.4\]]phyir ro/_/rigs tha dad pa med pa'i dbang du byas nas de skad bstan te rnam par shes pa so so'i ni mig gi dbang po'i skad cig ma gzhan dang gzhan yin no/_/gzugs la ni gnyi ga yod de 'di lta ste rnam pa tha dad pa dang skad cig ma tha dad pa'o/_/'dir ni skad cig ma gzhan tha dad pa'i dbang du byas
[\[115a.5\]]te bstan pa ma yin no//_//rten cing 'brel par 'byung ba dang po dang rnam par dbye ba bstan pa rgya cher 'grel pa/_bam po lnga pa/_thun mong gi rgyu zhes bya ba ni mig ni sngon po la sogs pa'i gzugs kyi rnam par shes pa thams cad kyi rgyu yin pa'i phyir ro zhes bya ba ji lta bu zhe na rnam pa tha dad pa'i
[\[115a.6\]]dbang du byas pa yin no/_/gzugs la ni rnam pa tha dad pa yod du zin kyang rnam par shes pa rnam pa tha dad pa'i rgyu ma yin pa'i phyir ro/_/thun mong ma yin pa'i rgyu ni rgyud gcig pa'i rnam par shes pa'i rgyu yin pa'i phyir ro zhes bya ba ni gzugs ni rgyud tha dad pa'i rnam par shes pa'i rgyu yin pa'i phyir
[\[115a.7\]]thun mong gi rgyu yin no zhes bstan to/_/de bzhin du yid kyi bar du ci rigs par brjod par bya'o zhes bya ba ji lta bu zhe na/_rna ba ni thun mong gi rgyu ste/_sgra thams cad kyi rnam par shes pa'i rgyu yin pa'i phyir ro/_/thun mong ma yin pa'i rgyu ni rgyud gcig pa'i rnam par shes pa'i rgyu yin pa'i phyir ro/_/de bzhin
[\[115b\]]
[\[115b.1\]]du sna la sogs pa la yang de bzhin du sbyar ro/_/dbang po dang don nges pas rnam par shes pa nges pa zhes rgyas par 'byung ba ni mig la sogs pa dbang po rnams dang /_gzugs la sogs pa don rnams yul dang yul can gnyis su nges pa ni ma nges par ji ltar 'gyur te/_mig gi dbang po'i don yul gang
[\[115b.2\]]yin pa de nyid gzugs yin no/_/lus can ni mig gi dbang po yin no/_/de bzhin du lus kyi dbang po'i don yul gang yin pa de nyid reg bya yin no/_/yul can ni lus kyi dbang po yin no/_/drug pa yid rnam par shes pa drug gi mtshan nyid dang /_chos dang gnyis yul dang yul can du nges pa ni
[\[115b.3\]]rnam pa gzhan yin no/_/ci'i phyir zhe na/_gal te re zhig mig la sogs pa bzhin du nges par byed na ni yid gang yin pa'i yul de nyid ni chos kyi skye mched dang chos su ma gtogs pa yang yin pas de lta yin na chos kyi skye mched rdzas bdun po 'di yin no zhes bya ba 'grub par mi 'gyur te/_mig
[\[115b.4\]]la sogs pa dang /_gzugs la sogs pa thams cad yid kyi yul yin pa'i phyir ro/_/'on te yid kho na'i yul gang yin pa yin gyi mig la sogs pa'i ma yin na ni de lta na yang gzugs la sogs pa lnga ni bsal ba yin na mig la sogs pa lnga dang /_rnam par shes pa'i tshogs drug dang /_
[\[115b.5\]]tshor ba la sogs pa bdun yang de'i yul nyid yin pa'i phyir chos kyi skye mched yin par thal bar 'gyur ro/_/de bas na nges pa rnam pa gnyis byas te/_yid kho na'i yul gang yin pa yin gyi mig la sogs pa'i ni ma yin no zhes bya bas gzugs la sogs pa bsal bar gyur pa dang /_yul kho na
[\[115b.6\]]yin gyi rten byed pa ni ma yin no zhes bya bas mig la sogs pa dang rnam par shes pa'i tshogs drug bsal bar 'gyur ba yin no/_/de ltar byas na chos kyi skye mched rdzas bdun ni chos kyi sgras bstan pa yin no zhes bya ba grub pa yin no/_/de ltar na dbang po dang don nges pas rnam par shes pa rnam pa drug
[\[115b.7\]]skye ba nges pa rab tu bsten pa'i phyir te/_ji lta zhe na/_mig dang gzugs ni mig gi rnam par shes pa'i rkyen yin pa nas yid dang chos ni yid kyi rnam par shes pa'i yin pas/_gnyis la brten nas rnam par shes pa zhes gsungs so/_/de lta bu'i don de dag nyid ces bya ba dbang po dang don nges
[\[116a\]]
[\[116a.1\]]pa bstan ma thag pa gang yin pa rnams tshigs su bcad de gsungs pa ni/_lnga po gnyis ni dbang po rnams/_/zhes rgyas par 'byung ba'o/_/lnga po gnyis gang zhe na/_dbang po rnams gang gi don gang yin pa de'i don de dag nyid yin gyi gzhan ma yin te/_dper
[\[116a.2\]]na mig gi dbang po'i don gzugs kho na yin pa nas lus kyi dbang po'i ni reg bya yin no zhes bya ba'i bar du'o/_/mig dang gzugs nas lus dang reg bya'i bar de dag ni lnga po gnyis kho na yin no/_/mig dang gzugs nas lus dang reg bya'i bar lnga po de dag ni skye mched du ni bcu yin no/_/yid gang
[\[116a.3\]]yin pa de nyid kyi don yin gyi gzhan gyi ma yin pa dang /_don gang yin pa de nyid yin gyi rten ni ma yin pa ste/_de ltar na drug pa'i skye mched gnyis ni yid kyi skye mched dang /_chos kyi skye mched do/_/de ltar na re zhig mdo sde gzhan las/_gnyis la brten nas rnam par shes pa 'byung ngo zhes
[\[116a.4\]]gsungs pa'i dgongs pa rgyas par bstan pa yin no/_/yang gzhan las 'phags pa shA ri'i bus tshe dang ldan pa gang gi phyir zhes bya ba nas/_de skyed pa yid la byed pa nye bar gnas na de las skyes pa'i mig gi rnam par shes pa 'byung bar 'gyur ro zhes gsungs pas yid la byed pa yang rkyen yin par gsungs
[\[116a.5\]]so/_/zhes bya ba 'di'i dgongs pa ston pa ni/_yid la byed pa ni rigs mi dbye bar thams cad kyi spyi'i rkyen yin te zhes rgyas par smos/_rigs dbye ba med pa ji lta bu zhe na/_dper na mig la sogs pa dang /_gzugs la sogs pa mig gi rnam par shes pa skye ba'i rkyen ni/_rigs tha dad pa'i dngos po
[\[116a.6\]]yin gyi/_de ltar yid la byed pa'i ni ma yin te/_yid la byed pa'i rigs ni tha dad pa med pa yin pas rigs tha dad pa med pa'i dbang du byas pa yin gyi/_skad cig ma so so ni tha dad pa yin no/_/mig gi rnam par shes pa'i rkyen gang yin pa de ni rna ba'i rnam par shes pa'i ma yin no/_/gang yang mig gi
[\[116a.7\]]rnam par shes pa chung ngu'i gang yin pa de ni shin tu chen po ma yin no/_/de nyid kyi phyir rigs mi dbye bar zhes smras te/_ci zhe na/_mig gi rnam par shes pa la sogs pa thams cad kyi spyi'i rkyen ni yid la byed pa yin no/_/de bskyed pa zhes bya ba ni nges pa'i tshig tshul gyis de skyed par byed pa ni de skyed pa'o/_/
[\[116b\]]
[\[116b.1\]]de ni phyis yid la gcags pa skyed par 'gyur ro zhes bya ba ni yid la gcags pa skyed par byed pa yin zhes bya bar mngon no/_/yang na de'i ched du skyes pa yin zhes bya bar mngon te/_rnam par shes pa'i don du'am/_rnam par shes pa'i rgyu mtshan du zhes bya ba'i tha tshig go/_/dper na pags pa'i phyir ni gzig bsad
[\[116b.2\]]do zhes rgyas par 'byung ba la pags pa'i ched dang pags pa'i rgyu mtshan dang pags pa'i don du zhes bya ba dang /_ba so'i phyir ni ba so'i rgyu mtshan zhes bya ba dang /_rnga ma'i phyir zhes bya ba rnga ma'i rgyu mtshan dang zhes bya ba dang /_bud med kyi phyir zhes bya ba bud med kyi rgyu mtshan zhes bya ba yin te/_rgyu mtshan gyi
[\[116b.3\]]bdun pa yin zhes bya bar mngon pa de bzhin no/_/de las gzhan pa gnyis tshogs pa yod du zin kyang zhes bya ba ni yid la byed pa de las gzhan pa dbang po dang don gnyis tshogs pa yod du zin kyang zhes bya'o/_/de dang mi mthun pa'i yid la byed pa kun du 'byung ba'i phyir ro zhes bya ba ni dbang po dang don gnyis
[\[116b.4\]]kyi rkyen gyis rnam par shes pa 'byung ba dang mi mthun pa'i yid la byed pa kun du 'byung ba'i phyir ro zhes bya ba'i tha tshig go/_/phyis yang 'byung ste/_de dang bral ba'i phyir ro zhes bya ba ni de dang mi mthun pa'i yid la byed pa dang bral ba'i phyir zhes bya ba'i tha tshig go/_/yang mdo sde gzhan las ming dang
[\[116b.5\]]gzugs kyi rkyen gyis rnam par shes pa zhes gsungs pa'i dgongs pa ni/_dbang po dang don dang yid la byed pa de dag nyid bsdus pa'i ming gzugs kyi rkyen gyis zhes rgyas par 'byung ba yin no/_/bsdus pa'i zhes bya ba ni mdor bsdus na zhes bya ba yin no/_/ji lta zhe na/_gang yid dang mtshungs par
[\[116b.6\]]ldan pa dang /_chos rnams ni ming yin no/_/dbang po lnga gang yin pa dang /_/de'i don lnga po de ni gzugs yin no/_/de ltar na ming dang gzugs kyi rkyen gyis rnam par shes pa zhes gsungs so/_/yang srid pa 'byung bar bya ba'i phyir nus pa skye bar bya ba'i ched du 'du byed kyi rkyen gyis rnam par shes pa
[\[116b.7\]]zhes gsungs te/_dbang po dang don dang yid la byed pa de dag nyid kyi rkyen gyis zhes rgyas par 'byung ba ni mdo sde 'di'i dgongs pa yin no/_/de'i stobs kyi mthus nus pa yin te zhes bya ba ni 'du byed kyi stobs kyi mthus zhes bya ba'i tha tshig go/_/ji ltar sems med pa'i snyoms par 'jug pa dang /_
[\[117a\]]
[\[117a.1\]]sems med pa zhes bya ba la sems med pa'i snyoms par 'jug pa ni rnam pa gnyis te/_'gog pa'i snyoms par 'jug pa/_'du shes med pa'i snyoms par 'jug pa'o/_/'du shes med pa ni 'du shes med pa'i sems can lha rnams kyi nang du rnam par smin pa skyes pa ste/_gnas
[\[117a.2\]]skabs de dag na ni rnam par smra ba pa dag ni rnam par shes pa'i rgyun thams cad nas thams cad rgyun chad pa yin no zhes bsams pa'o/_/btsun pa ba su mi tra na re/_mdo sde las ni 'gog pa'i snyoms par 'jug pa sems dang bcas par gsungs te/_ji lta zhe na/_btsun pa 'dod pa can shi nas dus las 'das pa
[\[117a.3\]]gang yin pa dang /_'gog pa'i snyoms par zhugs pa gang yin pa 'di rnam gnyis la bye brag ni ci yod/_tha dad du bya ba'i dgongs pa ni ci yod/_khyim bdag shi nas dus las 'das pa gang yin pa dang /_'gog pa'i snyoms par zhugs pa gang yin pa 'di gnyis la bye brag dang tha dad du bya ba'i dgongs
[\[117a.4\]]pa mang du yod de/_shi nas dus las 'das pa ni lus kyi 'du byed 'gags pa yin/_ngag gi 'du byed dang yid kyi 'du byed 'gags pa yin/_drod yal ba yin/_dbang po yongs su gyur pa yin no/_/khyim bdag 'gog pa'i snyoms par zhugs pa ni lus kyi 'du byed ma 'gags pa yin/_ngag gi 'du
[\[117a.5\]]byed ma 'gags pa yin/_yid kyi 'du byed ma 'gags pa yin/_tshe dang ma bral ba yin/_drod dang ma bral ba yin/_dbang po rnams yongs su ma gyur pa yin/_rnam par shes pa lus dang ma bral ba yin no/_/khyim bdag shi nas dus las 'das pa gang yin pa dang 'gog pa'i snyoms par zhugs
[\[117a.6\]]pa gang yin pa 'di gnyis kyi bye brag tu bya ba ni 'di yin no/_/'di gnyis tha dad du bya ba'i dgongs pa yang 'di yin no/_/'o na bcom ldan 'das kyis yid dang chos la brten nas yid kyi rnam par shes pa skye ba dang zhes rgyas par 'byung ba ni btsun pa sgra dbyangs kyi yin no/_/re zhig tshor ba'i rkyen gyis sred
[\[117a.7\]]pa zhes bcom ldan 'das kyis de ltar gsungs zhes rgyas par 'byung ba ni btsun pa ba su mi tra'i yin no/_/mdo gzhan las ma rig pa'i 'dus te reg pa las skyes pa'i tshor ba la brten nas sred pa 'byung ngo zhes bye brag tu byas kyi/_reg pa ni gang du yang bye brag tu byas pa med do zhes bya ba ni mdo sde gzhan
[\[117b\]]
[\[117b.1\]]las/_reg pa'i rkyen gyis tshor ba dang 'du shes dang sems pa'o zhes bye brag tu ma byas par gsungs so/_/dgra bcom pa'i srid pa ni rtsa ba nas bcad pa yin gyi zhes bya ba ni de'i bag la nyal bcom pa'i phyir dang /_'jig tshogs la lta ba spangs pa'i phyir ro/_/'gog pa'i snyoms par 'jug
[\[117b.2\]]pa la sogs pa'i 'du shes dang tshor ba gnyis ni ci zhe na/_rtsa ba nas bcad pa ma yin te/_yang de mngon par 'byung ba'i phyir ro/_/gzhan na re nus pa ni 'dus pa yin na zhes bya ba ni btsun pa dga' ba'i sde nus par bya ba'i ched du bsdus pa yin na/_de'i tshe ni tshogs pa tsam du zad kyi 'dus pa ni ma yin te/_
[\[117b.3\]]'du shes dang tshor ba skyes pa'i mthu med pa'i phyir ro/_/ji ltar mthu med ce na/_de'i phyir de sun 'byin pas de bsal ba'i phyir ro zhes smras te/_de sun 'byin pa zhes bya ba ni 'du shes dang tshor ba sun 'byin pas so/_/de bsal ba'i phyir ro zhes bya ba ni 'gog pa'i snyoms par 'jug pa de bsal ba'i
[\[117b.4\]]phyir ro/_/gal te dge ba yin na dge ba'i rtsa ba med par ji ltar dge ba yin zhes bya ba ni dge ba ni rnam pa gsum du rnam par gzhag ste/_ngo bo nyid kyis dge ba ni 'di lta ste/_dge ba'i rtsa ba rnams dang /_ngo tsha shes pa dang khrel yod pa'o/_/mtshungs par ldan pas dge ba ni 'di lta ste de las gzhan
[\[117b.5\]]pa'i sems pas byung ba'i chos rnams so/_/kun nas bslong bas dge ba ni 'di lta ste lus dang ngag gi las la sogs pa'o/_/de bas na dge ba'i rtsa ba med pa dang de dang mtshungs par ldan pa med na de'i yid kyi rnam par shes pa ji ltar dge ba yin/_de dag kyang reg pa med par ji ltar yin te zhes
[\[117b.6\]]bya ba ni dge ba'i rtsa ba de dag kyang reg pa med par dge ba'i rtsa bar rung ba ma yin te/_gang ji snyed tshor ba'i phung po dang /_'du shes kyi phung po dang 'du byed kyi phung po dang /_de thams cad reg pa'i rkyen gyis zhes mdo sde las gsungs pa'i phyir ro/_/dge ba'i de ma thag pa'i rkyen gyis 'phangs pa'i phyir gal
[\[117b.7\]]te dge ba yin na ni zhes bya ba ni dge ba'i de ma thag pa'i rkyen gyis 'phangs pa'i phyir de dge bar 'gyur ro snyam du gal te sems na de mi rung ste/_dge ba la sogs pa'i sems kyi mjug thogs su sems rnam pa gsum skye ba'i phyir ro zhes bya ba ni dge ba'i de ma thag pa'i rkyen gyis dge ba nyid du 'grub par byas
[\[118a\]]
[\[118a.1\]]pa ma yin te/_dge ba dang mi dge ba dang lung du ma bstan pa'i sems so so'i mjug thogs su dge ba dang mi dge ba dang lung du ma bstan pa'i sems skye ba'i phyir ro/_/dge ba'i rtsa ba'i stobs kyis 'phangs te/_sems dge ba'i ngo bo yin na yang de zlog par byed pa'i rgyu
[\[118a.2\]]med pa'i phyir ro zhes bya ba ni dge ba'i rtsa ba'i de ma thag pa'i rkyen gyis 'phangs te de dge ba nyid yin na ni der dge ba'i rtsa ba rnams zlog par byed pa'i rgyu gang zhig yin zlog par byed pa'i rgyu yod na yang des byas pas dge ba de dag kyang yod par mi 'gyur te/_de'i nus pa la gnod pa byas pa'i phyir ro/_/
[\[118a.3\]]de bas na der dge ba'i rtsa ba gdon mi za bar yod par bya dgos so/_/mi dge ba la yang de dag thal bar 'gyur ro zhes bya ba ni mi dge ba'i de ma thag pa'i rkyen gyis 'phangs pa'i phyir mi dge ba nyid yin par thal bar 'gyur te/_mi dge ba'i rtsa ba dang mtshungs par ldan pa'i phyir ni ma yin no/_/de ltar ni 'dod pa yang
[\[118a.4\]]ma yin no/_/de'i phyir yang de dge ba yin par mi rigs so/_/'dir smras pa re zhig 'gog pa'i snyoms par 'jug pa ni dge ba'i rtsa ba dang mtshungs par ldan pa yang ji ltar yin te ma yin no/_/zag pa dang bcas pa dang zag pa med pa'i lam bzhin du dge ba'i rtsa ba dang mtshungs par ldan pa yin te/_
[\[118a.5\]]sems med pa nyid yin pa'i phyir ro/_/'bras bu yid du 'ong ba nyid yin pa'i phyir dge ba nyid kyang ma yin te/_'bras bu la gnas pa rnams ni zag pa dang bcas pa'i dge ba rnam par smin pa dang bcas pa can ma yin te/_rnal 'byor spyod pa'i lugs kyi srid pa la rgyab kyis phyogs pa nyid yin pa'i phyir
[\[118a.6\]]ro/_/'on te dge ba'i de ma thag pa'i rkyen gyis 'phangs pa'i phyir dge ba nyid yin la/_de ltar 'di yang dge ba nyid yin no/_/de'i phyir 'gog pa'i snyoms par 'jug pa ni 'gog pa bzhin du dge ba nyid yin no zhes smras te/_ji ltar 'gog pa ni sdug bsngal gyi rgyu rnam par log pa'i phyir dge ba nyid
[\[118a.7\]]yin pa de bzhin du 'gog pa'i snyoms par 'jug pa yang sdug bsngal bar gnas pa rnam par log pa'i phyir dge ba yin no/_/sa 'og ma gzhan bdun gyis bar du chod pa'i phyir ro zhes bya ba ni 'dod pa'i khams su skyes par gyur pa 'gog pa'i snyoms par 'jug pa la snyoms par 'jug pa gang yin pa
[\[118b\]]
[\[118b.1\]]de'i 'dod pa na spyod pa'i rnam par smin pa'i sems ni sa 'og ma gzhan bdun te/_gzugs med pa gsum dang /_bsam gtan bzhis bar du chod pa'i rtse mo'i snyoms par 'jug pa'i sems kyi mjug thogs pa mngon du byed pa yin no zhes bya bar rigs pa ma yin no/_/thod rgal ba'i snyoms par
[\[118b.2\]]'jug pa dag 'di mnyam par gzhag pa'i sems sa 'og ma pas ni gsum las gong du mngon du byed par nus pa ma yin na/_'dod pa spyod pas sa 'og ma gzhan bdun gyis bar du chod pa la lta smos kyang ci dgos/_/mi g.yo ba'i las ni 'dod pa'i khams su rnam par smin par byed pa ma yin no zhes bya ba
[\[118b.3\]]ni gang gi phyir sa de las las kyi rnam par smin pa so so mi g.yo ba'i yin no zhes 'byung ba'i phyir ro/_/de'i phyir 'dod pa'i khams su skyes pa ni srid pa'i rtse mo pa'i rnam par smin pa'i sems yin par mi srid do/_/snyoms par 'jug pa de la snyoms par 'jug pa po rnams ni ci dgar byar yod pa yang yin
[\[118b.4\]]pas zhes bya ba ni 'dod na de mngon sum du byed pa'i phyir dang /_sngar smon lam btab pa bzhin ldang ba'i dus mi 'gyur ba'i phyir ro/_/mig la sogs pa rnam par smin pa la ni chos 'di dag ma mthong ngo /_/'gog pa'i snyoms par 'jug pa ni 'dod pa na spyod pas 'thob pa yin la/_de'i rnam par
[\[118b.5\]]smin pa'i sems ni 'dod pa'i khams su gtogs pa'i phyir ro/_/sems mngon par 'du byed pa de yang reg pa med par ji ltar rung zhes bya ba zhi de la yid la byed pa dag sems pa yang yod do/_/mdo sde gzhan las gang ci yang rung 'du byed kyi phung po de thams cad ni rig pa la brten nas zhes gsungs
[\[118b.6\]]pa'i phyir ro/_/gal te yang de'i tshe yid kyi rnam par shes pa lung du ma bstan pa gzhan zhig yin par rnam par rtog par byed na zhes bya ba la gzhan zhig ces bya ba ni rnam pa gzhan du'o/_/ji skad du/_rnam bzhir ma gtogs rnam smin min/_/mngon par 'du byed 'jug pa min/_/zhes bya ba/_chos
[\[118b.7\]]mngon lugs la ma brten lung ma bstan/_/rnam bzhir ma bstan thub pa'i sa/_/zhes bstan to/_/sems las su rung zhing sems mtshan ma med pa'i ting nge 'dzin la gnas pa dag ji ltar dmigs pa dang /_rnam pa'i g.yeng ba byed par 'gyur/_lung du ma bstan pa'i sems mngon du gyur par
[\[119a\]]
[\[119a.1\]]'dod pa yang ma yin pa'i phyir ro zhes bya ba la de ltar sems las su rung ba de lta bu ni gang de ma thag tu 'du shes dang tshor ba kun du byung ba ldog par 'gyur ba yin no/_/sems mtshan ma med pa'i ting nge 'dzin la gnas pa ni 'du shes dang tshor ba 'gog pa la dmigs shing
[\[119a.2\]]sems ting nge 'dzin la gnas pa zhes bya ba'i tha tshig go/_/dmigs pa dang rnam pa'i g.yeng ba zhes bya ba ni 'du shes dang tshor ba 'gog pa la dmigs pa'i zhi ba'i rnam pa yongs su btang ba'i phyir ro/_/gal te 'gog pa dang zhi ba'i rnam pa la dmigs pa nyid yin na ni lung du ma bstan pa yin
[\[119a.3\]]par mi 'gyur gyi/_'o na ci zhe na/_dge ba yin no/_/'dod pa yang ma yin zhes smos pa ni gal te dmigs pa rnam pa'i g.yeng ba 'dod par gyur na sems g.yengs pa ma yin par 'gyur ro/_/nyes par byas pa ni g.yengs pa zhes brjod do/_/de ltar rigs pas sems thams cad yongs su
[\[119a.4\]]bkag nas lung gis kyang ston pa ni rnam pa gang gis kyang 'du shes med 'du shes med min skye mched kyi sa pa'i yid kyi rnam par shes pa dag 'gog pa'i snyoms par zhugs pa la yod pa ma yin na sa gzhan pa lta smos kyang ci dgos zhes bya ba ni/_bcom ldan 'das kyis kyang zhes rgya cher 'byung ba
[\[119a.5\]]yin no/_/rnam pa thams cad du zhes bya ba ni rnam pa gang gi sgo nas kyang /_de'i tshe ni de'i sa pa'i sems mngon du byed pa ma yin no zhes ston to/_/lus kyis mngon du byed pa rnams la med pa ma yin pa'i phyir ro zhes bya ba ni 'gog pa'i snyoms par 'jug pa thob pa'i phyir mi 'ong ba rnams la 'gog
[\[119a.6\]]pa'i snyoms par 'jug pa med pa ma yin pa'i phyir te/_de dag ni rnam pa thams cad du 'dod chags dang bral nas 'du shes med 'du shes med min skye mched las yang dag par 'das pa ma yin pas so/_/'dir tshigs su bcad pa zhes bya ba ni srid pa'i rtse mo'i sa pa ji lta ba de'i yid kyi rnam par shes
[\[119a.7\]]pa ma yin gyi/_'o na ci zhe na/_de ni gzhan zhig yin no zhes bya ba ni/_srid rtse'i mtshan nyid 'du shes med/_/ces rgyas par 'byung ba yin no/_/srid rtse'i mtshan nyid ci zhe na/_'du shes med 'du shes med pa min nyid 'dod ces bya ba yin te/_'di 'du shes med 'du shes med min yin pas
[\[119b\]]
[\[119b.1\]]'di ni 'du shes med 'du shes med min no/_/de'i dngos po ni 'du shes med 'du shes med min nyid do/_/'dod pa ci zhe na/_skabs kyi mtshan nyid la bsams pa'o/_/'gog la de yi sa sems med/_/ces bya ba ni 'gog pa'i snyoms par zhugs pa'i 'gog pa de la 'du shes med 'du shes med
[\[119b.2\]]min de na yod pa'i de'i sa sems med do/_/ji ltar 'gags she na/_'du shes dang tshor ba gnyis 'gags pa'i phyir te/_srid pa'i rtse mo'i sa'i sems med do zhes bya ba'i tha tshig go/_/don mtshon pa'i phyir de dag brtag par byas te/_rnam par rtog pa dang bcas pa dang /_rnam par dpyod
[\[119b.3\]]pa dang bcas pa bsam gtan bzhin no/_/de'i phyir 'gags su zin kyang srid pa'i rtse mo'i sa pa'i yid kyi rnam par shes pa yod do zhe na/_'o na ni rnam pa thams cad du 'du shes med 'du shes med min skye mched las yang dag par 'das te zhes 'byung ba'i mdo sde dang 'gal bar 'gyur ro zhe na/_
[\[119b.4\]]'di ni thams cad du yang yang dag par 'das pa ma yin gyi/_des na de ni gzhan zhig yin te/_srid pa'i rtse mo de'i sems mi srid pa dang /_'gog pa'i snyoms par 'jug pa sems dang bcas pa yin pa'i gtan tshigs gang yin pa de dag gis na/_des na de ni gzhan zhig yin te/_sems de ni
[\[119b.5\]]kun gzhi rnam par shes pa yin no/_/ji ltar yid kyi bag chags la yang ming yid ces lan 'ga' brjod de zhes bya ba ni sems med pa'i gnas skabs las ldang ba'i tshe 'bras bus rgyu 'dogs pa yod do/_/de bas na ji ltar las kyi bag chags la yang las zhes bya ba dang /_gang gi tshe las kyi rnam par
[\[119b.6\]]smin pa zhes zer na zhes bya ba ni rnam par smin pa ni dngos su las kyis ma yin gyi/_'o na ci zhe na/_de ni bag chags kyis yin no/_/de'i phyir/_rnam par rtog pa 'di la yid kyi rnam par shes pa'i sa bon rgyud gnyis la yod par 'gyur te zhes bya ba ni rgyud tha dad pa'i yid kyi rnam par shes pa gnyis
[\[119b.7\]]bzhin no/_/sems dang bcas pa'i gnas skabs kyi dbang du byas te/_de skad bstan gyi sems med pa las ldang ba'i tshe ni sems kyi rgyud nyid yod pa ma yin na de gnas pa yid kyi rnam par shes pa'i sa bon lta ga la yod de/_yid kyi rnam par shes pa'i sa bon gyi rgyun gyi dbye ba brtag par mi bya'o/_/
[\[120a\]]
[\[120a.1\]]ci'i phyir gcig las 'byung ba de'i tshe cig shos las ma yin zhes bya ba de ni bdag po'i rkyen dang /_dmigs pa'i rkyen dang rgyu'i rkyen dag yod na zhes bya ba yin no/_/'on te de ma thag pa'i rkyen gcig yin pa'i phyir ro zhes zer na de la 'di skad brjod par bya ste/_'o na
[\[120a.2\]]ni sems med pa'i gnas skabs las ldang ba 'grub par mi 'gyur te/_de ma thag pa'i rkyen med pa'i phyir ro/_/'gags nas yun ring du lon pa ni de ma thag pa'i rkyen du 'grub pa ma yin no/_/gal te yang rnam par shes pa la ji lta ba de bzhin du lus kyi dbang po la yang zhes rgyas par 'byung ba
[\[120a.3\]]la/_de yang bsod nams la sogs pa'i 'du byed kyis zhes bya ba ni lus kyi dbang po de la yang /_bsod nams la sogs pa'i 'du byed kyis yongs su bsgos pa yin pa'i phyir zhes bya ba ni bsod nams dang /_bsod nams ma yin pa dang /_mi g.yo ba'i 'du byed kyis yongs su bsgos pa yin pa'i
[\[120a.4\]]phyir zhes bya ba'i tha tshig go/_/rnam par shes pa nyi tshe la 'du byed kyi rkyen gyis zhes brjod par bya ba ma yin par 'gyur ro/_/'o na ci zhe na/_'du byed kyi rkyen gyis lus kyi dbang po yang yin no zhes brjod par bya dgos par 'gyur ro/_/rnam par shes pa nyi tshe ba'i rkyen gyis ming dang gzugs ci zhe na/_
[\[120a.5\]]brjod par bya ba ma yin gyi/_'o na ci zhe na/_lus kyi dbang po la yang brjod par bya dgos par 'gyur ro/_/sems nyi tshe la yang bsod nams dang bsod nams ma yin pa la sogs pa'i 'du byed dgos par ci'i phyir bstan/_lus kyi dbang po yang de la ming dang gzugs de la mthu yod pa'i phyir ro/_/
[\[120a.6\]]gang yang 'di skad ces bya ba nas rgyas par byas nas/_dad pa dang /_tshul khrims dang /_thos pa dang /_gtong ba dang /_shes rab yongs su bsgos pa yin no zhes bya ba'i bar du rgyas par 'byung ba dang /_kha cig las lus bsgoms pa dang /_lus ma bsgoms pa zhes bstan pa ni de rnam par bsgom pa'i
[\[120a.7\]]dbang du byas nas/_lus 'di la skra dang zhes rgyas par 'byung ba yin no/_/de ltar re zhig rnam par shes pa'i tshogs drug gi rgyun la bsod nams la sogs pa'i 'du byed kyis bsgos shing 'du byed kyi rkyen gyis rnam par shes pa yin par mi srid par bsgrubs pa yin no/_/gzhan dag na re 'du byed kyi
[\[120b\]]
[\[120b.1\]]rkyen gyis ni mngal du nying mtshams sbyor ba'i rnam par shes pa yin te/_ji skad du chos mngon pa'i mdzod las/_mtshams sbyor phung po'i rnam par shes/_/zhes smras pa dang /_de ltar ni rgyu'i rnam grangs chen po las zhes rgyas par 'byung ste/_de ltar ni zhes bya ba ni de bas na zhes bya ba'i don to/_/mdo
[\[120b.2\]]sde 'di dang 'gal bar 'gyur te/_de bas na 'du byed kyi rkyen gyis ni mngal du nying mtshams sbyor ba'i rnam par shes pa yin par grub pa yin no zhe na/_gang 'du byed kyi rkyen gyis mngal du nying mtshams sbyor ba'i rnam par shes pa yin te zhes smras pa de'i khungs su 'di mi rung ste/_gal te cha 'di kho na
[\[120b.3\]]la/_'du byed kyi rkyen gyis rnam par shes pa ma yin na ni ma'i mngal du 'jug par mi 'gyur zhes bya ba yin no/_/mdo sde dang 'gal bar 'gyur zhes smras pa gang yin pa 'di'i lan ni kha cig na re 'gal ba med de zhes rgyas par smras pa yin no/_/'du byed kyi rkyen gyis ni ji ltar rigs par na nying mtshams
[\[120b.4\]]sbyor ba yin par rig par bya'o/_/ji snyed yod na ni yid kyi rnam par shes pa de na yod pa yin no/_/rnam par shes pa'i rkyen gyis ming dang gzugs rnam par 'jog pa na ji snyed yod pa rnam par gzhag pa yin no zhe'o zhes bya ba ni mngal du gzugs gang srid pa de kho na der rnam par gzhag par bya'o/_/mig
[\[120b.5\]]la sogs pa ni ma yin no/_/gnas skabs de na gzugs gang yin pa de thams cad ces rgyas par 'byung ba ni ming dang gzugs kyi gnas skabs de na yang /_gzugs gang yin pa de thams cad 'byung ba chen po bzhi dag dang de dag rgyur byas pa'o zhes gzugs gang zhe na/_de thams cad ces rgyas par ji
[\[120b.6\]]ltar bstan pa ni rigs pa yin gyi nying mtshams sbyor ba na rnam par shes pa gang yin pa de rnam par shes pa'i tshogs drug ni ma yin pas 'dir chos 'dra ba ci yod/_gzhan dag yang mdo sde dang 'gal ba'i lan smra ba/_de las gzhan la bstan pa yang skye mched drug gi bar du zhes rgyas par
[\[120b.7\]]'byung ba yin te/_nying mtshams sbyor ba'i rnam par shes pa kho na 'du byed kyi rkyen can yin no/_/rnam par shes pa'i tshogs drug smos pa ni skye mched drug gi bar du las kyi rjes su 'jug pa yin par bstan pa'i phyir te/_rnam par shes pa'i tshogs drug gi mtshan nyid kyis ni skye mched drug la skye
[\[121a\]]
[\[121a.1\]]mched drug gi 'bras bu dang bral ba ma yin par bstan la/_de dang ma bral ba yang las kyis byas pa yin pas skye mched drug gi bar du las kyi rjes su 'jug pa yin par bstan to/_/de smos pa don med de zhes rgyas par 'byung ba ni skye mched drug gi bar du las kyi rjes su 'jug
[\[121a.2\]]pa yin par bstan pa'i phyir rnam par shes pa'i tshogs drug smos pa don med pa yin te/_rnam par shes pa'i tshogs drug smos pa med par yang las kyi bye brag gis rnam par shes pa bye brag tu 'gyur/_de'i bye brag las ming dang gzugs bye brag tu 'gyur ming dang gzugs kyi bye
[\[121a.3\]]brag las skye mched drug bye brag tu 'gyur bar shes pa'i phyir ro/_/ji ltar bstan zhe na/_de rkyen du bstan pa'i phyir ro/_/de nyid kyi phyir/_gal te bye brag gis de bye brag tu mi 'gyur na ni ji ltar snga ma ni phyi ma'i rkyen du 'grub par mi 'gyur zhes smras pa yin te/_de ltar mi 'dod na ni
[\[121a.4\]]yan lag snga ma ni yan lag can phyi ma'i rkyen du 'grub par mi 'gyur ro/_/rkyen gyi bye brag las rkyen dang ldan pa bye brag tu mi 'gyur ba ni ma yin no/_/gal te 'di'i don mi 'jug pa yin no zhe na zhes bya ba ni mngal du nying mtshams sbyor ba'i rnam par shes pa de'o/_/skye bar nying mtshams
[\[121a.5\]]sbyor ba'i rnam par shes pa ni/_ma'i mngal du 'jug par rigs pa ma yin te zhes bya ba ni ma zhugs pa ni 'jug pa la mngon du phyogs pa'i phyir 'jug pa zhes bya ba'i zhugs pa de ni ma'i mngal du zhugs zin pa yin pas zhugs pa yin na ji ltar 'jug pa zhes bya ba 'du byed kyis yongs
[\[121a.6\]]su bsgos pa'i rnam par shes pa ni srid pa bar ma'i rgyun gyis ma'i mngal du 'jug pa yin par rigs te/_ci'i phyir zhe na/_de ma zhugs pa yin pa'i phyir dang /_'jug pa la mngon du phyogs pa yin pa'i phyir ro/_/de dang 'brel pa'i phyir zhes rgyas par 'byung ba ni srid pa bar ma'i rnam par shes
[\[121a.7\]]pa'i skad cig ma gzhan dang 'brel ba'i phyir ro zhes bya ba'i tha tshig go/_/khrag dang khu ba 'dus pa'i ming dang gzugs rnam par smin pa ni kun du brgyal ba yin te zhes bya ba na gcig la gcig rgyu mtshan gyi dngos por ming dang gzugs dang 'dres par gyur ces bya ba'i don te/_gang las rgyu gang
[\[121b\]]
[\[121b.1\]]gis ming dang gzugs su rnam par smin pa nur nur por rnam par gzhag pa'o/_/'on te 'di'i don ma'i mngal du mi skye ba mi 'byung ba yin na ni de'i tshe rnam par shes pa bdag nyid thob pa'i tshe/_ming dang gzugs skyes pa kho na yin pas de'i rkyen gyis rnam par shes pa de'i rkyen gyis de skye bar mi rigs te/_
[\[121b.2\]]ming dang gzugs skye bar mi rigs te/_de nyid skyes zin pa'i phyir ro/_/de las kyang rgyu chen po'i rnam grangs de las kyang /_nam ma shi'i bar du rnam par shes pa ni ming dang gzugs kyi rkyen gyis dngos por bstan pas 'du byed kyi rkyen gyis de ji ltar nying mtshams sbyor ba'i rnam par shes par rung /_rten cing
[\[121b.3\]]'brel par 'byung ba'i mdo sde 'di las/_rnam par shes pa'i rkyen gyis phung po lnga pa'i ming dang gzugs bstan pas nying mtshams sbyor ba'i rnam par shes pa de ji ltar de dang lhan cig 'byung ba nying mtshams sbyor ba'i rnam par shes pa dang lhan cig 'byung ba phung po lnga pa can gyi ming dang gzugs
[\[121b.4\]]kyi rkyen du rung /_dus phyi ma'i rkyen yin no zhe na yang zhes bya ba ni/_'on te nying mtshams sbyor ba'i rnam par shes pa de lhan cig 'byung ba'i ming dang gzugs kyi rkyen ma yin gyi/_'on kyang dus phyi ma'i ming dang gzugs kyi rkyen yin no snyam na/_de'i phyir 'o na de'i dus kyi ming dang gzugs kyi rkyen gang yin
[\[121b.5\]]zhes smras te/_de'i dus kyi zhes bya ba ni nying mtshams sbyor ba'i rnam par shes pa'i dus kyi'o/_/rkyen 'du byed yin no zhe na yang zhes bya ba ni/_'on te 'di snyam du de yang 'du byed kyi rkyen gyis yin no snyam na/_nying mtshams sbyor ba'i rnam par shes pa dang /_ming dang gzugs de gnyi ga'i rkyen yin pa'i
[\[121b.6\]]phyir zhes bya ba 'du byed ni gnyi ga'i rkyen yin pa'i phyir de skye bar bya ba'i don du/_ci'i phyir rnam par shes pa'i yan lag brtag par bya/_ming dang gzugs kho na'i rkyen 'du byed yin na brtag tu mi rung ste/_de dang skad cig phyi mar khyad par yang ci zhig yod ces bya ba la de dang zhes bya ba ni nying
[\[121b.7\]]mtshams sbyor ba'i rnam par shes pa dang lhan cig 'byung ba'i ming dang gzugs de dang ngo /_/skad cig phyi ma zhes bya ba ni skad cig ma gnyis pa ste/_gang gi rkyen du rnam par shes pa de yin par brtag par byed pa'o/_/'on te skad cig ma las skad cig ma phyi ma nges par khyad par yod do zhes
[\[122a\]]
[\[122a.1\]]brjod na de lta na yan lag thams cad la yang 'di nyid thal bar 'gyur ro/_/de bas na rdzas tha dad pa'i bye brag yod pa de glengs pa yin par rig par bya'o/_/'on te 'dir ji ltar srid pa rkyen gyi dngos por 'dod na ni zhes bya ba ni/_'on te rnam par shes pa'i rkyen gyis
[\[122a.2\]]ming dang gzugs zhes bya ba 'dir ji ltar srid pa'i rkyen gyi dngos por 'dod de/_gang na ming dang gzugs srid pa der ni ming dang gzugs kyi rkyen yin no/_/gang na ming 'ba' zhig srid pa gzugs med pa der ni ming nyi tshe'i rkyen yin no/_/'du byed kyi rkyen gyis ming dang gzugs la yang ji ltar srid
[\[122a.3\]]pa'i rkyen gyis dngos po yin pa de bzhin du ci'i phyir mi 'dod de/_gang na ming dang gzugs srid pa der ni 'du byed kyi rkyen gyis ming dang gzugs yin no/_/gang na ming nyi tshe srid pa gzugs med pa der ni ming nyi tshe'i rkyen yin no zhes bya bar sbyar ro/_/'du byed kyi rkyen gyis nying mtshams sbyor ba'i rnam par
[\[122a.4\]]shes pa yin na ni 'das pa'i 'du byed kyis rnam par shes pa skyed par thal bar 'gyur ro zhes bya ba ni nying mtshams sbyor ba'i rnam par shes pa kho na'i rkyen nyid de yin la/_gcig nas gcig tu brgyud pa med pa'i phyir ro/_/'di ni glo bur du nyam nga bar zhugs pa yin no zhes bya ba ni sgrub pa gzhan yod
[\[122a.5\]]bzhin du rgyu med par skyur ba nyid skye ba ni nyam nga bar zhugs pa'i don yin no/_/'o na de ga las she na/_de las skyes pa'i mthu'i bye brag dang ldan pa zhes bya ba ni skyur ba de las skyes pa'i mthu'i bye brag ni de las skyes pa'i mthu'i bye brag ste/_de rgyun yongs su 'gyur ba'i bye brag 'di la yod pas de ni de las skyes pa'i
[\[122a.6\]]mthu'i bye brag ste de las so/_/de dag gis ni dmar ba nyid dang zhes rgyas par 'byung ba la/_de dag gis ni phyis dmar ba dang /_rtsa dmar ba nyid kyi lan kyang btab pa yin te/_ji lta zhe na/_de nas skyes pa'i mthu'i bye brag gi rgyun yongs su 'gyur ba'i bye brag las de'i bras bu ge sar dmar po nyid yin no/_/
[\[122a.7\]]de skye ba dang mi mthun pa'i rkyen bsal na zhes bya ba ni rtsa dmar ba de skye ba dang mi mthun pa'i rkyen mi bsal na rang bzhin gyi ngo bo nyid kyis lcags kyi thu lum 'byung ba chen po de 'byung ba dang rjes su mthun pa yin pa'i phyir zhes bya ba ni rtsa dmar po 'byung ba dang rjes su mthun pa ji lta bu zhe na/_rtsa dmar po skye bar 'gyur
[\[122b\]]
[\[122b.1\]]ba la bya'o/_/'dir tshigs su bcad pa 'di ji ltar rgyu rnam par zhig pa las 'bras bur mi 'gyur te/_rgyu rnam par zhig pa las 'bras bu ma yin no/_/gal te/_rnam zhig rgyu las 'bras 'byung na/_/dbang po la sogs rnam zhig las/_/zhes rgyas par 'byung ba ste/_rnam par zhig pa las yin
[\[122b.2\]]na ni dbang po dang don rnam par zhig pa las mthong ba dang thos pa la sogs pa'i bya ba byed pa ji ltar rigs par 'gyur ro/_/chu skams pas gsher bar 'gyur ba dang /_rlung zhi bas skams par 'gyur ba dang /_brdungs pa yang rnam par zhig na sgra 'byung bar 'gyur ro/_/de bzhin du me shi na du
[\[122b.3\]]ba 'byung bar 'gyur gyi zhi bar mi 'gyur ro/_/las dang nyon mongs pa spangs kyang mya ngan las 'das par mi 'gyur gyi yang srid skye bar 'gyur ro zhes bya'o/_/'o na ji ltar zhe na/_de las skyes pa bsgos pa gnas pa'i phyir ro zhes bya ba la las de las skyes pa yin te/_de las skyes pa de ni
[\[122b.4\]]bsgos pa yin pas de las skyes pa bsgos pa yin te/_de gnas pa ni de las skye ba bsgos pa gnas pa zhes bya'o/_/de las byung ba'i 'bras bu sbyin par nus pa ma spyad pa nyid yin pa'i phyir ro zhes bya ba ni de las byung ba'i 'bras bu sbyin par nus pa ma spyad pa nyid gzung ba yin no zhes bya ba'i don
[\[122b.5\]]to/_/de lta ma yin na de 'das pa nyid yin par 'grub par mi 'gyur ro zhes bya ba ni gal te da ltar byung ba bzhin du rang gi mtshan nyid yod pa'i phyir yod do zhes smra na ni de la da ltar byung ba'i chos gzhan skye ba'am/_'jig pa cung zad kyang rnam par gzhag par mi nus te/_zhib tu ni chos mngon pa'i mdzod
[\[122b.6\]]las gzung bar bya'o/_/'di ltar rgyun rnam par bzhag nas 'du byed 'gags la de dang rjes su mthun pa'i 'bras bu gcig nas gcig tu 'phangs nas zhes rgyas par 'byung ba la sa bon gyi rgyun bzhin du zhes bya ba ni ji ltar myu gu la sogs pa'i rgyun rnam par bzhag nas sa bon 'gag la
[\[122b.7\]]de dang rjes su mthun pa'i 'bras bu gcig nas gcig tu 'phangs pa de bzhin du 'du byed kyi rgyan rnam par bzhag nas 'gag la de dang rjes su mthun pa'i 'bras bu gcig tu 'phangs pa yin no/_/de'i 'og tu 'byung bar 'gyur bas zhes bya ba ni bsod nams la sogs pa'i 'du byed kyi 'og tu zhes bya
[\[123a\]]
[\[123a.1\]]ba'i tha tshig go/_/ji ltar na de'i rkyen gyis lung du ma bstan pa'i sems pa'i rgyun gyi rkyen gyis/_nying mtshams sbyor ba'i tshe rnam par shes pa yin par rigs par 'gyur/_lung du ma bstan pa'i chos sa bon rul ba dang 'dra ba ni nying mtshams sbyor ba'i rnam par shes pa'i
[\[123a.2\]]myu gu skyed par nus pa ma yin no/_/ji ltar na yang gang de'i 'og tu lung du ma bstan pa 'byung ba'i sems pa'i rgyun 'di bsod nams la sogs pa'i 'du byed kyi rnam par gzhag pa yin/_de nyid la 'du byed rnams kyi nus pa yin gyi zhes bya ba ni bag chags kyi rgyun de la'o/_/nying mtshams sbyor
[\[123a.3\]]ba'i rnam par shes pa'i dus na ni yang srid pa mngon par grub pa kho na yin pas zhes bya ba ni nying mtshams sbyor ba'i rnam par shes pa de dang lhan cig 'byung ba'i chos rnams kyis yang srid kun du bsdus pa'i phyir ro/_/de'i tshe 'du byed kyi rkyen gyis nying mtshams sbyor ba'i rnam par shes pa de gang gi
[\[123a.4\]]sa bon yin na gang 'di skad du rnam par shes pa sa bon yang srid kyi zhing las skyed do zhes brjod/_sngon gyi srid pa'i rnam par shes pa ni ma rig pa'i rkyen can gyis 'du byed kyi rkyen gyis ming dang gzugs kyi myu gu'i rgyu'i dngos po nye bar bzung nas srid pa bar ma'i rgyun gyis yang srid zhing la skyed do zhes bya ba ni
[\[123a.5\]]rigs pa yin no/_/de nyid kyi phyir ma rig pa'i rkyen gyis 'du byed yin la/_des bsgos pa'i rnam par shes pa ni 'du byed kyi rkyen gyis yin no zhes bya ba la sogs pa smos so/_/de ltar byas na mdo sde gzhan las rnam par shes pa sa bon zhes gsungs pa gang yin pa de rigs pa yin no zhes bya ba la de ltar
[\[123a.6\]]byas na zhes bya ba ni ji skad du kho bos gong nyid du ma rig pa'i rkyen gyis 'du byed yin la zhes rgyas par bstan pa yin no/_/mdo sde gzhan las rnam par shes pa sa bon yin pa ji ltar bstan zhe na/_kun dga' bo gal te/_'dod pa dang rab tu ldan pa'i las med par gyur na/_'on kyang 'ga' yang gang
[\[123a.7\]]du yang 'dod pa'i srid pa 'grub bam/_btsun pa ma lags so/_/kun dga' bo 'on kyang las zhing dang sred pa rlan dang /_rnam par shes pa sa bon dang /_ma rig pa'i mun pa can gyi sems can ma rig pas ldongs par gyur pa de dag ni 'di lta ste 'dod pa'i srid pa na sems dman pa la rnam par
[\[123b\]]
[\[123b.1\]]shes pa rab tu gnas pa yin no/_/kun dga' bo gal te gzugs dang rab tu ldan pa'i las med par gyur na/_'on kyang 'ga' yang gang du yang gzugs kyi srid pa 'grub bam/_btsun pa ma lags so/_/kun dga' bo 'on kyang las dang zhing dang zhes rgyas par 'byung ba nas 'di lta ste/_
[\[123b.2\]]gzugs kyi srid pa nas sems pa bar ma la rnam par shes pa gnas pa yin no/_/kun dga' bo gal te gzugs med pa dang rab tu ldan pa'i las med par gyur na/_'on kyang 'ga' yang gang du yang gzugs med pa'i srid pa 'grub bam/_btsun pa ma lags so/_/kun dga' bo
[\[123b.3\]]'on kyang las zhing dang zhes rgyas par 'byung ba nas/_'di lta ste gzugs med pa'i srid pa na/_sems pa gya nom pa la rnam par shes pa rab tu gnas pa yin no zhes bya ba yin no/_/'on kyang kha cig na re de'i rgyu can rnam par ma zhig pa las yin no zhes bya ba ni bsod nams la sogs
[\[123b.4\]]pa'i 'du byed kyi rgyu can yin pa'i phyir ro zhes bya ba'i don to/_/kha cig na re rnam par ma zhig pa las yin no zhe'o zhes bya ba ni 'phags pa kun gyis bkur ba yin no/_/kha cig na re bsags pa las yin no zhe'o zhes bya ba ni dge 'dun phal chen po'o/_/sems dang mi ldan pa'i chos gzhan zhes
[\[123b.5\]]bya ba ni gzugs dang sems dang sems las byung bas ma bsdus pa'i 'dus byas ni sems dang mtshungs par ldan pa ma yin pa'i phyir sems dang mi ldan pa yin par gzhag ste/_dogs pa rnam par bzlog pa'i phyir ro/_/nam 'bras bu 'byin pa'i bar du rjes su 'jug pa de yin zhes bya ba ni sems
[\[123b.6\]]dang mi ldan pa'i chos gzhan no/_/des byas pa la de nye bar 'dogs pa yin no zhes bya ba ni 'du byed kyis byas pa'i rnam par ma zhig pa dang bsags pa la 'du byed nye bar 'dogs so zhes bya ba'i don to/_/yang na rnam par ma zhig pa dang bsags pas byas pa'i 'bras bu la 'du byed nye bar btags pa
[\[123b.7\]]yin no/_/'du byed rnams nye bar btags pa ni 'du byed nye bar btags pa ste/_'du byed kyi rkyen gyis nying mtshams sbyor ba'i rnam par shes pa zhes rkyen nyid nye bar 'dogs pa'i phyir ro/_/dper na rkun pos grong khyer bsregs pa dang zhes bya ba ni rkun pos bsgrubs pa'i me la rkun po bzhin
[\[124a\]]
[\[124a.1\]]du nye bar 'dogs pa'am/_rkun pos bsgrubs pa'i mes bsregs pa la rkun pos grong khyer bsregs so zhes rkun por nye bar 'dogs so/_/rtswas 'bras chan tshos pa dang zhes bya ba ni rtsa las byung ba'i ma la rtsa nye bar 'dogs par byed pa'am/_rtsa las byung ba'i mes byas pa
[\[124a.2\]]la rtswas 'bras chan tshos so zhes rtswa rnams kyis byas pa nyid du nye bar 'dogs so/_/'phags pa rnams ni mthong ba bde/_/zhes bya ba ni/_'phags pa mthong ba kho na bde ba ma yin gyi/_bde ba'i rgyu nyid yin pa'i phyir bde ba zhes nye bar 'dogs pa lta bu'o/_/de dag gi yang mdo
[\[124a.3\]]sde dang 'gal ba de kho na bzhin du gnas pa yin no zhes bya ba ni ji ltar yin zhe na/_'di ltar rnam par shes pa'i yan lag rnam par dbye ba las rnam par shes pa gang zhe na/_rnam par shes pa'i tshogs drug go zhes gsungs kyang yid kyi rnam par shes pa kho nas nying mtshams sbrel ba yin pas
[\[124a.4\]]ji ltar na rnam par shes pa'i tshogs drug 'du byed kyi rkyen gyis rnam par shes pa yin par 'gyur zhes bya ba'o/_/thob pa la sogs pa ni ma yin no zhes bya ba ni thob pa dang ma thob pa dang ris 'dra ba nyid dang 'du shes med pa pa dang /_'du shes med pa'i snyoms par 'jug pa dang /_'gog pa'i snyoms par
[\[124a.5\]]'jug pa dang /_srog gi dbang po'i mtshan nyid la sogs pa ci reg pa la brten nas 'byung ngam/_reg pa med par yang 'gog pa'i snyoms par 'jug pa la sogs pa ni thob pa las skye ba'i phyir ro/_/de bas na sems dang mi ldan pa'i 'du byed rdzas su yod pa yang ma yin te/_gzugs la sogs
[\[124a.6\]]pa rdzas su yod pa'i gnas skabs gzhan la btags pa yin la zhes bya ba ni gzugs dang sems dang sems las byung ba'i gnas skabs gzhan la zhes bya ba'i tha tshig ste/_mi ldan pa rnams dang 'dus ma byas rnams rdzas su yod pa ma yin no zhes rgyas par gsungs pa'i phyir ro/_/dper na nus
[\[124a.7\]]pa dang /_kun du sbyor ba dang rnam par phye ba dang /_pha rol nyid dang /_tshu rol nyid dang /_rgyang ring ba dang /_thag nye ba nyid lta bu'o zhes bya ba ci zhe na/_gzugs la sogs pa'i gnas skabs gzhan la btags pa yin no zhes bya ste/_'bras bu skye ba'i rgyu'i dngos por nye bar gnas pa'i
[\[124b\]]
[\[124b.1\]]gnas skabs la nus pa btags pa yin no/_/gzugs rgyun mi 'chad par skye ba'i gnas skabs la kun du sbyor bas so/_/rgyun mi 'chad par skye bar kun du sbyor bas so/_/rnam par phye ste skye ba'i gnas skabs la ni rnam par phye ba'o/_/sems dang sems las byung ba lhan cig tu skye ba'i
[\[124b.2\]]gnas skabs la yang kun du sbyor ba btags pa yin te/_dus dang /_rten dang /_dmigs pa mtshungs par ldan pa'i phyir ro/_/pha rol nyid dang tshu rol nyid kyang bar na gzugs mang ba dang nyung ba nyid kyi gnas skabs la btags pa yin te/_mthong ba'i yul las bar na gzugs mang ba la pha rol
[\[124b.3\]]zhes btags so/_/bar na nyung ba la tshu rol zhes btags pa de bzhin du dus dang ngo bo nyid la sogs pa tha dad pa yin du zin kyang /_rgyud tha dad pa la pha rol dang tshu rol zhes btags so/_/de bzhin du gzugs la sogs pa'i gnas skabs gzhan la thob pa la sogs pa btags pa yin te/_
[\[124b.4\]]ji lta zhe na/_re zhig thob pa ni dge ba la sogs pa'i chos rnams kyi sa bon ma nyams pa'i gnas skabs dang /_de skye ba'i dbang ma nyams pa dang /_mngon du gyur pa'i gnas skabs la btags pa yin no/_/ma thob pa ni de'i sa bon med pa shin tu kun du 'byung ba'i gnas skabs la btags
[\[124b.5\]]pa yin no/_/ris 'dra ba nyid ni sems 'dra ba tsam la btags pa yin te/_mi 'dra ba'i rdzas gzhan ni 'dra ba ma yin te/_'bras la sogs pa'i sdong bu 'dra ba bzhin no/_/de ltar na de lta bu yin pa'i gzugs la sogs pa phung po skye ba'i gnas skabs gzhan thob pa ni ris 'dra ba zhes bya
[\[124b.6\]]ba 'thob ste/_mi la sogs pa bye brag tu gdags pa'i rgyu yin pa'i phyir ro/_/de bzhin du sems med pa'i snyoms par 'jug pa gnyis ni sems dang sems las byung ba skye ba dang mi mthun pa'i lus skyes pa'i gnas skabs la gdags so/_/'du shes med pa pa yang de bzhin du rig par bya'o/_/
[\[124b.7\]]srog gi dbang po ni sngon gyi tshe rabs kyi las kyis 'phangs te/_ris mthun par gnas pa'i rgyu'i dngos po tsam la gdags so/_/ma byung ba las byung ba la skye ba gdags so/_/'bras bu dang rgyu'i rgyun la gnas pa'o/_/rgyun snga phyi'i bye brag la ni rgal ba'o/_/byung nas med pa tsam la mi rtag
[\[125a\]]
[\[125a.1\]]pa nyid gdags so zhes bya ba la sogs pa'o/_/de dag ji ltar rdzas su yod pa ma yin pa ni chos mngon pa'i mdzod las shes par bya'o zhes bya ba ji ltar yin zhe na/_thob pa la sogs pa ni rdzas su yod pa ma yin no/_/ci'i phyir zhe na/_de dag gi rang gi ngo bo ni 'dod chags
[\[125a.2\]]dang zhe sdang la sogs pas bcings pa rnams la gzugs dang sgra la sogs pa bzhin du mi mngon pa'i phyir dang /_mig dang rna ba la sogs pa bzhin du byed pa yang med do/_/de bas na rdzas kyi chos med pa'i phyir btags pa'i yod pa yin no/_/yang na thob pa la sogs pa ni ji ltar btags
[\[125a.3\]]pa'i rnams rdzas su yod pa ma yin te/_ji lta zhe na/_tshad ma med pa'i phyir ro/_/de dag rdzas su yod pa nyid du byed pa'i tshad ma mngon sum mam/_rjes su dpag pa'am/_yid ches pa'i lung ni cung zad kyang yod pa ma yin te/_ji ltar gzugs la sogs pa bzhin du'o/_/'o na mdo sde
[\[125a.4\]]las chos bcu po de dag rnams zhes rgyas par gsungs pa ni de nyid las ji ltar rigs par rnam par nges pa gzung bar bya'o/_/rnam par ma zhig pa dang /_bsags pa yang yong ye yod pa ma yin la/_gnas skabs gzhan de dag la de nyid btags yang ma yin no/_/bsod nams la sogs
[\[125a.5\]]pa'i 'du byed kyi bag chags dang rjes su 'brel pa nyid yin na yang de phan pa byed pa yin no/_/gang yang sems med pa'i snyoms par 'jug pa dang 'du shes med pa pa'i mjug tu ldang ba'i sems skye ba dang zhes bya ba la sems med pa'i snyoms par 'jug pa smos pas ni 'gog pa'i snyoms par
[\[125a.6\]]'jug pa dang 'du shes med pa'i snyoms par 'jug pa gzung ngo /_/de la sems med pa'i snyoms par 'jug pa'i mjug tu ldang ba ni ldang ba'i dus so/_/'du shes med pa pa'i mjug ni 'chi ba'i dus so/_/gang yang yi ge'i gzhung lan mang du ston pa las ci zhe na/_dran pa skye bar 'gyur ro zhes phyis
[\[125a.7\]]'chad par 'gyur ro/_/don rtag tu mthong ba la sogs pa las zhes bya ba ni gzugs la sogs pa'i yul la yang nas yang du mthong ba dang /_thos pa dang /_bsnams pa dang /_myangs pa dang /_reg pa ste/_thos pa dang /_bsnams pa dang /_myangs pa dang /_reg pa dang /_rnam par shes pa las phyis dran
[\[125b\]]
[\[125b.1\]]pa skye ba ni dus phyi nas so/_/ci sems dang ldan pa ma yin pa'i chos gzhan bar skabs su 'ga' yang gang las de las ldang ba'i sems dang ldan pa de dang ge sar dmar po de yang dus gzhan na skye bar 'gyur ba la yod dam/_gang goms pa dran pa skye bar 'gyur ba skad cig ma gang la de'i skye bar
[\[125b.2\]]brtag par nus zhes bya ba ni gal te re zhig skad cig ma dang po kho na de skye ba yin na ni skad cig ma gzhan gyi tshe goms par byed pa don med par 'gyur ro/_/'on te skad cig ma gnyis pa la sogs pa gzhan gyi tshe de skye ba yin na ni 'di brjod par bya ste/_ci skad cig ma gnyis pa la sogs pa de dag la skad
[\[125b.3\]]cig ma dang po la ston pa dang /_mthong ba la sogs pa sngar song ba'i bye brag yod dam/_'on te med pa yin ci nyes ji ste yod na ni de bzhin du bdag nyid thob pa'i bye brag yod pa'i phyir sems dang sems las byung ba'i dran pa phyis skye bar 'gyur bas rtog pa de don med par 'gyur ro/_/'on te
[\[125b.4\]]med na ni skad cig ma dang po bzhin du mi rtsom ste de mi skye bas dran pa med par thal bar 'gyur te/_skad cig ma gnyis pa la sogs pa ni skad cig ma dang po dang bye brag med pa'i phyir te/_skad cig ma snga ma bzhin no/_/goms pa smos pas ni chos gzhan skyed par mi nus pa yang ma yin te/_/kha cig yi
[\[125b.5\]]ge'i gzhung ston pa cig car du dran pa yod do/_/mthong ba la sogs pa'i don kyang cig car du dran pa yod pas gang goms pas dran pa skyed par 'gyur ba skad cig ma gang la de skye bar brtag par nus zhes bya ba'i skyon 'di de la brjod par bya ba ma yin no/_/de bas na 'du byed kyis yongs su bsgos pa'i
[\[125b.6\]]rnam par shes pa'i tshogs drug la zhes rgyas par 'byung ba la/_de bas na zhes smos pa ni ji skad du bstan pa'i rnam par rab tu bstan pa'i phyir ro/_/de la yang dbang po tha dad pas rnam par shes pa tha dad pa zhes bya ba nas brtsams te/_'du byed kyi rkyen gyis rnam par shes pa ni rnam par shes pa'i tshogs
[\[125b.7\]]drug yin par khas len kyang rung ste/_sgra'i don ji lta ba bzhin du drangs nas don de bzhin du 'gror mi rung ngo /_/sems dang bcas pa dang sems med pa pa'i 'gog pa'i snyoms par 'jug pa la sogs pa khas len kyang rung zhes bya ba ji lta bu zhe na/_de'i gnas skabs na gang gi sems yod pa ma
[\[126a\]]
[\[126a.1\]]yin no zhes rgyas par 'byung ba nas sems dang bcas pa'i 'gog pa'i snyoms par 'jug pa la sogs pa khas len kyang rung /_de bzhin sems med pa'i 'gog pa'i snyoms par 'jug pa yin no zhes rgyas par 'byung ba nas sems dang bcas pa'i snyoms par 'jug pa la sogs
[\[126a.2\]]pa yin par khas len kyang rung ste/_sgra'i don ji lta ba bzhin du drangs na don de bzhin du 'gror mi rung ngo /_/mngal du nying mtshams sbyor ba'i rnam par shes pa 'du byed kyi rkyen gyis yin no zhes rgyas par 'byung ba nas/_'das pa'i 'du byed kyi nying mtshams sbyor ba'i rnam par shes pa khas len kyang rung
[\[126a.3\]]ste/_sgra'i don ji lta ba bzhin du drangs nas don de bzhin 'gror mi rung ngo /_/kha cig na re nying mtshams sbyor ba'i rnam par shes pa ni 'du byed kyi rkyen gyis yin kyang 'das pa'i las las de skye ba ma yin gyi/_'on kyang de'i rgyu can gyi rnam par ma zhig pa las yin no zhes bya ba la sogs pa brjod pa de'i rgyu can
[\[126a.4\]]gyi rnam par zhig pa la sogs pa rkyen yin par khas len kyang rung ste/_gang gi phyir de ltar gyur pa/_de bas na 'dir don nyid ni dgongs pa can yin par rig par bya'o zhes rgyas par 'byung ba yin no/_/gnas pas gnas bstan pa zhes bya ba ni gnas pa mig gi rnam par shes pa la sogs
[\[126a.5\]]pas gnas kun gzhi rnam par shes pa bstan te/_kun gzhi rnam par shes pa ni rnam par shes pa drug gi gnas yin te/_gtso bo'i rgyu yin pa'i phyir ro/_/'bru'i snod lta bur de de dag gi gnas ni ma yin gyi/_de'i sa bon gyi gnas yin no/_/de'i sa bon gyi gnas zhes bya ste/_de skye bar nus pa dang ldan
[\[126a.6\]]pa'i phyir ro/_/de la sa bon rnams sbyang bar blugs pa lta bu ni ma yin gyi/_'o na ji lta bu yin zhe na/_dper na sa bon dang /_myu gu dang /_thal ba dang /_lus dang /_du ba dang /_me dang /_sa gzhi la sogs pa rnams 'bras bu la nus pa dang ldan pa'i phyir de'i rgyu'i dngos po ni gnas zhes bya'o/_/de
[\[126a.7\]]bzhin du 'bras bus rgyu ste bstan to zhes bya bar sbyar te/_'bras bu mig gi rnam par shes pa la sogs pas rgyu kun gzhi'i rnam par shes pa bstan to/_/ci'i phyir zhe na/_de dang ldan pa'i rnam par shes pa'i rgyun 'bab pa bstan pa'i phyir te rnam par shes pa drug de dag dang ldan pa'i kun gzhi rnam par
[\[126b\]]
[\[126b.1\]]shes pa'i rgyun 'bab pa bstan pa'i phyir ro/_/rgyu dang 'bras bur 'brel pa'i dngos po yin pa'i phyir ro/_kun gzhi rnam par shes pa'i rgyun bab pa ni rnam par shes pa'i tshogs drug dang ldan pa zhes bya ste/_'brel pa yin zhes bya ba'i don to/_/de'i dbang po rnams gzhan du gyur pa nyid ma yin te/_
[\[126b.2\]]gzigs pa mnga' ba'i phyir ro zhes bya ba ni dbang po rnams la mthong ba la sogs pa'i bya ba byed pa las rjes su dpag pa'i phyir ro/_/dbang po rnams bsal ba ni mthong bar yang mi nus kyi zhes bya ba ni dbang po rnams dbang po'i yul las 'das pa'i phyir dang /_yid kyi rnam par shes pas shes par bya
[\[126b.3\]]ba yin pa'i phyir ro/_/'jig rten na yang 'di'i lta ba ni nyams dga' ba yin te/_gdong gi mig ni ut+pa la sngon po'i 'dab ma lta bu'o zhes bya ba lta ba dang mig gis de'i gnas ji lta ba bstan to/_/lta ba ni 'dir mig gi dbang po la bya'o/_/mig kyang de'o/_/mig gi dbang po ni nyams dga' ba
[\[126b.4\]]ma yin te/_mngon sum ma yin pa'i phyir ro/_/gdong gi mig ni ut+pa la sngon po'i 'dab ma lta bu yang ma yin te/_mdog dang dbyibs kyis ma zin pa'i phyir dang /_zlum po yin pa'i phyir ro/_/de'i phyir lta ba dang /_mig gis de'i gnas ji lta ba bzhin du ston pa 'di grub pa yin no/_/
[\[126b.5\]]mig gi dbang po'i gnas de ni shin tu sngo ba dang /_khyon yangs pa dang nyams dga' ba'ang yin te/_mngon sum nyid yin pa'i phyir ro/_/de ltar na re zhig gnas pas gnas bstan pa shes par byas pa yin no/_/'bras bus kyang rgyu ji ltar ston pa de bzhin du brjod pa ni/_dge slong dag rlung ni nad
[\[126b.6\]]yin no nad chen po yin no/_/sman chen po ni til mar ram til mar dang sbyar ba'o/_/dge slong dag mkhris pa'i nad kyi sman chen po ni zhun mar ram zhun mar dang sbyar ba'o/_/dge slong dag bad kan gyi nad dang nad chen po'i sman chen po ni sbrang rtsi'am sbrang rtsi dang sbyar ba'o/_/rlung dang mkhris pa dang
[\[126b.7\]]bad kan ni nad ma yin gyi nad kyi rgyu yin pas nad ces bstan to/_/'dod chags kyi rgyun nye bar bcad pa ma yin te/_de mngon sum du ma gyur pa'i phyir ro zhes bya ba ni gnyen po mngon sum du gyur pa'i tshe na/_mi mthun pa'i phyogs mngon du gyur par mi rigs pa'i phyir ro/_/'o na ci zhe na de'i rgyu
[\[127a\]]
[\[127a.1\]]dang sa bon te/_de'i zhes bya ba ni 'dod chags kyi'o/_/de las yang de 'byung ba ni de'i rgyu dang /_phra rgyas dang /_sa bon zhes bya'o/_/de gnyis ni reg bya ma yin gyi de gnyis kyi rgyu reg bya yin no zhes bya ba la/_de gnyis kyi zhes bya ba ni bkres pa dang skom pa gnyis
[\[127a.2\]]kyi'o/_/zan 'dod pa ni bkres pa ste/_sems las byung ba'i chos so/_/de'i rgyu reg bya'i bye brag la bkres pa zhes ston to/_/de bzhin du 'thung 'dod pa ni skom pa ste/_de'i rgyu reg bya'i bye brag la skom pa zhes ston to/_/chos thams cad kyi sa bon gyi gzhi gang yin pa'o zhes bya ba'i
[\[127a.3\]]chos thams cad kyi sa bon gyi gzhi byed pa'i sgo nas kun gzhi rnam par shes pa bstan te/_gzhan chos thams cad kyi sa bon gyi gzhi byed par mi rigs pa'i phyir ro/_/'gog pa'i snyoms par zhugs pa rnams la de las gzhan pa'i rnam par shes pa yod pa ma yin pas chos thams
[\[127a.4\]]cad kyi sa bon chad par thal bar 'gyur ro/_/kun gzhi rnam par shes pa ni gtso bo dang /_bdag gi rdzas su gyur par thal bar yang mi 'gyur te/_mi rtag pa dang /_sdug bsngal ba dang /_stong pa dang /_bdag med pa'i mtshan nyid yin pa'i phyir ro/_/gang dag gis rnam par shes pa'i
[\[127a.5\]]tshogs drug chos thams cad skye bar nus pa dang ldan no zhes pa des kyang de nyid gtso bo dang bdag gi rdzas dang /_chos mi mthun pa yin par brjod par nus kyi gzhan la ma yin no/_/chos thams cad skye bar nus pa dang ldan pa ma yin no zhes brjod par mi nus so/_/mdo sde pa rnams
[\[127a.6\]]la ni ldan pa ma yin pa'i 'du byed med pa na gzhan du ji ltar dge ba dang /_mi dge ba dang /_lung du ma bstan pa'i chos skye bar 'gyur/_mdo sde las kyang 'di skad du sems zhes bya ba'am/_yid dang rnam par shes pa zhes bya ba la yun ring por dad pa yongs su bsgos/_tshul khrims dang
[\[127a.7\]]thos pa dang gtong ba dang shes rab yongs su bsgos na/_gong du 'gro bar 'gyur khyad par du 'gro zhing mtho ris su 'gro ba ston to zhes gsungs so/_/len pa'i rnam par shes pa yang de yin te/_ris mthun pa gzhan du nying mtshams sbyar ba nas brtsams te nam ma shi'i bar du lus 'dzin par
[\[127b\]]
[\[127b.1\]]byed par ston te/_gzhan de lta bu mi rigs pa'i phyir ro zhes phyis 'chad par 'gyur ro/_/rnam par smin pa'i rnam par shes pa yang de yin te zhes bya ba ni mi la sogs pa'i lus kyi dngos po'i rten byed pa'i sgo nas ston te/_gzhan la rnam par smin pa'i mtshan nyid dang 'thad pa de dag
[\[127b.2\]]mi rigs par phyis 'chad par 'gyur ro/_/skye ba so so ni las tha dad pa'i rnam par smin pa yin pa'i phyir ro zhes bya ba ni de bas na kun gzhi rnam par shes pa ni las tha dad pa'i rnam par smin pa so sor skye ba yin te/_de bas na rnam par smin pa'i rnam par shes pa bstan to/_/ji ltar na de skye ba so so las
[\[127b.3\]]thar pa'i rnam par smin pa yin na/_de'i phyir las tha dad pa'i shugs yongs su zad pa'i phyir dang zhes smras te/_las tha dad pa'i 'phen pa yongs su zad pa'i phyir zhes bya ba'i tha tshig ste/_'chi ba'i dus kyi tshe skye ba snga ma'i las kyis 'phangs pa'i rnam par smin pa'i rnam par shes pa'i shugs
[\[127b.4\]]yongs su gtugs nas/_skyes nas dang lan grangs gzhan la myong bar 'gyur ba'i las gzhan goms pa'i 'jug pa rnyed pa'i phyir lus kyi dngos po de dang de'i gnas nyid du rnam par smin te/_de ni yang srid pa mngon par 'grub par bya ba'i phyir bag chags kyi gnas skabs kyi las 'jug pa rnyed de/_
[\[127b.5\]]srid par gyur na lus kyi dngos po de dang de'i gnas nyid du kun gzhi rnam par shes pa rnam par smin par byed do/_/de dang de'i zhes bya ba ni lha dang mi la sogs pa'i lus kyi dngos po'i gnas nyid la bya'o/_/lus kyi dngos po'i gnas yin pa yang kun gzhi rnam par shes pa ni lus kyi dngos po de dang
[\[127b.6\]]de 'brel par 'jug pa yin pa'i phyir te/_gzugs med pa'i khams dang sa gzhan dag na lus kyi dngos por gyur pa dag rnam par smin pa ma yin pa med pa'i phyir ro/_/btsun pa sa ston pa rnams kyis srid pa'i yan lag gi rnam par shes pa yang de yin te zhes bya ba ni nyi tshe ba gzhan gyi chos
[\[127b.7\]]mngon pa las srid pa'i gnas byed par rab tu grags pa ston to/_/yan lag dang gnas dang lus zhes bya ba don tha dad pa ma yin te/_lus med pa ni yan lag med pa zhes ston pa'i phyir ro/_/de nyid kyi phyir de gnas yongs su ma gyur na srid pa rgyun mi 'chad pa'i phyir ro zhes smras te/_de gnas
[\[128a\]]
[\[128a.1\]]gyur pa yang gnyen po skyes pas kun nas nyon mongs pa can gyi chos kyi bag chags ma lus par bcom pa yod na gzhan du skyes pa yin te/_gang la yang srid pa'i yan lag gi rnam par shes pa gzhag pa ma yin no/_/dmigs pa dang rnam pa yongs su chad pa'o zhes bya ba ni
[\[128a.2\]]rgyu ba shin tu phra bas de'i dmigs pa dang rnam pa yongs su chad pa'am/_dmigs pa dang rnam pa chad pa mngon du gyur pa'i phyir dmigs pa dang rnam pa yongs su ma chad pa yin par rig par bya'o/_/nye bar len pa'i phung po gang gi nang du 'dus she na zhes bya ba ni nye bar len pa dang bcas pa
[\[128a.3\]]thams cad nye bar len pa'i phung por 'dus pa yin pas de ni nye bar len pa'i phung por bsdu ba brjod par bya dgos pa'o/_/rnam par shes pa nye bar len pa'i phung por ro zhes bya ba ni rnam par shes pa'i mtshan nyid yin pa'i phyir mtshan nyid kyis 'dus pa yin par bstan to/_/sems pa'i
[\[128a.4\]]tshogs drug go zhes bya ba ni gzhan 'dun pa dang /_reg pa dang yid la byed pa la sogs pa 'du byed nye bar len pa'i phung por 'dus pa med pa yang ma yin no/_/tshe dang ldan pa gsus po che mi dge ba zhes bya ba ni lus kyi las mi dge ba dang zhes rgyas par 'byung ba ni 'dod chags dang zhe sdang la
[\[128a.5\]]sogs pa gzhan yang mi dge ba ma yin pa ni yod pa ma yin no/_/de ltar rnam par shes pa'i tshogs drug ces bya ba 'di ni yongs su ma rdzogs pa yin par ston par 'gyur ro/_/de ni dgongs pa can du rigs te/_de las gzhan pa'i chos de dag rnams zhes rgyas par 'byung ba la sems pa'i tshogs
[\[128a.6\]]drug po de las gzhan pa'i chos 'dun pa dang /_reg pa dang yid la byed pa la sogs pa rnams mdo sde gzhan las gsungs pa'i phyir ci zhe na/_'du byed nye bar len pa'i phung po gang zhe na/_sems pa'i tshogs drug go zhes bstan pa 'di dgongs pa can du rigs pa yin no/_/lus kyi las mi
[\[128a.7\]]dge ba la sogs pa de dag las gzhan mi dge ba'i chos 'dod chags dang zhe sdang la sogs pa rnams mdo sde gzhan las gsungs pa'i phyir ci zhe na/_lus kyi las mi dge ba zhes rgyas par 'byung ba rnams dgongs pa can du rigs pa yin no/_/kun gzhi rnam par shes pa ni gang du yang ma
[\[128b\]]
[\[128b.1\]]gsungs te/_de bas 'di bstan pa dgongs pa can yin par brtag par nus pa ma yin zhes ston to/_/zhal nas gsungs pa'i mdo sde yang phal cher nub la zhes bya ba 'dis ni gang du yang ma gsungs so zhes bya bar mi rung ba'i gtan tshigs ston te zhal nas gsungs pa mang du nub pa yin
[\[128b.2\]]na gang du yang ma gsungs pa 'di ji ltar nges par bya/_gsung rab 'di yang da ltar ni phal cher 'phros pa dang zhes bya ba ni nyi tshe ba'i mdo sde dang /_chos mngon pa dang /_'dul ba dag 'phros te kha cig tu ni cung zad kyang ma gsungs pa de nyid gzhan nas gsungs so/_/kha cig tu ni gzhan du gsungs
[\[128b.3\]]so/_/gzhan las ni gzhan du gsungs pas nyi tshe ba'i mdo sde dang /_'dul ba dang /_chos mngon pa thams cad mngon du ma gyur pas kun gzhi rnam par shes pa ni gang du yang ma gsungs so zhes bya ba 'di ji ltar nges par bya/_'gro ba'i rtsa
[\[128b.4\]]ba dag nub pa'i phyir ci zhe na/_zhal nas gsungs pa phal cher nub pa yin te/_gsung rab 'di yang da ltar ni phal cher 'phros par ston te/_de lta ma yin na nyi tshe ba tha dad pa nyid du mi 'gyur ro/_/nyi tshe ba gzhan las rnam grangs kyi srid pa'i yan lag gi rnam par shes pa dang /_kun gzhi
[\[128b.5\]]rnam par shes pa dang /_rnam grangs kyi rtsa ba'i rnam par shes pa zhes gsungs pa na kun gzhi rnam par shes pa ni gang du yang ma gsungs so zhes ji skad du 'di brjod/_de las kun gzhi rnam par shes pa zhes rang gi sgras gang du yang ma gsungs so zhes zer na de la ci de tsam gyis rab tu
[\[128b.6\]]bkag pa yin zhes brjod par bya'o/_/rnam par shes pa'i tshogs drug la ma gtogs pa'i dngos po yod pa yin pas rnam par shes pa'i tshogs drug bstan pa ni dgongs pa can nyid yin par grub pa yin no/_/rnam par shes pa bdun pa yod pas de ji ltar 'dod pa don dang rjes su mthun
[\[128b.7\]]pa'i ming byed pa ni srid pa'i yan lag gi rnam par shes pa zhes bya ba'am/_rnam par smin pa'i rnam par shes pa dang len pa'i rnam par shes pa'am/_rtsa ba'i rnam par shes pa dang /_rkyen gyi rnam par shes pa zhes bya ba de la sogs pa yin no/_/'dir smras pa/_gal te zhal nas gsungs pa
[\[129a\]]
[\[129a.1\]]yang mang du nub la/_gsung rab 'di yang da ltar ni phal cher 'phros pa yin pas kun gzhi rnam par shes pa brtag par bya ba yin na ni/_'o na gtso bo dang skyes bu la sogs pa yang de lta bu yin pas mu stegs byed kyis yongs su brtags pa yang brtag par bya ba yin
[\[129a.2\]]par 'gyur ro zhe na/_de ni rnar mi 'ong ste/_kho bo gtan tshigs 'dis kun gzhi rnam par shes pa sgrub par byed pa ni ma yin gyi/_'on kyang ma gsungs pa'i phyir ro zhes khyod 'gag par byed pa de bas na zhal nas gsungs pa yang mang du nub la/_gsung rab 'di yang 'phros pa yin pas/_
[\[129a.3\]]zhal nas ma gsungs so zhes ji ltar nges par bya zhes bya ba 'di smras te/_de bas na ji ltar ma gsungs pa de ltar khyed cag gis brjod par bya dgos so zhes bya ba yin no/_/gtso bo dang skyes bu la sogs pa gang yin pa ni chos kyi phyag rgya dang 'gal ba'i phyir dang /_rjes su dpag pa
[\[129a.4\]]med pa'i phyir brtag par bya ba yin te/_rtag pa dang /_bde ba dang /_bdag dang /_mi stong par rnam par shes pa la sogs pa la ni rjes su dpag pa'i phyir ro/_/kun gzhi rnam par shes pa ni mi rtag pa dang /_sdug bsngal ba dang /_bdag med pa dang /_stong pa'i mtshan nyid yin pa'i phyir
[\[129a.5\]]chos kyi phyag rgya dang 'gal ba med pa yin no/_/rjes su dpag pa dang bcas pa yang yin no/_/'gog pa'i snyoms par zhugs pa rnams la de las gzhan pa'i rnam par shes pa med pa'i phyir lus mtha' dag ma zin pa yin par thal bar 'gyur te/_de las gzhan pa'i rnam par shes pa mi 'thad
[\[129a.6\]]pa'i phyir ro/_/srid pa'i rtse mor skyes pa rnams zag pa med pa'i lam mngon du gyur pa na de las gzhan srid pa'i rtse mo pa'i lus kyi dngos po mi rigs pa'i phyir ro/_/nyi tshe ba gzhan las kyang rnam grangs kyis srid pa'i yan lag gi rnam par shes pa dang rtsa ba'i rnam par shes pa zhes gsungs pa'i
[\[129a.7\]]phyir ro/_yang 'dir rigs pa ni kun gzhi rnam par shes pa med par 'du byed kyi rkyen gyis rnam par shes pa gzhag par mi nus pa dang zhes bya ba ni 'gog pa'i snyoms par zhugs pa rnams la de mi rigs so zhes sngar bstan zin to/_/nying mtshams sbyor ba'i rnam par shes pa yang 'du byed kyi rkyen
[\[129b\]]
[\[129b.1\]]gyis rnam par shes pa yin par gang gi phyir mi srid pa yin te/_de mi srid pa yang sngar bstan zin to/_/lus zin pa nyid kyang kun gzhi rnam par shes pa med par gzhag par mi nus so/_/ji lta zhe na/_de'i phyir de las gzhan pa'i rnam par shes pa ni nam ma shi'i bar lus mtha' dag khyab par
[\[129b.2\]]gnas pa ma yin no zhes smras te/_mig la sogs pa'i rnam par shes pa ni mig la sogs pa'i dbang po la brten te skye ba'i phyir lus mtha' dag la khyab pa ma yin no/_/lus kyi rnam par shes pa yang lus mtha' dag la khyab pa ma yin te/_reg bya'i yul dang 'brel pa'i phyogs la brten te skye
[\[129b.3\]]ba'i phyir te/_lus kyi dbang po'i phyogs tsam la lus kyi rnam par shes pa skye ba de tsam nyid la tshor ba yongs su gcod pa yin no/_/de bas na de nyid des zin pa yin par grub pa yin no/_/yid kyi rnam par shes pa yang mngon par 'du byed pa dang bcas pas don zab mo sems pa ni snying ga kho nar
[\[129b.4\]]gnas pas lus thams cad la khyab pa ma yin no/_/de las gzhan yang ma shi'i bar du gnas pa ma yin te/_'di ltar mig gi rnam par shes pa'i mjug thogs su rna ba'i rnam par shes pa skye ba la sogs pa yin no/_/kun gzhi rnam par shes pa ni lus thams cad nye bar len cing /_lus
[\[129b.5\]]kun la khyab pa yin te/_rnam par smin pa'i rnam par shes pa dang 'brel pa'i phyir lus dang lus kyi dbang po bzhin du ma shi'i bar du gnas pa yin no/_/kun gzhi rnam par shes pa yul na mi gnas par ji ltar 'grub ce na/_kun gzhi rnam par shes pa rlung gi khams bzhin du zhum pa'am/_rgyas
[\[129b.6\]]shing lus mtha' dag la khyab pa ma yin no zhes brjod par bya'o/_/'on kyang lus mtha' dag dang /_kun gzhi rnam par shes pa gnyis phan tshun 'brel cing 'jug pa yin pa'i phyir lus mtha' dag la khyab pa yin no zhes brjod par bya'o/_/de bas na brgal du med pa'o/_/gzugs med
[\[129b.7\]]pa'i khams su skyes pa rnams kyi nyon mongs pa can gyi dge ba dang zhes rgya cher 'byung ba ni 'dod pa dang gzugs kyi khams su skyes pa rnams la ni nyon mongs pa can gyi dge ba dang /_zag pa med pa'i sems la gzugs su rnam par smin pa de'i 'gro bas bsdus pa rnams la smin pa'i rdzas yod pa
[\[130a\]]
[\[130a.1\]]yin no/_/gzugs med pa'i khams na ni gzugs yod pa ma yin pa de bas na der skyes pa rnams kyi dge ba nyon mongs pa can dang /_zag pa med pa'i sems la kun gzhi rnam par shes pa la ma gtogs pa rnam par smin pa'i rdzas gzhag par mi nus te/_rnam smin lung bstan
[\[130a.2\]]ma yin chos/_/zhes 'byung ba'i phyir ro/_/dge ba nyon mongs pa can dang /_zag pa med pa'i sems dag ni rnam par smin pa dang 'brel pa'i phyir lus kyi dngos po dang /_'gro bar gtogs pa dang /_rnam par smin pas bsdus pa yin no zhes bya ba thams cad dang 'gal ba yin no/_/
[\[130a.3\]]ris mthun pa dang /_srog gi dbang po'i rdzas gzhan ni cung zad kyang yod pa ma yin na/_dge ba la sogs pa'i sems gang zhig de'i 'gro bas bsdus par 'gyur ci'i phyir zhe na/_rnam par smin pa'i phung po 'dra ba 'phangs pa tsam la de nye bar gdags pa'i phyir ro/_/'dra ba 'phangs pa tsam
[\[130a.4\]]ni rdzas gzhan ma yin te/_'bras la sogs pa'i sdong bu 'dra ba 'phen pa bzhin no/_/srid pa'i rtse mor 'phags pa'i lam dang ldan pa rnams la zhes rgyas par 'byung ba la/_de'i sa pa'i lus kyi dngos po'i rdzas zhes bya ba ni srid pa'i rtse mo'i sa pa'i zhes bya ba'i tha tshig
[\[130a.5\]]ste/_gzhag par mi nus zhes bya ba'i skabs dang sbyar ro/_/de'i sa pa'i 'phags pa'i lam ni yod pa ma yin no zhes bya ba ni srid pa'i rtse mo'i sa pa'i'o/_/de nyid kyi phyir 'phags pa dag_/ci yang med pa mngon byas nas/_/srid rtse'i zag pa zad par byed/_/ces smras so/_/
[\[130a.6\]]ji ltar de dag shi ba yin/_/zhes brjod par mi bya/_ris mthun pa'am srog gi dbang po'i rdzas gzhan ni cung zad kyang yod pa ma yin na gang la de dag lus kyi dngos po'i rdzas rnam par gzhag par bya/_mes bsregs pa'i dngos po'i phyogs bzhin du srid pa'i rtse mo pa'i phra rgyas rang 'gag pa
[\[130a.7\]]na 'grub pa yang ma yin te/_srid pa'i rtse mor skye ba'i rgyu nyid stobs can ma yin pa nyid du ma grub pa'i phyir ro/_/srid par skye ba'i mthu 'joms par byed pa yin na yang 'phags pa'i lam gyi mthus ci zhig byar yod de/_'jig rten pa'i lam bas kyang mi dgos pa thal bar 'gyur ba'i phyir ro//_//
[\[130b\]]
[\[130b.1\]]rten cing 'brel par 'byung ba dang po dang rnam par dbye ba bstan pa rgya cher 'grel pa/_bam po drug pa/_'jig rten pa'i lam gyis spangs pa'i phra rgyas de dag nyid sa der skye ba'i rgyu yang ma yin no/_/nyams smad pa tsam gyis spangs pa dag 'phags pa'i lam gyis yin par rigs pa yang ma yin te/_
[\[130b.2\]]gcig kho nar nyon mongs pa rnams nye bar 'byung ba dang mi mthun pa yin pa'i phyir ro/_/nyon mongs pa'i dngos po'i phyogs kyi dpe yang rigs pa ma yin no/_/yid kyi rnam par shes pa yin no zhe na yang phyogs te sngar dpyad zin to zhes bya ba ni ji ltar byas she na/_de'i tshe rnam par shes pa 'dod pa gang zhig yin
[\[130b.3\]]kha cig na re yid kyi rnam par shes pa'o zhe'o/_/dmigs pa dang rnam pa ci yin zhe na zhes bya ba rgyas par 'byung ba thams cad rig par bya'o/_/gal te 'gags na gang las yang 'byung bar 'gyur zhe na/_phyogs de yang sngar dpyad zin to zhes bya ba ji ltar byas she na/_gzhan dag na re 'gog
[\[130b.4\]]pa'i snyoms par 'jug pa sems med pa nyid yin no zhes bya ba dang /_sems kyi rgyun chad pa dag kyang 'du byed kyis yongs su bsgos pa'i sems ji ltar 'byung zhes smras pa ma yin nam zhes bya ba dang /_lus kyang dbang po la/_sa bon gnas pa yin no zhes rgyas par 'byung ba thams cad
[\[130b.5\]]yin par rig par bya'o/_/de ltar rigs pa dang zhes bya ba ni rigs pas kyang ji ltar bstan zin pa ni kun gzhi rnam par shes pa med na 'du byed kyi rkyen gyis rnam par shes pa gzhag par mi nus so zhes rgyas par 'byung ba'o/_/mdo sde ni 'gog pa'i snyoms par zhugs pa rnams lus kyi 'du
[\[130b.6\]]byed ma 'gags pa yin no zhes rgyas par 'byung ba'o/_/bstan bcos las kyang zhes bya ba ni btsun pas ston pa'i chos mngon pa'i chos kyi rnam grangs las de nyid brjod do zhes bya ba ste/_de ltar na kun gzhi rnam par shes pa yin par grub pa yin no zhes bya'o/_/'du byed kyi rkyen gyis
[\[130b.7\]]rnam par shes pa gang gi bar du rnam par gzhag ce na/_srid pa'i gnas skabs la thug gi bar du'o zhes bya ba la srid pa'i gnas skabs ni srid pa'i rkyen can gyi len pa'i mthus 'du byed kyis bsgos pa'i 'jug pa snyed pa yang srid mngon par 'grub pa'i rnam par shes pa de ni srid pa zhes rnam
[\[131a\]]
[\[131a.1\]]par gzhag gi rnam par shes par ma yin no/_/'o na rgyu chen po'i chos kyi rnam grangs las zhes rgyas par 'byung ba ni de las 'du byed kyi rkyen gyis rnam par shes pa ni srid pa phan chad nam ma shi'i bar du ming dang gzugs kyi rkyen nyid du bstan na ji ltar de srid pa la thug gi bar du rnam par
[\[131a.2\]]gzhag gi nam ma shi'i bar du ma yin zhe na/_de'i 'bras bu ming dang gzugs skyes pa na zhes rgyas par 'byung ba yin te/_de'i 'bras bu zhes bya ba 'du byed kyi rkyen gyis rnam par shes pa'i 'bras bu ming dang gzugs skyes pa na rnam par smin pa'i rnam par shes pa kun gzhi rnam par shes pa de dang /_de
[\[131a.3\]]las gzhan pa'i ming dang gzugs zhes bya ba ni 'du byed kyi rkyen gyis rnam par shes pa'i 'bras bu'i ming dang gzugs ni de las gzhan pa'i ming dang gzugs so/_/de yang gang zhe na/_skye mched drug nas brtsams te rgyun gyis 'jug pa ste/_de ma shi'i bar du gcig la gcig brten pa'i rgyun
[\[131a.4\]]rjes su 'jug pa nyid kyi phyir zhes bya ba'o/_/gcig la gcig brten pa ni gcig la gcig brten pa'o/_/gcig la gcig brten pa'i rgyun rjes su 'jug pa ni/_gnyis yin pas/_de gnyis ni gcig la gcig brten pa'i rgyun rjes su 'jug pa'o/_/de'i dngos po gcig la gcig brten pa'i
[\[131a.5\]]rgyun rjes su 'jug pa nyid do/_/phyir ni gzugs nas gcig la gcig rkyen du bstan te/_rnam par smin pa'i rnam par shes pa de ni ming dang gzugs kyi yin no/_/de yang de'i yin no/_/mdo sde 'di las kyang rten cing 'brel par 'byung ba'i mdo las 'du byed kyi rkyen gyis rnam par shes
[\[131a.6\]]pa ni ma 'ongs pa ni tshe rabs gzhan du de'i 'bras bu zhes bya ba rnam par shes pa'i 'bras bu ming dang gzugs ma byung ba 'byung ba'i rkyen du dgongs pa yin gyi/_skyes pa'i rgyun rjes su 'jug pa'i rkyen ni ma yin te/_de ji tsam 'brel ba'i bar du de rnam par gzhag go zhes bya ba ming dang gzugs
[\[131a.7\]]dang 'brel pa'i bar du zhes bya ba'i don te/_de dang 'brel pa'i ngo bo gnas skabs 'di la rnam par gzhag go/_/ming dang gzugs ni skye mched drug la thug gi bar du yin gyi de phan chad ma yin no zhes bya ba ni rnam par gzhag go zhes bya ba'i skabs dang sbyar ro/_/'du byed kyis yongs su bsgos pa
[\[131b\]]
[\[131b.1\]]pa'i rnam par shes pa'i rkyen gyis ming dang gzugs gang yin pa de ni skye mched drug la thug gi bar du yin gyi/_phan chad rnam par gzhag pa ni ma yin no/_/gzhan ni nam ma shi'i bar du rnam par mi dgag go/_/ming dang gzugs de skyes nas kyang de la yod pa'i zhes rgyas par 'byung ba la/_de la yod pa
[\[131b.2\]]ni ming dang gzugs la yod pa ste/_rnam par smin pa'i rnam par shes pa zhes bya ba kun gzhi rnam par shes pa ste/_tshe snga ma'i las kyis 'phangs pa zhes rgyas par 'byung ba 'dis ni gal te na 'du byed kyi rkyen gyis rnam par shes pa ma yin pa yang yod pas/_'du byed kyi rkyen gyis
[\[131b.3\]]rnam par shes pa'i yan lag yin par srid pa la thug gi bar du rnam par gzhag gi de nas ni ma yin par ston to/_des byas pa de skye bar nus pa zhes bya ba ni 'du byed kyis byas pa ming dang gzugs skye bar nus pa ma spyad pa'i phyir ro zhes bya ba ni bzung nas dang /_sems la bzhag nas
[\[131b.4\]]bya ba'i don gang yin pa'o/_/ming dang gzugs gang la de 'phen par byed pa'i 'du byed kyis bsgos pa dang ldan pa'i phyir zhes bya ba ni ming dang gzugs de 'phen par byed pa'i 'du byed kyis bsgos pa dang ldan pa'i phyir zhes bya ba'i don to/_/de'i don du ming dang gzugs kyi ched du 'du byed kyi
[\[131b.5\]]rkyen gyis rnam par shes pa'i yan lag rnam par gzhag gi_/gang du nus pa dpyad zin na ni ma yin no zhes bya ba ni ming dang gzugs gang la nus pa spyad zin pa de 'du byed kyi rkyen gyis kun gzhi rnam par shes pa yin zhing de las brtsams te/_'du byed kyi rkyen gyis rnam par shes pa'i yan lag rnam
[\[131b.6\]]par gzhag pa ma yin no/_/de ltar na de'i rjes la sems can rnams kyi las kyi rnam par smin pa bsam gyis mi khyab pa yin no zhes smras te/_las rnams kyi rnam par smin pa ni las kyi rnam par smin pa ste/_kun gzhi rnam par shes pa la 'du byed kyis shin tu rnam pa mang por bsgos pa
[\[131b.7\]]rnams nye bar spyad pa dang /_nye bar ma spyad pa rnams bsam gyis mi khyab pa'i phyir ro/_/'du byed rnams ni skye ba'i dbang du byas te/_rab tu 'jig pa yin pa'i phyir dang zhes bya ba ni gang gi phyir/_lha la sogs par skye ba'i dbang du byas te/_bsod nams la sogs pa'i 'du byed rnams 'dug
[\[132a\]]
[\[132a.1\]]pa yin gyi srid pa bar ma'i ni ma yin no/_/'ga' yang srid pa bar ma tsam gyi ched du bsod nams la sogs pa'i 'du byed mngon par 'du byed pa ma yin pa'i phyir ro/_/de med par yang der skye ba med pa'i phyir ro/_/de bas na srid pa bar ma'i ming dang gzugs kyi rkyen
[\[132a.2\]]du rnam par shes pa mi gzhag go/_/der yang rnam par smin pa yongs su ma rdzogs pa'i phyir ro zhes bya ba ni lha la sogs par skye ba de rnam par smin pa ma yin te/_bsod nams la sogs pa'i 'du byed gang gis rnam par shes pa de la bsgos pa de dag gi rnam par smin pa gang yin pa'i rnam par
[\[132a.3\]]smin pa de yang yongs su ma rdzogs pa'i phyir ram/_'du byed kyis yongs su bsgos pa'i rnam par shes pa rnam par smin pa ni der yongs su ma rdzogs pa'i phyir te/_srid pa bar ma'i ming dang gzugs la ni rnam par smin pa de thams cad yongs su ma rdzogs pa yin te/_skye bas bsdus pa de ma
[\[132a.4\]]skyes pa'i phyir ro/_/las kyi bye brag gis ni nus pa'i bye brag skye ba'i phyir ro zhes bya ba ni rnam par shes pa'i nus pa'i bye brag skye ba'i phyir ro zhes bya ba'i don to/_/yang srid mngon par 'grub par bya ba la nus pa skyes pa ni 'du byed kyi rkyen gyis rnam par shes pa yin par bstan to/_/rnam par
[\[132a.5\]]shes pa'i nus pa'i bye brag de yang las kyi bye brag gis 'gyur bas rnam par shes pa bskyed pa la 'du byed rnams gtso bo nyid du grags pa yin no/_/'dir las kyi bye brag smos pa ni 'du byed kyi mtshan nyid kyi las bstan pa'i phyir ro/_/nus pa'i bye brag smos pa 'di yang srid kyi ming dang gzugs
[\[132a.6\]]skyed pa'i nus pa rab tu bstan pa'i phyir ro/_/de dag gis ni 'du byed kyi mtshan nyid kyi las ni sems dang sems las byung ba'i rten gyi rgyun 'jug pa dang /_rnam par shes pa'i nus pa bsal to/_/yang na nyon mongs pas byas pa'i rnam par shes pa'i bye brag gis yang srid mngon par
[\[132a.7\]]'grub par nus pa yin la/_las kyi bye brag gis nus pa'i bye brag yin te/_ris mthun pa khyad par can gyi ming dang gzugs kyi rgyur gyur pa yin no/_/ji skad du gal te de bsod nams kyi 'du byed mngon par 'du byed na rnam par shes pa'i bsod nams su nye bar 'gyur ro/_/mi g.yo ba'i bar du
[\[132b\]]
[\[132b.1\]]nye bar 'gyur ro zhes gsungs so/_/rnam par shes pa'i don bsdus pa rnam par gzhag pa ni rnam pa bco brgyad 'dir bstan te/_rab tu dbye ba rnam par gzhag pa ni ji skad du/_de la dbang po tha dad pa'i sgo nas rnam par shes pa'i rab tu dbye ba bstan to zhes bya ba rgyas par bstan to/_/'jug
[\[132b.2\]]pa'i dbye ba rnam par gzhag pa ni/_ji skad du tshogs kyi sgras ni dmigs pa la 'jug pa'i dbye ba yang bstan to zhes bstan pa'o/_/rang gi mtshan nyid rnam par gzhag pa ni ji skad du mig la brten nas gzugs so sor rnam par rig pa'o zhes bya ba la sogs pa bstan pa'o/_/gdags pa
[\[132b.3\]]rnam par gzhag pa ni ji skad du gal te rnam par shes pas/_gzugs la sogs pa so sor rnam par rig pa yin na ci'i phyir mig gi rnam par shes pa zhes bya zhes rgyas par bstan pa'o/_/rgyu rnam par gzhag pa ni/_ji skad du mdo sde gzhan las/_gnyis la brten nas rnam par shes
[\[132b.4\]]pa 'byung /_/zhes rgyas par bstan pa dang /_mdo sde 'di las 'du byed kyi rkyen gyis rnam par shes pa zhes gsungs na ji ltar snga phyi 'gal bar mi 'gyur zhes bya ba dang /_dgongs pa tha dad pa'i phyir zhes rgyas par 'byung ba'i bar du bstan pa'o/_/rnam par nges pa rnam par gzhag pa ni ji skad
[\[132b.5\]]du gal te 'du byed kyis yongs su bsgos pa'i rnam par shes pa'i rgyun las ma 'ongs pa'i ming dang gzugs skye bar 'gyur na sems med pa'i snyoms par 'jug pa dang /_'du shes med pa dag ni rgyun chad na yang 'du byed kyis bsgos pa'i rnam par shes pa ji ltar 'byung zhes rgyas par bstan pa'o/_/
[\[132b.6\]]dgongs pa rnam par gzhag pa ni ji skad du gnas pas gnas bstan to zhes rgyas par bstan pa'o/_/sa bon gyi rten rnam par gzhag pa ni ji skad du/_chos thams cad kyi sa bon gyi gnas gang yin pa'o zhes bstan pa'o/_/nye bar 'dzin pa rnam par gzhag pa ni ji skad du/_len pa ni rnam par
[\[132b.7\]]shes pa yang de yin te zhes rgyas par bstan pa'o/_/lus kyi gzhi rnam par gzhag pa ni ji skad du/_rnam par smin pa'i rnam par shes pa yang /_de yin zhes rgyas par 'byung ba nas lus kyi dngos po de dang de'i rten nyid du rnam par smin pa zhes bstan pa'o/_/dmigs pa dang rnam pa rnam
[\[133a\]]
[\[133a.1\]]par gzhag pa ni ji skad du/_'o na dmigs pa dang rnam pa ci yin/_dmigs pa dang rnam pa yongs su ma chad pa'o zhes bstan pa'o/_/bsdu ba rnam par gzhag pa ji skad du/_nye bar len pa'i phung po gang gi nang du 'dus/_rnam par shes pa nye bar len pa'i phung por zhes bstan pa'o/_/
[\[133a.2\]]rigs pa rnam par gzhag pa ni ji skad du kun gzhi rnam par shes pa med na zhes rgyas par bstan pa'o/_/lung rnam par gzhag pa ni ji skad du/_mdo sde dang bstan bcos dang zhes bstan pa'o/_/khyab pa rnam par gzhag pa ni ji skad du/_srid pa'i gnas skabs la thug gi bar du zhes bstan pa'o/_/nges pa rnam
[\[133a.3\]]par gzhag pa ji skad du/_ming dang gzugs gang du de 'phen par byed pa'i 'du byed kyis bsgos pa dang ldan pa'i phyir nus pa ma spyad pa yin la/_de'i ched du 'du byed kyi rkyen gyis rnam par shes pa'i yan lag rnam par gzhag gi gang du nus pa spyad pa ni ma yin no zhes bstan pa'o/_/
[\[133a.4\]]'bras bu rnam par gzhag pa ni ji skad du/_ci'i phyir srid pa bar ma'i ming dang gzugs kyi rkyen du rnam par shes pa mi gzhag_/'du byed rnams ni skye ba'i ched du byas te/_'jug pa yin pa'i phyir zhes rgyas par bstan pa yin no/_/rkyen gtso bor rnam par gzhag pa ni ji skad du/_las kyi bye brag gis de'i
[\[133a.5\]]nus pa'i bye brag skye ba'i phyir ro zhes bstan pa'o/_/rnam par shes pa rab tu dbye ba rdzogs so//_//ming gang zhe na zhes rgyas par 'byung ba ni/_rnam par shes pa'i rkyen gyis ming dang gzugs zhes gsungs pa la/_ming 'di ni 'jig rten dang /_gsung rab las sgra dang /_tshig bla dgas yin
[\[133a.6\]]no zhes grags so/_/gsung rab las gzugs can ma yin pa'i phung po bzhi yin par yang grags so/_/tshig bla dgas tsam bsal ba'i phyir gsung rab nyid las gzugs can ma yin pa'i phung po bzhi ste zhes gsungs so/_/tshig bla dgas ni mdo sde'i lugs kyi ngag gi ngo bo yin pa'i phyir gzugs su
[\[133a.7\]]'dus pa'o/_/rnam par smra ba'i lugs kyi mi ldan pa'i 'du byed du bsdus pa yin pa'i phyir ming du 'dus pa yin no/_/mdo sde 'di las ni kun bsdus te/_rnam par shes pa'i rkyen gyis ming yin par dgongs kyi/_tshig bla dgas tsam ni ma yin no/_/gzugs gang zhe na/_gang cung zad gzugs
[\[133b\]]
[\[133b.1\]]gang yin pa zhes rgyas par 'byung ba des ni 'byung ba dang 'byung ba las gyur pa ma gtogs pa'i gzugs yod pa ma yin no zhes bstan to/_/de ltar re zhig rnam par shes pa'i rkyen gyis gzugs ni 'di lta ste 'byung ba rnams dang 'byung ba las yin zhes bya'o/_/'dir ni 'byung ba dang 'byung ba las gyur
[\[133b.2\]]pas bsdus pa'i gzugs 'di thams cad rnam par shes pa'i rkyen gyis yin par nges par gzung bar bya ba ma yin no/_/skye mched drug ma dod kyi bar du zhes bya ba ni 'di ltar rnam par shes pa'i rkyen gyis ming dang gzugs ni skye mched drug la thug gi bar du rnam par gzhag kyang /_skye mched
[\[133b.3\]]drug man chad du ming dang gzugs dgag pa ni ma yin no/_/de nyid kyi phyir rnam par shes pa'i rkyen gyis ming dang gzugs zhes bya ste zhes smras te/_'di ltar des bsgos pa'i zhes rgyas par 'byung ba la/_'di ltar gang gi phyir des bsgos pa'i bye brag gis zhes bya ba rnam par shes pa la 'du byed kyis
[\[133b.4\]]gzhag pa'i bsgos pa'i bye brag gis/_ris mthun pa gzhan du ming dang gzugs de bye brag thams cad du 'grub par 'gyur te/_'jig rten sna tshogs las las skyes/_/zhes 'byung ngo /_/de nyid kyi phyir bcom ldan 'das kyis skye ba'i rgyu ni las yin no/_/mngon par 'grub pa'i rgyu ni sred pa yin
[\[133b.5\]]no zhes gsungs so/_/de la bde ba la sogs pa rnam pa gsum myong ba ni tshor ba'o zhes bya ba ni bde ba dang sdug bsngal dang bde ba yang ma yin sdug bsngal yang ma yin pa myong ba ni myong bar gyur pa ste/_bde ba dang sdug bsngal dang bde ba yang ma yin sdug bsngal yang ma yin pa'i tshor ba skyes pa ni nyams
[\[133b.6\]]bde ba dang /_sdug bsngal ba dang gnyi ga las rnam par grol ba'i yul yid kyis nyams su myong ba'o/_/dmigs pa'i mtshan ma 'dzin pa ni 'du shes te/_dmigs pa'i bye brag 'dzin pa zhes bya ba'i don gang yin pa ste/_dmigs pa ni gzugs la sogs pa'i sngon po dang ser po dang ring po dang thung
[\[133b.7\]]ngu dang bud med dang skyes pa dang mdza' bo dang dgra dang bde ba dang sdug bsngal gyi bye brag 'dzin pa 'di ni 'du shes so/_/de las gzhan pa'i sems las byung ba'i chos rnams dang /_sems dang mtshungs par ldan pa ma yin pa'i 'du byed do zhes bya ba ni tshor ba dang 'du shes de gnyis las gzhan pa de
[\[134a\]]
[\[134a.1\]]dag gang zhe na/_'dun pa dang reg pa dang yid la byed pa dang blo dang dran pa la sogs pa'o/_/sems dang mtshungs par ldan pa ma yin pa ni thob pa la sogs pa'o/_/yul nye bar dmigs pa ni rnam par shes pa'o zhes bya ba la/_bye brag bor nas dngos po tsam la lta ba'o/_/
[\[134a.2\]]'o na ni mig gi rnam par shes pas ni sngon po shes kyi sngon po'o snyam du ni ma yin no/_/yid kyi rnam par shes pas ni sngon po shes shing sngon po'o snyam du yang yin no zhes 'byung ba dang 'di 'gal bar 'gyur ro zhe na/_rnam par shes pas sngon po snyam du rnam par shes kyi zhes bya ba ni mtshungs par
[\[134a.3\]]ldan pa yin te/_sems dang sems las byung ba rnams gnas dang /_dmigs pa dang rnam par mtshungs pa'i phyir te 'gal ba med do/_/mig la sogs pa'i rnam par shes pa'i tshogs dang mtshungs par ldan pa'i 'du shes ni zhen pa yin pa'i phyir dang /_mig la sogs pa'i rnam par shes
[\[134a.4\]]pa'i rnam pa'i rjes su byed pas na/_bye brag yongs su gcod pa ma yin no/_/de la kha cig na re cung zad shes pa ni rnam par shes pa ste/_cung zad zos pa bzhin no zhes bya ba ni/_ji ltar cung zad zos pa la chung ngu zos/_cung zad zos zhes bya ba bzhin no/_/mi bzad pa'i shes pa ni rnam par
[\[134a.5\]]shes pa ste/_gzugs ngan pa bzhin no zhes bya ba ni ji ltar mi sdug pa'i gzugs la gzugs ngan pa zhes bya ba bzhin no/_/shes pa'i las nus pa med pa'i shes pa ni rnam par shes pa ste/_sems g.yengs pa bzhin no zhes bya ba ni ji ltar sems kyi las mi nus pa'i sems la sems
[\[134a.6\]]g.yengs pa zhes bya ba bzhin no/_/yongs su ma rdzogs pa'i shes pa ni rnam par shes pa ste/_yan lag ma tshang ba bzhin no zhes bya ba ni ji ltar yan lag ma rdzogs pa la yan lag ma tshang ba zhes bya ba bzhin no/_/mi gsal ba'i shes pa ni rnam par shes pa ste/_kha zas ma zhu ba bzhin no zhes
[\[134a.7\]]bya ba ni ji ltar bsal bar zhu bar ma gyur pa'i zas la zas ma zhu ba zhes bya ba bzhin no/_/de ltar byas na mig gi rnam par shes pa nas lus kyi rnam par shes pa'i bar du cung zad shes pa yin par thal bar 'gyur te/_bye brag yongs su mi gcod pa'i phyir ro/_/nyon mongs pa
[\[134b\]]
[\[134b.1\]]can ni mi bzad pa yin par thal par 'gyur te/_phyin ci log tu dmigs pa'i phyir ro/_/sems g.yengs pa'i shes pa ni las nus pa ma yin par thal bar 'gyur te/_'khrugs pa yin pa'i phyir ro/_/yongs su ma rdzogs pa ni byis pa gzhon nu la sogs pa yin te/_'ga' zhig
[\[134b.2\]]yongs su gcod pa'i phyir ro/_/mi gsal ba ni le lo dang rmugs pa dang gnyid la sogs pa dang mtshungs par ldan pa yin te/_de dag gis de dag gsal bar yongs su mi gcod pa'i phyir ro/_/de ltar 'dod na ni rnam par shes pa zhes bya ba ni shes pa'i bye brag kho na yin par 'gyur ro
[\[134b.3\]]zhes bya ba ni ji skad du bstan pa de dag ni shes pa'i bye brag gzhan 'ga' zhig yin gyi sems ni ma yin no/_/ci nyes she na/_de'i phyir shes pa dang rnam par shes pa gnyis mtshungs par ldan par yang mi 'gyur ro zhes smras te/_rdzas mnyam pa nyid dang 'gal ba'i phyir te shes pa ni shes
[\[134b.4\]]rab kyi rang bzhin yang yin/_rnam par shes pa yang yin pas so/_/rnam par shes pa nyid sems yin gyi rnam par shes pa sems las byung ba yin par mi 'grub ste/_rnam par shes pa'i mtshan nyid sems dang mtshungs par ldan pa ma yin pa'i phyir ro/_/shes pa zhes bya ba sems las byung
[\[134b.5\]]ba'i chos kyang 'du byed kyi phung por bsdus par mi 'gyur ro zhes bya ba ni sems dang yid dang rnam par shes pa zhes bya ba ni rnam grangs yin pa'i phyir dang /_rnam par shes pa'i phung por bsdus pa yin pa'i phyir/_'du byed kyi phung por bsdus pa thob pa ma yin no/_/shes pa'i rang gi ngo bo ni rnam par
[\[134b.6\]]shes pa yin par 'gyur la/_de yang rnam par shes pa'i phung por yin te/_shes pa ni rnam par shes pa'i phung por bsdus pa thal bar 'gyur ba dang /_'di lta ste shes pa dang rnam par shes pa gnyis mtshungs par mi ldan pa dang shes pa zhes bya ba sems las byung ba'i chos kyang 'du byed kyi phung
[\[134b.7\]]por bsdus par mi 'gyur la/_de lta bu grub pa ni grub pa'i mtha' yang ma yin no/_/de bas na shes pa las rnam par shes pa rigs pa gzhan yin zhes bya ste/_sngon ma byung ba shes pa rnam par shes pa yin zhes bya ba ni med pa yin no zhes ston to/_/dper na bre las gzhal med khang dang zhes
[\[135a\]]
[\[135a.1\]]bya ba ni sngon ma byung ba bre nyid gzhal med khang yin no zhes nges par byar mi rung ste/_'o na ci zhe na/_rigs tha dad pa nyid yin te/_snod gang gis 'jal ba de ni bre dang bre'u chung la sogs pa yin no/_/lha la sogs pa'i khang pa ni gzhal med khang ngo /_/mu tig gi chun po
[\[135a.2\]]las gtsug lag khang lta bu'o zhes bya ba ci zhe na/_rigs tha dad pa yin no zhes skabs dang sbyar ro/_/sngon ma byung ba mu tig gi chun po nyid gtsug lag khang yin pa med de/_mu tig gi chun po ni skud pas brgyus pa'i mu tig gi tshogs so/_/gtsug lag khang ni sdom brtson rnams kyi gnas yin no/_/
[\[135a.3\]]ming dang gzugs zhes bya ba bstan zin to/_/'byung ba chen po bzhi ni sa dang /_chu dang /_me dang /_rlung gi khams rnams te zhes bya ba la khams smos pas ni kha dog dang dbyibs gsal ba'i phyir ro/_/sra ba dang gsher ba dang dro ba dang g.yo ba'i mtshan nyid do zhes bya ba la/_sra ba ni
[\[135a.4\]]sa'i khams so/_/gsher ba ni chu'i khams so/_/dro ba ni me'i khams so/_/g.yo ba ni rlung gi khams te gsum ni rang gi ngo bo nyid mtshan nyid du bstan te/_de mtshon par byed pas mtshan nyid do zhes bya ba'i phyir ro/_/rlung gi khams ni nye bar mtshon par byed pa'i mtshan nyid du
[\[135a.5\]]bstan to/_/yang ba nyid kyi mtshan nyid ni rlung gi khams yin te/_/de yang ba nyid yin pa'i phyir ro/_/yang ba nyid ni rgyur byas pa'i gzugs la yang yod de/_de bas na g.yo ba'i mtshan nyid ni rlung gi khams so zhes de'i las kyi bye brag tu byas te/_'byung ba dang 'byung ba 'dus pa rnams
[\[135a.6\]]yul gzhan du phyin pa'i rgyu yin pa'i phyir ro/_/rgyur byas pa'i gzugs ni zhes rgyas par 'byung ba de la mig gi dbang po ni mig gi rnam par shes pa'i rten gzugs dang ba'o zhes bya ba nas/_lus kyi dang po ni lus kyi rnam par shes pa'i rten gzugs dang ba'o zhes bya ba'i bar du'o/_/de'i
[\[135a.7\]]yul yang zhes rgyas par 'byung ba la/_de'i yul ni mig la sogs pa'i dbang po'i yul zhes bya ba'i don to/_/de la gzugs ni sngon po la sogs par rnam pa bzhi dang /_de dag gi rnam par dbye ba gyur pa gzhan yang ngo /_/kha cig ni gzugs rnam pa gnyis su brjod de kha dog dang dbyibs so/_/
[\[135b\]]
[\[135b.1\]]de la kha dog ni snga ma bzhin no/_/dbyibs ni rnam pa brgyad de/_ring ba dang /_thung ngu dang /_gru bzhi dang /_kun du dkyil 'khor dang /_phyal le ba dang /_phyal le ba ma yin pa dang /_mthon po dang dma' ba'o/_/mtshan nyid kyang yang rnam pa nyi shur brjod de/_ji ltar chos mngon pa mdzod
[\[135b.2\]]las 'byung ba bzhin no/_/sgra ni rnam pa brgyad de/_zin pa'i 'byung ba chen po'i rgyu las byung ba dang /_ma zin pa'i 'byung ba dang /_sems can du ston pa dang /_sems can du ston pa ma yin pa rnams yid du 'ong ba dang /_yid du 'ong ba ma yin pa'i dbye bas rnam pa brgyad do/_/dri ni bzhi ste/_dri zhim pa dang /_dri nga ba dang /_
[\[135b.3\]]dri mnyam pa dang /_dri mi mnyam pa'o/_/kha cig gsum du brjod do/_/dri zhim pa dang /_dri zhim pa ma yin pa dang tha mal pa'o/_/ro ni drug ste mngar ba dang /_skyur ba dang /_lan tshwa dang /_tsha ba dang /_kha ba dang /_bska ba'i dbye bas so/_/reg bya ni 'byung ba chen po bzhi ma gtogs
[\[135b.4\]]par rnam pa bdun te/_'jam pa nyid dang /_rtsub pa nyid dang /_yang ba nyid dang /_dro ba nyid dang /_bkres pa nyid dang /_skom pa'o/_/'byung ba chen po ma gtogs par zhes smos pa ni rgyur byas pa'i mtshan nyid kyi skabs yin pa'i phyir ro/_/yid kyi yul yang rnam par rig byed ma yin
[\[135b.5\]]pa'o zhes bya ba ni chos kyi skye mched pa sdom pa la sogs pa'i gzugs so/_/'dir lus kyi dbang po dang /_gzugs dang /_dri dang /_ro dang /_reg bya'i phyogs gcig yin par rig par bya'o zhes bya ba la/_rnam par shes pa'i rkyen gyis ming dang gzugs yin pa 'dir mig la sogs pa ni
[\[135b.6\]]de'i tshe mngon par ma grub pa'i phyir ro/_/lus kyi dbang po kho na yod de gzhan ma yin no/_/sgra ni gnas skabs ma nges pa yin pa'i phyir gzugs dang /_dri dang /_ro nyi tshe ston gyi sgra ma yin no/_/de'i tshe bkres pa dang /_skom pa yang med pa'i phyir reg bya'i phyogs gcig smos pa yin no/_/
[\[135b.7\]]gnyis gcig tu ston pa ni zhes bya ba ni ming dang gzugs ni ming dang gzugs so/_/gzhan du tshig sbyor ba'i rtog pa bsal ba'i phyir ro zhes bya ba ni ming mtshan nyid gzugs yin pas ming dang gzugs so zhes tshig sbyor na ni/_rnam par shes pa'i rkyen gyis ming tsam yin par nges par
[\[136a\]]
[\[136a.1\]]'gyur gyi/_gzugs ni ma yin no/_/ming gi phyir gzugs dang ming gi gzugs so zhes tshig sbyor na ni gnas su gyur pa'i gzugs tsam zhig rnam par shes pa'i rkyen gyis yin par grags par 'gyur ro/_/ming gi gzhi la gzugs dang /_ming la gzugs dang /_ming gis gzugs
[\[136a.2\]]zhes tshig sbyor ba ni de bzhin du tshig tsam zhig grags par 'gyur ro/_/gzugs kyi ming 'di yin pas ming dang gzugs so zhes tshig sbyor ba dang /_ming las gzugs so zhe na/_ji ltar brjod par bya ji ltar na yang de las gzhan pa'i gzugs yin te/_
[\[136a.3\]]de tsam zhig rnam par shes pa'i rkyen gyis yin par grags par 'gyur gyi ming ni ma yin no/_/skyes pa'i skad cig ma phyi ma rnams ming dang gzugs kyi rkyen gyis ming dang gzugs ma yin nam zhes rgyas par 'byung ba ni rgyu can yin la/_de la skad cig ma dang po kho na'i rkyen ni rnam par shes
[\[136a.4\]]pa yin gyi skad cig ma gnyis pa rnams kyi ni ma yin no/_/de dag kyang snga ma la brten nas 'byung ba yin pas/_ming dang gzugs nyid kyi rkyen gyis ming dang gzugs ma yin nam/_ji ltar de dag rnam par shes pa'i rkyen gyis yin zhes bya zhe na/_rang gi rigs skad cig ma gzhan
[\[136a.5\]]yan lag gi rkyen gyi dngos por ni 'dir brjod par bzhed pa ma yin gyi zhes rgyas par 'byung ba la/_'dir zhes bya ba ni rten cing 'brel bar 'byung ba'i mdo sde 'dir yan lag rnams kyi rang gi rigs rkyen gyi dngos por brjod par bzhed pa ma yin na ni skad cig ma gzhan rkyen gyi dngos
[\[136a.6\]]por ma yin no/_/'o na ji lta bu zhe na/_rigs dang mi mthun pa rkyen gyi dngos por yin no/_/yang na/_rang gi rigs skad cig ma gzhan rkyen gyi dngos po ni rang gi rigs kyi skad cig ma gzhan gyi rkyen de'i dngos po ste/_rang gi rigs kyi skad cig ma gzhan gyi rkyen gyi dngos po'o/_/
[\[136a.7\]]yang na rang gi rigs kyi skad cig ma gzhan la rkyen rnams kyi dngos po ni rang gi rigs skad cig ma gzhan rkyen gyi dngos po ste/_de 'dir brjod par bzhed pa ma yin no/_/de nyid kyi phyir/_khyad par can gyi rdzas gzhan rkyen gyi dngos por brjod par bzhed pa yin pas dang por skye ba nyid kyi rkyen yin par bstan
[\[136b\]]
[\[136b.1\]]gyi zhes bya ba ni khyad par can gyi rdzas gzhan rkyen gyi dngos por gzhag pa yin no/_/skyes pa'i rgyun gyi rkyen ni ma yin no zhes bya ba ni rang gi rigs kyi skad cig ma gzhan gyi rkyen gyi dngos por gzhag pa ma yin no/_/de lta ma yin na ma rig pa yang ma rig pa'i rkyen yin par zhes rgyas par 'byung ba ni de lta ma yin te/_
[\[136b.2\]]gal te skad cig ma gzhan gyi rkyen du rang gi rigs yin par brjod par bzhed par gyur na ni/_ma rig pa yang ma rig pa'i rkyen yin par brjod par bya dgos par 'gyur te/_'di ltar ma rig pa thams cad ma rig pa'i rkyen yin te/_ji skad du ma rig pa'i rkyen ni rang gi rigs yin te/_
[\[136b.3\]]rmongs pa kho na las de skye bar 'gyur ro zhes rgyas par gsungs pa yin no/_/rnam par shes pa yang rnam par shes pa'i rkyen yin par ci zhe na/_brjod par bya dgos par 'gyur zhes bya ba'o/_/gal te skad cig ma gzhan gyi yan lag gi rkyen rang gi rigs yin par 'dir brjod par
[\[136b.4\]]bzhed pas skad cig ma gnyis pa la sogs pa gzhan gyi rkyen ni rnam par shes pa nyid yin pas/_'du byed kyi dgos pa'i skad cig ma dang po ni 'og ma'i rkyen yin par brjod par bya dgos par 'gyur ro/_/yang na de lta ma yin na zhes bya ba ni gal te rgyun skye ba'i rkyen yin par brjod par bzhed na
[\[136b.5\]]zhes bya ba yin no/_/'gyur bas na ming zhes bya ste zhes bya ba ni yongs su 'gyur zhes bya ba'i tha tshig go/_/de nyid kyi phyir/_dmigs pa dang rnam pa dang rab tu dbye ba'i bye brag gis rgyun mi 'chad par de'i rgyun yongs su 'gyur ba'i phyir ro zhes smras te/_de la dmigs pa'i bye brag ni gzugs
[\[136b.6\]]dang sgra dang dri dang ro dang reg bya dang chos rnams dmigs pa'i bye brag yin par rig par bya'o/_/rnam pa'i bye brag ni gzugs la sogs pa de dag nyid kyi sngon po dang ser po la sogs pa'i rnam pa'i bye brag gis so/_/rab tu dbye ba'i bye brag ni chung ngu dang /_'bring dang /_chen po'i rang gi ngo bo'i bye
[\[136b.7\]]brag gis so/_/yang na dge ba dang /_mi dge ba dang /_lung du ma bstan pa'i bye brag gis yin par rig par bya'o/_/shi ste gzugs kyi lus bor nas/_/zhes rgyas par 'byung ba ni shi ste gzugs kyi lus 'di nyid bor ba skye ba gzhan gyi dngos por yongs su 'gyur ba yin no/_/ming gi
[\[137a\]]
[\[137a.1\]]rgyun la ni dad pa dang /_tshul khrims dang /_thos pa dang /_gtong ba dang /_shes rab yongs su bsgos pas skye ba gzhan gyi dngos por yongs su 'gyur te/_de la yang srid kyi rgyu las dang nyon mongs pas yongs su bsgos pa'i phyir ro/_/yongs su 'gyur ba ni gzhan du skye ba
[\[137a.2\]]yin par rig par bya'o/_/grangs can rnams kyi gnas pa'i rdzas kyi chos gzhan log na chos gzhan 'byung ba ni yongs su 'gyur ba yin no zhes bya ba lta bu ma yin no/_/'o na gang sems dang mi ldan pa'i 'du byed tshig bla dgas ming zhes rgyas par 'byung ba ni tshig gis ched du byas pa ni tshig bla
[\[137a.3\]]dgas yin te/_ji skad du/_ngag ni ming la brten pa yin/_/zhes bstan pa lta bu'o/_/yang na lhag pa'i tshig ni bla dgas te/_ngag ni yid kyi brjod pa las gzhan yin pa'i phyir ro/_/ji skad du bstan pa zhes rgyas par 'byung ba ni phung po bzhi pa de dag ji skad du bstan pa ni/_'das
[\[137a.4\]]pa dang /_ma 'ongs pa'i dmigs pa gzhan bskal pa rnams la yang ming gis 'dud par byed pas ming zhes bya'o zhes bya ba yin te/_ming gis 'dud par byed pa ni gzhan du skye bar byed ces bya ba'i tha tshig go/_/yang na 'dud par byed pa bzhin du 'dud par byed pas te/_
[\[137a.5\]]'das pa dang ma 'ongs pa la sogs pa la gtod par byed pa'i phyir te phyin par byed ces bya ba'i don gang yin pa'o/_/bskal pa rnams la yang zhes bya ba'i sgras ni da ltar byung ba nye ba'i dmigs pa la yang nges par byed pa ste/_gang du ming thos pa tsam gyis kyang mngon sum ma yin pa la
[\[137a.6\]]yang rnam par shes pa skye zhes bya ba yin no/_/mig gi yul ni gzugs zhes 'jig rten na grags na zhes bya ba ni sngon po la sogs pa'o/_/'dir 'byung ba dang 'byung ba las gyur pa thams cad la ci'i phyir gzugs zhes bya zhe na zhes bya ba ni gsungs rab 'dir ram/_rten cing
[\[137a.7\]]'brel par 'byung ba'i mdo sde 'dir gzugs gang yin pa ci yang rung ste/_de thams cad 'byung ba chen po bzhi dang /_'byung ba chen po bzhi dag rgyur byas pa'o zhes bya ba la'o/_/de'i phyir/_gnod par gyur pa de bas na gzugs zhes mdo gzhan las bstan te zhes bya ba ni dge slong de dag gnod
[\[137b\]]
[\[137b.1\]]par gyur pa de bas na gzugs nye bar len pa'i phung po zhes bya'o/_/cis gnod par gyur ce na/_lag pa'i 'dus te reg pa dang /_dbyug pa'i 'dus te reg pas kyang zhes rgyas par 'byung ba yin na/_/gzugs zhes bya ba ni gnod par gyur pa zhes bya'o zhes bya ba ni rnam par gyur pa zhes
[\[137b.2\]]bya ba'i don gang yin pa yin gyi/_sdug bsngal gyi tshor ba bskyed pas gnod par gyur pa ni ma yin no/_/nad pa gnyid ni ga la yod/_/thug rngus zug bzhin gnod par 'gyur/_/zhes bya bar mngon pa yin te/_ji ltar zug rngus zug pa bzhin du gnod par 'gyur/_/zhes bya bar mngon
[\[137b.3\]]pa yin no/_/'byung ba dang 'byung ba las gyur pa la cis gnod ce na zhes bya ba ni sems pa med pa la sdug bsngal gyi tshor ba med pa'i phyir ro zhes bsam pa'o/_/de'i phyir lag pa'i 'dus te reg pa la sogs pas gzhan du 'gyur bar byas pa'o zhes smras pa'o/_/gzugs na spyod pa
[\[137b.4\]]dag la ji ltar gnod par 'gyur/_/zhes bya ba ni de dag ni bsal ba yin pa'i phyir lag pa dang dbyug pa dang bong ba'i 'dus te reg pas rnam par gyur par byar mi nus so/_/de'i phyir de'i sa pa'i mes zhes smras te/_'jig pa'i dus kyi tshe zhes bya bar rig par bya'o/_/sems
[\[137b.5\]]can gyi grangs su gtogs pa la ji ltar yin te/_snod kyi 'jig rten nyid na mes 'jig par 'gyur gyi/_sems can gyi 'jig rten ni ma yin te/_rdzus te skyes pa rnams la lus shi ba med pa'i phyir ro zhe na/_de nyid kyi phyir de nyid kyi mes zhes smras te/_ci zhe na/_gnod par byar nus zhes 'og nyid
[\[137b.6\]]nas 'chad de snod kyi 'jig rten gyi grangs su gtogs pa'i gzugs de dag kyang /_gal te phrad na gnod par byar nus pa dag gzugs kyi mtshan nyid 'thob pa'i phyir gzugs zhes brjod do/_/mthu khyad par can dang ldan pas gnod par gyur pa'i phyir ro zhes bya ste/_khams gsum gyi
[\[137b.7\]]'dod chags dang bral ba rdzu 'phrul dang ldan pa zhes bya ba'i tha tshig go/_/ji ltar mes ji lta ba de bzhin du chu dang rlung gis kyang de dag 'jig pa'i dus kyi tshe gnod par 'gyur zhing gnod par byar yang nus pa'i phyir gzugs zhes bya'o/_/gnod par byar med pa yin yang zhes rgyas par 'byung ba ni
[\[138a\]]
[\[138a.1\]]bsam gtan bzhi pa'i sa pa dang /_bar ma do'i srid pa'i gzugs la sogs pa rnams gnod par byar med pa yin yang /_de'i rigs yin pa'i phyir te/_gnod par byar med du zin kyang gzugs kyi rigs yin pa'i phyir gzugs zhes bya'o/_/sangs rgyas kyi sprul pa bzhin no
[\[138a.2\]]zhes bya ba ni ji ltar sangs rgyas kyi sprul pa rnams la gnod pa byar med du zin kyang de'i rigs yin pa'i phyir gzugs zhes bya'o/_/srid pa bar ma'i gzugs kyang mthu khyad par can dang ldan pas kyang gnod par byar mi nus so/_/bsam gtan bzhi pa'i gzugs ni de dag bskal pas
[\[138a.3\]]'jig pa med pa'i phyir gnod par byar med du zin kyang de'i rigs yin pa'i phyir ro zhes bstan to/_/gzhan dag na re gzugs zhes bya ba ni gags byed pa yin no zhe'o zhes bya ba ni lag pa dang /_dbyug pa dang bong ba la sogs pas rang gi yul du 'byung ba'i gags byed pa'i mtshan nyid de thogs par byed pa ni
[\[138a.4\]]gzugs yin gyi/_gnod pas ni ma yin no/_/de'i phyir tshigs su bcad pa de gnyis dang yang mi 'byor pa yin no zhes smras te/_gzugs kyi mtshan nyid kyi tshigs su bcad pa 'di gnyis po de ni/_nad pa gnyid ni ga la yod/_/ces rgyas par 'byung ba dang /_'dod pa skyes pa'i lus can
[\[138a.5\]]de/_/zhes rgyas par 'byung ba 'di gnyis dang 'di mi 'byor zhing mi mthun pa yin te/_zug rngus zug bzhin gnod par 'gyur/_/zhes smras pas ni gags byed pa yin par khong du chud par byed pa ma yin no/_/'o na ci zhe na/_gnod par gyur pa yin no zhes khong du chud par byed pa yin no/_/gnyis pa
[\[138a.6\]]yang de bzhin no/_/grang ba dang dro ba dang /_bkres pa la sogs pas kyang zhes bya ba ni/_sogs pa'i sgras rlung dang char pa la sogs pas kyang zhes bya ste/_ci zhe na/_gags byed do zhes byar mi rung ste/_rang gi yul du 'byung ba'i mtshan nyid gegs byed pa med pa'i phyir ro/_/rnam par rig
[\[138a.7\]]byed ma yin pa/_/zhes rgyas par 'byung ba ni gang gis gnod par byed pa'i don ni gzugs kyi don yin pa de'i ni rnam par rig byed ma yin pa'i gzugs kyang gzugs yin par mi 'grub ste/_thogs pa med cing yul na mi gnas pa la ni lag pa la sogs pas byar med pa'i phyir ro/_/gang
[\[138b\]]
[\[138b.1\]]dag gi gags byed pa ni gzugs yin no zhes bya ba de'i yang mi 'grub ste/_yul na mi gnas pa la gags byed pa med pa'i phyir ro zhe na/_de'i phyir/_rnam par rig byed ma yin pa/_/zhes bya ba rdzas gzhan du ni cung zad kyang yod pa ma yin gyi/_khas blangs pa dang chos nyid kyis zhes rgyas par
[\[138b.2\]]'byung ba ni khas blangs pas lus dang /_ngag ldog pa tsam so sor thar pa'i sdom pa zhes bya ba de nye bar brtags pa'i phyir ro zhes bya ba'i phyir ro zhes bya ba'i don to/_/de bzhin du khas blangs pa tsam lus dang ngag mi ldog pa ma yin pa zhes bya ba la nye bar brtags pa'i phyir ro/_/chos nyid kyis kyang ci zhe na/_lus
[\[138b.3\]]dang ngag ldog pa tsam bsam gtan dang zag pa med pa'i sdom pa zhes bya ba la de nye bar brtags pa'i phyir ro/_/btags pa can de ni gzugs med pa nyid yin te/_mtshan nyid dang ldan pa ni ma yin no zhes bya ba ni brtags pas grub pa ni btags pa can no/_/mtshan nyid mngon par
[\[138b.4\]]grub pa ma yin pas mtshan nyid dang ldan pa ma yin no/_/gzugs yod pa la de brtags pa yin pa'i phyir ro zhes bya ba ni lus kyi gzugs yod pa la rnam par rig byed ma yin pa brtags pa'i phyir ro zhes bya ba'i don to/_/de nyid kyi phyir gzugs med pa'i khams na sdom pa dang sdom pa
[\[138b.5\]]ma yin pa yin pa dang /_cig shos kyi rig byed ma yin pa'i gzugs brtags pa med do/_/yang na gzugs yod pa la zhes bya ba ni lus dang ngag gi rnam par rig byed kyi gzugs la'o/_/de nyid kyi phyir lus dang ngag ldog pa dang /_ldog pa ma yin pa tsam la de nye bar brtags pa'i phyir ro zhes
[\[138b.6\]]smras so/_/rnam par rig byed ma yin pa la brjod par bya ba mang du yod de/_re zhig 'dir shin tu 'phros pa gzhag go zhes bya ba ni/_ji ltar brjod par bya ba mang ba de ltar las grub pa dang /_chos mngon pa'i mdzod las blta bar bya'o/_/ji ltar ming dang gzugs nyid yin par
[\[138b.7\]]bstan zin to zhes bya ba ni rnam pa gang gis ming nyid yin pa ni ming ni 'dud par byed pas ming zhes bya ba dang /_de bzhin du rnam pa gang gis gzugs nyid yin par bstan pa ni gnod par gyur pas gzugs zhes bya'o zhes bstan pa dag yin no/_/ci'i phyir phung po lnga la ming dang gzugs nyid
[\[139a\]]
[\[139a.1\]]du rnam par gzhag ce na zhes bya ba ni/_phung po dang khams dang skye mched la sogs pa rnam par gzhag pa thams cad ni sangs rgyas bcom ldan 'das kyi dgongs pa dang bcas pa yin te/_gdul bya'i spyod pa tha dad pa la ltos pa yin pa'i phyir ro/_/ji skad du/_rmongs
[\[139a.2\]]dang dbang po 'dod gsum la/_/phung po la sogs rnam gsum bshad/_/ces bstan pa yin no/_/de bas na phung po lnga rnams ming dang gzugs nyid du rnam par gzhag pa 'di yang dgos pa dang bcas pa yin pas de'i dgos pa brjod par bya dgos te/_de bas na byis pa phal cher de
[\[139a.3\]]gnyis la/_/lus can dang lus su mngon pa'i nga rgyal byed par bstan pa'i phyir ro zhes smras te/_de gnyis la zhes bya ba ni ming dang gzugs gnyis la ste/_de la lus can la mngon pa'i nga rgyal byed pa ni ming la ste/_gang thos par byed pa dang /_mthong bar byed pa dang /_snom par
[\[139a.4\]]byed pa dang /_ro myong bar byed pa dang /_reg par byed pa dang /_rnam par shes par byed pa'am/_bde ba dang sdug bsngal bar sems pa de ni lus can la ste/_dran pa dang /_ngo shes pa dang /_dga' ba dang /_zhen pa dang /_rmongs pa ni lus 'di la gnas pa'i bdag yin par
[\[139a.5\]]mngon pa'i nga rgyal byed pa'i phyir ro/_/lus la mngon pa'i nga rgyal byed pa ni zhes bya ba ni gzugs la 'di ni bdag 'di'i lus so/_/de yang 'di la brten pa yin no zhes mngon pa'i nga rgyal byed pa'i phyir ro/_/ming sngar smos pa ni des gzugs gzung ba yin pa'i phyir ro zhes bya ba ni ming des
[\[139a.6\]]gzugs la gzung ba yin pa'i phyir ro/_/ming gis gzugs gzung gi_/gzugs kyis ming ma yin no zhes bya ba 'di ji ltar nges par bya zhe na/_de'i phyir/_'di ltar de la ni des bdag dang bdag gi zhes rgyas par smras te/_'di ltar ming des/_bdag dang bdag gi'o zhes bdag
[\[139a.7\]]dang bdag gir gzugs de la/_bdag gir byed do/_/yul na mi gnas pa'i ming gis ni bdag gi snyam pa la sogs par zhen pa la ma gtogs par gzhan du gzugs nye bar 'dzin par nus pa ma yin no/_/gzugs ni dmigs pa med pa'i phyir ming la de bzhin du 'dzin par nus pa ma yin pas so/_/
[\[139b\]]
[\[139b.1\]]des btang na yang rul bar 'gyur ro zhes bya ste/_ming des gzugs de btang na yang gang gi phyir de rul bar 'gyur ba de bas na yongs su skyong ba nyid kyis ma rul ba'i rgyu'i dngos po byed pas des de gzung ba zhes bya'i/_ming gis gzugs btang ba'i gzugs la ni de ltar rnam par 'gyur
[\[139b.2\]]bar 'gro bas de ni des gzung ba ma yin no/_/de'i dbang gis kyang bya ba dag la 'jug go zhes bya ba ni gnas pa dang /_'gro ba dang /_khrus byed pa dang /_stan la 'dug pa dang /_zas za ba la sogs pa'i bya ba dag la ming gi dbang gis 'jug ste/_'dun pa'i rjes su byed pa'i phyir ro/_/
[\[139b.3\]]de ltar na gdon mi za ba kho nar sgrub par byed pa'i don gyis na gzugs ni ming gis bsdus shing zin pa zhes bya'o/_/dper na grong khyer gzung ngo /_/rgyal srid 'byung ngo zhes bya ba bzhin no/_/'jig rten na yang ming 'dod pa'i rjes su gzugs byed pa yin no/_/ci'i phyir zhe na/_gang gi phyir
[\[139b.4\]]'dod pa'i mtshan nyid dag gzugs la yod pa ma yin pas/_gzugs kyi ming gzung zhes mi bya'o/_/de med par yang ris mthun pa gzhan du 'grub pa ma yin gyi zhes rgyas par 'byung ba ni ming de dag med par ni ris mthun pa gzhan du gzugs mngon par 'grub pa ma yin no/_/de'i phyir yang
[\[139b.5\]]ming kho nas gzugs gzung ba yin te/_de yod na de yod pa yin pa'i phyir ro/_/gzugs ni med par yang gzugs med pa dag tu ming mngon par 'byung bar 'gyur bas de'i phyir ma zin pa yin no zhes ston to/_/ming ni rgyun la brten nas ris mthun pa gzhan dag tu zhes rgyas par 'byung ba ni ming gi
[\[139b.6\]]rgyun la brten nas srid pa bar ma'i rgyun gyis ris mthun pa gzhan du sngon ma byung ba'i gzugs kyi rgyun len par byed kyi/_ris mthun pa'i gzugs kyi rgyun sngon byung bas ji ltar ming gi rgyun bzhin du ris mthun pa gzhan du ming mngon par 'grub par byed pa ni ma yin no/_/de bas na ris
[\[139b.7\]]mthun pa gzhan du sngon ma byung ba'i gzugs kyi rgyun ming gis len to zhes bya'o/_/gzugs kyi rgyun ni sngon ma byung ba'i ming gi rgyun len par byed pa ma yin no zhes bya ba ni/_sngon gyi ris mthun pa'i ming gi rgyun ni sngon bzhin du ris mthun pa gzhan du ming gi rgyun rjes su 'jug go/_/de'i
[\[140a\]]
[\[140a.1\]]phyir yang ming nyid kyis gzugs bzung ba yin te/_'dzin pa nyid kyi mtshan nyid yin pa'i phyir ro/_/'dzin par byed pa ni sngon gzung ba'i gzung bar bya ba bor nas de las gzhan pa sngon med pa 'dzin par byed do/_/gzugs ni gzung bar bya ba yin te/_gzung bar bya ba'i mtshan
[\[140a.2\]]nyid yin pa'i phyir ro/_/de dag kyang sngar gzung ba ni 'dor la/_sngon med pa ni len par byed do/_/gang yang 'byung ba rgyur byas pa'i gzugs skyes pa dag ces bya ba la/_rgyur byas pa'i gzugs ni mig la sogs pa dang /_gzugs la sogs pa'o/_/de dag ji ltar rnam par shes
[\[140a.3\]]pa'i rkyen gyis yin zhe na zhes bya ba ni 'byung ba'i rkyen gyis de las gzhan pa rgyur byas pa de skyes pa'i phyir ro/_/gal te 'byung ba dang 'byung ba la brten pa'i gzugs rnams zhes rgyas par 'byung ba ni 'byung ba dang 'byung ba las gyur pa de dag thams cad spyir las kyis yongs su bsgos pa'i
[\[140a.4\]]rnam par shes pa'i rkyen gyis skye ba yin gyi/_'byung ba nyi tshes ni ma yin no/_/'dir smras pa/_'o na ji ltar de dag 'byung ba las gyur pa zhes bya zhe na/_de'i phyir 'byung ba dang tha dad pa med par skye ba na 'byung ba las gyur pa zhes bya ste zhes smras so/_/de ni de dag tha dad pa med par ston pa ni/_
[\[140a.5\]]de 'dzin pa dang 'phrog pa dang yongs su gyur na de 'dzin pa la sogs pa yod pa'i phyir ro zhes bya ba yin te/_'byung ba bzung nas 'byung ba las gyur pa yang bzung ba'i phyir ro/_/'byung ba yongs su gyur na 'byung ba las gyur pa yang yongs su gyur pa'i phyir ro zhes bya ba yin no/_/re zhig 'jig rten na
[\[140a.6\]]yang dbang po dang don gnyis las bde ba dang sdug bsngal skye ba dang zhes bya ba 'jig rten na grub pa yin te/_de yod na de yod pa'i phyir ro/_/de yang de gnyis las mtshan nyid mi mthun pa yin no/_/brdabs pa las sgra dang zhes bya ba ci zhe na/_skye zhes bya ba'i skabs dang sbyar te/_de yang
[\[140a.7\]]de las mtshan nyid mi mthun pa yin no/_/rwa las 'dam bu dang zhes bya ba ni gal te rwa ni sa la sogs pa'i bdag nyid yin du zin kyang /_'dam bu yang de 'dus pa yin pa'i phyir ro/_/de lta mod kyi/_rwa dang 'dam bu'i rigs ni tha dad pa yod do/_/me dang shing las du ba dang zhes bya ba
[\[140b\]]
[\[140b.1\]]'di la yang rigs tha dad pa yod pa yin te/_me ni dro ba'i bdag nyid kyi me yin no/_/shing ni du ba ma yin gyi du ba'i rigs yin no/_rdo thal dang chu las me dang zhes bya ba ci zhe na/_skye zhes bya ba'i skabs dang sbyar ro/_/'di la yang 'byung ba'i rigs tha dad pa'i phyir mtshan nyid mi
[\[140b.2\]]mthun pa nyid grub pa yin te/_/rdo thal dang chu gnyis 'byung ba gzhan yin pa'i phyir ro/_/klu'i sems kyi mthus chu dang zhes bya ba ci zhe na skye zhes bya ba'i skabs dang sbyar te/_/chu ni klu la slong ngo zhes bya bar grub pa yin no/_/ting nge 'dzin gyi bye brag las/_lha'i mig dang rna ba zhes bya ba ni
[\[140b.3\]]snang bar lhag par mos pa dang /_sgra mnyan pa'i rtsol ba rab tu sbyor ba'i phyir ro/_/sprul pa'i sems las sprul pa dang zhes bya ba ci zhen gzugs med pa las kyang gzugs skye'o zhes bya ba'i skabs dang sbyar ro/_/rlung gi stobs 'chang ba la sogs pa rtse bar mngon par dga' ba las rlung dang
[\[140b.4\]]char pa la sogs pa dang zhes bya ba la sogs pa zhes bya ba'i sgras 'brug gi stobs 'chang ba dang /_char pa'i stobs 'chang ba la sogs pa yang yin par rig par bya'o/_/klu'i sems kyi mthus chu'i zhes bya ba ci zhe na/_gzugs med pa las kyang gzugs skye'o zhes skabs dang sbyar te/_klu chen pos byin gyis
[\[140b.5\]]brlabs pa'i mtsho ni skam par mi 'gyur ba yin no/_/gzugs las kyang gzugs med pa skye ba ni mig la sogs pa las/_rnam par shes pa'i tshogs lnga mtshungs par ldan pa dang bcas pa'o zhes bya ba ni sems las byung ba dang bcas zhes bya ba'i don gang yin pa'o/_/mtshan nyid mi mthun
[\[140b.6\]]pa las kyang yin pa ni dge ba dang mi dge ba la lung du ma bstan pa dang zhes bya ba ni dge ba dang mi dge ba'i sems ni lung du ma bstan pa las dge ba dang mi dge ba nyid kyis mtshan nyid mi mthun pa yin no/_/de gnyis las lung du ma bstan pa ni lung du ma bstan pa nyid kyis mtshan nyid mi mthun pa yin no/_/
[\[140b.7\]]'dod ma chags pa las kyang 'dod chags skye ba dang zhes bya ba ni dbang po dang don dang /_tshul bzhin ma yin pa yid la byed pa la sogs pa las so/_/'dod chags las kyang 'dod ma chags pa ste zhes bya ba ni sems pa dang ma rig pa la sogs pa'o/_/grangs can pa'i bstan bcos las kyang /_de'i bdag
[\[141a\]]
[\[141a.1\]]nyid ma yin pa'i nga'o snyam pa las kyang chen po'am zhes bya ba ni sgra'i bdag nyid ma yin pa las kyang zhes bya ba'i tha tshig go/_/snying stobs la sogs pa'i bdag nyid yin pas chen po'am nga'o snyam pa yang sgra la sogs pa'i bdag nyid yin du zin kyang /_snying stobs dang rdul
[\[141a.2\]]dang mun pa rnams la bye brag gang dang ldan pas sgra dang reg bya dang gzugs dang ro dang dri yin par brjod pa 'thob par 'gyur gyi/_de'i bdag nyid chen po'am nga'o snyam pa ni ma yin no/_/yang na chen po dang nga'o snyam pa de bye brag yod mod kyi/_'on kyang chen po dang nga'o snyam pa las sgra la sogs pa mi 'byung ba ni ma yin te/_chen
[\[141a.3\]]po dang nga'o snyam pa dag skye gnas yin par mthun pa'i phyir ro/_/rigs mi mthun pa rdzas dang las gnyis las yon tan skye ba dang zhes bya ba ni kun du ldan pa dang bral ba de gnyis kyi rgyu ni 'du ba can yin pa'i phyir ro/_/'du ba can gyi rgyu ni kun du ldan pa dang bral ba gnyis kyi rdzas yin no/_/'du
[\[141a.4\]]ba can ma yin pa'i rgyu ni las yin no/_/rdzas ni las rnams 'du ba can gyi rgyu yin no/_/'bras can gyis phongs pa la sogs pa ni yon tan 'du ba can gyi rgyu ma yin no/_/yon tan gyi byed pa la ni yon tan can gyi byed pa yod pa yin pas rdzas ni las la sogs pa'i rgyu yin no/_/bdag dang
[\[141a.5\]]dbang po dang yid dang don 'dus pa las bde ba dang sdug bsngal la sogs pa'o zhes bya ba ni rigs mi mthun pa'i yon tan las yon tan skye zhes bya bar ston to/_/ji ltar mtshan nyid mi mthun pa'i rgyu las 'bras bu 'byung ba yin/_de lta na ni thams cad las thams cad ci'i phyir mi 'byung zhe na
[\[141a.6\]]zhes bya ba ni tha dad par bye brag med pa'i phyir ro/_/gang zhig rgyu dang rigs mthun pa de ni nges pa yin par rigs na thams cad ni thams cad dang rigs mthun pa ma yin no/_/dpe de bdag nyid kyis re zhig mtshan nyid mi mthun pa'i rgyu las 'bras bu 'byung yang thams cad las thams cad
[\[141a.7\]]'byung ba ma yin no zhes bya ba de dag grub pa yin na 'di la dri bar bya ci dgos zhes bya ba la/_dpe dag nyid kyis zhes bya ba ni ji skad du smos pa de dag gis zhes ston pa ni gang yang dbang po dang don gnyis las bde ba dang sdug bsngal skye ba dang /_brdabs pa las sgra dang me dang /_shing gnyis las
[\[141b\]]
[\[141b.1\]]du ba dang rdo thal dang chu gnyis las me dang zhes bya ba nas bdag dang dbang po dang yid dang don tshogs pa las bde ba dang /_sdug bsngal la sogs pa yin no zhes bya ba'i bar du gang smos pa rnams kyis re zhig mtshan nyid mi mthun pa'i rgyu las 'bras bu 'byung yang thams cad las thams cad
[\[141b.2\]]'byung ba ma yin no zhes bya ba de dag grub pa yin te/_dbang po dang don gnyis las bde ba dang sdug bsngal yin par khams gsum du ma grags pa ma yin no zhes bya ba yin no/_/chos nyid kyis zhes bya ba ni ngo bo nyid dang rang bzhin gyis zhes bya ba'i don gang yin pa'o/_/de bas na de gnyi gas kyang
[\[141b.3\]]brgal du med do zhes bya ba ni re zhig rnam par shes pa'i rkyen gyis ming skye'o zhes bya ba ni rigs na gzugs mtshan nyid mi mthun pa dag rnam par shes pa las ji ltar skye zhes smras pa gang yin pa dang /_de lta na 'o na thams cad las thams cad ci'i phyir mi 'byung zhes smras pa gang yin pa da gnyi gas
[\[141b.4\]]kyang brgal du med do/_/'dir yang rkyen dang rkyen can gnyis nges pa dang zhes rgyas par 'byung ba ni rkyen nges pa la skyon dang /_rkyen can nges pa dang /_gnyi ga nges pa dang /_ma nges pa yang skyon yin no zhes bya'o/_/rkyen nges pa'i dbang du byas te/_gal te rnam par shes pa kho na'i rkyen gyis ming dang gzugs
[\[141b.5\]]yin na dga' ba'i kun 'byung ba las gzugs kun 'byung ba dang zhes bya ba'i mdo sde dang 'gal bar 'gyur ro/_/mdo sde ni 'og nas 'chad pa yin te/_dga' ba'i rkyen gyis kyang gzugs yin zhes bstan pa yin no/_/reg pa'i kun 'byung ba las shes zhes rgyas par 'byung ba ni rnam par
[\[141b.6\]]shes pa ma togs par sems las byung ba thams cad kyi spyi'i rgyu yin pa'i phyir ming gi rkyen reg pa yin par bcom ldan 'das kyis bstan to/_/ming dang gzugs kun 'byung ba las rnam par shes pa kun 'byung ba zhes bya ba ni ming gi phyogs gcig tu gyur pa rnam par shes pa ni ming dang gzugs
[\[141b.7\]]kyi rkyen gyis yin par bstan te/_rkyen nges pa la ji skad du gsungs pa'i mdo sde dang 'gal ba yin no/_/rkyen can nges pa'i dbang du byas nas/_'on te ming dang gzugs kho na rnam par shes pa'i rkyen gyis yin na ni rdzus te byung ba rnams la logs shig na ming dang gzugs med pa'i phyir skye
[\[142a\]]
[\[142a.1\]]mched drug rnam par shes pa'i rkyen gyis ma yin par 'gyur ro zhes smras te/_rdzus te 'byung ba ni skye mched drug yongs su tshang ba kho nar cig car skye ba yin te/_de dag la skye mched drug ma gtogs par ming dang gzugs rnam par gzhag tu med do/_/de bas na rnam par
[\[142a.2\]]shes pa'i rkyen gyis ming dang gzugs kyi yan lag rnam par gzhag par bya ba ma yin gyi/_'o na ci zhe na/_skye mched drug go/_/'on te de dag kyang ming dang gzugs tsam yin pas ming dang gzugs rnam par gzhag na ni ming dang gzugs kyi rkyen gyis skye mched drug ces bya bar brjod du med
[\[142a.3\]]par 'gyur zhing rang gi rigs kyi skad cig ma gzhan gang yin pa rkyen yin par ni 'di las brjod par bzhed pa ma yin pa'i phyir ro/_/de ltar na rnam par shes pa'i 'bras bu gzhan yang yod pas rkyen can nges par rigs pa ma yin no/_/rnam par shes pa'i yan lag la yang gsum
[\[142a.4\]]'dus pa las reg pa ma yin par 'gyur ro zhes bya ba ni rnam par shes pa'i yan lag rnam par gzhag pa'i dus su ming dang gzugs rnam par gzhag tu med pas reg pa ni de'i tshe ming ma yin la/_de yang gsum 'dus pa las byung ba yin zhing /_de'i rkyen kyang rnam par shes pa yin na
[\[142a.5\]]ni ming dang gzugs kho na rnam par shes pa'i rkyen gyis yin gyi gzhan ma yin no zhes rkyen can nges par byed na rnam par shes pa ni reg pa de'i rkyen ma yin par 'gyur ro/_/'on te ma nges pa yin na ni bshad pa don med par 'gyur ro zhes bya ba ji lta bu zhe na/_gal te/_re zhig bstan pa'i don rgyu dang
[\[142a.6\]]rkyen 'di dag yin na ni ming dang gzugs kyi rgyu thams cad brjod par bya dgos kyi/_rnam par shes pa 'ba' zhig ni ma yin no/_/'bras bu shes par bya ba'i phyir yin na ni rnam par shes pa'i 'bras bu thams cad brjod par bya ba yin gyi/_ming dang gzugs 'ba' zhig ni ma yin no/_/'on te gnyi
[\[142a.7\]]ga ma yin pa shes par bya ba'i phyir yin na ni 'o na 'di dag ci'i phyir bstan te/_'chad par byed pa dgos pa med pa'i phyir ro zhe na/_rnam par shes pa'i rkyen gyis ming dang gzugs zhes bya ba ni ming dang gzugs kyi rkyen gtso bo'i dbang du byas te/_de skad bshad pa yin te/_rnam par shes pa kho na ming dang
[\[142b\]]
[\[142b.1\]]gzugs kyi rkyen yin no zhes rkyen gyi dbang du byas pa yin no/_/de'i bye brag gis zhes bya ba ni 'du byed kyis yongs su bsgos pa'i rnam par shes pa'i bye brag gis so/_/ris mthun pa de dag tha dad pa'i phyir ro zhes bya ba ni ming dang gzugs de'i ris mthun pa tha dad pa'i phyir zhes bya ba'i
[\[142b.2\]]don te/_ming dang gzugs ni lha dang mi la sogs pa'i ris tha dad pa la ltos par bya ba ma yin no/_/'bras sA lu dang /_nas la sogs pa'i myu gu tha dad pa ni sa bon gtso bor gyur pa bzhin no zhes bya ba ni ji ltar 'bras sA lu dang /_nas kyi myu gu tha dad pa la ni sa bon gtso bo yin te/_de thun mong
[\[142b.3\]]ma yin pa'i phyir ro/_/sa la sogs pa ni ma yin te/_'dra ba'i phyir ro de bzhin du ming dang gzugs ris mthun pa tha dad pa dag 'du byed kyis yongs su bsgos pa'i rnam par shes pa'i bye brag gis 'gyur te/_skye ba'i rgyu ni las kyi yin pa'i phyir ro/_/'dir yang skye ba'i rim pa yongs
[\[142b.4\]]su rdzogs par rjod par bzhed pas zhes bya ba ni rten cing 'brel par 'byung ba 'di las yan lag bcu gnyis kyi mtshan nyid yin no/_/'dir skye mched drug gi rkyen gyis gtso bo yang rnam par shes pa ma yin no zhes bya ba ni rten cing 'brel par 'byung ba'i mdo sde 'di las na brgyud pa'i tshul gyi gtso
[\[142b.5\]]bo ma yin te/_bdag po'i rkyen yin no/_/rdzus te byung ba rnams kyi skye mched drug skye ba la ni rnam par shes pa gtso bo'i rkyen yin par grub pa yin no/_/khyad par du ni ming dang gzugs kyi yang ci zhe na/_rnam par gtan la dbab pa'i zla la nus mod kyi/_/zhes bya ba yin no/_/rten cing 'brel par
[\[142b.6\]]'byung ba'i mdo sde 'dir rgyu dang 'bras bur 'brel pa'i gsung rab mtha' dag blangs te bshad par nus te/_gsung rab kyi ngo bo yul yin pa'i phyir ro/_/ming dang gzugs kyis bsdus pa'i don yang 'dir rnam pa bcur rnam par gzhag pa yin par rig par bya ste/_rang gi ngo bo rnam
[\[142b.7\]]par gzhag pa ni ming dang gzugs kyi rang gi ngo bo brjod pa'i phyir ro/_/de la ming gi rang gi ngo bo rnam par gzhag pa ni tshor ba dang /_'du shes dang /_'du byed dang /_rnam par shes pa'i rang gi ngo bo brjod pa las rig par bya'o/_/gzugs kyi rang gi ngo bo rnam par gzhag pa ni sa la sogs pa'i rang
[\[143a\]]
[\[143a.1\]]gi ngo bo brjod pa las so/_/rab tu dbye ba rnam par gzhag pa ni ji skad du gzugs can ma yin pa'i phung po bzhi dang /_gzugs gang yin pa ci yang rung ste zhes rgyas par bstan pa'o/_/bsdus par rnam par gzhag pa ni ji skad du gzugs 'di dang /_snga ma'i ming de dag
[\[143a.2\]]gcig tu bsdus nas zhes rgyas par bstan pa yin no/_/thog ma'i rkyen rnam par gzhag pa ni ji skad du/_rang gi rigs skad cig ma gzhan gyi rkyen gyi dngos po 'dir ma yin no zhes rgyas par bstan pa'o/_/nges pa'i tshig rnam par gzhag pa ni ji skad du/_'dud pas na ming zhes bya ba dang
[\[143a.3\]]gnod par gyur pa de bas na gzugs yin no zhes bstan pa'o/_/rnam par gzhag pa'i dngos po rnam par gzhag pa ni ji skad du/_ci'i phyir phung po lnga rnams ming nyid du rnam par gzhag ce na zhes rgyas par bstan pa yin no/_/nye bar 'dzin pa rnam par gzhag pa ni ji skad du/_ming sngar
[\[143a.4\]]smos pa ni des gzugs bzung ba'i phyir ro zhes rgyas par bstan pa yin no/_/rigs mi mthun pa rkyen yin par rnam par gzhag pa ni ji skad du/_mtshan nyid mi mthun pa'i rnam par shes pa las gzugs ji ltar skye zhes rgyas par bstan pa yin no/_/rkyen nges pa rnam par gzhag pa ni ji skad du/_
[\[143a.5\]]de lta na 'o na thams cad las thams cad ci'i phyir mi 'byung zhes rgyas par byas nas chos nyid kyis rang gi ngo bo tha dad pa chos de dag gi nus pa tha dad pa yin no zhes bya ba'i bar du bstan pa yin no/_/gtso bo'i rkyen rnam par gzhag pa ni ji skad du/_de'i bye brag gis ris mthun pa de dag tha dad pa'i phyir ro zhes bstan pa yin no/_/ming dang
[\[143a.6\]]gzugs rnam par dbye ba'o/_/skye mched drug gang zhe na zhes bya ba ni ming dang gzugs kyi rkyen gyis skye mched drug ces bstan pa de la skye mched drug kyang phyi dang nang rnam pa gnyis so/_/de bas na phyi rol gyi bsal ba'i phyir/_nang gi skye mched drug ste zhes rgyas par mdo sde ji lta ba bzhin no/_/drug
[\[143a.7\]]nyid skye mched yin pas skye mched drug ste/_ji ltar sa gsum dang 'bras bu gsum dang /_tsha ba gsum lta bu'o zhes bya ba ni ji ltar gsum nyid sa yin pas sa gsum dang /_gsum nyid tsha ba yin pas tsha ba gsum dang /_gsum nyid 'bras bu yin pas 'bras bu zhes bya ba de bzhin du dpe
[\[143b\]]
[\[143b.1\]]gsum po 'dis skye mched drug ces bya ba ni ming dang sgra nyid yin par bstan te/_gzhi gcig tu byas pa yang yin no/_/ming dang sgra yin pa de nyid kyi phyir mang po'i tshig tu ma yin te/_ji ltar shing tog a mra lnga dang bcu zhes bya ba lta bu'o/_/sgra sbyar ba bstan pa ni sgra sbyar ba gzhan du rtog pa
[\[143b.2\]]bsal ba'i phyir te/_drug gi skye mched ni skye mched drug go zhes sgra sbyar na ni drug gi gnas tsam zhig yin par grags par 'gyur ba'am/_yid kyi skye mched tsam zhig yin par grags par 'gyur te/_de yang rnam par shes pa'i tshogs drug ni skye ba'i sgo'i don gyis skye mched yin no/_/drug
[\[143b.3\]]gi skye mched ni skye mched drug go zhes sgra sbyar na ni drug gis zhes bya ba yang gang yin/_skye mched kyang gang yin/_rtogs par bya ba ci yin pa nges par ma zin pas de tsam ni ming dang gzugs kyi rkyen gyis ma yin no/_/drug las skye mched dam/_drug tu skye mched ces sgra sbyar na ni drug kyang
[\[143b.4\]]nges par byar med la/_de las dang de dag tu skye mched ces bya ba gzhan ci zhig yin pa brjod par bya dgos so/_/de tsam yang ming dang gzugs kyi rkyen gyis ma yin no/_/drug dang skye mched dang zhes sgra sbyar na ni/_/gzhan drug dang skye mched bcu gnyis su nges par 'gyur te/_drug dang skye
[\[143b.5\]]mched tsam ni ming dang gzugs kyi rkyen gyis yin par 'dod pa yang ma yin no/_/skye mched drug rnams de ni 'di'i yin pas 'di ni skye mched drug go zhes sgra sbyar na ni skye mched drug la ma gtogs pa sems can zhes bya ba'i dngos po grags par 'gyur ba dang sems dang sems las byung
[\[143b.6\]]ba'am/_sems las byung ba'i rgyun tsam grags par 'gyur te/_de yang ming dang gzugs kyi rkyen gyis yin par dgongs pa yin no/_/skye mched rnams so zhes mang po'i tshig phyung nas sgra sbyar na ni skye mched drug rnams so zhes bya ba 'grub par
[\[143b.7\]]'gyur te/_ji ltar rtsa ba lnga rnams so zhes bya ba lta bu'o/_/bdag yod pa ma yin na ji ltar na nang gi zhes bya zhe na/_de'i phyir 'di dag la bdag tu nga rgyal skyed par byed pas bdag ni so so'i lus dang sems kyi rgyun yin te/_de'i dbang du byas pa yin pas na zhes bya'o zhes rgyas
[\[144a\]]
[\[144a.1\]]par smos so/_/'di dag la bdag tu nga rgyal skyed par byed pas bdag go zhes bya ba ni nges pa'i tshig gi tshul gyis so/_/de gang zhe na/_de'i phyir so so'i lus dang sems kyi rgyun yin te zhes smras so/_/bdag de'i dbang du ched du byas te nang zhes bya'o/_/der byung
[\[144a.2\]]ba zhes bya ba ni nang der byung ba'i skye mched gang yin pa ste/_skye mched drug de ni nang gi zhes bya'o/_/rgyu mtshan bdun pa yin pa'i phyir ro zhes bya ba ni der byung ba zhes bya ba bdun pa yin pa'i bdun pa de ni rgyu mtshan gyi bdun pa yin pa'i phyir ro/_/ji lta zhe na/_de'i phyir byung ba dang de'i rgyu mtshan
[\[144a.3\]]du byung ba la der byung ba zhes bya ba yin no/_/gzugs la sogs pa ni ma yin te/_gzhan gyi rnam par shes pa'i rgyu dang thun mong yin pa'i phyir ro zhes bya ba la sogs pa ni nang gi skye mched ma yin te/_'di ltar de ni gzhan dag gi rnam par shes pa'i rgyu dang thun mong yin pa dang skye
[\[144a.4\]]mched kyang ngo /_/yang na nang nyid nang gi yin te/_rnam par gdul bar bya ba la sogs pa bzhin no zhes bya ba ni bdag gi ched du byas pa'i skye mched gang yin pa de ni nang gi zhes bya ste/_ji ltar bud med kyi ched du byas pa gang yin pa de ni bud med kyi ched du yin pa bzhin no/_/nang nyid nang gi
[\[144a.5\]]yin te/_de ni rang gi don nyid yin par ston pa de yin no/_/ji ltar gdul bya nyid gdul bar bya ba yin pa dang /_tshul bzang nyid tshul bzang ba pa yin pa dang /_dam tshig nyid dam tshig pa yin pa dang /_bye brag nyid bye brag pa yin pa bzhin no/_/de ltar byas na der byung ba zhes bya ba yang brjod
[\[144a.6\]]dgos par 'gyur ro/_/bdag gi sgra lhag par sngar byas pa'am zhes bya ba ji lta bu zhe na/_bdag tu nga rgyal lhag par 'di nyid la skyed pa'i so so'i lus dang sems kyi rgyun ni nges pa'i tshig gi tshul gyi nang yin no/_/de'i dgos pa yin pa ni de'i ched yin pa dang so so'i lus dang sems kyi rgyun
[\[144a.7\]]gyi don yin pa dang /_de skye ba'i rgyun gyi rgyu mtshan ni nang gi zhes bya ba yin no/_/de ltar byas na bdag gi ched du zhes bya ba yang brjod par ma dgos par 'gyur ro/_/phyi rol ni de las gzhan yin no zhes bya ba ni nang gi mtshan nyid ji skad du bstan pa de las zhes bya ba'i tha tshig go/_/'byung ba'i don
[\[144b\]]
[\[144b.1\]]ni skye mched kyi don te zhes bya ba ni 'di nas 'gro bas na skye zhes bya ba 'byung zhes bya bar mngon pa yin no/_/rgyas pas na mched pa ste/_rgya cher gyur ces bya ba'i tha tshig go/_/skye ba nyid mched pa yin pas skye mched do/_/yang na 'ong bas na skye zhes bya ste/_'byung ba zhes bya ba'i don gang yin
[\[144b.2\]]pa'o/_/'byung ba de mched par byed pas skye mched de 'bras bu'i rgyun 'byung bar byed ces bya ba'i don gang yin pa'o/_/de ltar na 'byung ba'i don ni skye mched kyi don yin no zhes bya ba yin no/_/gzhan dag na re sgo'i don yin te zhes bya ba ci zhe na/_skye mched kyi don to zhes bya ba'i skabs dang sbyar
[\[144b.3\]]ro/_/de dag gis phyi rol rnams gang gi sgo yin par brjod par bya dgos so zhes bya ba ni skye mched sgo'i don yin par smra ba de dag gis phyi rol gzugs la sogs pa rnams gang zhig mthong bar bya ba'i phyir sgo zhes brjod par bya dgos so/_/gzhan dag ni mig gi gzugs yin pas gzugs
[\[144b.4\]]rnams mthong bar bya ba'i phyir mig sgo yin par ni rigs na gzugs ni gang zhig mthong bar bya ba'i phyir gang gi sgo yin/_de nyid de nyid kyis mthong bar byed pa'i sgo yin par ni rigs pa ma yin no/_/don ni rgyu'i rnam grangs kyi sgra yin pa'i phyir sgo'i sgra ni gzugs mthong ba'i rgyu yin pa'i phyir gzugs
[\[144b.5\]]rnams mthong bar bya ba'i phyir sgo gzugs yin no zhes bstan pa yin no/_/de ltar byas na 'byung ba'i don nyid skye mched kyi don yin no zhes smras pa yin pas ded la ci gnod/_sgra la sogs pa la yang de bzhin sbyar ro/_/gzhan dag na re gnas kyi don yin te/_lha'i skye mched bzhin no zhes bya ba ni ji ltar lha'i
[\[144b.6\]]gnas la lha'i skye mched ces bya ba bzhin no/_/mig gnyis las rnam par shes pa gcig skye na de'i gnas gang yin zhes bya ba ni mig gnyi ga yang skye mched yin pa'i phyir dang /_gnyi ga yang rgyu gtso bo yin pa'i phyir mig gi rnam par shes pa de'i gnas gcig cig yin par ni 'grub par mi 'gyur
[\[144b.7\]]ro/_/de'i phyir gnyi ga yin no zhe na zhes rgyas par smras te/_gnyi ga yang mig gi rnam par shes pa de'i gnas yin no zhe na/_bar na de med pa'i phyir zhes bya ba mig de med pa'i phyir zhes bya ba'i don te/_rnam par shes pa yang rnam pa gnyis su 'gyur te/_de'i rnam par shes pa rnam pa gnyis su
[\[145a\]]
[\[145a.1\]]'gyur ro zhes bya ba'i tha tshig go/_/yang na de yang de'i gnas yin no zhes bya ba ni de'i bar na yang yod na ni rnam pa thams cad du rnam par shes pa cha shas dang bcas pa yin par 'gyur te/_bye brag pa yan lag can smra ba dag dang mthun pa'i phyir ro/_/gcig pu
[\[145a.2\]]du ma la brten par smra ba 'di yang ngo mtshar che'o/_/gnyi ga las gcig skye ba ma yin no zhe na yang zhes bya ba ni 'on te 'di snyam du mig gi rnam par shes pa gcig mig gnyi ga las skye ba ma yin no snyam na de yang /_mi rung ste gnyis kyis zhes rgyas par 'byung ba yin te/_mig gnyis
[\[145a.3\]]kyis ni shin tu gsal ba yin te/_mthong ba shin tu gsal ba zhes bya ba'i don gang yin pa'o/_/gcig gis ni gsal ba ma yin par mngon sum du grub pa yin no/_/de bas na gcig gis rim gyis mthong ba ma yin no/_/mig phye ba dang phyed btsums pa gnyis kyis cig car zhes rgyas
[\[145a.4\]]par 'byung ba ni mig gcig phye ba dang /_gcig phyed btsums pa ni mig phye ba dang phyed btsums pa ste/_gal te gcig nas mthong ba yin na ya gcig phye ba dang ya gcig phyed btsums pa de gnyis kyis/_cig car dus gcig tu zla ba gnyis la sogs pa mthong bar mi 'gyur ro/_/ji ltar
[\[145a.5\]]mig gnyi ga phye bas cig car du ma yin pa dang /_gnyi ga phyed btsums pas cig car du ma yin pa bzhin no/_/gnyi ga 'byung ba yang yod de de bas na de lta bu yin na ni de'i rgyu yin no zhes nges par byar rung ngo /_/phyi rol gyi ma zin pa rnams kyang zhes rgyas par 'byung ba ni phyi rol gyi
[\[145a.6\]]gzugs la sogs pa ma zin pa rnams kyang ji ltar gnas nyid yin/_gang gi phyir gnas kyi don gyis de dag skye mched ces rjod par byed/_ma zin pa smos pas ni dbang po dang lhan cig 'dug pa bsal ba'i phyir te/_de dag dbang po dang lhan cig 'dug pa'i phyir gnas kyi don ni skye
[\[145a.7\]]mched kyi don te zhes bya bar 'grub po/_/yid kyi rnam par shes pa dang dus mi mtshungs pa'i yid dang chos gnyis kyang ji ltar gnas nyid yin zhes bya ba'i skabs yin/_yod la dus mtshungs pa yin na ni gnas la gnas pa po gnas so zhes mngon sum du 'grub pa yin na yid ni 'das ma
[\[145b\]]
[\[145b.1\]]thag pa yin pas yod pa ma yin no/_/chos ni 'das pa dang ma 'ongs pa yin pas yod pa ma yin na ji ltar de la yid kyi rnam par shes pa gnas pa yin/_lha'i gnas bzhin du mig la sogs pa ni gnas nyid ma yin te zhes bya ba ni dper na ma zin pa rnams skye mched nyid yin pa dang /_yid
[\[145b.2\]]dang chos gnyis kyang skye mched yin par 'dod pa bzhin no/_/lus can ma yin zhing gzugs can yin pa'i chos rnams kyi gnas zhes rgyas par 'byung ba la/_lus can ma yin pa na lus med pa'o/_/gzugs can ma yin pa ni gzugs kyi mtshan nyid kyi lus la bye brag tu gyur
[\[145b.3\]]pa'o/_/lus can ma yin pa la ni de dag gi rang gi mtshan nyid kyi lus med pa ma yin no/_/de nyid kyi phyir dgu brgya pa las gsungs pa yin no/_/de bas na lus can ma yin zhing gzugs can ma yin pa'i chos rnams kyi gnas rnam par gzhag par nus pa ma yin no/_/'o na bdag gi klad
[\[145b.4\]]pa'i phyed du tshor ro/_/bdag gi klad pa'i phyed du tshor ro zhes bya ba 'di ji ltar yongs su gcod ce na zhes rgyas par 'byung ba la/_lus kyi phyogs de dag na de yod pa'i yul las zhes bya ba ni lus kyi phyogs de dag las zhes bya ba'i tha tshig go/_/de skye ba'i phyir ro zhes bya ba ni tshor ba de skye
[\[145b.5\]]ba'i phyir ci zhe na/_bdag gi klad par tshor ro bdag gi klad pa'i phyed du tshor ro zhes yongs su gcod par byed do/_/'di ni de lta bu kho na yin te zhes rgyas par 'byung ba ni nad can gyi lus kyi phyogs la lag pa'i sor mo'i rtse mo'am/_gzhan gang yang rung bas ma bzung bar tshor ba'i rang
[\[145b.6\]]bzhin yongs su gcod pa med do/_/de bas na rnam pa de dag gis ni lus kyi phyogs de dag na de yod pa'i yul las de skye ba'i phyir tshor ba'i yul yongs su gcod par mngon pa'i nga rgyal byed do zhes bya ba grub pa yin no/_/'dis ni nad can gyi lus kyi phyogs na de gnas pa ni lag pa la sogs
[\[145b.7\]]pa'i yul yin par bsgrubs pa yin no/_/rgyu la yang gnas zhes bya ba ni gnas kyi don nyid skye mched kyi don yin la/_gnas kyi don yang 'dir rgyu'i don yin no zhes ston par byed kyi/_gnas kyi don lha'i gnas lta bu ni ma yin no/_/gnas kyi don rgyu'i don yin par ji ltar gang du mthong zhe na/_
[\[146a\]]
[\[146a.1\]]ji skad du tshigs su bcad pa las/_bden par smra zhing khro mi byed/_/slong la chung yang sbyin par byed/_/rnam pa 'di gsum gnas kyis ni/_/lha yi nang du skye bar 'gyur/_/zhes gsungs te/_rgyu 'di gsum gyis zhes bya bar mngon pa yin no/_/rnam par shes pa'i
[\[146a.2\]]tshogs drug rnams skye ba mched par byed pas skye mched de zhes bya ba ni rgya cher byed ces bya ba'i don gang yin pa'o/_/de nyid kyi phyir/_de skye ba'i rgyun gyi rgyu yin pa'i phyir ro zhes smras te/_rnam par shes pa'i tshogs drug skye ba'i rgyun gyi rgyu yin pa'i phyir zhes bya ba'i don to/_/de skye ba'i rgyun ni rgyas
[\[146a.3\]]pa dang /_'ong ba dang /_skye ba'o/_/rnam par shes pa'i tshogs drug skye ba ni de'i rgyun rgyas pa yin no/_/de'i phyir rgyun gyi rgyu yin pa'i phyir rnam par shes pa'i tshogs rnams skye ba mched par byed pas skye mched do zhes bya ba ni nges pa'i tshig yin no/_/de la gzugs dang /_sgra dang /_dri dang /_ro dang /_
[\[146a.4\]]reg bya yul gzugs dang ba'i bye brag mig la sogs pa lnga go rims bzhin no zhes bya ba 'di la gzugs la sogs pa yul zhes bya ba 'dis ni gzugs kyi skye mched du dang ba bsdus par 'gyur ba bsal ba yin te/_'di dag ni gzugs la sogs pa yul ma yin no zhes nges par bya'o/_/go
[\[146a.5\]]rims bzhin no zhes bya ba yang ji lta bu zhe na/_gzugs la sogs pa lnga dang /_mig la sogs pa lnga nyid go rims bzhin du bya bar nus pa yin no/_/bye brag smos pa ni yul dang 'dres par 'gyur ba bsal ba'i phyir ro/_/gzugs dang ba nyid kyi bye brag kyang de dag la yod pa yin te/_dang ba'i bye brag can
[\[146a.6\]]kha cig gi yul ni gzugs yin/_kha cig gi yul ni sgra'o/_/de bzhin du dri dang ro dang reg bya yul yin no/_/de dag kyang rang gi yul la dmigs par byed par yod do zhes bya ba ni yid ches pa'i lung dang rigs pas nges par byar rung ste/_ji skad du mig gi dbang po gang zhe na/_mig gi rnam par shes
[\[146a.7\]]pa'i rten ni gzugs dang ba'o zhes bya ba rgyas par 'byung ba dang /_ming dang gzugs la brten nas mig gi rnam par shes pa skye ba nas lus dang reg bya la brten nas lus kyi rnam par shes pa skye'o zhes bya ba'i bar du gsungs pa thams cad yin te/_long ba la sogs pa la gzugs la sogs pa
[\[146b\]]
[\[146b.1\]]mthong ba med pa'i phyir gzugs la sogs pa'i yul la gzugs dang ba'i bye brag mig la sogs pa yod do zhes bya ba 'grub pa yin no/_/ci'i phyir 'di las reg bya yul zhes rgyas par 'byung ba ni ci'i phyir rten cing 'brel par 'byung ba'i mdo sde 'di las reg bya yul dang ba'i bye brag lus
[\[146b.2\]]zhes bya ba ste/_ji ltar lus la lus zhes bya ba bzhin du gzugs la sogs pa yul dang ba'i bye brag mig la sogs pa ni lus zhes ma bstan la/_ji ltar na 'di las yul reg bya dang ba'i bye brag lus yin no zhes bstan te/_lus kyi skye mched ces gsungs pa'i phyir ro zhe na/_de'i phyir/_
[\[146b.3\]]lus la khyab pa nyid kyi phyir/_/zhes smras te/_'di ltar lus 'di ni lus kyi mtshan nyid la khyab par gnas pa yin gyi mig la sogs pa ni ma yin no/_/de bas na gnas ni gnas pa la bstan pa'am/_lus bzhin du gnas yin pas lus kyi skye mched ces bya'o/_/rdul phra mo bsags
[\[146b.4\]]pa'i bye brag can yin pa'i phyir ro zhes bya ba ni ci zhe na/_lus yin no zhes bya'o/_/mig la sogs pa rten kyang rdul phra mo bsags pa yin mod kyi/_'di ni rdul phra mo bsags pa bye brag can yin no/_/bye brag can nyid ni phal che ba'i phyir ro/_/khyad par du gyur pa 'dis na bsags
[\[146b.5\]]pa gang yin pa de ni lus yin par 'di las gsungs pa yin no zhes ston pa yin gyi/_thams cad dam mig la sogs pa thams cad ni bsags pa'i don gyis lus zhes mi bya'o/_/bye brag tu bya ba'i phyir ni mig gi skye mched dang zhes bya ba nas lce'i skye mched dang zhes bya ba'i bar
[\[146b.6\]]du bye brag gi ming ston to/_/de bas na bye brag du yang byas pa yin la/_lus kyi ming yang yin pa de ni de nyid kyis bye brag tu byed pa ni lus kyi skye mched ces bya'o/_/gang gi tshe lus kyi tshor ba zhes ston pa de'i tshe ni mig la sogs pa lnga la yang ming lus zhes bya'o/_/ci'i
[\[146b.7\]]phyir zhe na/_de'i phyir re re yang rdul phra mo bsags pa yin pa'i phyir dang zhes smras te/_mig la sogs pa la bya bar mngon te/_bsags pa'i don gyis lus zhes brjod pa ni thun mong gi tshig yin pa'i phyir ro/_/lus la gnas pa nyid kyi phyir ro zhes bya ba ni lnga char yang ming lus
[\[147a\]]
[\[147a.1\]]zhes bya ste zhes bya ba'i skabs dang sbyar te/_gnas ni gnas pa la nye bar btags pa'i phyir ro/_/de nyid kyi phyir/_gnas la gnas 'dogs pa yang yod do/_/khri'u smra ba dang ri 'dzag pa dang zhes smras te/_khri'u'i steng na mi 'dug pa la khri'u ru nye
[\[147a.2\]]bar btags nas 'di skad du khri'u smra'o zhes bya ba dang /_ri la yod pa'i chu la rir nye bar btags nas ri 'dzag go zhes zer yang ri 'dzag pa ni ma yin no/_/byams pa dang ldan pa'i sems kyis phyogs gcig la mos par byas nas zhes bya ba 'dir yang phyogs gcig na gnas
[\[147a.3\]]pa'i srog chags la phyogs gcig gi sgrar bstan pa yin te/_byams pas sems can la dmigs pa'i phyir ro/_/skye mched lnga bstan zin to/_/drug pa yid kyi skye mched brjod par byed pa ni/_yid kyi skye mched kyi phung po'i nang du ni rnam par shes pa'i phung po gang yin pa'o
[\[147a.4\]]zhes bya ba ni rnam par shes pa'i tshogs drug gi mtshan nyid do/_/khams kyi nang du ni yid kyi khams gang yin pa rnam par gzhag pa dang /_rnam par shes pa'i khams drug go/_/de ltar byas na rnam par shes pa drug gi mtshan nyid ni yid kyi skye mched du bstan pa yin no/_/de dag
[\[147a.5\]]las gzhan gang zhig yid kyi khams yin zhe na zhes bya ba ni rnam par shes pa'i khams drug de dag las zhes bya ba'i tha tshig go/_/gzhan ni gang yang med kyi de dag gang yin pa nyid ces rgyas par 'byung ba ni ji skad du/_drug po 'das ma thag pa yin/_/rnam shes gang yin de yod do/_/
[\[147a.6\]]zhes ston to/_/rnam par shes pa drug pa'i gnas bstan pa'i phyir ro zhes bya ba mig la sogs pa'i rnam par shes pa'i gnas ni mig la sogs pa lnga po nyid go rims bzhin du yin na drug pa yid kyi rnam par shes pa'i gnas ni rnam par shes pa'i tshogs drug la ma gtogs par yod
[\[147a.7\]]pa ma yin pas de'i gnas bstan par bya ba'i phyir drug pos 'das ma thag pa de dag nyid yid kyi khams yin par rnam par gzhag ste/_ji skad du chos mngon pa'i mdzod las/_drug pa'i gnas ni grub bya'i phyir/_khams ni bco brgyad rnams su dran/_/zhes ston to/_/de ltar yin du zin
[\[147b\]]
[\[147b.1\]]kyang ming dang gzugs kyi tshe skye mched drug yod pa ma yin na zhes bya ba ni ming dang gzugs kyi gnas skabs na mngal du nges par 'chi ba rnams kyi'o/_/skye mched drug thams cad kyi dang po ni ming dang gzugs kyi rkyen gyis yin par nges par bya'o zhes bya ba ni rdzus te byung ba rnams kyi skye mched
[\[147b.2\]]drug gi dang po ni ming dang gzugs kyi rkyen gyis ma yin na/_ji ltar 'di skad du thams cad kyi zhes smra bar byed ce na/_'dir ni skye ba'i rim pa yongs su rdzogs pa'i dbang du byas te bstan pa yin no/_/dang po ni zhes bya ba ni skad cig ma dang po'o/_/skad cig ma gnyis pa la sogs pa gzhan ni
[\[147b.3\]]skye mched drug gi rkyen gyis skye mched drug nyid yin pas so/_/ming dang gzugs thams cad skye mched drug gi rkyen ma yin no zhes bya ba ci zhe na nges par bya'o zhes bya ba'i skabs dang sbyar ro/_/'dis ni ming dang gzugs kyi gnas skabs nyid du nges par 'chi ba rnams kyi ming dang gzugs ni skye mched
[\[147b.4\]]drug gi rkyen nyid ma yin par bstan pa yin no/_/sprin las char la sogs pa bzhin du zhes bya ba ni dper na char pa thams cad ni sprin gyi rkyen gyis yin par nges pa yin gyi/_sprin thams cad char pa'i rkyen ni ma yin no/_/'bras bu thams cad me tog gi rkyen gyis yin te/_me tog las byung ba'i 'bras
[\[147b.5\]]bu'i dbang du byas pa yin gyi/_me tog thams cad 'bras bu'i rkyen ni ma yin no/_/nar nar po thams cad nur nur po'i rkyen gyis yin par nges pa yin te/_mngal gyis bsdus pa'i nar nar po ni nur nur po'i rkyen gyis yin par nges pa yin te/_mngal gyis bsdus pa'i nur nur po'i dbang du byas
[\[147b.6\]]pa yin no/_/nur nur po thams cad ni nar nar po'i rkyen ma yin te/_de dag bzhin no/_/ji ltar de'i rkyen gyis skye mched drug yin zhe na zhes bya ba ni ming dang gzugs kyi rkyen gyis skye mched bzhi ni de'i rkyen gyis yin par brjod par bya dgos te/_lus dang yid kyi skye mched gnyis ni ming dang
[\[147b.7\]]gzugs kyi gnas skabs nyid ni yod pa yin pa'i phyir ro/_/mngon par 'grub pa dang yongs su rdzogs pa'i rkyen yin pa'i phyir ji ltar rigs par sbyar te zhes bya ba ni ji ltar 'os par sbyar ro/_/ji ltar yin zhe na/_mig la sogs pa mngon par 'grub pa'i rkyen yin pa'i phyir dang /_lus dang yid
[\[148a\]]
[\[148a.1\]]kyi skye mched gnyis yongs su rdzogs pa'i rkyen yin pa'i phyir ro/_/re zhig mig la sogs pa mngon par 'grub pa'i rkyen ming dang gzugs yin pa ni grub pa yin te/_mig la sogs pa sngar med pa'i phyir ro/_/lus dang yid kyi skye mched yongs su rdzogs pa'i rkyen ji ltar
[\[148a.2\]]yin zhe na/_de'i phyir/_mig la sogs pa mngon par grub pa'i gnas skabs na ni zhes rgyas par smras so/_/bzhi po de la gnas pa yongs su rdzogs pa'i phyir zhes bya ba ni mig la sogs pa rnams lus kyi skye mched la gnas pa'i phyir ro zhes bya ba'i tha tshig go/_/mig la sogs pa
[\[148a.3\]]ni lus kyi phyogs kyi 'byung ba chen po la brten pa yin gyi lus kyi skye mched la brten pa ni ma yin te/_'byung ba las gyur pa ni 'byung ba las gyur pa la brten pa ni ma yin gyi/_'o na ci zhe na/_'byung ba la brten pa yin na/_bzhi po de dag de la brten pa'i phyir ro zhes bya ba ji ltar brjod ce na/_
[\[148a.4\]]de'i phyir/_de dang 'brel par 'jug pa yin pa'i phyir ro zhes smras te/_mig la sogs pa ni lus kyi skye mched dang 'brel par 'jug pa nyid yin pa bzung nas zhes bya ba'i don gang yin pa ste/_lus kyi skye mched ma lus par 'gags pa la mig la sogs pa gnas pa med pa'i phyir ro/_/
[\[148a.5\]]yid kyi skye mched yongs su rdzogs pa yin te/_gnas yongs su rdzogs pa'i phyir ro zhes bya ba ni mig la sogs pa ni yid kyi skye mched kyi gnas yin no/_/de dag kyang de'i tshe yongs su rdzogs pa yin no/_/yid kyi skye mched kyang gnas yongs su rdzogs pa de'i tshe kho na yongs su rdzogs pa
[\[148a.6\]]yin te/_mtha' dag yin pa'i phyir ro/_/de nyid kyi phyir/_rnam par shes pa drug gis bsdus pa yid kyi skye mched kyi gnas ni de'i tshe yongs su rdzogs pa yin no zhes smras so/_/de ltar ma bstan na ni zhes rgyas par 'byung ba ni ji ltar ma bstan zhe na/_ming dang gzugs kyi rkyen gyis skye
[\[148a.7\]]mched drug ces bya bar ro/_/skye mched bzhi'i skabs yin pa'i phyir dang zhes bya ba ni de skad du ma brjod na ming dang gzugs kyi rkyen gyis skye mched bzhi'i rkyen gyis reg pa zhes de skad du brjod par bya dgos par 'gyur ro/_/ci'i phyir zhe na/_skye mched bzhi'i skabs la bab pa yin pas skye
[\[148b\]]
[\[148b.1\]]mched drug gi rkyen gyis reg pa zhes brjod par nus pa ma yin te/_skye mched drug gi skabs med pa'i phyir ro/_/reg pa'i gnas yongs su ma rdzogs par bstan pa yin pa'i phyir ro zhes bya ba ni gnas skye mched drug ni skye mched bzhi'i mtshan nyid du gyur pa'i skyon 'di 'dir yod pas so/_/
[\[148b.2\]]reg pa gang zhe na/_reg pa'i tshogs drug go zhes bya ba yang brjod par nus pa ma yin no zhes bya ba ni reg pa'i yan lag rnam par dbye ba'i dbang du byas nas skye mched bzhi bstan pa yin pa'i phyir ston pa'i tshe reg pa'i tshogs bzhi'o zhes brjod par bya dgos par 'gyur ro/_/'di nyid kyi phyir
[\[148b.3\]]mngon par grub pa dang /_yongs su rdzogs pa mtha' dag gi rkyen nyid yin pa'i phyir zhes bya ba ji ltar rigs par yin no/_/gtso bo'i rgyu bstan pa'i phyir te/_ji skad du sngar bstan pa yin no zhes bya ba ni rnam par shes pa'i yan lag gi tshe thun mong dang thun mong ma yin pa'i phyir ro zhes rgyas
[\[148b.4\]]par 'byung ba yin no/_/chos mngon pa'i mdzod las kyang /_de gyur na ni rnam 'gyur phyir/_/mig la sogs pa gnas yin no/_/zhes bstan pa yin te/_der yang gtso bo'i rgyu'i don nyid gnas kyi don yin par yongs su bstan te/_'bras bu ni gtso bo'i rgyu rnam par 'gyur ba'i
[\[148b.5\]]rjes su byed pa yin pa'i phyir ro/_/kha cig rtog pa ming dang gzugs kyi gnas skabs na zhes rgyas par 'byung ba ni gal te nying 'tshams sbyor ba'i skad cig ma nas brtsams te/_ming dang gzugs kyi gnas skabs na/_lus kyi skye mched dang yid kyi skye mched yod do zhes smra ba gang yin pa de'i
[\[148b.6\]]lan du/_ming dang gzugs kyi gnas skabs na lus yod kyang lus kyi skye mched ma yin la/_yid yod kyang yid kyi skye mched ma yin no zhes bya ba yin no/_/reg pa'i gnas ni skye mched ces bya ba yin zhes bya ba ni ming la sogs pa'i skye mched nyid yin par gtan tshigs ston pa ni mdo sde
[\[148b.7\]]las/_reg pa'i skye mched ces gsungs pa'i phyir ro/_/de bas na ming dang gzugs kyi gnas skabs na de gnyis skye mched ma yin te/_reg pa med pa'i phyir ro/_/'dir skye mched yin pa'i ming dang gzugs rkyen yin par brjod par bzhed pas skye mched drug ni de'i rkyen gyis yin no
[\[149a\]]
[\[149a.1\]]zhes bya'o/_/reg pa ni de'i tshe yod pa ma yin no zhes bya ba ni ming dang gzugs kyi gnas skabs na'o/_/mdo sde 'di nyid las zhes bya ba ni rten cing 'brel par 'byung ba ni mdo sde 'di las yin te/_'di las ni skye mched drug gi rkyen gyis reg pa zhes skye mched
[\[149a.2\]]drug gi 'og tu reg pa bstan gyi sngar ni ma yin no/_/de ni khungs su mi rung ste gsungs pa de ni dgongs pa can yin pa'i phyir ro zhes bya ba ni 'di ltar gong nyid du skye mched drug gi rkyen nyid du ming dang gzugs la bsams te/_mngon par grub pa dang yongs su rdzogs pa'i rkyen yin pa'i
[\[149a.3\]]phyir ji ltar rigs par yin no zhes nged kyis bstan zin to/_/'dis ni skye mched drug ni reg pa'i rkyen nyid yin par bsams smras pa yin te/_gnas yongs su rdzogs na de'i tshe reg pa yongs su rdzogs pa yin no/_/ming dang gzugs kyi gnas skabs na reg pa med pa ma yin no/_/gal te
[\[149a.4\]]yang de'i tshe reg pa med par gyur na zhes rgyas par 'byung ba ni gal te yang ming dang gzugs kyi gnas skabs na de'i tshe/_reg pa med par gyur na tshor ba la sogs pa yang med par 'gyur te/_tshor ba la sogs pa'i rkyen reg pa yin pa'i phyir ro//_//rten cing 'brel
[\[149a.5\]]par 'byung ba'i dang po dang rnam par dbye ba bstan pa rgya cher 'grel pa/_bam po bdun pa/_tshor ba'i phung po gang yin pa dang 'du shes kyi phung po dang /_'du byed kyi phung po gang yin pa de thams cad reg pa la brten nas yin no zhes mdo sde las gsungs pa'i phyir/_/tshor ba la sogs pa
[\[149a.6\]]med na nyes pa ci yod ce na/_de'i phyir rnam par shes pa'i rkyen gyis ming dang gzugs zhes bya ba'i ming gang zhe na/_gzugs can ma yin pa'i phung po bzhi ste zhes bstan pa 'di dang yang 'gal bar 'gyur ro zhes smras so/_/ming dang gzugs kyi gnas skabs na tshor ba la sogs pa med
[\[149a.7\]]na ni ji ltar na ming phung po bzhi yin te/_de phung po gcig yin par 'gyur te/_rnam par shes pa tsam yod pa'i phyir ro/_/yang na gal te sems dang ldan pa ma yin pa yod na ni phung po gnyis yin te/_de dag 'du byed kyi phung pos bsdus pa'i phyir ro/_/ming mtha' dag la dgongs nas de
[\[149b\]]
[\[149b.1\]]skad du rnam par phye ba yin no zhe na yang zhes bya ba der 'di snyam du tshe gcig ril mtha' dag gi ming la dgongs nas ming gang zhe na/_gzugs can ma yin pa'i phung po bzhi'o zhes da skad du rnam par phye ba yin no zhe na/_mi rung ste skye mched drug gi rkyen du gyur pa'i ming dang gzugs 'dir
[\[149b.2\]]brjod par bzhed pa'i phyir yin gyi/_tshe mtha' dag gi ming la dgongs nas de skad du rnam par phye ba ni ma yin te/_'di ltar rten cing 'brel par 'byung ba'i mdo sde 'di las skye mched drug gi rkyen du gyur pa'i ming dang gzugs brjod par bzhed pa yin gyi gzhan ni ma yin no/_tshe mtha' dag
[\[149b.3\]]gi ming dang gzugs kyang skye mched drug gi rkyen ma yin pas de rnam par phye ba 'di ma yin par nges par bya'o/_/ci'i ming gzugs she na/_'di rnam par shes pa'i rkyen gyis ming dang gzugs zhes brjod par bzhed pa'i phyir ro/_/'di ltar kha cig ni tshe mtha' dag gi ming dang gzugs ni rnam par shes
[\[149b.4\]]pa'i rkyen gyis yin par 'dod de 'dir yang 'di la dgongs pa yin gyi zhes bya ba ni phung po bzhi pa'i ming dang gzugs bstan pa 'dir yang ming mtha' dag la dgongs nas de skad du rnam par phye ba yin no zhes bya ba 'di la dgongs pa yin no/_/skye mched drug gi tshig de la dgongs pa ma yin no zhes bya ba
[\[149b.5\]]ni 'di skad du mngon par 'grub pa dang yongs su rdzogs pa'i rkyen yin pa'i phyir ji ltar rigs par yin no zhes gang smras pa de la dgongs pa ma yin no/_/ming mtha' dag la dgongs nas de ltar rnam par phye ba yin no zhes de la dgongs pa yin na ni dgongs pa 'di ldog par 'gyur te/_sngar ming
[\[149b.6\]]dang gzugs kyi gnas skabs nyid na skye mched gnyis yod pa de bas na reg pa yang yod pa'i phyir tshor ba la sogs pa yang yod pa yin pas ming dang gzugs kyis bsdus pa nyid yin gyi de lta ma yin na ming phung po bzhi par ji ltar 'grub par 'gyur/_de la gtan tshigs ci yod ces smras pa'i
[\[149b.7\]]gtan tshigs ni/_rgyu chen po'i rnam grangs las mtha' dag smos pa'i phyir ro zhes smras te/_'di ltar rgyu chen po'i rnam grangs las tshe gcig ma lus pa mtha' dag gi rnam par shes pa'i rkyen gyis ming dang gzugs smos pa yin te/_ji lta zhe na/_gal te khye'u 'am bu mo'i rnam par
[\[150a\]]
[\[150a.1\]]shes pa chad cing zhigs te med par gyur na de'i ming dang gzugs rgya che ba dang 'phel ba dang /_yangs par 'gyur ram zhes bya ba yin no zhe na/_gzhan du de rnam par gzhag pa'i phyogs de ni lan btab zin te/_ji skad du rnam par shes pa'i yan lag rnam par
[\[150a.2\]]dbye ba las de 'du byed kyi rkyen gyis rnam par shes pa la dgongs nas bstan pa ma yin no zhes rgyas par smras pa yin no/_/gzhan yang gal te reg pa'i snga rol du sems las byung ba'am zhes rgyas par 'byung ba ni gal te reg pa'i snga rol du de'i gnas skabs na ming dang gzugs kyi gnas
[\[150a.3\]]skabs na/_sems las byung ba tshor ba la sogs pa yod pa ma yin zhing mi ldan pa srog gi dbang po la sogs pa'i rdzas yod pa ma yin na de'i tshe 'du byed kyis yongs su bsgos pa'i rnam par shes pa'i rkyen gyis ming phung po bzhi pa gang zhig yin pa brjod par bya dgos te nur nur po la sogs pa'i
[\[150a.4\]]gnas skabs na reg pa med na yang tshor ba la sogs pa yang yod pa ma yin no/_/reg pa'i 'og tu yang ming ji ltar yin na rnam pa gang gis ming phung po bzhi pa yod par 'gyur/_rgyu chen po'i rnam grangs las mtha' dag smos pa'i phyir ro zhes smras pa gang yin pa der yang ming dang
[\[150a.5\]]gzugs ma gtogs par rnam par shes pa yod par bya dgos shing /_rnam par shes pa la ma gtogs par yang phung po lnga pa'i ming dang gzugs yod par bya dgos na tshor ba la sogs pa dang mtshungs par ldan pa'i rnam par shes pa'i phung po de ni ming phung po bzhi pa yin no zhes
[\[150a.6\]]brjod pa yang rigs pa ma yin te/_de'i rkyen med pa'i phyir dang /_ming nyid ming gi rkyen ma yin zhing rnam par shes pa yang rnam par shes pa'i rkyen ma yin pa'i phyir ro/_/de bas na gnyis po de 'dod par byos shig ces bya ba ni gang gi phyir de ltar reg pa'i snga rol du ming
[\[150a.7\]]yod pa ma yin te/_nur nur po la sogs pa'i gnas skabs na reg pa med pa'i phyir ro/_/reg pa'i 'og tu yang tshor ba la sogs pa'i gnas skabs na phung po bzhi pa'i ming yod par mi 'gyur te/_ming dang gzugs la ma gtogs pa'i rnam par shes pa med pa'i phyir ro/_/
[\[150b\]]
[\[150b.1\]]de bas na de gnyis ni 'dod par bya dgos pa ni 'di lta ste reg pa'i snga rol ming dang gzugs kyi gnas skabs na reg pa dang reg pa'i 'og tu tshor ba la sogs pa'i gnas skabs na kun gzhi rnam par shes pa'o/_/de ltar byas na cir 'gyur zhe na/_nur nur po la sogs pa'i gnas skabs na ming 'grub
[\[150b.2\]]par 'gyur ro/_/reg pa'i 'og tu yang tshor ba la sogs pa'i gnas skabs na phung po bzhi pa'i ming 'grub par 'gyur ro/_/de ltar byas na gang yang rgyu chen po'i rnam grangs nam ma shi'i bar du ming dang gzugs ni rnam par shes pa'i rkyen gyis yin no zhes bya ba de rung bar 'gyur te/_phung po
[\[150b.3\]]bzhi pa'i ming la ma gtogs par kun gzhi rnam par shes pa yod pa'i phyir ro/_/de las skyes pa'i tshor ba dang 'du shes dang 'du byed dang /_rnam par shes pa 'di ni ming yin te zhes rgyas par 'byung ba ni lus kyi bdag nyid nur nur po de las skye ba'am der skyes pas na de las skyes pa
[\[150b.4\]]zhes bya ste/_nur po nur po'i gnas skabs na reg pa yod pa'i khungs ni mdo sde 'di yin te/_reg pa med par tshor ba la sogs pa yod pa ma yin no/_/de ltar na ni lus dang yid gnyis kyang skye mched nyid yin par de'i tshe 'grub par 'gyur ro/_/yang gsungs pa de de'i dus kyi tshe dbang po
[\[150b.5\]]gsum 'thob par 'gyur te zhes rgyas par 'byung ba ni mngal du 'jug pa'i mdo sde de nyid las yang gsungs pa nur nur po la sogs pa'i gnas skabs de'i dus kyi tshe des dbang po gsum 'thob pa ni lus kyi dbang po dang /_yid kyi dbang po dang /_srog gi dbang po ste/_de ni skye mched drug gnad du
[\[150b.6\]]'dus pa'i dbang po lus kyi dbang po dang /_yid kyi dbang po dag gzhi dang bcas pa'i dbang du byas te zhes bya ba ni gnyi ga'i gzhi yang srog gi dbang po gang yin pa de yin te/_de la brten te 'jug pa nyid yin pa'i phyir ro/_/de lta ma yin na don gyi tshul med pa'i phyir ro zhes bya ba ni de'i tshe tshor ba btang
[\[150b.7\]]snyoms kyi dbang po yod du zin kyang dbang po 'di gsum kho na bstan pa ni 'di'i don gyi tshul rnam pa gzhan du mi srid pa'i phyir ro/_/ci'i phyir skye mched drug gi nang du 'dus pa kho na bstan gyi gzhan ma yin zhe na/_ming dang gzugs kyi 'og tu skye mched drug kho na skye ba yin gyi gzhan ma yin pas so/_/dge
[\[151a\]]
[\[151a.1\]]'dun phal cher sde pa dag 'don pa/_rmongs pa dang ni sred pa dag_/ces rgyas par 'byung ba ni rmongs pa dang /_sred pa gnyi ga yang ma spangs pa nyid yin te/_de las skyes pa'i las kyi rnam par smin pa ni ma'i mngal du gnas pa yin no/_/sems las byung ba'i chos gang
[\[151a.2\]]yin pa de dag ni ming yin par bstan te/_'di ni nur nur po'i gnas skabs na reg pa ji ltar yod pa'i khungs 'dir yin no/_/de gnyi ga yang zhes bya ba ni mngal du 'jug pa'i mdo sde dang /_gnas brtan gyi mdo sde'o/_/kye ma rang gi lta ba mchog tu 'dzin pa la gnas pa dag ces bya ba ni rang
[\[151a.3\]]gi lta ba la mchog tu 'dzin pa ni rang gi lta ba mchog tu 'dzin pa'o/_/de la gnas pa'i ngang tshul yod pa gang dag yin pa zhes sbyar ro/_/nyi tshe ba tha dad pa de dag gi lung dang zhes rgyas par 'byung ba ni nyi tshe ba tha dad pa dag gi lung dang /_'don pa tha dad pa rnams gal te bsdus pa'i rtsa ba
[\[151a.4\]]nyams pa ma yin na ji ltar lung tha dad pa dang /_'don pa tha dad par 'gyur zhes bya ba yin no/_/so so'i lung tha dad pa de dag la kha cig gis mdo sde rnams sdud pa dag kyang smras pa yin no zhes bya ba ni 'di'i phyir yang bsdus pa'i rtsa ba nyams pa yin par mngon pa yin no/_/'di ltar
[\[151a.5\]]bshad pa chen po las tshig rnam pa gsum gsungs te/_chos nyid dang mi 'gal ba dang zhes bya ba ni rten cing 'brel par 'byung ba'i chos nyid 'di lta ste 'di yod na 'di 'byung 'di skyes pas 'di skye ba ste zhes bya ba'am chos kyi phyag rgya'o/_/gsum po 'di bstan par ji ltar byas she na/_dge
[\[151a.6\]]slong de la 'di skad du smra'o/_/tshe dang ldan pa bdag gis ni chos 'di dang 'dul ba 'di dang ston pa'i bstan pa 'di bcom ldan 'das las thos/_mngon sum du bzung ba yin no/_/de dag gis smras pa/_de ni spro bar bya ba ma yin nam/_dor bar bya ba yang ma yin no/_/spro bar yang
[\[151a.7\]]ma byed/_'dor bar yang ma byed par rnam par gtad pa'i phyir tshig dang yi ge zung shig_/mdo sde la 'jug par bya 'dul ba mthong bar bya'o/_/gal te mdo sde la zhugs 'dul ba bsten na/_mdo sde las mi 'byung /_'dul ba la mi snang /_chos nyid dang yang 'gal bar 'gyur na dge slong
[\[151b\]]
[\[151b.1\]]de la 'di skad ces bya'o/_/tshe dang ldan pa chos 'di dag ni bcom ldan 'das kyis nges par bka' stsal na/_tshe dang ldan pas ni log par zin to zhes rgyas par 'byung ngo /_/tshe dang ldan pa'i ched kyi la sogs pa dang /_tshe dang ldan pa'i ched ka dang dga' ba'i mdo sde la sogs pa'o/_/
[\[151b.2\]]ming dang gzugs kyi gnas skabs na lus dang yid gnyis skye mched ma yin pa'i phyir skye mched bcu gnyis kyis thams cad bsdus pa ma yin par thal bar 'gyur ba'i phyir dang zhes bya ba ni ming dang gzugs kyi gnas skabs kyi lus dang yid gnyis skye mched ma yin pa'i phyir dang /_
[\[151b.3\]]lus ni skye mched gzugs can gyi nang du 'dus par nus pa ma yin te/_lus kyi dbang po'i rdul phra rab rnams ni mig la sogs pa'i dbang po'i rdul phra rab rnams la dbang po'i mtshan nyid tha dad pa'i phyir ro/_/yid de yang yid kyi skye mched dang /_chos kyi skye mched ma yin te/_re zhig yid kyi
[\[151b.4\]]skye mched kyi nang du ni 'dus pa ma yin te/_skye mched ma yin pa'i phyir ro/_/chos kyi skye mched kyi nang du ni mtshan nyid tha dad pa'i phyir ro/_/rjes su 'gro ba la yang de skad du brjod de zhes rgyas par 'byung ba ni/_'on te yang 'di snyam du rjes su 'gro ba dang /_de'i rgyu la yang de skad du brjod de
[\[151b.5\]]zhes bya ba ni skye mched kyi rjes su 'gro ba dang sa bon la zhes bya ba'i don gang yin pa'o/_/lus dang yid de gnyis kyang lus kyi skye mched dang /_yid kyi skye mched kyi rjes su 'gro ba yin pas na de skad du brjod pa 'thob pa yin no/_/ji ltar zhe na/_ma btab pa'i sa bon bzhin te/_dper
[\[151b.6\]]na ma btab pa'i sa bon ni re zhig myu gu mngon du skyed par byed pa'i sa bon ma yin no/_/'on kyang de'i rjes su 'gro ba yin pa'i phyir de yang sa bon yin no zhes bya ba de bzhin no zhe na/_mig la sogs pa mngon par grub pa yang zhes rgyas par 'byung ba ni de lta yin na ni mig la sogs pa
[\[151b.7\]]skye mched drug mngon par grub pa yang reg pa med na skye mched ma yin par 'gyur te/_gang gi tshe mig la sogs pa gcig kho na zhig rnam par shes pa dang bcas pa yin na ni de kho na reg pa'i skye mched yin par 'gyur gyi lhag ma lnga ni de'i tshe reg pa med pas de'i skye mched nyid yin par
[\[152a\]]
[\[152a.1\]]mi 'gyur te/_ji ltar nur nur po la sogs pa'i gnas skabs kyi lus dang yid bzhin no/_/nus pa yin pa'i phyir de'i skye mched yin na ni zhes bya ba ni 'on te 'di snyam du reg pa med du zin kyang reg pa de skyed par nus pa'i phyir de'i skye mched yin no zhe na
[\[152a.2\]]yang de lta bu de ni yod mod kyi ming dang gzugs kyi gnas skabs na lus dang yid gnyis kyis reg pa skyed par sngar gang gis nus pa med par 'gyur/_gang gis ni skye mched yin par mi 'dod ces bya ba 'di ni brjod par bya dgos so/_/zhan pas so zhe na yang zhes bya ba ni 'on te 'di
[\[152a.3\]]snyam du de gnyis zhan pa yin pas sngar nus pa nyid med do snyam na de'i phyir zhan pa ni zhan pa la nus pa yin te zhes smras te/_lus zhan pa dang yid zhan pa ni reg pa zhan pa la nus pa yod do/_/ji ltar yid zhan pa ni yid kyi rnam par shes pa zhan pa la de'i tshe nus pa yin no/_/yid kyi skya mched dang yid
[\[152a.4\]]la byed pa med par ji ltar yid kyi rnam par shes pa 'byung bar 'gyur zhes bya ba ni ming dang gzugs kyi gnas skabs de'i tshe yid kyi skya mched dang yid mngon par 'du byed pa ni yod pa ma yin te/_reg pa med pa'i phyir ro/_/'dir yid kyi skye mched yin par skye mched kyi dbang du byas te/_
[\[152a.5\]]rjes su 'gro ba la yang de skad ces bya ste zhes de dag gis lan btab pa yin no/_/yid mngon par 'du byed pa'i dbang du byas nas yid kyi rnam par shes pa goms pa'i 'jug pa rnyed pa ni de skyed pa yid la byed pa yin gyi zhes bya ba ni 'jug pa rnyed pa de yang reg pa'i rkyen gyis ni ma yin pas
[\[152a.6\]]de bas na de'i tshe reg pa mi 'grub po/_/ma yin te mdo sde gzhan las yid la byed pa'i dmigs pa dang zhes rgyas par 'byung ba la de ltar ni ma yin te/_mdo sde gzhan las yid la byed pa'i dmigs pa yang bstan pa'i phyir ro/_/rnam pa yang bstan pa'i phyir ro/_/yongs su bcad par bya ba
[\[152a.7\]]yang bstan pa'i phyir ro/_/chos mngon par khong du chud par 'dod pas nye bar len pa'i phung po lnga rnams la zhes rgyas par 'byung ba ni 'dir yid la byed pa'i dmigs pa dang rnam pa yang bstan pa yin te/_dmigs pa ni nye bar len pa'i phung po lnga'o/_/rnam pa ni sdug bsngal ba'i rnam pa ste/_nad
[\[152b\]]
[\[152b.1\]]yin par yid la bya'o zhes gsungs pa'i phyir ro/_/yang na nad nyid rnam pa yin no/_/chos 'di dag bdag gis yid la byed pa na zhes rgyas par 'byung ba 'dir ni skye ba dang dmigs pa yang bstan te/_chos 'di dag bdag gis yid la byed pa na zhes gsungs pa'i phyir dang dmigs pa ni/_'dod pa'i
[\[152b.2\]]zag pa byung ba 'byung bar 'gyur ro zhes bya ba yin no/_/skye ba yang bstan te de dag dang mtshungs par ldan pa yin pa'i phyir ro/_/'di ltar tshul bzhin ma yin par yid la byed pa na ci bdag 'das pa'i dus na byung ba zhig gam zhes rgyas par 'byung ba de la 'das pa ni dmigs pa yin par
[\[152b.3\]]bstan to/_/byung ba zhig gam zhes bya ba ni rnam pa'o/_/'di yid la byed cing 'di yid la mi byed par zhes rgyas par 'byung ba der yang dmigs pa dang rnam pa bstan te/_gzugs la tshul bzhin du yid la byed pa zhes gsungs pa'i phyir ro/_/dge slong dag dran pa yang dag byang chub kyi yan
[\[152b.4\]]lag la zhes rgyas par 'byung ba la/_yid la byed pa shes par 'gyur ro zhes bya ba ni yid la byed pa la yongs su gcod pa nus so zhes bya ba'i don gang yin pa ste/_shin tu dran pa nye bar gnas pa'i phyir ro/_/yid la byed pa ni yongs su bcad par bya ba yin par bstan to/_/'di la
[\[152b.5\]]ni 'jug pa rnyed pa de bskyed pa'i ched du 'dod pa bzhin byed pa 'ga' yang med do/_/kha cig tu rtsol ba ni yid la byed pa yin no zhes rgyas par 'byung ba ni 'on te yang 'di snyam du kha cig tu ni rtsol ba ni yid la byed pa yin te/_gang du dmigs pa dang rnam pa la sogs pa yongs su chod pa'o/_/
[\[152b.6\]]kha cig tu ni 'jug pa rnyed pa ste/_gang du de yongs su mi chod pa'o/_/de'i phyir kha cig tu gang rtsol ba ni yid la byed pa yin kha cig tu ni 'jug pa rnyed pa'o zhes bya ba 'di la rigs pa ci yod ces smras so/_/rtsol ba med na rnam par shes pa de skye bar mi 'gyur ro zhe na yang zhes bya ba ni 'on te
[\[152b.7\]]yang khyod nyid la rigs pa brjod par bya ste/_dmigs pa gang la gang gi rtsol ba yod pa ma yin pa de'i rtsol ba med na rnam par shes pa skye bar mi 'gyur ba ni dmigs pa de la rnam par shes pa skye ba med do zhes bya ba'i don gang yin pa'o/_/gang gi tshe dmigs pa gzhan la rtsol ba bya ba las de
[\[153a\]]
[\[153a.1\]]las gzhan pa'i dmigs pa la rnam par shes pa skyes pa'i tshe rtsol ba med par skye ba yin pas de'i phyir/_de 'gal ba med de yid la byed pa ni de skyed par byed pa yin la de rtsol ba med pa yang yin no zhes sngar shes par byas so zhes smras te/_de 'gal ba med de
[\[153a.2\]]zhes bya ba ni dmigs pa de la rnam par shes pa skye ba 'gal ba med pa yin no/_/yid la byed pa ni de skyed par byed pa yin zhes bya ba ni de skyed par byed pa yin pa'i phyir ro/_/de rtsol ba med pa yang yin no zhes bya ba ni dmigs pa de la rtsol ba med pa kho na yang yin no/_/yang zhes
[\[153a.3\]]smos pas ni de rtsol ba dang bcas pa yang yin no zhes khang du chud par bya'o/_/sngar shes par byas so zhes bya ba ni snga kho nar gtan la phab par shes par byas rtogs par byas te/_ji ltar de skyed pa yin zhe na/_de skyed par byed pa yin pas de skyed pa'o zhes rgyas par nges pa'i tshig gi tshul gyis rnam
[\[153a.4\]]par shes pa'i yan lag ston pa'i tshe rgyas par byas so/_/khams drug la brten nas ma'i mngal du zhes rgyas par 'byung ba la/_khams drug ni sa dang chu dang me dang rlung dang nam mkha' dang rnam par shes pa'i khams zhes bya ba'i tha tshig go/_/'dir ni chos kyi khams ma gsungs pa'i phyir
[\[153a.5\]]de'i tshe reg pa la sogs pa de dag kyang yod pa ma yin no/_/de'i phyir de bas na de'i tshe khams drug nyid ming dang gzugs yin no zhes smras so/_/de'i gnas skabs kyi zhes bya ba ni khrag dang khu ba'i gnas skabs kyi zhes bya ba'i don to/_/de dang 'brel pa'i srid pa bar ma'i
[\[153a.6\]]gnas skabs kyi rnam par shes pa'i khams zhes bya ba ni khrag dang khu ba'i gnas skabs sa dang chu dang me dang rlung dang nam mkha'i khams rnams dang 'brel pa'i srid pa bar ma'i gnas skabs kyi rnam par shes pa'i khams zhes bya ba'i don to/_/go rims bzhin du
[\[153a.7\]]bstan to zhes bya ba ni skyes bu 'di ni khams drug pa dang zhes bya ba ni/_ming dang gzugs kyi gnas skabs kyi skyes bu yin par bstan te/_gnas skabs gzhan na khams drug pa tsam yin par mi srid pa'i phyir ro/_/reg pa'i skye mched drug dang zhes bya ba ni reg
[\[153b\]]
[\[153b.1\]]pa'i skye mched drug gi gnas skabs yin par bstan to/_/yid nye bar rgyu ba bco brgyad ni tshor ba'i gnas skabs yin par bstan to/_/cing don gyi tshul de ltar brtag par bya'am zhes bya ba ni ji ltar reg pa'i skye mched kyi gnas skabs na khams de dag nyid nye bar rgyu ba yod mod kyi 'on kyang
[\[153b.2\]]reg pa'i skye mched drug ces bstan pa dang de bzhin du khams drug gi gnas skabs na gzhan dag kyang yod mod kyi/_'on kyang skyes bu 'di ni khams drug pa'o zhes bstan pa dag cing don gyi tshul de ltar brtag par bya'am/_ming dang gzugs kyi gnas skabs na khams drug tsam kho na
[\[153b.3\]]skyes bu yin nam/_ming dang gzugs kyi gnas skabs skyes bu 'di yin par bstan to zhes cing don gyi tshul de ltar brtag par bya'am zhes bya ba yin no/_/ji ltar mdo sde 'di nyid las mjug zad du nang gi sa'i khams la sogs pa rnam par phye ba zhes bya ba ni skra dang ba spu dang sen mo
[\[153b.4\]]la sogs pa rnam par phye ba'o/_/de bzhin du reg pa'i skye mched kyi gnas skabs na shin tu rigs pa kho na yin no zhes bya ba 'di ni ming dang gzugs kyi gnas skabs kyi skyes bur bstan pa ma yin no zhes ston to/_/gnas skabs gang na yang lus kyi khams dang gzugs la sogs pa'i khams
[\[153b.5\]]med par zhes bya ba ni gzugs dang dri dang ro dang reg bya zhes bya ba rnams so/_/rnam par shes pa'i khams med pa'i phyir ro zhes bya ba ni sa'i khams la sogs pa tsam ni rnam par shes pa'i gnas yin par gang du yang ma mthong ba'i phyir ro/_/de bas na ji ltar lus dang gzugs la sogs pa yod
[\[153b.6\]]pa la sa'i khams la sogs pa tsam bstan pa de bzhin du reg pa la sogs pa yod pa la rnam par shes pa'i khams tsam bstan pa yin pas ming dang gzugs kyi gnas skabs na reg pa la sogs pa med par 'grub pa yin no zhe na/_mdo sde 'di'i don ni 'di ma yin no zhes bya ba ni der go rims
[\[153b.7\]]bzhin no zhes rgyas par bstan pa gang yin pa'o/_/'o na ci'i phyir khams la sogs pa gsum smos she na zhes bya ba ni gal te don 'di ma yin na khams la sogs pa zhes bya ba reg pa'i skye mched dang yid nye bar rgyu ba dang rnam pa gnyis dang gsum ci'i phyir smos she na/_de'i phyir gnas dang gnas pa bstan
[\[154a\]]
[\[154a.1\]]pa'i phyir ro zhes smras te/_gnas bstan pa'i phyir dang /_gnas pa bstan pa'i phyir ro/_/de la brten te 'jug pa nyid yin pa'i phyir zhes bya ba ni reg pa'i skye mched ni khams la bstan te/_'jug pa yin pa'i phyir ro zhes bya ba'i don to/_/de yang yid nye bar rgyu ba rnams kyi gnas yin te zhes
[\[154a.2\]]bya ba'i don te/_de yang zhes bya ba ni reg pa'i skye mched la bya ste/_ci zhe na/_gnas yin no zhes skabs dang sbyar ro/_/lus la khams so sor brtag par bya ba ni bdag med par bstan pa'i phyir ci zhe na/_khams smos pa yin no/_/'di ltar phyi'i sa'i khams la sogs pa dang zhes rgyas par 'byung
[\[154a.3\]]ba ni de las phyi rol gyi sa'i khams la sogs pa dang nang gi rnams mnyam par byas nas bdag med pa mthong ba yod pa ni rigs pa dang ldan pa yin no/_/de bas na khams smos pa'i dgongs pa de yin par grub pa yin no/_/ji lta zhe na/_nang gi sa'i khams gang yin pa dang phyi'i sa'i khams gang
[\[154a.4\]]yin pa'i khams de dag tha dad pa yod pa ma yin te/_de dag thams cad bdag gi ma yin la 'di la yang bdag ma yin/_bdag gi bdag 'di ma yin no zhes yang dag pa'i shes rab kyis yang dag pa ji lta ba bzhin du mthong na sa'i khams la 'dod chags dang bral bar 'gyur ro/_/nam
[\[154a.5\]]mkha'i khams kyi bar du yang de bzhin no/_/bdag med pa yin yang kun nas nyon mongs pa'i tshor ba 'byung ngo zhes rgyas par 'byung ba ni bdag med pa yin yang reg pa'i skye mched drug la brten nas yid nye bar rgyu ba bco brgyad kyi mtshan nyid kyi tshor ba kun nas nyon mongs pa can 'byung ngo zhes bstan
[\[154a.6\]]par bya ba'i phyir reg pa'i skye mched drug kyang smos/_yid nye bar rgyu ba bco brgyad kyang smos pa yin te/_skyes bu 'di'i gnas skabs tha dad pa med pa bstan pa yin no/_/de bas na thog ma kho nar mngal du phung po lnga pa'i ming dang gzugs zhes bya ba nur nur po la sogs pa'i gnas skabs
[\[154a.7\]]na 'di grub pa yin te/_ji skad du mngon par 'grub pa dang yongs su rdzogs pa'i rkyen yin pa'i phyir ji ltar rigs par yin no zhes smras pa yin te/_ming dang gzugs kyi gnas skabs nyid na lus dang yid kyi skye mched gnyis yod pa'i phyir ro/_/drug char gyi yang gnyi ga tshogs pa yin te zhes bya ba
[\[154b\]]
[\[154b.1\]]ni skye mched drug car gyi rkyen yang ming dang gzugs tshogs pa yin no/_/ji lta zhe na/_lus dang sems gnyis gcig la gcig rjes su byed par mthong ba'i phyir te/_'bras bu ni rgyu'i rjes su byed pa yin la lus dang sems gnyis kyang gcig la gcig rjes su byed par snang ste/_de bas na
[\[154b.2\]]lus ni sems kyi rgyu yin la sems kyang lus kyi yin par grub ste nges pa yin no/_/ming dang gzugs kyi gnas skabs kyi gzugs ni skye mched drug gi gnas skabs kyi yid kyi rgyu yang yin la/_ming ni mig la sogs pa'i rgyu yang yin no/_/skrag pa dang mya ngan dang dga' ba dang /_nad dang
[\[154b.3\]]rga ba la sogs pa'i gnas skabs na zhes bya ba ni skrag pa dang mya ngan dang dga' ba'i gnas skabs na lus ni sems kyi rjes su 'brang ste/_skrag na lus 'dar ba dang rengs par 'gyur ba'o/_/mya ngan gyis nyam thag pa na lus myogs pa'o/_/dga' na bde ba dang mig me tog kha bye ba lta bu'o/_/nad dang rga ba'i
[\[154b.4\]]gnas skabs na sems ni lus kyi rjes su 'brang ste/_nad kyis nyen na sems 'khrug par 'gyur ro/_/rgas na dran pa chung zhing shes rab zhan pa'o/_/sogs pa'i sgras ngal ba la sogs pa'i gnas skabs dang byis pa la sogs pa'i gnas skabs la yang brjod par bya'o/_/'o na ci'i phyir phyi'i skye mched
[\[154b.5\]]drug gi rkyen 'dir ma bstan ce na/_de ni yan lag tha dad par yod pa ma yin te zhes bya ba la de ni zhes bya ba ni phyi'i skye mched drug gzugs la sogs pa nas chos kyi skye mched la thug pa rnams so/_/ming dang gzugs kyi skad cig ma dang po'i tshe na yang de yod pa yin pa'i phyir dang zhes bya ba ni phyi'i
[\[154b.6\]]skye mched drug de yod pa'i phyir ro zhes bya ba'i tha tshig go/_/ming dang gzugs kyang rkyen yin par bstan zin pa'i phyir dang zhes bya ba ni de'i rkyen yin par bstan zin to zhes ston te/_ming gzugs kyis bsdus pa yin pa'i phyir ro/_/sgra yang gnas skabs ma nges pa yin pa'i phyir
[\[154b.7\]]dang zhes bya ba ni de ni nur nur po la sogs pa'i gnas skabs sam skye mched drug gi gnas skabs yin no zhes bya ba'i gnas skabs nges pa yang yod pa ma yin pas de'i rkyen du ma bstan to/_/gnas skabs nges pa'i rkyen ni 'dir bstan to/_/lnga po yang gang zhe na/_gzugs dang sgra
[\[155a\]]
[\[155a.1\]]dang dri dang reg bya'i skye mched rnams ni/_gcig kho nar sems can gyi grangs su gtogs pa ma yin pa'i phyir ro/_/sems can gyi grangs su gtogs pa rnams kyi rkyen ni 'dir bstan to/_/'di'i phyir yang rkyen ma bstan to/_/gzhan yang chos kyi skye mched
[\[155a.2\]]kyis bsdus pa'i reg pa la sogs pa'i yang rkyen yin par bstan zin pa'i phyir ro zhes bya ba la sogs pa'i sgras ni shes rab dang /_dran pa dang /_yid la byed pa dang /_'dun pa dang /_mos pa la sogs pa rnams te/_ci zhe na/_chos kyi skye mched sems can gyi grangs su gtogs
[\[155a.3\]]pa rnams kyi rkyen yin par bstan zin to/_/ji ltar reg pa la sogs pa'i rkyen yin par bstan ce na/_ji ltar ming dang gzugs ni skye mched drug gi gnas skabs kyi yid kyi skye mched kyi rkyen yin pa de bzhin du de dang mtshungs par ldan pa reg pa la sogs pa chos kyi skye mched du
[\[155a.4\]]gtogs pa rnams kyi yang rkyen yin no/_/ming dang gzugs la nus pa'i bye brag yod pa'i phyir ro zhes sngar bstan zin to zhes bya ba ni rnam par shes pa'i yan lag dbye ba las so/_/ji ltar zhe na/_las kyi khyad par las rnam par shes pa khyad par du 'gyur ro/_/de las ming
[\[155a.5\]]dang gzugs khyad par du 'gyur ro/_/de las skye mched drug gi'o zhes bya ba yin no/_/gal te ming dang gzugs kho na'i rkyen gyis skye mched drug yin na ni rdzus te byung ba rnams kyi de'i rkyen rnam par shes pa ma yin par 'gyur ro zhes bya ba ni gal te rkyen nges par byed de ming
[\[155a.6\]]dang gzugs kho na skye mched drug gi rkyen yin gyi/_gzhan ma yin na ni rdzus te byung ba rnams kyi skye mched drug gi rkyen ming dang gzugs yin zhes bya bar ming dang gzugs sogs shin tu dbyer med pa'i phyir ro/_/'o na ci zhe na/_rnam par shes pa'i rkyen gyis yin no/_/'on
[\[155a.7\]]te skye mched drug kho na ming dang gzugs kyi rkyen gyis yin na ni de dag la gnas pa'i gzugs zhes bya ba ni skye mched drug la gnas pa'i gzugs 'byung ba dang 'byung ba las gyur pa 'dus pa'i mtshan nyid kyi rkyen ming dang gzugs ma yin par 'gyur ro/_/yid kyi skye mched dang mtshungs par ldan pa'i chos
[\[155b\]]
[\[155b.1\]]reg pa la sogs pa rnams kyi rkyen ming dang gzugs ma yin par 'gyur ro/_/sgra'i skye mched de yang gnas skabs ma nges pa'i phyir skye mched drug gi gnas skabs na yang yod pas de'i rkyen yang ming dang gzugs ma yin par 'gyur te gal te rkyen can nges par byed de skye mched drug kho
[\[155b.2\]]na'i rkyen ming dang gzugs yin gyi gzhan gyi ma yin pas so/_/skye ba'i rim pa yongs su rdzogs pa'i gnas skabs kyi zhes rgyas par 'byung ba ni skye ba'i rim pa yongs su rdzogs pa la gnas skabs bcu gnyis yod pa yin pas skye ba'i rim pa yongs su rdzogs pa'i gnas skabs so/_/skye
[\[155b.3\]]ba'i rim pa yongs su rdzogs pa'i gnas skabs de'i gang zag gi ched du ming dang gzugs kyi rkyen gyis skye mched drug go zhes rkyen bshad pa yin pa'i phyir ro/_/'dis ni rkyen nges pa bsal ba yin te skye ba'i rim pa yongs su ma rdzogs pa'i gnas skabs na ni rnam par shes
[\[155b.4\]]pa'i rkyen gyis skye mched drug yin no/_/yan lag tha dad pa yang ci zhe na/_rkyen bshad pa'i phyir zhes skabs dang sbyar ro/_/'dis ni rkyen bsal to/_/de nyid kyi phyir de la gnas pa'i gzugs la sogs pa ni yan lag tha dad par 'gyur ba ma yin te/_sngon med pa'i rdzas gzhan mi srid pa'i
[\[155b.5\]]phyir ro zhes smras te/_de la gnas pa'i gzugs la sogs pa de dag ni ming dang gzugs kyi gnas skabs nyid na yod do/_/de'i phyir skye mched drug gi gnas skabs na sngon med pa'i rdzas gzhan med pa yin no/_/sgra yang gnas skabs ma nges pa yin pa'i phyir ro zhes bya ba ni skye mched drug gi
[\[155b.6\]]gnas skabs na sngon ma byung ba'i sgra lan 'ga' zhig yod du zin kyang de'i ming dang gzugs kyi rkyen gyis yin par mi brjod de/_de ni gal te na ming dang gzugs kyi gnas skabs nyid na yang yod pa yin te/_gnas skabs ma nges pa'i phyir ro/_/'dir ni gnas skabs nges pa'i
[\[155b.7\]]rkyen bstan pa yin no/_/skye mched drug gis bsdus pa'i don rnam par gzhag pa rnams bcu drug 'dir bstan pa yin te/_rab tu dbye ba rnam par gzhag pa ni ji skad du/_nang gi skye mched drug ces bstan pa yin no/_/sgra sbyor ba rnam par gzhag pa ni ji skad du drug nyid skye mched
[\[156a\]]
[\[156a.1\]]yin pas skye mched drug ste/_ji ltar sa gsum dang 'bras bu gsum dang tsha ba gsum lta bu'o zhes bstan pa yin no/_/thun mong ma yin pa rnam par gzhag pa ni ji skad du gzugs la sogs pa ni ma yin te/_gzhan gyi rnam par shes pa'i rgyun dang thun mong
[\[156a.2\]]yin pa'i phyir ro zhes bstan pa yin no/_/de'i don rnam par gzhag pa ni gnas kyi don ni skye mched yin no zhes bstan pa yin no/_/nges pa'i tshig rnam par gzhag pa ni rnam par shes pa'i tshogs drug rnams skye ba mched par byed pas skye mched de zhes bstan pa yin no/_/rang gi dngos
[\[156a.3\]]po rnam par gzhag pa ni ji skad du gzugs dang ba'i bye brag can mig la sogs pa lnga yin no zhes bya ba dang /_yid kyi skye mched ni phung po'i nang du ni rnam par shes pa'i phung po gang yin pa'o zhes rgyas par bstan pa yin no/_/nges pa'i rnam par gzhag pa ni ji skad du/_thams
[\[156a.4\]]cad kyi skye mched drug gi dang po ni ming dang gzugs kyi rkyen gyis yin par nges par bya'o ming dang gzugs thams cad sprin las char la sogs pa bzhin du skye mched drug gi rkyen ma yin no zhes bstan pa yin no/_/mngon par 'grub pa dang yongs su rdzogs pa'i rkyen rnam par gzhag pa ni ji skad
[\[156a.5\]]du/_mngon par 'grub pa dang yongs su rdzogs pa'i rkyen yin pa'i phyir ji ltar rigs par sbyar te zhes bstan pa yin no/_/rnam par shes pa'i tshogs drug gi rten gyi dngos po rnam par gzhag pa ni ji skad du/_gtso bo'i rgyu yin pa'i ji skad du sngar bstan pa yin no zhes bstan pa
[\[156a.6\]]yin no/_/rnam par nges pa rnam par gzhag pa ni ji skad du kha cig rtog pa ming dang gzugs kyi gnas skabs na lus yod kyang zhes bya ba nas de bas na thog ma kho nar mngal du phung po lnga pa'i ming dang gzugs grub pa yin no zhes bya ba'i bar du bstan pa yin no/_/'dus pa rkyen yin
[\[156a.7\]]par rnam par gzhag pa ni ji skad du/_drug car gyi yang gnyi ga tshogs pa yin te zhes bya ba nas lus dang sems gnyis gcig la gcig rjes su byed par mthong ba'i phyir ro zhes bstan pa yin no/_/yan lag gzhan rnam par gzhag pa ni ji skad du/_/phyi'i skye mched las
[\[156b\]]
[\[156b.1\]]brtsams nas de ni yan lag tha dad pa yod pa ma yin te/_ming dang gzugs kyi skad cig ma dang po'i tshe na yang de yod pa yin pa'i phyir dang zhes bstan pa yin no/_/gnas skabs nges pa rnam par gzhag pa ni ji skad du/_sgra yang gnas skabs ma nges pa yin pa'i phyir dang zhes bstan
[\[156b.2\]]pa yin no/_/sems can gyi grangs su gtogs pa rnam par gzhag pa ni ji skad du lnga po yang gcig kho nar sems can gyi grangs su gtogs pa ma yin pa'i phyir ro zhes bstan pa yin no/_/rkyen mtha' dang bral ba rnam par gzhag pa ni ji skad du/_ming dang gzugs la nus pa'i bye brag yod
[\[156b.3\]]pa'i phyir ro zhes sngar bstan zin to zhes bstan pa yin no/_/ma nges pa rnam par gzhag pa ni ji skad du/_skye ba'i rim pa yongs su rdzogs pa'i gnas skabs kyi ched du rkyen bshad pa yin pa'i phyir dang /_yan lag tha dad pa yang zhes bstan pa yin no/_/skye mched drug rgya cher bshad
[\[156b.4\]]pa rdzogs so//_//skye mched drug gi rkyen gyis reg pa zhes bya ba'i reg pa gang zhe na zhes bya ba'i reg pa'i sgra 'di ni reg bya la yang mthong /_phrad pa la yang mthong /_sems las byung ba la yang mthong ste/_gsung rab las rab tu dbye ba rnam pa drug ces 'byung ngo /_/de bas na
[\[156b.5\]]de'i phyir dmigs mi phyed na 'dir skye mched drug gi rkyen gyis reg pa zhes bya ba gang zhe na/_de dmigs kyis dbye ba'i phyir/_reg pa'i tshogs drug ste zhes rgyas par 'byung ba de la bcom ldan 'das kyis gdul bya'i bye brag la ltos nas reg pa'i rten tha dad pa'i sgo nas rab tu dbye ba bstan gyi zhes
[\[156b.6\]]smras te/_mig la sogs pa rten tha dad pa'i sgo nas mig gi 'dus te reg pa nas yid kyi 'dus te reg pa'i bar du yin gyi/_ngo bo nyid ni ma yin no/_/gdul bya'i bye brag la ltos nas zhes bya ba ni de'i tshe gdul bya'i bye brag la ltos pa dang ma 'ongs pa'i gdul bya'i bye brag la ltos nas kyang gsungs
[\[156b.7\]]pa ma yin te/_ji lta ba bzhin du ma dris par 'chad par thal bar 'gyur ba'i phyir dang /_rab tu dbye ba ni dris pa yin pas so/_/gsum pa 'dus byas pas reg pa yin no zhes mdo sde gzhan las gsungs pa yin no zhes bya ba ji lta bu zhe na/_ming dang gzugs la brten nas mig gi rnam
[\[157a\]]
[\[157a.1\]]par shes pa skye'o/_/gsum 'dus pa las reg pa'o 'byung ba'i mdo sde las kyang /_gsum 'dus pa las zhes bya ba ni rgyu bstan pa yin gyi ngo bo nyid ni ma yin no/_/gang la brten nas sems las byung ba'i chos thams cad skye'o zhes bya ba ni sems las byung ba'i chos
[\[157a.2\]]thams cad skyed par byed pa'i sgo nas reg pa bstan to/_/byed pa de yang mngon sum mam/_rjes su dpag pas mi 'grub pas de bas na ji skad du dris pa bcu'i mdo sde las zhes bya ba nas gang yin pa de thams cad reg pa la brten nas so zhes bya ba'i dbang du gsungs so/_/de yid kyis
[\[157a.3\]]'ga' yang yongs su mi chod do zhes bya ba ni reg pa 'di'o/_/de'i tshor ba la sogs pa bzhin du zhes bya ba ni tshor ba dang /_sems pa dang yid la byed pa la sogs pa ji ltar 'os pa rang gi mtshan nyid yid kyis yongs su chod pa yin gyi/_de ltar reg pa ni ma yin no/_/ji lta ba bzhin
[\[157a.4\]]du yod do zhes bya ba 'di ji ltar yid ches par bya zhe na/_de'i phyir yid brtan du rung ba'i lung las so zhes smras so/_/ji lta zhe na/_skye mched drug gi rkyen gyis reg pa gsum 'dus pa las reg pa'i rgyu bstan pa ni/_yid brtan du rung ba'i lung las so/_/gang yang tshor ba'i phung po dang /_'du
[\[157a.5\]]shes kyi phung po dang /_'du byed kyi phung po gang yin pa de thams cad reg pa la brten nas tshor ba gang yin pa dang zhes bya ba ni reg pa'i 'bras bu ston pa'i yid brtan du rung ba'i lung las so/_/'dir smra ba yid kyis yongs su mi chod pa yin na yid brtan du rung ba'i lung tsam gyis yod
[\[157a.6\]]par ji ltar yid ches par bya zhe na/_de'i phyir yid brtan du rung ba'i lung yang rnam pa gsum ste/_mngon sum gyi don dang rjes su dpag par bya ba'i don dang /_dad par bya ba'i don ston to zhes smras so/_/de la mngon sum gyi don ni 'di lta ste/_khros pas mdog ni mi sdug 'gyur/_/gtum
[\[157a.7\]]pa nyal na sdug bsngal yin/_/zhes bya ba la sogs pa'o/_/rjes su dpag par bya ba'i don ni bram ze'i khye'u 'di lta ste mdog ngan par 'gro ba'i lam ni 'di dag ste/_'di lta ste kha cig khro ba yin/_'khrug pa mang ba yin zhes bya ba la sogs pa yin no/_/dad par bya ba'i don ni 'di lta ste/_
[\[157b\]]
[\[157b.1\]]rnam pa gsum gyi gnas kyis byang gi sgra mi snyan gyi mi dang /_sum cu rtsa gsum gyi lha dang /_'dzam bu'i gling gi mi rnams zil gyis gnon par 'gyur ro/_gsum po gang gis she na/_bdag gi ba med cing yongs su 'dzin pa med pa dang /_tshe nges pa dang /_nges par khyad par du 'gro
[\[157b.2\]]ba'o zhes rgyas par 'byung ba yin no/_/yid brtan du rung ba'i lung rnam pa gsum po de la mngon sum gyi don dang /_rjes su dpag par bya ba'i don gnyis ni mngon sum dang rjes su dpag pa gnyis kyi go rims bzhin du yid ches par bya ste/_gang de dag dang 'gal ba med pa mngon sum gyi don gyi
[\[157b.3\]]tshig la ni mngon sum gyi tshad ma'i sgo nas so/_/rjes su dpag par bya ba'i don gyi tshig la ni rjes su dpag pa'i tshad ma'i sgo nas yid ches par bya'o/_/dad par bya ba'i don de la yang yid ches par bya'o/_/de ni rang gi sde pa rnams kyis rtogs par mi nus pa yin yang zhes bya ba de ni sdug bsngal yang ma
[\[157b.4\]]yin/_bde ba yang ma yin pa'i tshor ba'o/_/tshor ba gsum zhes gsungs pa'i phyir ro zhes bya ba ni bde ba dang /_sdug bsngal dang /_bde ba yang ma yin/_sdug bsngal ba yang ma yin pa'o/_/bsam gtan bzhi pa dang /_gzugs med pa na tshor ba med par thal bar 'gyur ba'i phyir
[\[157b.5\]]ro zhes bya ba ni de dag na tshor ba gzhan bkag pa'i phyir te/_de bde ba yang spangs sdug bsngal yang spangs shing yid bde ba dang /_yid mi bde ba lnga nas med pa zhes bya ba yin no/_/mig la sogs pa'i zhes rgyas par 'byung ba ni mig la sogs pa'i gzugs dang ba'i bye brag
[\[157b.6\]]kyang yongs su mi chod pa yin te/_skye mched kyi gzugs dang ba yang shel sgong la sogs pa rab tu grags pa de las rigs gzhan du gyur pa gang dbang po dang zhes bya ba ni yid kyis yongs su chod par mi nus so/_/ma rig pa yang mtshan nyid mi mngon pa yin pas mngon pa med pa ni
[\[157b.7\]]khyad par du yongs su chod par mi nus so/_/yongs su mi chod pa'i mtshan nyid yin du zin kyang zhes rgyas par 'byung ba de dag ni yongs su mi chod pa'i mtshan nyid kyi don gang yin pa de ni yid brtan du rung ba'i lung las khong du chud par byas te/_dad par bya ba'i don ni yid brtan du rung ba'i
[\[158a\]]
[\[158a.1\]]lung yin pa'i phyir ro/_/de dag ni rgyu la 'bras bu gdags pa yin te zhes bya ba ni gsum po rnams phrad pa dang /_tshogs pa dang 'dus pa ni reg pa'i rgyu yin no/_/de bas na de la reg pa btags pa yin no/_/dper na/_'phags pa rnams ni mthong ba
[\[158a.2\]]bde/_/zhes bya ba ni rgyu la 'bras bu btags pa ston te/_'phags pa rnams mthong ba kho na bde ba ma yin gyi/_de ni bde ba'i rgyu yin pas bde ba zhes bya'o/_/tshangs spyod dri ma bud med yin/_/zhes bya ba ni bud med ni tshangs par spyod pa'i dri ma yin te tshangs par spyod pa dgra bcom pa
[\[158a.3\]]la yang dri ma yod par thal bar 'gyur ba'i phyir ro/_/tshangs par spyod pa'i dri ma 'dod chags kyi rgyu yin pas tshangs par spyod pa'i dri ma zhes bshad do/_/'jig rten na yang me ni bde ba'o/_/me ni sdug bsngal ba'o zhes pa ni ji ltar rgyu la 'bras bu btags pa bstan pa yin te/_bde ba dang
[\[158a.4\]]sdug bsngal gyi rgyu me la bde ba dang sdug bsngal 'dogs par byed do/_/de bzhin du reg pa'i rgyu phrad pa la sogs pa la reg pa 'dogs pa yin no/_/'jig rten na yang phrad pa la reg go zhes brjod do zhe na zhes bya ba ni phrad pa las gzhan med de/_sgra la sogs pa ltar zhes bstan to/_/'dis
[\[158a.5\]]ni phrad pa tsam kho na reg pa yin no zhes bya ba'i rigs pa ston pa yin no/_/skye mched drug ni gsum gyi nang du 'dus pa'i phyir dang zhes bya ba ni skye mched drug ni dbang po dang /_yul dang rnam par shes pa gsum gyi nang du 'dus pa yin no/_/ji lta zhe na re zhig mig gi skye mched ni mig dang gzugs dang
[\[158a.6\]]mig gi rnam par shes pa gsum gyi nang du yan lag gis 'dus pa yin no/_/de bzhin du yid kyi skye mched ni yid dang chos dang yid kyi rnam par shes pa gsum gyi nang du yan lag nyid kyis 'dus pa'i bar du'o/_/'di ni re zhig skye mched drug gi rkyen gyis reg pa zhes 'byung ba'i mdo sde dang 'gal ba yin
[\[158a.7\]]te zhes bya ba ni skye mched drug ni gsum gyi nang du 'dus pa'i skye mched drug gi rkyen yin par 'os pa ma yin te/_de gsum phrad pa ni reg pa yin la de gsum phrad pa las reg pa gzhan yod pa ma yin te/_don tha dad pa yin pa'i phyir ro/_/gsum 'dus pa ni sems las byung ba'i reg pa yang
[\[158b\]]
[\[158b.1\]]ma yin no zhes bya ba ni phrad pa ni btags pa'i chos yin pa'i phyir dang /_gsum phrad pa ni gsum nyid kyi chos yin gyi/_'ga'i ni ma yin no/_/reg pa ni btags pa yin te zhes bya ba ni tha snyad pa'o/_/'dis ni sems las byung ba'i reg pa brtags pa yin no zhes ston to/_/de lta na mi ldan pa
[\[158b.2\]]yin par 'gyur la zhes bya ba ni ris 'dra ba bzhin zhes bya ba'i tha tshig go/_/de lta na yang reg pa sems las byung ba yin par mi 'grub po zhes ston to/_/mi ldan pa reg pa yin no zhes bya ba de lta bu ni sde pa gang gi grub pa'i mtha' yang ma yin no/_/btsun pa gos dmar ba dang /_mdo sde 'di nyid las kyang
[\[158b.3\]]gsungs pa zhes bya ba ni rten cing 'brel par 'byung ba'i mdo sde 'di nyid las zhes bya ba'i don to/_/tshor ba dang 'du shes dang sems pa dang /_reg pa dang yid la byed pa'o zhes bya ba 'dis ni reg pa ni btags pa yang ma yin la/_mi ldan pa yang ma yin no zhes ston to/_/sems las byung ba rdzas su yod pa
[\[158b.4\]]rnams tshor ba la sogs pa ming gi dngos por brjod pa'i phyir ro/_/sde tshan drug pa drug las kyang sde tshan drug rnams ni zhes rgyas par 'byung ba la/_sde tshan drug pa drug ces bya ba'i mdo sde las sde tshan drug ni sde tshan drug po gang yin pa'i drug po 'di dag ste/_nang gi skye mched drug ni sde tshan drug pa dang po yin no/_/
[\[158b.5\]]phyi'i skye mched drug ni gnyis pa'o/_/rnam par shes pa'i tshogs drug ni gsum pa'o/_/reg pa'i tshogs drug ni bzhi pa'o/_/tshor ba'i tshogs drug ni lnga pa'o/_/sred pa'i tshogs rnams ni drug pa yin no/_/drug tshan drug po ji lta ba de dag ni rigs tha dad pa las rnam par gzhag pa yin te/_
[\[158b.6\]]gzhan ni nang gi skye mched drug go/_/gzhan ni phyi'i 'o/_/gzhan ni rnam par shes pa'i tshogs so zhes bya ba de bzhin du reg pa'i tshogs drug gi drug tshan yang rigs tha dad pa las rnam par gzhag pa yin gyi/_gsum 'dus pa nyid ni reg pa ma yin no/_/ming dang gzugs la brten nas
[\[158b.7\]]mig gi rnam par shes pa skye ba dang /_gsum 'dus pas reg pa ma yin no zhes 'byung ba'i mdo sde gzhan dang /_de bzhin du gnyis po 'di la brten nas reg pa'o zhes 'byung ba ci mdo sde gzhan dang /_de bzhin du gnyis po 'di la brten nas reg pa'o zhes 'byung ba ci zhe na/_mdo sde
[\[159a\]]
[\[159a.1\]]gzhan spangs par 'gyur ro zhes bya ba'i skabs dang sbyar ro/_/ji lta zhe na/_dge slong dag ma rig pas bsgribs pa'i byis pa sred pa dang mtshungs par ldan pa rnams kyi rnam par shes pa dang bcas pa'i lus 'di grub ste/_'di'i rnam par shes pa dang bcas
[\[159a.2\]]pa'i lus 'di dang phyi rol gyi ni ming dang gzugs te/_de ni gnyis so/_/dge slong dag_/gnyis po 'di la brten nas reg pa'o zhes 'byung ba spangs par 'gyur ro/_/'on te reg pa kho na skye mched drug gi rkyen gyis yin na ni zhes rgyas par 'byung ba ni rkyen can nges pa la skyon ston par
[\[159a.3\]]byed do/_/gnyis pa la brten nas rnam par shes pa skye'o zhes bya ba'i gnyis gang zhe na/_ming dang /_gzugs dang /_yid dang chos kyi bar du yin te/_'dir ni rnam par shes pa yang skye mched drug gi rkyen gyis yin no zhes bstan to/_/gtso bo'i rkyen skye mched drug yin te/_thun mong dang
[\[159a.4\]]thun mong ma yin pa'i rgyu yin pa'i phyir snga ma bzhin te zhes bya ba ni gtso bo'i rkyen brjod par bzhed pa'i phyir/_skye mched drug gi rkyen gyis reg pa zhes bstan pa yin gyi/_rkyen nges pa brjod par bzhed pas ni ma yin no/_/skye mched drug gtso bo'i rkyen yid yin pa de yang thun mong dang
[\[159a.5\]]thun mong ma yin pa'i rgyu yin pa nyid kyis ston to/_/snga ma bzhin te zhes bya ba ni rnam par shes pa'i yan lag las ji ltar sngar bstan pa ni/_gal te gzugs la sogs pa so sor rnam par rig pa'i rnam par shes pa yin na ci'i phyir mig gi rnam par shes pa zhes bya ba nas yid
[\[159a.6\]]kyi rnam par shes pa yin zhes bya ba'i bar du dris pa dang /_mig la sogs pa ni gcig tu sems can gyi grangs su gtogs pa yin pa'i phyir ro zhes lan smras nas yang thun mong dang thun mong ma yin pa'i rgyu nyid ni gtso bo'i rgyu yin pa'i phyir zhes rgyas par smras pa de bzhin du
[\[159a.7\]]'dir yang gzugs la sogs pa gzhan dag kyang reg pa'i rkyen yin du zin kyang reg pa bskyed par bya ba la skye mched drug ni gtso bo'i rkyen nyid yin te/_thun mong dang thun mong ma yin pa'i rgyu yin pa'i phyir ro/_/thun mong gi rgyu mig gi skye mched ni sngon po la sogs pa'i
[\[159b\]]
[\[159b.1\]]gzugs thams cad la dmigs pa'i mig gi 'dus te reg pa'i rgyu yin pa'i phyir ro/_/thun mong ma yin pa'i rgyu yin pa'i yang phyir te/_yid kyi skye mched kyi bar du yang de bzhin du ji ltar rigs par brjod par bya'o/_/'di'i phyir yang skye mched drug ni rkyen gtso bo nyid yin no/_/
[\[159b.2\]]ci'i phyir zhe na/_de yod na nges par yul dang rnam par shes pa de gnyis kyang zhes rgyas par 'byung ba la/_de yod na skye mched drug de yod na nges par yul dang rnam par shes pa de gnyis kyang yod pa'i phyir ro zhes bya ba ni yul gzugs la sogs pa yod pa'i phyir dang /_rnam par
[\[159b.3\]]shes pa yang mig gi rnam par shes pa la sogs pa gang yang rung ba yod pa'i phyir ro/_/de nyid kyi phyir 'di las zhes rgyas par 'byung ba ni de kho na'i phyir te/_rten cing 'brel par 'byung ba'i mdo sde las skye mched drug ni rkyen gyi gtso bo yin pa'i phyir/_mig la sogs pa'i sgo nas mig gi 'dus
[\[159b.4\]]te reg pa nas yid kyi 'dus te reg pa zhes reg pa bstan pa yin gyi gzugs la sogs pa'i sgo nas zhes bya ba gzugs dang /_sgra dang /_dri dang /_ro la sogs pa'i sgo nas gzugs kyi 'dus te reg pa nas chos kyi 'dus te reg pa zhes bstan pa ma yin te/_rnga sgra bzhin no/_/dper na rnga
[\[159b.5\]]ni rgyu'i gtso bo yin pa'i phyir rnga'i sgra zhes brjod kyi dbyu gu'i sgra zhes mi bya ba de bzhin no/_/rnga sgra de'i rgyu'i gtso bo yin pa yang de'i gnas yin pa'i phyir dang /_thun mong ma yin pa'i rgyu yin pa'i phyir ro/_/dbyu gu la sogs pas ni cang te'u la sogs pa'i sgra'i rgyu yang byed do/_/de
[\[159b.6\]]bzhin du skye mched drug ni reg pa'i rkyen gyi gtso bo yin no/_/sgrib pa'i mdo sde las gnyis po 'di la brten nas reg pa zhes ji skad du rgyas par gsungs pa la rten dang dmigs pa tha dad pa'i sgo nas zhes bya ba ni rten tha dad pa'i sgo nas dang /_dmigs pa tha dad pa'i sgo nas so/_/sgrib pa'i
[\[159b.7\]]mdo sde las reg pa'i rkyen gnyis su ji ltar gsungs she na/_ji skad du dge slong dag byis pa ma rig pas bsgribs shing sred pa dang mtshungs par ldan pa'i rnam par shes pa dang bcas pa'i lus 'di grub ste/_'di'i rnam par shes pa dang bcas pa'i lus 'di dang phyi ma'i ming dang gzugs te
[\[160a\]]
[\[160a.1\]]de ltar gnyis so/_/dge slong dag gnyis po 'di la brten nas reg pa'o zhes gsungs pa yin no/_/'di las ji ltar rten dang dmigs pa can gyi reg pa tha dad par bstan ce na/_de'i phyir rnam par shes pa dang bcas pa'i lus kyis ni der nang gi skye mched bstan te/_
[\[160a.2\]]lus smos pas ni lnga char smos pa yin no zhes smras so/_/de'i phyir 'di ltar de la brten pa'i tshor ba ni lus kyi zhes ston pa bzhin no zhes smras so/_/'di ltar zhes bya ba ni gang gi phyir zhes bya ba'i don to/_/lus kyi phyogs gcig yin pa'i phyir dang /_lus la brten pa'i phyir dang rdul phra rab bsags
[\[160a.3\]]pa yin pa'i phyir lus smos pas ni lnga char smos pa yin no/_/rnam par shes pa smos pas ni skye mched yin par ro/_/phyi rol gyi ming dang gzugs ni phyi yin te zhes bya ba ji zhe na/_skye mched drug bstan pa yin no zhes skabs dang sbyar ro/_/de la mig gis ni chos kyi skye mched bstan to/_/gzugs
[\[160a.4\]]kyis ni gzugs kyi skye mched la sogs pa bstan to/_/gnyis po de dag nyid kyis zhes bya ba ni nang gi skye mched drug dang phyi'i zhes ston to/_/de las gsungs pa zhes bya ba mdo sde las reg pa'i skye mched drug po 'di dag gang gis reg pa'i byis pa zhes rgyas par 'byung ba ni nang dang phyi'i skye mched
[\[160a.5\]]tha dad pa'i sgo nas reg pa 'byung gi gzhan du ma yin no/_/dgongs pa gang gis bshad pa de dag bdag gis smras zin to zhes bya ba ni ji ltar zhe na/_skye mched drug ni gtso bo'i rkyen yin pa'i phyir skye mched drug rkyen du bstan pa dang /_rten dang dmigs pa tha dad pa'i sgo nas reg pa tha dad par
[\[160a.6\]]bstan pa'i phyir rkyen gnyis smras so/_/reg pa'i rkyen gsum yang 'dod pa kho na yin no/_/de bas na 'di 'chad pa'i bsam pa'i dbye ba phyis yang brjod par mi bya'o/_/gang gi phyir skye mched drug gi 'og tu rnam par gzhag ce na zhes bya ba ni skye mched drug gi rkyen gyis reg pa reg pa'i
[\[160a.7\]]rkyen gyis tshor ba zhes bya ba yin te/_skye mched drug gi 'og tu gsungs pa'i phyir ro/_/ji ltar lus dang yid kyi skye mched gnyis de'i tshe yongs su rdzogs pa'i phyir yan lag gzhan du rnam par ma bzhag pa ltar reg pa dang tshor ba gnyis kyang de'i tshe yongs su rdzogs pa'i phyir yan
[\[160b\]]
[\[160b.1\]]lag gzhan nyid du rnam par mi gzhag go/_/gal te skye mched drug gi rkyen gyis reg pa reg pa'i rkyen gyis tshor ba yin na/_rgyu chen po'i chos kyi rnam grangs las ci'i phyir ming dang gzugs rkyen du gsungs she na zhes bya ba ji skad 'byung zhe na/_kun dga' bo reg pa reg pa'i rkyen du brjod
[\[160b.2\]]par bya ba yod do/_/kun dga' bo reg pa reg pa'i rkyen du brjod par bya ba ci zhe na/_kun dga' bo ming dang gzugs kyi rkyen gyis reg pa yin no zhes bya'o/_/der ni thogs pa dang tshig bla dgas 'dus te reg pa brjod par bzhed pa'i phyir ro zhes bya ba ni rgyu chen po'i rnam grangs kyi mdo sde
[\[160b.3\]]las/_thogs pa 'dus te reg pa ni dbang po gzugs can lnga la brten pa'o/_/tshig bla dgas 'dus te reg pa ni drug pa yid kyi dbang po la brten pa yin par brjod par bzhed pa'i phyir te/_mig la sogs pa'i 'dus te reg pa ni thogs pa dang bcas pa'i dbang po la brten pa'i phyir
[\[160b.4\]]thogs pa 'dus te reg pa zhes bstan to/_/tshig la brten nas don la 'jug pa ni tshig bla dgas pa zhes bstan to/_/yang na tshig lhag par byed pa'i yid ni tshig bla dgas pa zhes bya'o/_/de bas na yid kyi 'dus te reg pa ni tshig bla dgas 'dus te reg pa zhes bstan to/_/de la gzugs kyi
[\[160b.5\]]rkyen gyis 'dus te reg pa dang mig gi rkyen gyis 'dus te reg pa zhes bstan to/_/rgyu chen po'i rnam grangs de las skye mched drug rkyen nyid yin pa yang bstan zin te/_ji ltar zhe na/_de'i phyir/_mig gi 'dus te reg pa la sogs pa gsungs pa'i phyir ro zhes smras te/_kun dga'
[\[160b.6\]]bo gal te mig gi 'dus te reg pa yod kyang 'ga' la gang du mig gi 'dus te reg pa'i rkyen gyis nang du tshor ba bde ba'am/_sdug bsngal ba'am/_bde ba yang ma yin/_sdug bsngal ba yang ma yin pa mi 'byung ba yin nam/_btsun pa ma lags so/_/kun dga' bo rna ba dang sna dang lce
[\[160b.7\]]dang yid kyi 'dus te reg pa yod kyang 'ga' la gang du yang yid kyi 'dus te reg pa'i rkyen gyi nang du tshor ba bde ba'am/_sdug bsngal ba'am/_bde ba yang ma yin/_sdug bsngal ba yang ma yin pa mi 'byung ba yin nam/_btsun pa ma lags so zhes rgyas par 'byung ba yin no/_/'on te
[\[161a\]]
[\[161a.1\]]yang gsum 'dus pa las reg pa zhes gsungs na 'dus pa zhes bya ba de ci yin zhes bya ba ni 'dus pa'i mtshan nyid ma bstan pa'i phyir ci 'di yul gcig tu tshogs pa yin nam/_'on te dus gcig tu tshogs pa yin pa dmigs kyis mi phyed do/_/gzhan
[\[161a.2\]]'ga' zhig 'dir 'dus pa yin par 'dod nas tshogs pa yin no zhe na yang zhes bya ba ni tshogs pa ni 'dus pa yin no snyam sems na de la de dag gi tshogs pa yul du 'am/_dus su 'am/_gzhan du yin zhes brjod par bya'o/_/gal te lhan cig 'byung ba'i phyir ro zhes bya ba ni
[\[161a.3\]]dus gcig tu skyes pa'i phyir ro zhes bya ba'i tha tshig go/_/de ltar yin na dbang po dang don gnyis rnam par shes pa'i rgyu ma yin par 'gyur te/_rnam par shes pa skyes zin na ni de gnyis nus pa dang mi ldan pa'i phyir ro zhes bya ba ni de yang de dag dang lhan cig skyes pa yin na ni
[\[161a.4\]]bdag nyid thob pa de la de bskyed par bya ba'i phyir dbang po dang don gnyis kyi nus pa rigs pa ma yin no/_/'o na ma skyes pa de la de bskyed par nus pa de gnyis la yod do zhe na/_de'i phyir ma skyes pa yin na yang med pa'i phyir ro zhes smras te/_rnam par shes pa ma skyes pa de la ni dbang po dang
[\[161a.5\]]don de gnyis nus pa med pa'i phyir te/_ma skyes pa de la nus pa ci zhig yod/_de mi rigs pa yin no/_/'di ltar bdag nyid thob pa ni bdag nyid thob par bya'i rgyur rigs pa ma yin na/_/mdo sde dang gnyi ga yang 'gal bar 'gyur ro zhes bya ba ni rnam par shes pa skyes pa dang /_ma
[\[161a.6\]]skyes pa la dbang po dang don gnyis nus pa med pa'i phyir zhes bya ba ni/_gnyis la brten nas rnam par shes pa skye'o zhes 'byung ba'i mdo sde dang 'gal bar 'gyur ro/_/de ltar na re zhig rnam pa gcig mdo sde dang 'gal ba yin no/_/gcig la gcig rgyu nyid yin na yang gnyis
[\[161a.7\]]la brten nas rnam par shes pa skye'o zhes 'byung ba'i mdo sde dang 'gal ba rnam pa gnyis pa yin no zhes bstan to/_/gnyis gang zhe na/_mig dang gzugs nas yid dang chos kyi bar du yin te/_rnam par shes pa la brten nas gnyis skye ba ni ma yin no zhes bstan to/_/de ltar
[\[161b\]]
[\[161b.1\]]na gnyi ga yang mdo sde dang 'gal ba yin no/_/drug pa'i gsum yang dus tha dad pa yin pa'i phyir ji ltar tshogs yin zhes bya ba ni yid dang chos dang yid kyi rnam par shes pa rnams dus tha dad pa nyid ni yid ni 'das ma thag pa yin no/_/rnam par shes pa ni da ltar byung ba'o/_/chos ni res
[\[161b.2\]]'ga' ma 'ongs pa'o/_/res 'ga' da ltar byung ba'o/_/res 'ga' dus gsum pa'o/_/res 'ga' dus las rnam par grol ba yin no/_/de ltar na dus tha dad pa yin pa'i phyir/_ji ltar tshogs pa yin par zhes bya ba ni lhan cig tu 'jug pa yin no zhes bya ba ni dus la dang yul
[\[161b.3\]]du dang dgos pa 'ga' zhig la zhes bya ba yin no/_/'on te sngar skyes pa'i dbang po dang don gnyis zhes rgyas par 'byung ba 'dis ni dbang po dang don gnyis rnam par shes pa skyes pa la nus pa dang ldan pa ni lhan cig 'jug pa'i mtshan nyid tshogs pa yin par ston to/_/de ltar yin na dbang po dang don
[\[161b.4\]]gnyis skad cig ma yin pa nyid du thal bar 'gyur ro zhes bya ba ni skad cig snga ma la skyed pa gnyis rnam par shes pa'i skad cig ma'i tshe rnam par gnas pa'i phyir ro/_/drug pa'i gsum pa la yang yid dang yid kyi rnam par shes pa gnyis lhan cig tshogs pa yin par thal bar 'gyur ba ni dbang po dang don
[\[161b.5\]]gnyis rnam par shes pa'i tshe gnas pa'i phyir ro/_/rgyu dang 'bras bu'i dngos por zhes rgyas par 'byung ba ni 'on te 'di snyam du rgyu dang 'bras bu'i dngos po ni gsum 'dus pa yin te/_dbang po dang don ni rgyu yin/_rnam par shes pa ni 'bras bu yin no/_/lnga'i gsum dag ces bya ba ni mig dang gzugs dang rnam par shes pa la
[\[161b.6\]]sogs pa'o/_/lhan cig 'byung ba'i phyir zhes bya ba ni dbang po dang don dang rnam par shes pa rnams kyi rten dang dmigs pa da ltar byung ba yin pa'i phyir ro/_/mig la sogs pa dang rnam par shes pa rnams rgyu dang 'bras bu'i dngos por mi rigs te/_snga ma bzhin no zhes bya ba ni rnam
[\[161b.7\]]par shes pa skyes pa la ni de gnyis kyi nus pa med pa'i phyir ro/_/ma skyes pa yin na yang med pa'i phyir ro zhes rgyas par byas pa yin no/_/dbang po dang don gnyis ni ma yin te/_rnam par shes pa'i dus na de dag med pa'i phyir ro zhes bya ba ni dbang po dang don de gnyis med pa'i phyir ro/_/gcig
[\[162a\]]
[\[162a.1\]]kho na de la nus pa yin pa'i phyir ro zhes bya ba ni reg pa de la rnam par shes pa kho na nus pa yin pa'i phyir ro zhes bya ba'i don to/_/rnam par shes pa dang reg pa lhan cig byung ba yin no zhe na yang zhes bya ba ni 'on te yang 'di snyam du sngar byung ba'i dbang po dang don la brten nas rnam par
[\[162a.2\]]shes pa dang reg pa lhan cig 'byung ngo snyam pa yin no rnam par shes pa ni reg pa'i rgyu yin par mi 'gyur te/_ji skad du sngar bstan pa yin no zhes bya ba ni reg pa skyes pa la ni rnam par shes pa'i nus pa dang mi ldan pa'i phyir dang /_ma skyes na yang med pa'i phyir ro zhes bya ba la sogs pa yin no/_/
[\[162a.3\]]de lta na yang gsum 'dus pa las reg pa 'grub par mi 'gyur te/_gnyis kho na de la nus pa yin pa'i phyir ro/_/gang dag yang gsum 'dus pa kho na reg pa yin te zhes rgyas par 'byung ba ni gang dag yang dbang po dang /_yul dang /_rnam par shes pa gsum 'dus pa kho na reg pa
[\[162a.4\]]yin gyi 'dus pa la ma gtogs pa reg pa yod pa ma yin no/_/'dus pa zhes bya ba ni gsum po rnams rgyu dang 'bras bur 'dug pa tsam yin no/_/lhan cig 'byung ba rgyur mi 'dod do/_/'o na ci zhe na/_sngar byung ba yin no/_/de'i yang dbang po dang don gnyis rnam par shes pa'i tshe 'gag
[\[162a.5\]]pa'i phyir tshor ba skye ba'i rgyu'i dbang por rigs pa ma yin pas zhes bya ba ni dbang po dang don gyi skad cig ma sngar byung ba la brten nas skad cig ma gnyis pa la rnam par shes pa skye'o/_/rnam par shes pa skyes pa'i tshe gsum rnams so rgyu dang 'bras bu'i dngos po'i mtshan nyid du 'dus
[\[162a.6\]]pa yin na de'i tshe yang dbang po dang don de gnyis 'gag pa'i phyir reg pa ni tshor ba skye ba'i rgyu'i dngos por rigs pa ma yin pas reg pa'i rkyen gyis tshor ba 'grub par mi gyur te/_de ci'i phyir zhe na/_de'i phyir de dag gi gsum po rgyu dang 'bras bur gyur pa ni reg pa yin gyi rnam par shes
[\[162a.7\]]pa 'ba' zhig ni ma yin pas so zhes smras so/_/de dag gi zhes bya ba ni 'dus pa tsam reg pa yin par smra ba de dag gi'o/_/'dus pa'i don ni rgyu dang 'bras bu'i dngos po kho na yin la/_gsum 'dus pa yang lhan cig pa'am zhes rgyas par 'byung ba ni slob dpon gyi yin no/_/ji ltar
[\[162b\]]
[\[162b.1\]]rigs par 'byung ba zhes bya ba ni lnga po'i gsum rnams ni lhan cig 'byung ngo /_/drug pa'i ni rim gyis so/_/ji ltar grib ma dang myu gu bzhin no zhes bya ba ni ci zhig ce na/_rgyu dang 'bras bu'i dngos po lhan cig 'byung ba yin du zin kyang gcig la gcig rgyu nyid ma yin te/_myu gu ni
[\[162b.2\]]grib ma'i rgyu yin te/_de lhan cig 'byung ba yin du zin kyang /_de rgyur byas pa'i gzugs yin pa'i phyir dang /_rang gi rten 'byung ba chen po dang dus tha dad pa med pa'i phyir te/_myu gu'i rgyu ni grib ma ma yin no/_/de ltar na re zhig lnga po'i gsum rnams lhan cig 'byung du zin kyang rgyu dang 'bras
[\[162b.3\]]bu yin gyi/_gcig la gcig rgyu nyid ni ma yin no zhes bsgrubs pa yin no/_/da ni drug pa'i gsum gyi dbang du byas nas/_rim gyis 'byung ba yang ji ltar rgyu dang 'bras bu'i dngos po yin/_'bras bu'i dus na rgyu yod pa yang ma yin no zhe na zhes smras so/_/ji ltar sa bon dang myu gu
[\[162b.4\]]rim gyis byung yang rgyu dang 'bras bu yin la/_myu gu'i dus na sa bon yod pa yang ma yin pa bzhin no/_/ci'i phyir zhe na/_ci'i phyir de 'gag pa dang skye ba gnyis dus mtshungs pa yin pa'i phyir te zhes smras te/_sa bon 'gag pa dang /_myu gu skye ba gnyis dus mtshungs pa'i phyir zhes bya ba'i don
[\[162b.5\]]te/_sa bon 'gag pa'i dus gang yin pa nyid myu gu skye ba'i dus nyid de ma yin no/_/gal te 'bras bu'i dus na rgyu yod pa ma yin na/_dngos po med pa sngon du song ba'i 'bras bu yin par ji ltar mi 'gyur zhe na/_de'i phyir ji ltar rgyu med pa dag gi med pa sngon du song ba ma yin pa zhes
[\[162b.6\]]skabs dang sbyar ro/_/ji ltar na 'bras bu de ni med pa sngon du song ba ma yin zhe na/_de'i phyir de dang 'bras bu dus mnyam pa'i phyir ro zhes smras te/_rgyu med pa dang dus mnyam pa zhes bya ba'i tha tshig go/_/gang 'das nas yun ring du lon pa'am/_ma 'ongs pa'i chos rnams dag ces
[\[162b.7\]]bya ba ni gang 'das nas yun rin du lon pa dang ma 'ongs pa dag go/_/de'i dbang gis de skye ba'i phyir ro zhes bya ba ni yid kyi dbang gis de skye ba'i phyir te/_yid kyi dbang gis yid kyi rnam par shes pa de skye ba'i phyir ro/_/de ltar ma yin na chos rnams de'i dmigs pa tsam yin par 'gyur ro/_/
[\[163a\]]
[\[163a.1\]]dmigs pa tsam yin par ji ltar 'gyur zhe na/_de'i phyir gal te de skyes la 'gags pa dang /_phyis 'byung bar 'gyur ba dag ces smras te gang 'gags nas yun ring du lon pa dang /_ma 'ongs pa de dag la 'byung bar 'gyur ba'i rkyen rnyed pa yod pa ma yin na de dag la rnam
[\[163a.2\]]par shes pa 'di skye bar mi 'gyur ro zhes bya ba ni mi skye bar 'gyur ro zhes bya ba yin no/_/'di zhes bya ba ni 'di la bya'o/_/ji lta zhe na/_rkyen rnyed pa yod na ni de dag la rnam par shes pa skyes par 'gyur ro zhes bya ba yin no/_/rnal 'byor pa rnams zhes rgyas par 'byung ba ni gal te de skyes la
[\[163a.3\]]'gags pa dang /_'byung bar 'gyur ba dag la 'byung bar 'gyur ba med na ci zhe na/_rnal 'byor pa rnams kyi mthu'i bye brag gis de dag la shes pa skye bar mi 'gyur te/_mi skye bar 'gyur ro zhes bya ba'i tha tshig go zhes bya ba'i skabs dang sbyar ro/_/rnal 'byor pa las gzhan dag gi de las
[\[163a.4\]]skyes pa'i rnam par shes pa bsgos pa'i rgyud yongs su 'gyur ba'i bye brag gis zhes bya ba ni de dag las skyes pa ni de las skyes pa'o/_/de las skyes pa yang yin/_rnam par shes pa yang de yin pas de las skyes pa'i rnam par shes pa ste/_mngon sum gyi don de la dmigs pa'i rnam par shes
[\[163a.5\]]pa'o/_/des bsgos pa'i rgyud ni de las skyes pa'i rnam par shes pas bsgos pa'i rgyud do/_/de'i yongs su 'gyur ba'i bye brag ni de las skyes pa'i rnam par shes pas yongs su bsgos pa'i rgyud yongs su 'gyur ba'i bye brag go/_/de ni gal te de skyes la 'gags pa 'das pa rnams la dran
[\[163a.6\]]pa'i shes pa de skye bar mi 'gyur ro/_/ma 'ongs pa la zhes rgyas par 'byung ba ni ma 'ongs pa phyis 'byung ba rnams la/_rjes su dpog pa'am/_mngon par 'dod pa sngon myong ba'i rjes su de dang rigs gcig pa'i rjes su dpog pa dang /_mngon par 'dod pas kyang gal te 'byung bar 'gyur ba'i
[\[163a.7\]]rkyen rnyed pa yod pa ma yin na shes pa skye bar mi 'gyur ro/_/phyis 'byung ba la rjes su dpog par byed pa yid kyi rnam par shes pa dang mtshungs par ldan pa'i shes pa ni/_rjes su dpog par byed pa'o/_/de bzhin du mngon par 'dod pa dang mtshungs par ldan pa'i shes pa ni mngon par 'dod pa'o/_/
[\[163b\]]
[\[163b.1\]]de gnyi ga yang sngon myong ba'i rjes su zhes bya ba ni sngon yul mngon sum du ji ltar myong bar gyur pa de'i rjes su de dang mthun par ro/_/de dang rigs gcig pa'i rjes su dpog par byed pa dang mngon par 'dod pas zhes bya ba ni de dang rigs gcig pa'i rjes su dpog pa yin pa de bas na de dang rigs
[\[163b.2\]]gcig pa'i rjes su dpog pas so/_/de bzhin du de dang rigs gcig pa'i mngon par 'dod pa yin pa de bas na de dang rigs gcig pa'i mngon par 'dod pa ste/_de dang rigs gcig pa'i mngon par 'dod pas kyang 'byung bar 'gyur ba med na de dag la rnam par shes pa 'di skye bar mi
[\[163b.3\]]'gyur ro/_/de shi bas zhes bya ba ni pha shi bas so/_/reg pa'i bsdus pa'i don rnam par gzhag pa ni rnam pa bcur bstan te/_rab tu dbye ba rnam par gzhag pa ni reg pa gang zhe na/_reg pa'i tshogs drug ste zhes ji skad du rgyas par bstan pa'o/_/byed pa rnam par gzhag pa ni ji skad
[\[163b.4\]]du sems las byung ba'i chos gzhan la reg pa zhes bya ste/_gang la brten nas sems las byung ba'i chos thams cad skye ba'o zhes rgyas par bstan to/_/yid ches par bya ba rnam par gzhag pa ni ji skad du/_yid brten du rung ba'i lung yang rnam pa gsum ste zhes rgyas par
[\[163b.5\]]bstan pa'o/_/rigs tha dad par rnam par gzhag pa ni ji skad du/_de dag ni rgyu la 'bras bu gdags pa yin te zhes rgyas par bstan pa'o/_/sems las byung ba yin par rnam par gzhag pa ni ji skad du/_de lta bu ni sde pa gang gi grub pa'i mtha' yang ma yin no zhes rgyas par bstan
[\[163b.6\]]pa'o/_/gtso bo'i rkyen rnam par gzhag pa ni ji skad du/_gtso bo'i rkyen ni skye mched drug yin te/_thun mong dang thun mong ma yin pa'i rgyu yin pa'i phyir snga ma bzhin no zhes rgyas par bstan pa'o/_/rkyen gzhan gyi bsam pa rnam par gzhag pa ni ji skad du/_skye mched drug dang gnyis dang reg
[\[163b.7\]]pa'i rkyen gsum pa la bye brag ci yod ce na zhes rgyas par bstan pa'o/_/rkyen yongs su rdzogs pa rnam par gzhag pa ni ji skad du ming dang gzugs kyi gnas skabs na reg pa'am/_tshor ba yod pa ma yin nam ci zhes rgyas par bstan pa'o/_/rnam par nges pa rnam par gzhag pa ni
[\[164a\]]
[\[164a.1\]]ji skad du/_'dus pa zhes bya ba de ci yin zhes rgyas par bstan pa'o/_/'dus pa rnam par gzhag pa ni ji skad du rgyu dang 'bras bu'i dngos por gsum tshogs pa yin no zhe na yang zhes rgyas par bstan pa'o/_/reg pa'i yan lag rnam par dbye ba'o//_//rten cing
[\[164a.2\]]'brel bar 'byung ba dang po dang rnam par dbye ba bstan pa rgya cher 'grel pa/_bam po brgyad pa/_reg pa'i rkyen gyis tshor ba zhes bstan pa'i tshor ba gang zhe na zhes bya ba ni tshor ba yang rnam pa gsum yod na reg pa'i rkyen gyis tshor ba zhes bya ba gang zhig 'dir dgongs pa yin zhe na/_
[\[164a.3\]]de'i phyir tshor ba rnam pa gsum ste zhes rgyas par 'byung ba smras te/_rgyas pa'i tshig gis ji lta ba bzhin du ston to/_/de dag gis ni tshor ba'i rab tu dbye ba ston to zhes bya ba ni tshor ba'i yan lag rnam par 'byed pa de dag gis te/_de'i tshe gdul bya rnams ni rab tu dbye ba tsam la the
[\[164a.4\]]tshom yod pa'i phyir ro/_/gang skyes na mi 'bral bar 'dod pa 'byung ba'o zhes bya ba ni 'bras bu mi 'bral bar 'dod pa'i sgo nas bde ba'i tshor ba bye brag tu byas so/_/dgra bcom pa rnams bde ba'i tshor ba byung ba la bral bar 'dod pa 'byung ba ma yin nam zhe na/_'byung ba
[\[164a.5\]]bden te/_de dag gi ni de'i rgyu can ma yin no/_/'o na ci zhe na/_de ni sun 'byin pa'i rgyu can yin te/_de ni 'du byed dang yongs su 'gyur ba'i sdug bsngal nyid dang 'brel pa'i phyir ro/_/gang skyes na 'brel par 'dod pa 'byung ba'o zhes bya ba ni 'bras bu 'bral bar 'dod pa'i sgo
[\[164a.6\]]nas sdug bsngal gyi tshor ba bye brag tu byas so/_/gcer bu pa rnams kyi kun du gdung ba dang /_yongs su gdung ba la sogs pa'i sdug bsngal dag bral bar 'dod pa'i rgyu ma yin pa ni/_tshul khrims dang brtul zhugs mchog tu 'dzin par lta ba'i mthus de dag yang skyed par byed kyi/_
[\[164a.7\]]mngon par chags pa'i dbang gis ni ma yin no/_/gang skyes na gnyi ga mi 'byung ba'o zhes bya ba ni sdug bsngal yang ma yin/_bde ba yang ma yin pa'i tshor ba'i gnas skabs la mi 'bral bar 'dod pa dang /_bral bar 'dod pa gnyi ga'i skabs mi 'byung ba'o/_/gang dag bde
[\[164b\]]
[\[164b.1\]]ba yang ma yin/_sdug bsngal ba yang ma yin pa'i gnas skabs na bde ba'i gnas skabs tshol ba 'di dag gi bde ba dang ldan par 'dod pa ni de'i rgyu can ma yin no/_/'o na ci zhe na/_bde ba'i tshor ba la chags pa'i rgyu can yin no/_/gang skyes pa ni 'bral bar mi 'dod ces rgyas
[\[164b.2\]]par 'byung ba la/_rgyu gang tshor ba zhes bya ba ni bral bar mi 'dod pa dang /_bral bar 'dod pa'i rgyu ni tshor ba gang skyes pa yin no zhes 'chad par 'gyur ro/_/gnyis min zhes bya ba ni bral bar 'dod pa yang ma yin mi 'bral bar 'dod pa yang ma yin pa'o zhes bya ste zhes bya ba ni rig
[\[164b.3\]]par bya ba'o/_/de ni bde sogs go rims bzhin/_/zhes bya ba ni bral bar mi 'dod pa'i rgyu ni bde ba yin par rig par bya'o/_/bral bar 'dod pa'i rgyu ni sdug bsngal lo/_/gnyi ga ma yin pa'i rgyu ni sdug bsngal yang ma yin/_bde ba yang ma yin pa'o/_/'o na ci las she na/_de'i bde
[\[164b.4\]]ba ni tshul khrims dang /_ting nge 'dzin gyi bar du gcod pa nyid du mthong nas de sun 'byin pa las so zhes bya ba ni tshul khrims dang ting nge 'dzin gyi bar du gcod par mthong ba ni tshul khrims dang ting nge 'dzin dang mi mthun pa nyid yin par de'i 'dod chags las skyes pa'i bde ba la mthong
[\[164b.5\]]zhes bya ba'i don gang yin pa'o/_/de sun 'byin pa las so zhes bya ba ni bde ba'i tshor ba sun 'byin pa las bral bar 'dod pa 'byung ba yin no/_/de yang tshor ba gnyis la ngo bo nyid kyis sdug bsngal med pas na zhes rgyas par 'byung ba ni sdug bsngal yang ma yin pa dang bde ba'i tshor ba ste/_
[\[164b.6\]]tshor ba 'di gnyis la ngo bo nyid kyis sdug bsngal ba med pas na dgongs pa can gyi sdug bsngal ba nyid yin par bstan to zhes bya ba ni sdug bsngal ba yang ma yin/_bde ba yang ma yin pa ni 'du byed mi rtag pa nyid kyi sdug bsngal nyid yin par bstan to/_/bde ba ni 'gyur ba'i sdug
[\[164b.7\]]bsngal nyid kyi sdug bsngal yin par bstan to/_/sdug bsngal ni ngo bo nyid kyi sdug bsngal yin no/_/sdug bsngal yang ma yin/_bde ba yang ma yin pa ni 'du byed mi rtag pa nyid kyi sdug bsngal nyid yin par bstan to zhes smras pa gang yin pa dag ji ltar 'du byed mi rtag pa nyid kyi sdug bsngal
[\[165a\]]
[\[165a.1\]]ba nyid yin zhe na/_'phags pa rnams la mi mthun pa yin pa'i phyir te/_ji skad du/_gang mi rtag pa de sdug bsngal ba yin no zhes gsungs te/_zag pa dang bcas pa'i dngos po thams cad 'du byed mi rtag pa nyid kyis 'phags pa rnams la mi mthun pa yin no/_/
[\[165a.2\]]'du byed sdug bsngal ba nyid kyis de yang 'phags pa rnams la mngon sum kho na yin gyi/_byis pa rnams la ma yin no/_/ji skad du/_lag mthil spu nyag gcig gzhag pa/_/mi rnams kyis ni mi rtogs la/_/mig tu song na de nyid kyis/_/nyam nga ba dang gnod skyed bzhin/_/byis
[\[165a.3\]]pa rnams ni lag mthil 'dra/_/'du byed sdug bsngal spu mi rtogs/_/'phags pa rnams ni mig dang 'dra/_/de yis shin tu yid kyang 'byung /_/zhes gsungs pa yin no/_/ci'i phyir bcom ldan 'das kyis yongs su 'gyur ba nyid gsungs kyi zhes rgyas par 'byung ba la/_bcom ldan 'das
[\[165a.4\]]kyis ni sdug bsngal rnam pa gsum bstan pa yin la zhes bya ba ni sdug bsngal gyi sdug bsngal nyid dang /_'gyur ba'i sdug bsngal nyid dang /_'du byed kyi sdug bsngal nyid do/_/de la sdug bsngal ni sdug bsngal ba'i sdug bsngal nyid yin no/_/bde ba ni 'gyur ba'i sdug bsngal nyid yin
[\[165a.5\]]no/_/sdug bsngal yang ma yin/_bde ba yang ma yin pa ni 'du byed kyi sdug bsngal nyid yin no/_/de khyab pa yin pa'i phyir ro zhes bya ba ni 'du byed kyi sdug bsngal la bya ste/_de ni tshor ba thams cad la khyab pas so/_/mi 'gyur te nye bar len pa'i phung po lnga la dgongs te gsungs pa'i
[\[165a.6\]]phyir ro zhes bya ba ni de ltar lam la thal bar 'gyur ba nyid ma yin te/_'di ltar nye bar len pa'i phung po lnga la dgongs nas gang mi rtag pa de sdug bsngal ba'o zhes de skad gsungs so/_/ci'i phyir zhe na zhes bya ba ni gang mi rtag pa de sdug bsngal ba yin par bstan na go/_/lam yang mi rtag pa yin na
[\[165a.7\]]'dir ci'i phyir nye bar len pa'i phung po gang yin pa de kho na mi rtag pa yin pa'i phyir sdug bsngal ba yin gyi/_lam ma yin zhe na zhes bya ba yin no/_/de'i phyir 'dun pa dang 'dod chags kyi dngos po gang yin pa de nyid la zhes rgyas par smras te/_'dun pa dang 'dod chags kyi dmigs pa ni 'dun pa
[\[165b\]]
[\[165b.1\]]dang 'dod chags kyi dngos po'o/_/de la 'dun pa ni thob par 'gyur ba'i yul la 'dod pa'o/_/'dod chags ni thob zin pa'i yul la mngon par chags pa'o/_/de nyid la mi rtag pa'i 'du shes kyis ni mi mthun pa'i 'du shes 'dren par byed do zhes bya ba ni de la 'dun pa dang
[\[165b.2\]]'dod chags kyi dngos po de la skyon du mthong ba'i phyir ro/_/tshol ba dang chags pa yang de la skyon du mthong na mi mthun pa'i 'du shes 'dren par byed pa yin gyi/_gzhan du ma yin no/_/mi mthun pa sdug bsngal ba de la dgongs nas gang mi rtag pa de sdug bsngal ba'o zhes bstan to zhes bya ba de la
[\[165b.3\]]'dun pa dang 'dod chags kyi dngos po ni mi mthun pa yin gyi/_lam ni 'dun pa dang /_'dod chags kyi dngos po ma yin no/_/de'i 'dun pa dang 'dod chags kyi dmigs pa ma yin te/_de gnyen po yin pa'i phyir ro/_/de tshol ba ni dge ba'i chos 'dun pa yin la gus pa gces su byed pa ni
[\[165b.4\]]'dod chags ma yin no/_/de bas na der ni mi rtag pa'i 'du shes kyis mi mthun pa'i 'du shes 'dren par byed pa ma yin te/_mi mthun pa ni sdug bsngal yin pas so/_/de bas na lam la thal bar 'gyur ba med do zhes bya ba ni lhag ma ma lus par gtan du sdug bsngal las
[\[165b.5\]]nges par 'byin pa'i thabs yin pa'i phyir ro/_/'phags pa shA ri'i bus kyang /_dngos po gang zhes rgyas par 'byung ba la dngos po gang dga' ba'i yul zhes bya ba ni dga' ba'i dmigs pa'o/_/dga' ba ni 'dir 'dod chags dang mtshungs par ldan pa'i yid bde ba yin par dgongs so/_/
[\[165b.6\]]de mi rtag pa nyid du mthong na mi mthun par 'gyur ro zhes bya ba ni skyon med par mthong na ni de la rjes su mthun pa'i 'du shes su 'gyur zhing dga' ba yin no/_/de bas na mi rtag pa skyon du mthong na mi mthun pa'i 'du shes su gyur pa yin no/_/bdag gi dga' ba ni de phra rgyas su gnas par mi
[\[165b.7\]]'gyur ro zhes bya ba la der zhes bya ba ni dngos po der ro/_/phra rgyas su zhes bya ba ni 'dod chags phra rgyas su dmigs shing phra rgyas su dga' ba la gnas pa ma yin no zhes bya'o/_/de ltar na lam ni dga' ba'i yul ma yin pas de la mi rtag pa'i 'du shes kyis mi mthun pa'i 'du shes 'brel par byed
[\[166a\]]
[\[166a.1\]]pa ma yin pas lam la thal bar 'gyur ba yod pa ma yin no/_/sdug bsngal la sogs pa'i tshor ba'i gnas su gyur pa'i dngos po zhes rgyas par 'byung ba la/_dngos po gang yin pa ni zhes bya ba ni nye bar len pa'i phung po lnga'i mtshan nyid do/_/sdug bsngal la sogs
[\[166a.2\]]pa'i tshor ba gnas su gyur pa ni sdug bsngal gyi tshor ba'i gnas su gyur pa dang /_sdug bsngal yang ma yin/_bde ba yang ma yin pa'i tshor ba'i gnas su gyur pa'o/_/skye ba dang 'jig pa gnyis dang rjes su 'brel ba'i phyir ro/_/rim bzhin du mi mthun pa yin te zhes bya ba ni sdug
[\[166a.3\]]bsngal gyi tshor ba'i gnas su gyur pa ni skye ba dang rjes su 'brel pa'i phyir mi mthun pa yin te/_'di ltar de ni skya ba nyid ni gnod pa dang bcas pa yin pa'i phyir ro/_/ji skad du/_bcom ldan 'das kyis sdug bsngal gyi tshor ba ni skye ba sdug bsngal ba/_gnas pa sdug bsngal ba/_yongs
[\[166a.4\]]su 'gyur ba sdug bsngal ba'o zhes gsungs so/_/de bzhin du sdug bsngal gyi tshor ba'i gnas su gyur pa'i dngos po la yang rig par bya'o/_/bde ba'i tshor ba'i gnas su gyur pa ni 'bral ba dang rjes su 'brel pa'i phyir mi mthun pa yin te/_de ni rnam par 'jig pa gnod pa dang bcas
[\[166a.5\]]pa yin pa'i phyir ro/_/ji skad mdo sde gzhan las/_bde ba'i tshor ba skye ba bde ba'o/_/gnas pa bde ba'o/_/yongs su 'gyur ba sdug bsngal ba'o zhes gsungs so/_/de bzhin du bde ba'i tshor ba'i gnas su gyur pa'i dngos po la yang rig par bya'o/_/bde ba yang ma yin sdug bsngal ba
[\[166a.6\]]yang ma yin pa'i tshor ba'i gnas su gyur pa ni gnyi ga dang rjes su 'brel pa yin te/_skye ba dang 'jig pa dang rjes su [(]'bral [,]'brel [)]pa'i phyir mi mthun pa yin no/_/de ni sngon ma byung ba las 'byung ba dang /_byung nas kyang med par 'gyur ba'i phyir mi rtag pa nyid kyis mi mthun pa yin no/_/ji skad du mdo sde gzhan
[\[166a.7\]]las/_gang mi rtag pa de sdug bsngal ba'o zhes bstan to/_/lam ni de lta bu ma yin pas zhes bya ba ni dga' ba'i yul du gyur pa/_nye bar len pa'i phung po de ma yin la/_dngos po de ni sdug bsngal la sogs pa'i tshor ba'i gnas su gyur pa yang ma yin pas lam la sdug bsngal yin par thal
[\[166b\]]
[\[166b.1\]]bar 'gyur ba med do/_/gzhan dag na re tshor ba gsum bstan pa ni dgongs pa can yin gyi zhes bya ba ni tshor ba gsum bstan pa gang yin pa'i tshor ba gsum ni bde ba dang /_sdug bsngal yang ma yin bde ba yang ma yin pa yin te/_'di ni dgongs pa can yin no zhe na/_tshor ba gsum bstan pa
[\[166b.2\]]dgongs pa can yin no zhes bya ba de ni 'di la log par brtags pa yin te/_ji lta zhe na/_de'i phyir bcom ldan 'das kyis tshor ba thams cad sdug bsngal ba yin par dgongs te bka' stsal te zhes rgyas par smras so/_/re zhig tshor ba gsum bstan pa dgongs pa can yin par brtag pa gang zhe na zhes bya ba ni
[\[166b.3\]]tshor ba gsum bstan pa dag gang gi dbang du byas te dgongs pa can yin par bstan zhes bya ba yin no/_/de'i phyir sdug bsngal chung ba'i tshor ba ni bde ba zhes bya'o zhes rgyas par smras so/_/ci'i phyir zhe na/_de'i phyir 'jig rten dang rjes su mthun pa yin te zhes smras te/_dper na bum pa dang
[\[166b.4\]]sems can 'gro'o zhes bya ba 'jig rten dang rjes su mthun pa yin pa bzhin te/_'jig rten pa rnams ni de dag la bde ba la sogs pa yin par rtogs so zhes bya ba ni chung ngu dang /_bar ma dang /_chen po'i tshor ba la sogs pa de dag la zhes bya ba'i don gang yin pa ste/_sdug bsngal gyi sdug bsngal sdug
[\[166b.5\]]bsngal chen pos gzir ba las/_sdug bsngal chung ngu'i tshor ba la bde ba yin par rtogs te/_dper na chu shin tu dron pos gdungs pa na chu cung zad dro ba la grang ba zhes bya ba bzhin no/_/sdug bsngal chen po'i tshor bas gzir ba las tshor ba bar ma la sdug bsngal yang ma yin bde ba yang ma yin par
[\[166b.6\]]rtogs so/_/dper na dpyid kyi nyi tshan gyis yongs su gdungs pas sngar dgun gyi nyi ma la dro ba yang ma yin grang ba ma yin zhes bya ba bzhin no/_/sdug bsngal chen po'i tshor ba sdug bsngal yin par rtogs so/_/sdug bsngal gyi tshor ba'i mtshan nyid kyang ci yin zhes rgyas par 'byung ba la/_
[\[166b.7\]]gang skyes na mi 'bral bar 'dod pa 'byung ba zhes bya ba ni 'bras bus nye bar mtshan pa'i dbang du byas pa'o/_/de sdug bsngal du ji ltar 'grub par 'gyur zhes bya ba ni sdug bsngal gyi tshor ba dang mi mthun pa'i 'bras bu yin par rtogs pa yod pas so/_/'on te chung ngu dang /_'bring dang /_chen po tha dad pa'i
[\[167a\]]
[\[167a.1\]]phyir 'bras bu 'di tha dad pa yin no zhes smra na/_'o na ni gang skyes na bral bar 'dod pa 'byung ba zhes bya bar tshor ba 'di thams cad sdug bsngal yin par mi 'gyur ro/_/'on te gang la brten na gnod par 'gyur ba de zhes bya ba ni byed pas nye bar mtshan pa'i dbang du
[\[167a.2\]]byas pa'o/_/gang la brten na phan par 'gyur ba de ji ltar sdug bsngal yin par 'grub par 'gyur zhes bya ba ni de dang mi mthun par byed pa'i nye bar mtshon pa yod pas so/_/'on te ji ltar 'phags pas sdug bsngal bar gzigs te zhes rgyas par 'byung ba la/_'du
[\[167a.3\]]byed sdug bsngal nyid kyis tshor ba rnams 'phags pas sdug bsngal bar gzigs so zhe na zhes bya ba 'dis ni tshor ba thams cad kyi spyi'i mtshan nyid ni sdug bsngal gyi mtshan nyid yin par bstan gyi/_rang gi mtshan nyid ni ma yin no zhes ston to/_/de bas na tshor ba'i rang gi
[\[167a.4\]]mtshan nyid 'di la tha dad pa yod du zin kyang 'grub par mi 'gyur te/_de yang tha dad pa med pa yin pas 'du byed kyi sdug bsngal de yang mi rtag pa nyid du mthun pa'i ngo bo yin pa'i phyir ro/_/ji ltar de'i sgo nas tshor ba la sdug bsngal chung ba nyid dang /_bar ma dang /_chen po nyid 'grub
[\[167a.5\]]par 'gyur zhes bya ba ni 'du byed mi rtag pa nyid kyi sgo nas tha dad pa med pa nyid yin na ni 'du byed mi rtag pa de'i sgo nas kha cig tu ni chung ngu yin no/_/kha cig tu ni 'bring yin no/_/kha cig tu ni chen po yin no zhes bya bar mi rung ngo /_/sdug bsngal gyi rang gi mtshan nyid gang yin pa de la ni chung
[\[167a.6\]]ngu dang /_'bring dang /_chen po tha dad par rigs pa yin te/_rang gi mtshan nyid kyi rkyen tha dad pas tha dad pa yin pa'i phyir ro/_/gal te yang 'du byed sdug bsngal nyid kho nas tshor ba zhes bya ba nyid yin na ni zhes rgyas par 'byung ba la sdug bsngal gsum zhes bya ba'i mdo sde yod par mi 'gyur ro zhes bya ba
[\[167a.7\]]ni yongs su 'gyur ba dang /_sdug bsngal ba'i sdug bsngal gnyis med pa'i phyir ro/_/'on te chung ngu dang /_'bring dang /_chen po so so tha dad par myong ba de dag sdug bsngal yin no zhes ji ltar srid par smra ba de la 'di brjod par bya ba ste/_sdug bsngal ba'i sdug bsngal ba 'di gang
[\[167b\]]
[\[167b.1\]]yin/_gang sdug bsngal chen po yin no zhes brjod do/_/yongs su 'gyur ba'i sdug bsngal nyid kyang /_gang yin par ma yin no zhe'o/_/gal te de dag 'du byed kyi sdug bsngal nyid yin na ni/_sdug bsngal gsum zhes brjod du med par 'gyur ro/_/gal te chung ngu dang /_bar ma dang /_chen
[\[167b.2\]]po tha dad pa yin no zhe na ni ming gzhan du brjod pa yin te/_sdug bsngal la chung ngu dang /_bar ma dang /_chen po'i bye brag nyid 'grub par mi 'gyur te/_sdug bsngal gyi mtshan nyid la tha dad pa med pa'i phyir ro/_/'on te sdug bsngal ba'i sdug bsngal nyid kyang gzhan/_'du byed kyi sdug
[\[167b.3\]]bsngal yang gzhan/_yongs su 'gyur ba'i sdug bsngal yang gzhan yin no zhes smra na ni de ltar tshor ba thams cad sdug bsngal ba ni yin na bde ba dang /_sdug bsngal yang ma yin/_bde ba yang ma yin pa'i tshor ba'i dngos po ni 'grub par mi 'gyur ro/_/gang ci tshor yang rung de ni 'dir sdug
[\[167b.4\]]bsngal 'byung ba'o zhes 'byung ba'i mdo sde dang yang 'gal bar mi 'gyur te/_kun dga' bo 'du byed mi rtag pa nyid dang yang 'du byed yongs su 'gyur ba nyid la ngas dgongs nas gang ci tshor yang rung de ni 'dir sdug bsngal ba'o zhes bshad do/_/tshor ba gsum ni 'di dag ste/_bde ba dang /_
[\[167b.5\]]sdug bsngal ba dang /_sdug bsngal yang ma yin/_bde ba yang ma yin no zhes bya ba ni sdug bsngal gyi tshor ba skye ba sdug bsngal ba'o/_/yongs su 'gyur ba bde ba yin no/_/bde ba'i tshor ba skye ba bde ba yin no/_/gnas pa bde ba yin no/_/yongs su 'gyur ba sdug bsngal yin no zhes bya ba la
[\[167b.6\]]sogs pa yin no/_/bsam gtan gsum pa na sdug bsngal chung ba'i tshor ba yod par 'grub par 'gyur te/_bde ba'i tshor ba bstan pa'i phyir ro zhes bya ba ni dben pa las skyes pa'i dga' ba dang bde ba can bsam gtan dang po yin no zhes gsungs pa'i phyir rnam par rtog pa dang /_rnam par dpyod pa nye bar
[\[167b.7\]]zhi nas nang yongs su dang bas sems rtse gcig tu gyur pa'i phyir rnam par rtog pa med cing rnam par dpyod pa med pa/_dben pa las skyes pa'i dga' ba dang bde ba can bsam gtan gnyis pa nye bar bsgrubs te gnas so zhes gsungs pa'i phyir dang /_btang snyoms can dran pa dang ldan pa bde
[\[168a\]]
[\[168a.1\]]ba la gnas pa bsam gtan gsum pa nye bar bsgrubs te gnas so zhes gsungs pa'i phyir ro/_/de'i gong mar bar ma sdug bsngal yang ma yin bde ba yang ma yin pa'i tshor ba bstan pa'i phyir ro zhes bya ba ni bsam gtan bzhi pa nas srid pa'i rtse mo'i bar du de bde ba yang spangs sdug bsngal yang spangs
[\[168a.2\]]nas yid bde ba dang /_yid mi bde ba snga nas med pas yid mi bde ba la sogs pa spangs par gsungs pa'i phyir ro/_/ji ltar shin tu zhi ba'i snyoms par zhugs pa la sdug bsngal gyi tshor ba lhag par yod par 'thad ces bya ba ni snyoms par 'jug pa 'og ma'i rdzas las gong ma pa'i snyoms par 'jug pa'i rdzas
[\[168a.3\]]shin tu zhi ba yin te/_de'i gnyen po yin pa'i phyir ro/_/de la ji ltar na sdug bsngal gyi tshor ba lhag par yod par 'thad/_bar ma ni sdug bsngal yang ma yin/_bde ba yang ma yin pa'i tshor ba yin no zhes ston pa'i phyir 'dod pa'i khams las gong na sdug
[\[168a.4\]]bsngal gyi tshor ba yod pa ma yin no/_/'on kyang bcom ldan 'das kyis sdug bsngal bde bar 'du shes pa gang yin pa ni phyin ci log yin no zhes gsungs pa yang zhes bya ba ni bde ba'o snyam pa'i 'du shes ni bde bar 'du shes pa'o/_/bde bar phyin ci log pa yang log par 'dzin pa'o/_/sdug bsngal rnam
[\[168a.5\]]pa gnyis la zhes rgyas par 'byung ba la/_sdug bsngal gnyis ni yongs su 'gyur ba'i sdug bsngal dang /_'du byed kyi sdug bsngal lo/_/sdug bsngal de la sdug bsngal nyid du yongs su mi shes nas zhes bya ba ni sdug bsngal gnyis po de sdug bsngal yin pa yongs su mi shes nas
[\[168a.6\]]gcig kho nar bde bar 'du shes pa ni phyin ci log yin no/_/sdug bsngal nyid gnyis yin par mthong ba la sbyor bar bya ba'i phyir te zhes bya ba ni 'gyur ba'i sdug bsngal nyid mthong bar bya ba dang /_'du byed kyi sdug bsngal nyid mthong bar bya ba la sbyor bar bya ba'i phyir ro/_/de la chags
[\[168a.7\]]pa dang bral ba'i thabs yin pa'i phyir dang zhes bya ba ni de la sdug bsngal rnam pa gnyis yod par mthong ba ni sdug bsngal rnam pa de gnyis kyi rang gi mtshan nyid kyi rnam pa mthong ba ni de la phyir phyogs par mi 'gyur ro/_/sdug bsngal mang po dang ldan pa'i phyir zhes bya ba ni ci zhe na/_bde ba'i
[\[168b\]]
[\[168b.1\]]tshor ba ni sdug bsngal nyid yin par blta bar bya'o zhes bstan pa yin no/_/sran ma sha'i phung po bzhin no zhes bya ba ni/_dper na sran ma sha'i nang na sran mud ga la sogs pa med pa ma yin yang sran ma sha mang ba'i phyir ma sha'i phung po zhes bya ba de bzhin no/_/btsun pa gzhon nu len gyis ni
[\[168b.2\]]bde ba khas blangs nas ji ltar de la sdug bsngal gyi blo 'byung ba smra bar byed do/_/sdug bsngal gyi rgyu yin pa'i phyir dang zhes rgyas par 'byung ba'i sdug bsngal gyi rgyu yin pa'i phyir te/_'di ltar bde ba ni 'gyur ba'i sdug bsngal 'byung ba'am/_sred pa dang /_len pa dang /_srid pa'i rim
[\[168b.3\]]gyis 'di ltar bde ba'i tshor ba ni yang srid kyi rgyur 'gyur ba yin te/_de bas na sdug bsngal gyi rgyu yin no/_/sdug bsngal mang pos bskyed pa'i phyir te zhes bya ba ni 'di ltar bde ba ni zhing rmo ba dang /_tshong bya ba la sogs pa'i sdug bsngal mi nyung bas bskyed cing 'byung ba yin no/_/sdug bsngal
[\[168b.4\]]yin pa la de yid du 'ong ba yin zhing zhes bya ba ni 'di ltar bkres pa dang /_skom pa dang /_lus kyi nad dang /_ngal ba la sogs pa'i rab tu dbye ba sdug bsngal ba yin yang de la 'dod pa 'byung ngo /_/gtan tshigs de dag kun gyi phyir/_sdug bsngal yin na bde bar 'dzin to/_/bde ba'i rgyu
[\[168b.5\]]rnam par mi gnas pa'i phyir ro zhes bya ba ni gzhan la grags pa'i sgo nas bstan pa yin te/_de dag ni bde ba yang yod pa ma yin/_bde ba'i rgyu yang yod pa ma yin zhes bya ba yin no/_/'di ltar btung ba dang /_bza' ba dang /_bgo ba la sogs pa de dag bde ba'i rgyur brtags pa de dag ni bde
[\[168b.6\]]ba'i rgyu ma yin no/_/sdug bsngal gzhan zhi ba bde ba yin par sems te zhes bya ba ni bde ba med du zin kyang bde ba'i blo 'grub par 'gyur ro zhes ston to/_/de la re zhig 'di dri bar bya ste/_ci btung ba dang /_bza' ba la sogs pa de dag bkres pa dang /_skom pa dang /_grang ba dang /_
[\[168b.7\]]dro ba la sogs pa'i sdug bsngal zhi ba'i rgyu yin nam/_'on te sdug bsngal gyi rgyu yin/_des cir 'gyur/_gal te sdug bsngal zhi ba'i rgyu yin na ni ji ltar sdug bsngal gyi rgyu yin par 'grub par 'gyur/_'di la yang sdug bsngal gyi tshor ba ni yod pa ma yin pa de kho na yin te/_
[\[169a\]]
[\[169a.1\]]sdug bsngal gyi rgyu rnam par mi gnas pa'i phyir ro zhes bya ba de kho na bzhin du gnas so/_/btung ba dang /_bza' ba dang /_gos la sogs pa gang yin pa de dag shin tu mang ba dang /_dus ma yin par bsten na sdug bsngal 'byung bar 'gyur ba de dag nyid tshod zin
[\[169a.2\]]pa dang /_dus su bsten na sdug bsngal zhi bar 'gyur ro/_/rgyu gang kho nas sdug bsngal bar 'gyur ba de kho nas sdug bsngal zhi bar 'gyur ba yang rigs pa ma yin no/_/'on te bkres pa dang /_skom pa dang /_grang ba dang /_dro ba la sogs pa'i sdug bsngal gyis gzir ba rnams
[\[169a.3\]]kyis sdug bsngal gyi rgyu rnams bsten na ji ltar bde ba'i blo 'byung bar 'gyur/_'on te sdug bsngal gzhan la/_de'i tshe bde ba yin par mngon pa'i nga rgyal byed na ni btung ba dang bza' ba la sogs pa'i dus las dus gzhan gyi tshe na yang shin tu bde ba yin par mngon pa'i nga rgyal byed pa
[\[169a.4\]]'thob par 'gyur te/_sdug bsngal gyi rgyu yang med pa'i phyir ro/_/gang dag sdug bsngal gzhan la bde ba yin par mngon pa'i nga rgyal byed pa de ni de med na shin tu bde ba yin par mngon pa'i nga rgyal byed pa 'thob par 'gyur ro/_/bde ba'i rgyu rnam par mi gnas pa ma yin te zhes bya ba 'dis
[\[169a.5\]]ni gtan tshigs ma grub pa'i don nyid brjod pa yin no/_/de lta ma yin na zhes rgyas par 'byung ba ni 'di lta ma yin te/_gal te sdug bsngal nye bar zhi ba kho na la bde ba'i blo 'byung ba yin na ni/_ngal ba'i lus sku mnye byed pa dang /_spyod lam gzhan byed pa gnyis bde ba nyid la bde ba'i blo 'byung
[\[169a.6\]]ba ma yin na/_dus ring pos zhes bya ba ni sku mnye byed pa'i dus las ring du len pa dang /_spyod lam gzhan byed pa las yun ring du lon te/_ngal ba zhi ba de 'dra ba kho na'i blo 'byung bar 'gyur gyi zhes bya ba ni de'i tshe na yang sdug bsngal zhi ba yod pas so/_/lan 'ga' yang bde ba la yongs su gcod
[\[169a.7\]]par mi 'gyur zhes rgyas par 'byung ba des ni sdug bsngal nye bar zhi ba tsam la bde ba'i blo 'byung ba yod mod kyi/_'on kyang bde ba nye bar brtags pa tsam yin par ston to/_/bde ba'i blo yang ma yin te tshor ba gzhan bde ba'i tshor ba gzhan la yongs su mi gcod pa'i phyir ro/_/'dir ni sdug bsngal nye
[\[169b\]]
[\[169b.1\]]bar zhi ba la bde ba'i blo 'byung ba ma yin pa de lta bu kho na yin te/_de lta ma yin na gang phal cher bza' ba dang btung ba 'bad de zhim po tshol bar byed par mi 'gyur te/_'bras chan phal pa dang 'bras kul ma sa dang rtsab mo dang chu tsam gyis kyang bkres pa dang /_skom pa'i sdug bsngal nye
[\[169b.2\]]bar zhi ba ni gdon mi za bar 'gyur ba yin no/_/bza' ba dang btung ba zhim po la longs spyod pa'i tshe ni bde ba'i tshor ba yin no/_/gang gi tshe bkres pa dang /_skom pa dang bral nas zhes rgyas par 'byung ba des kyang sdug bsngal nye bar zhi ba tsam la bde ba yin par mngon pa'i nga rgyal
[\[169b.3\]]bar ston to/_/ro zhim pa'am/_sna la dri zhim pa rdzas gzhan shin tu zhim pa'am/_shin tu ches zhim pa'i khyad par las zhes bya ba ni zhim pa'i rdzas gzhan shin tu zhim pa dang shin tu ches zhim pa'i khyad par las ro zhim pa dang /_shin tu ches zhim mo snyam pa dang /_
[\[169b.4\]]ji ltar dri zhim pa'i rdzas gzhan shin tu zhim pa dang /_shin tu ches zhim pa'i khyad par las dri zhim por shin tu zhim pa dang dri shin tu ches zhim mo snyam pa de bzhin no/_/rna bas kyang yid du 'ong snyan pa sna tshogs pa'i sgra rnams la zhes rgyas par 'byung ba la yang sdug bsngal
[\[169b.5\]]gzhan nye bar zhi ba gang zhig yin/_snyan pa sna tshogs pa'i sgra rnams la nyan par byed pa'i phyir ro zhes bya ba ni snyan pa'i sgra yang yin/_sna tshogs kyi sgra yang yin pas snyan pa sna tshogs kyi sgra'o/_/yid du 'ong la snyan pa sna tshogs kyi sgra ni yid du 'ong ba snyan pa sna tshogs kyi sgra'o/_/
[\[169b.6\]]yid du 'ong ba snyan pa sna tshogs kyi sgra de dag la nyan pas ni bde ba khyad par gyi blo skyed par byed do/_/sdug bsngal gzhan nye bar zhi ba 'ba' zhig la ma yin par ni lung mdo sde 'di nyid las kyang tshor ba gang zhe na/_tshor ba gsum ste zhes rgyas par 'byung ba yin no/_/rigs pas kyang
[\[169b.7\]]zhes bya ba ni bde ba'i rgyu rnam par gnas pa la sogs pa'i rigs pas tshor ba gsum grub pa yin no/_/'dir yang rkyen dang rkyen can gnyis/_/zhes rgyas par 'byung ba la/_rgyu gzhan dang de ma thag pa dang /_dmigs pa rnams rkyen yin par mi 'gyur ro zhes bya ba ni reg pa las
[\[170a\]]
[\[170a.1\]]gzhan de la tshor ba'i rgyu dang rkyen skal ba mnyam pa'i rgyu la sogs pa yin par rig par bya'o/_/de ma thag pa'i rkyen ni sems dang sems las byung ba 'das ma thag pa yin no/_/dmigs pa'i rkyen ni gang la dmigs nas skye ba'o/_/de thams cad kyi 'byung
[\[170a.2\]]gnas phung po yin no zhes bya ba la phung po ni gnas dang bcas pa'i skye mched drug go/_/rkyen can nges pa yin na ni reg pa'i rkyen gyis gzhan sems las byung ba'i chos rnams ma yin par 'gyur ro zhes bya ba ni sems las byung ba thams cad kyi rkyen reg pa yin te/_ji skad du mdo
[\[170a.3\]]sde las/_tshor ba'i phung po dang /_'du shes kyi phung po dang /_'du byed kyi phung po gang yin pa de thams cad reg pa la brten nas yin no zhes gsungs so/_/reg pa gtso bo'i rkyen yin par yang bde ba myong bar 'gyur ba la sogs pa'i reg pa tha dad pas zhes bya ba ni bde ba myong bar
[\[170a.4\]]'gyur ba'i reg pa dang /_sdug bsngal myong bar 'gyur ba dang /_sdug bsngal yang ma yin bde ba yang ma yin pa myong bar 'gyur ba de lta bu'i bde ba myong bar 'gyur ba'i reg pa tha dad pa las/_bde ba la sogs pa'i tshor ba skye ba'i phyir ro zhes bya ba ni bde ba dang /_sdug bsngal dang /_sdug bsngal
[\[170a.5\]]yang ma yin/_bde ba yang ma yin pa'i tshor ba skye ba'i phyir ro/_/'di ltar zhes bya ba la/_'di ltar zhes bya ba ni gang gi phyir zhes bya ba yin no/_/de skyes pa na zhes bya ba tshor ba skyes pa na rkyen gzhan dang zhes bya ba rgyu dang de ma thag pa dang /_dmigs pa'i rkyen dang /_'dun pa dang rnam par
[\[170a.6\]]rtog pa la sogs pa yang zhes bya ba'i sogs pa'i sgras 'byung gnas phung po la sogs pa yang reg pa la ltos pa yin gyi gang gi tshe yul gyi stobs kyis tshor ba skye bar 'gyur ba na reg pa ni nges par de dag la ltos pa ma yin no/_/tshor ba'i bsdus pa'i don rnam par gzhag pa yang 'dir rnam pa
[\[170a.7\]]lngar bstan te/_rab tu dbye ba rnam par gzhag pa ni ji skad du tshor ba rnam pa gsum ste zhes rgyas par bstan pa'o/_/nye bar mtshon pa rnam par gzhag pa ni ji skad du/_gang skyes na mi 'bral bar 'dod pa 'byung ba'o zhes rgyas par bstan pa'o/_/tshor ba gsum par gzhag pa ni ji
[\[170b\]]
[\[170b.1\]]skad du der yang tshor ba gnyis la ngo bo nyid kyis sdug bsngal ba med pas na zhes rgyas par bstan pa'o/_/rnam par nges par rnam par gzhag pa ni ji skad du/_gzhan dag na re tshor ba gsum bstan pa ni dgongs pa can yin gyi/_sdug bsngal nyid ni tshor ba gcig kho na yin no zhe na zhes
[\[170b.2\]]rgyas par bstan pa'i gtso bo'i rkyen rnam par gzhag pa ni ji skad du/_bde ba myong bar 'gyur ba la sogs pa'i reg pa tha dad pas zhes rgyas par bstan pa'o/_/tshor ba rnam par dbye ba'o/_/srid pa gang zhe na zhes bya ba ni tshor ba'i rkyen gyis sred pa zhes gsungs na de yang
[\[170b.3\]]gnas tha dad pas ni rnam pa drug_/khams tha dad pas ni rnam pa gsum/_dmigs pa tha dad pas ni rnam pa bzhi ste/_bdag gis dngos po dang yul gnyis kyis thob pa dang /_ma thob pa gnyis las so zhes 'og nas 'chad do/_/de bas na dmigs mi phyed na tshor ba'i rkyen gyis
[\[170b.4\]]sred par 'dir dgongs pa gang zhe na/_de dmigs kyis dbye ba'i phyir sred pa gsum ste zhes rgyas par 'byung ba zhes smras so/_/rgyas par smos pa ni 'dod pa'i sred pa dang /_gzugs kyi sred pa dang /_gzugs med pa'i sred pa zhes mdo sde las ji skad 'byung ba bstan par bya
[\[170b.5\]]ba'i phyir ro/_/gdul bya'i bye brag la ltos nas de snga ma bzhin no zhes bya ba ni 'phral du nye bar gnas pa'i gdul bya'i bye brag la ltos nas ji skad du sngar bstan pa'o/_/de bzhin du kha cig tu ni rnam par dbye ba yang ma gsungs so zhes bstan pa'o/_/khyi'i sbrang bu bzhin dang zhes bya ba ni
[\[170b.6\]]ji ltar khyi la sbrang bu rgyu ba la khyi'i sbrang bu zhes ston to/_tshig bar ma mi mngon pa yin pa'i phyir ro/_/grong gi phag pa bzhin no zhes bya ba ni ji ltar grong na rgyu ba'i phag pa la grong gi phag pa zhes brjod de/_tshig bar ma mi mngon par byas pa de bzhin no/_/ci rigs par bya ste zhes bya ba ni ji lta
[\[170b.7\]]bu zhe na/_'dod pa na spyod pa'i sred pa ni 'dod pa'i sred pa'o/_/gzugs na spyod pa'i sred pa ni gzugs kyi sred pa ste/_tshig bar ma mi mngon pa yin pa'i phyir snga ma bzhin no/_/de bzhin du gzugs med pa na spyod pa zhes sbyar bar bya'o/_/de dag nyid khams gsum pa'i sred pa yin par
[\[171a\]]
[\[171a.1\]]bstan to zhes bya ba ni de bzhin du spyod pa'i sgra mi mngon par byas nas bstan to/_/go rims bzhin te zhes bya ba ni 'dod pa'i 'dod chags dang ma bral ba rnams kyi ni 'dod pa na spyod pa'o/_/gzugs kyi 'dod chags dang ma bral ba rnams kyi ni gzugs na spyod pa'o/_/gzugs
[\[171a.2\]]med pa'i 'dod chags dang ma bral ba rnams kyi ni gzugs med pa na spyod pa zhes bya ba yin no/_/sa gang yin pa'i tshor ba gang yin pa de yang sa de nyid kyi sred pa'i rkyen yin no zhes bya ba ni bsam gtan dang po'i tshor ba ni bsam gtan dang po'i sa'i sred pa'i rkyen yin no/_/rgyas par srid pa'i rtse mo'i bar gyi sa'i
[\[171a.3\]]tshor ba ni srid pa'i rtse mo'i bar gyi sa'i sred pa'i rkyen yin no/_/bde ba'i tshor ba ni de dang ldan zhing mi 'bral bar sred pa'i rkyen yin no zhes bya ba ni bde ba'i tshor ba ni de dang ldan par sred pa dang /_de dang mi 'bral bar sred pa'i rkyen yin no/_/sdug bsngal ni de dang mi ldan zhing 'bral bar
[\[171a.4\]]sred pa'i rkyen yin no/_/sdug bsngal yang ma yin bde ba yang ma yin pa ni de'i gnas skabs la mngon par dga' ba'i sred pa'i rkyen yin no zhes bya ba ni sdug bsngal yang ma yin bde ba yang ma yin pa gang yin pa de'i gnas skabs de la mngon par dga' ba ni de'i gnas skabs la mngon par
[\[171a.5\]]dga' ba'o/_/de'i gnas skabs la mngon par dga' ba nyid sred pa yin pas de'i gnas skabs la mngon par dga' ba'i sred pa ste/_de'i gnas skabs la mngon par dga' ba'i sred pa de'i rkyen yin no/_/bsam gtan kha cig tu ni de dang ldan zhing mi 'bral bar sred pa'i rkyen yin no
[\[171a.6\]]zhes bya ba ni sdug bsngal yang ma yin/_bde ba yang ma yin pa'i tshor ba ni de dang ldan zhing mi 'bral bar sred pa'i rkyen yin no zhes bya ba'i tha tshig go/_/bsam gtan kha cig tu ni zhes bya ba ni bsam gtan bzhi pa la snyoms par 'jug pa dang /_gzugs med pa'i snyoms par 'jug pa de dag gi che'o/_/de ltar
[\[171a.7\]]byas na bde ba'i tshor ba ni 'dod pa'i khams nas bsam gtan gsum pa'i bar du sred pa'i rkyen yin par bstan to/_/sdug bsngal ni 'dod pa'i khams kho na na yod pa'i phyir ro/_/sdug bsngal yang ma yin bde ba yang ma yin pa ni de'i gnas skabs la mngon par dga' ba'i sred pa 'dod pa'i
[\[171b\]]
[\[171b.1\]]khams nas bsam gtan gsum pa'i bar du yod pa'i rkyen yin par bstan to/_/de dag na de dang ldan zhing mi 'bral bar sred pa ni yod pa ma yin no/_/'o na ci zhe na/_de'i gnas skabs la mngon pa'i sred pa kho na yin no/_/de yan chad ni de dang ldan zhing mi 'bral bar sred pa'i rkyen
[\[171b.2\]]yin par bstan to/_/gzhan yang tshor ba gsum dang zhes rgyas par 'byung bas ni rnam grangs gzhan yin no/_/spyi dril du phung po'i rgyun la bye brag med par zhes bya ba ni phung po 'di thams cad kyi spyi la bdag tu sred pa dang bdag tu lta ba lhan cig skyes pa dang lhan cig 'byung ste zhes bya ba
[\[171b.3\]]la bdag tu lta ba lhan cig skyes pa dang lhan cig 'byung ba ni dus mnyam du 'byung zhes bya ba yin no/_/rnal 'byor spyod pa'i lugs kyis ni bdag tu lta ba lhan cig skyes pa dang 'dres par 'byung zhes bya ba'i don to/_/dper na byams pa dang ldan pa'i dran pa yang dag byang chub kyi yan lag
[\[171b.4\]]sgom mo zhes bya ba yang byams pa dang dran pa yang dag byang chub kyi yan lag gnyis sems gcig la ni ldan pa ma yin te/_zag pa dang bcas pa dang zag pa med pa yin pa'i phyir ro/_/byams pa ni zag pa dang bcas pa dang /_zag pa med pa'o/_/byang chub kyi yan lag ni zag pa
[\[171b.5\]]med pa'o/_/bdag tu lta ba lhan cig skyes pa yang ri dgas dang bya rnams dang /_byis pa chung ngu la yang 'byung ba gang yin pa'o/_/kun dga' bo gang la tshor ba med cing zhes rgyas par 'byung ba des 'di skad bstan te/_tshor ba yod na sred pa 'byung ngo /_/sred pa yod na bdag go snyam
[\[171b.6\]]byed do zhes bya ba yin no/_/de dag la dgongs nas bcom ldan 'das kyis zhes bya ba ni kun du brtags pa'i bdag tu lta ba de dag la dgongs nas bcom ldan 'das kyis gsungs so zhes sa'i 'og gi mdo sde las 'byung ngo /_/ma rig pa'i 'dus te reg pa las skyes pa'i
[\[171b.7\]]tshor ba la brten nas zhes rgyas par 'byung ba la/_ma rig pa dang mtshungs par ldan pa'i reg pa ni ma rig pa'i 'dus te reg pa'o/_/ma rig pa'i 'dus te reg pa las skyes pa'o/_/ma rig pa'i 'dus te reg pa las skyes pa'i tshor ba la brten nas sred pa skye'o/_/sred pa
[\[172a\]]
[\[172a.1\]]de las 'du byed de dag go zhes bya ba ni kun du brtags pa'i bdag tu lta ba ni rnam pa yin par sa 'og gi mdo sde las gsungs pa gang yin pa yin gyi rten cing 'brel par 'byung ba'i mdo sde las bde ba la sogs pa bstan pa ni ma yin no/_/'dis ni tshor ba'i sgo kho na nas
[\[172a.2\]]bdag tu lta ba'i sred pa 'byung ngo zhes bstan pa'i phyir byed pa gzhan bstan pa yin no/_/de yang 'di ni bdag tu smra ba zhes rgyas par 'byung ba la/_de yang kun du brtags pa'i bdag tu lta ba de ni rten cing 'brel par 'byung ba'i mdo sde 'di las bdag tu smra ba nye bar len pa yin par
[\[172a.3\]]gzhag go/_/de lta ma yin te/_ma rig pa'i 'dus te reg pa las skyes pa'i zhes rgyas par 'byung ba'i go rims 'di gal te mi 'dod na/_bdag tu smra ba nye bar len pa ji ltar sred pa'i rkyen gyis 'grub par 'gyur/_'o na gal te tshor ba gsum gyi rkyen gyis sred pa yin na zhes rgyas
[\[172a.4\]]par 'byung ba ni 'o na ji skad du bstan pa'i rim pas tshor ba gsum gyi rkyen gyis sred pa yin na/_ci'i phyir bde ba'i tshor ba la 'dod chags phra rgyas su 'gyur bar bshad la sdug bsngal dang sdug bsngal yang ma yin bde ba yang ma yin zhe na/_sred pa'i rkyen rnam pa gsum char yin du zin kyang bde
[\[172a.5\]]ba'i tshor ba la 'dod chags phra rgyas su 'gyur bar bstan pa ni rang gi rgyud kyi dbang du byas nas de la dmigs pa gang de dang mtshungs par ldan pa yin pa'i phyir te/_de la dmigs pa'i phyir dang /_de dang mtshungs par ldan pa yin pa'i phyir ro/_/rang gi rgyud kyi bde ba'i tshor ba'i dbang du
[\[172a.6\]]byas nas zhes bya ba 'dis ni sdug bsngal yang dmigs pa yin du zin kyang phra rgyas su 'gyur ba ma yin gzhan gyi rgyud kyi ni tshig gi go skabs yod pa ma yin no/_/tshig sbyar ba ni bde ba'i rgyu tshor ba de 'dod chags 'di'i dmigs pa yin pas 'di ni de'i dmigs pa yin no/_/de dang rab tu sbyor
[\[172a.7\]]bas na de dang mtshungs par ldan pa yin no/_/de'i dmigs pa yang 'di yin/_mtshungs par ldan pa yang 'di yin pas de'i dmigs pa dang mtshungs par ldan pa de'i dngos po zhes sbyar ro/_/nges par 'byung ba la brten pa'i yid bde ba la sogs pa yang med par thal bar 'gyur ro zhes
[\[172b\]]
[\[172b.1\]]bya ba la nges par 'byung ba la brten pa yid bde ba drug dang yid mi bde ba drug dang /_btang snyoms drug med par thal bar 'gyur te/_srid pa'i gnyen por gyur pa ni nges par 'byung ba la brten pa yin pas so/_/nges par 'byung ba yang 'dod chags dang bral ba la bya'o/_/'di'i sa bon nyid gnas
[\[172b.2\]]nas bton pa'am zhes bya ba ni de'i gnyen por gyur pa 'jig rten las 'das pa'i lam gyis so/_/mnan pa yin te zhes bya ba ni 'jig rten pa'i lam gyis so/_/gzhan las bcom ldan 'das kyis bye brag tu byas pa yod de/_ma rig pa'i 'dus te reg pa las skyes pa'i tshor ba'i rkyen gyis
[\[172b.3\]]sred pa skyes so zhes bya ba dang de bzhin du bde ba'i tshor ba myong ba na tshor ba rnams ma shes pas zhes rgyas par 'byung ba ni dgra bcom pa'i tshor ba ni ma rig pa'i 'dus te reg pa las skyes pa yang ma yin/_yongs su ma shes pa yang ma yin/_sred pa'i rkyen yang ma yin no/_/'o na 'dir
[\[172b.4\]]yang de bzhin du zhes rgyas par 'byung ba ni 'o na rten cing 'brel par 'byung ba'i mdo sde 'dir yang ma rig pa'i 'dus te reg pa las skyes pa'i tshor ba'i rkyen gyis sred pa zhes de bzhin du ci'i phyir bye brag tu ma byas she na zhes bya ba yin no/_/ma rig pa ni 'du byed kyi zhes rgyas par 'byung ba ni ma rig pa ni bsod
[\[172b.5\]]nams la sogs pa 'du byed rnams kyi spyi'i rkyen nyid yin te/_'du byed kyi yan lag rnam par 'byed pa las 'di'i don bstan zin pa'i phyir ro zhes bya ba ni ma rig pa ni sred pa'i rkyen yin no zhes bya ba 'di'i don bstan zin pa'i phyir ro zhes bya ba'i tha tshig go/_/'du byed kyi yan lag rnam par
[\[172b.6\]]'byed pa las kyang bstan pa ji ltar ma rig pa'i 'du byed rnams kyi gtso bo'i rkyen yin zhe na/_ji ltar nyon mongs pa thams cad kun nas ldang ba'i rkyen ma rig pa de bzhin du de dang mtshungs par ldan pa sems pa rnams kyi yang yin no zhes bya ba 'di'i don kyang bstan zin pa'i phyir sred pa
[\[172b.7\]]rnam par 'byed pa 'di las bstan par bya ci dgos/_ma rig pa ni sred pa'i spyi'i rkyen yin par dgongs nas zhes rgyas par 'byung ba ni sred pa'i spyi'i rkyen ma rig pa yin par dgongs nas gsungs so/_/dge slong dag ma rig pa ni sred pa'i rgyu yin no zhes rgyas par bstan pas ldan pa
[\[173a\]]
[\[173a.1\]]dang mi 'bral ba la sogs par sred pa'i thun mong gi rgyu yin pa'i phyir ro/_/reg pa yang de bzhin te/_sred pa'i spyi'i rkyen yin par dgongs nas sred pa'i tshogs drug ni zhes rgyas par bstan pas de dag gi thun mong gi rgyu yin pa'i phyir dang sems las
[\[173a.2\]]byung ba thams cad kyi spyi'i rkyen yin pa'i phyir ro/_/tshor ba ni khyad par du rkyen yin par dgongs nas tshor ba'i rkyen gyis sred pa zhes gsungs so/_/khyad par du rkyen yin par ji ltar shes she na/_khams gsum char na yang kun du rmongs pa'i tshor ba zhes rgyas par 'byung ba yin
[\[173a.3\]]te/_khams gsum char na yang kun du rmongs pa ni khams gsum pa'i sdug bsngal la sogs pa'i bden pa yongs su mi shes pa'i phyir ro/_/'dod pa'i khams dang bsam gtan dang po la sogs pa'i sa pa'i tshor ba sa pa gang yin pas ni sa pa'i sred pa kun du 'byung bar byed
[\[173a.4\]]pa'i phyir ro/_/sa gcig na yang ma rig pa 'dra ba las zhes rgyas par 'byung ba ni/_sa gcig na yang ma rig pa 'dra ba las de'i tshor ba bde ba dang /_sdug bsngal dang sdug bsngal yang ma yin/_bde ba yang ma yin pa'i bye brag las tshor ba de dag re re la yang che chung gi bye brag chung
[\[173a.5\]]ngu dang /_bar ma dang /_chen po'i bye brag gis sred pa'i bye brag kun du 'byung ba'i phyir te/_ldan pa dang mi 'bral ba la sogs par sred pa'i bye brag kun du 'byung ba'i phyir dang /_chung ngu dang /_bar ma dang /_chen po'i sred pa'i bye brag kun du 'byung ba'i phyir tshor ba'i bye brag gi rkyen gyis
[\[173a.6\]]zhes bya ba/_sred pa kun du 'byung bar bya ba'i phyir bde ba myong bar 'gyur ba la sogs pa'i reg pa'i tshor ba'i bye brag la ltos pa'i phyir ro zhes bya ba ci zhe na/_tshor ba'i bye brag rkyen yin zhes bya'o/_/ji lta zhe na/_bde ba myong bar 'gyur ba'i reg pa dang /_bde ba'i tshor ba dang
[\[173a.7\]]mtshungs par ldan pa ni de dang ldan zhing mi 'bral bar sred pa kun du 'byung bar bya ba'i phyir bde ba'i tshor ba la ltos pa yin te/_de skye bar bya ba'i phyir de'i dmigs pa dang bdag po'i rkyen yin pa'i phyir ro/_/bde ba'i tshor ba las sred pa skye ba ni reg pa la ltos pa ma yin te/_'di ltar tshor ba
[\[173b\]]
[\[173b.1\]]la sred pa yin gyi/_reg pa la ni ma yin no/_/de bzhin du sdug bsngal myong bar 'gyur ba'i reg pa sdug bsngal gyi tshor ba dang mtshungs par ldan pa ni de dang mi ldan zhing 'bral bar sred pa kun du 'byung bar bya ba'i phyir de nyid la ltos pa yin te/_de 'byung bar bya ba'i phyir de ni de'i dmigs pa
[\[173b.2\]]dang /_bdag po'i rkyen yin pa'i phyir ro/_/de bzhin du sdug bsngal yang ma yin bde ba yang ma yin pa myong bar 'gyur ba'i reg pa de dang mtshungs par ldan pa ni de'i gnas skabs la mngon par dga' ba'i sred pa kun du 'byung bar bya ba'i phyir sdug bsngal yang ma yin bde ba yang ma yin
[\[173b.3\]]pa'i tshor ba la ltos pa'am/_de dang ldan zhing mi 'bral bar sred pa kun du 'byung bar bya ba'i phyir de ni de skye ba'i dmigs pa dang /_bdag po'i rkyen yin pa'i phyir ro/_/tshor ba'i sred pa'i bye brag kun du 'byung bar bya ba'i phyir reg pa la ltos pa ma yin te/_'di ltar tshor ba la sred pa
[\[173b.4\]]yin gyi reg pa la ni ma yin pas so/_/'dir rkyen nges pa yin na ni ji skad du bstan pa'i skyon yin par thal bar 'gyur ro zhes bya ba ni dge slong dag ma rig pa ni sred pa'i rgyu yin no zhes rgyas par 'byung ba dang /_sred pa'i tshogs drug ni mig gi 'dus te reg pa las skyes pa'i sred pa'o zhes
[\[173b.5\]]ji skad du rgyas par bstan pa dang /_de bzhin du tshor ba'i phung po gang yin pa zhes rgyas par bstan pa'o/_/rkyen nges pa yin na ma rig pa dang reg pa dag sred pa'i rkyen yin par mi 'gyur te/_de ltar na ji skad du bstan pa rnams rkyen yin par thal bar 'gyur ba yin no/_/sdug bsngal gyi tshor ba la khong khro ba phra
[\[173b.6\]]rgyas su 'gyur ro zhes bya ba ni rkyen can nges pa yin na sdug bsngal gyi tshor ba khong khro ba'i dmigs pa'i rkyen yin par mi 'gyur ro zhes bya ba yin no/_/bde ba dang ldan na sems mnyam par 'jog go zhes bya ba ni bde ba'i tshor ba ni ting nge 'dzin gyi bdag po'i rkyen yin par mi 'gyur ro zhes bya ba yin no/_/
[\[173b.7\]]bde ba dang ldan na chos mngon par brjod do zhes bya ba la chos ni thos pa la sogs pa'o/_/mngon par brjod pa ni mngon sum du byed pa'o/_/bde ba'i tshor ba ni chos de dag mngon sum du byed pa'i rkyen du mi 'gyur bas mdo sde dang 'gal ba yin te/_de lta bu gzhan dag kyang brjod par bya'o/_/de
[\[174a\]]
[\[174a.1\]]bzhin du bshad pa'i phyir te zhes bya ba ni tshor ba'i rkyen gyis sred pa zhes bya ba yin no/_/snga ma bzhin no zhes bya ba ji lta bu zhe na/_tshor ba che chung gi bye brag gis sred pa'i bye brag kun du 'byung ba'i phyir zhes bya ba yin te/_de ltar na sred pa'i bye brag gi rkyen shes par bya ba'i phyir ro/_/
[\[174a.2\]]tshor ba ni gtso bo'i rkyen yin te/_de bas na bshad pa don med pa ma yin no/_/ji ltar na gtso bo'i rkyen yin zhe na 'di ltar bde ba la sogs pa'i tshor ba dang ldan pa la sogs pa'i sgo nas sred pa kun du 'byung ba'i phyir te/_bde ba'i tshor ba dang ldan zhing mi 'bral ba'i sgo nas sred pa kun du 'byung ba dang /_sdug bsngal gyi tshor ba
[\[174a.3\]]dang mi ldan zhing 'bral ba'i sgo nas dang /_sdug bsngal yang ma yin/_bde ba yang ma yin pa'i gnas skabs kyi sgo nas mngon par dga' ba'i sred pa kun du 'byung ba'am/_de dang ldan zhing mi 'bral ba'i sgo nas kyang yin no/_/sred pa'i bsdus pa'i don rnam par gzhag pa de ni rnam pa bdun du
[\[174a.4\]]bstan te/_rab tu dbye ba rnam par gzhag pa ni ji skad du/_sred pa gsum ste zhes rgyas par bstan pa yin no/_/mtshan nyid rnam par gzhag pa ji skad du/_nyon mongs pa can tshol ba dang /_chags pa dang /_zhen pa gang yin pa zhes bstan pa'o/_/rab tu dbye ba'i rkyen rnam par gzhag
[\[174a.5\]]pa ni ji skad du/_bde ba'i tshor ba ni de dang ldan zhing mi 'bral bar sred pa'i rkyen yin no zhes bya ba la sogs pa bstan pa'o/_/dbye ba med pa'i rkyen rnam par gzhag pa ni ji skad du gzhan yang tshor ba gsum dang spyi dril du phung po rgyun la bye brag med par zhes rgyas par bstan pa'o/_/rkyen gzhan gyi dgongs
[\[174a.6\]]pa rnam par gzhag pa ni ji skad du/_dgongs pa tha dad pa'i phyir ro/_/ma rig pa ni sred pa'i spyi'i rkyen yin par dgongs nas gsungs so/_/reg pa yang de bzhin no zhes bstan pa'o/_/khyad par gyi rkyen rnam par gzhag pa ni ji skad du/_srid pa'i rkyen gyi bye brag bstan pa'i phyir dang de bzhin du bshad
[\[174a.7\]]pa'i phyir te/_snga ma bzhin no zhes bstan pa'o/_/gtso bo'i rkyen rnam par gzhag pa ni ji skad du/_tshor ba'i gtso bo'i rkyen yin te/_'di ltar bde ba la sogs pa'i tshor ba dang ldan pa la sogs pa'i sgo nas sred pa kun du 'byung ba'i phyir ro zhes bstan pa gang yin pa'o/_/sred pa rnam par dbye
[\[174b\]]
[\[174b.1\]]ba'o/_/len pa gang yin zhe na zhes bya ba ni sred pa'i rkyen gyis len pa zhes gsungs pa de yang 'dod pa dang /_lta ba dang /_tshul khrims dang brtul zhugs dang /_bdag tu smra ba tha dad pas rnam pa bzhi yin no/_/'jig rten na yang yongs su gzung bar bya ba'i dngos po gang blang bar bya ba de
[\[174b.2\]]len pa yin par grags pa ni 'dir sred pa'i rkyen gyis len par dgongs pa gang zhe na/_de'i phyir/_len pa rnam pa bzhi ste zhes gsungs so/_/rgyas pa'i tshig gis ni mdo sde las/_'dod pa nye bar len pa dang /_lta ba nye bar len pa dang /_tshul khrims dang brtul zhugs nye bar len pa dang
[\[174b.3\]]bdag tu smra ba nye bar len pa'o zhes ji ltar mdo sde las 'byung ba nye bar bstan pa'i phyir ro/_/ci gzugs las mthong ba bzhin du rig par bya 'am zhes bya ba ni ji ltar gzugs la mthong ba ni gzugs mthong ba zhes bya ba de bzhin du 'dod pa rnams la nye bar len pa ni 'dod pa nye bar len pa zhes
[\[174b.4\]]bya ba nas bdag tu smra ba la nye bar len pa ni bdag tu smra ba nye bar len pa zhes bya ba yin nam/_'on te gzugs kyi skye mched bzhin du yin zhes bya ba ni ji ltar gzugs nyid skye mched yin pas gzugs kyi skye mched ces bya ba de bzhin du 'dod pa nyid nye bar len pa yin pas 'dod pa nye bar len pa zhes
[\[174b.5\]]bya ba nas bdag tu smra ba nyid nye bar len pa yin pas bdag tu smra ba nye bar len pa zhes bya ba yin/_'dod pa la sogs pa la zhes bya ba ni 'dod pa dang /_lta ba dang /_tshul khrims dang brtul zhugs dang /_bdag tu smra ba rnams la nye bar len pas nye bar len pa zhes bya ste/_nye bar blang
[\[174b.6\]]ba tha dad pa'i sgo nas nye bar len pa'i rab tu dbye ba kho na bstan pa yin gyi/_ngo bo nyid ni ma yin no zhes bya ba ci zhe na/_'dun pa dang 'dod chags kyi ngo bo nyid yin nam/_'on te gzhan gyi ngo bo nyid yin zhes bya ba yin no/_/de la 'dod pa la sogs pa zhes bya ba 'dod pa dang /_lta ba dang /_tshul
[\[174b.7\]]khrims dang brtul zhugs dang /_bdag tu smra ba yang gang yin zhes bya ba yin no/_/de dag gi nye bar len pa yang 'dun pa dang 'dod chags sam gzhan 'ga'/_gang zhig yin par bstan par bya/_/zhes bya ba yin no/_/'dod pa la sogs pa nyid nye bar len pa yin pas zhes bya ba ni
[\[175a\]]
[\[175a.1\]]'dod pa nyid nye bar len pa yin pas 'dod pa nye bar len pa zhes bya ba nas bdag tu smra ba nyid nye bar len pa yin pas bdag tu smra ba nye bar len pa zhes bya bas so/_/nye bar len pa'i rang gi ngo bo dang /_rab tu dbye ba yang bstan pa byas pa yin na zhes bya ba ni/_de la rang
[\[175a.2\]]gi ngo bo ni 'dod pa nas bdag tu smra ba'i bar du yin no/_/rab tu dbye ba ni/_'dod pa nye bar len pa nas bdag tu smra ba nye bar len pa'i bar du yin no/_/'dod pa la sogs pa yang gang zhig yin zhes bya ba ni 'dod pa gang yin/_bdag tu smra ba'i bar du gang yin zhes bya ba
[\[175a.3\]]yin no/_/nye bar len pa yin par ji ltar bstan par bya zhes bya ba ni 'dod pa la sogs pa de dag ji ltar nye bar len pa yin/_ci nye bar blang bar bya ba yin pas nye bar len pa yin nam/_'on te yang srid pa len par byed pas nye bar len pa zhes bya zhe na/_gzugs la mthong ba bzhin no
[\[175a.4\]]zhes tshig sbyar ba 'di bya'o zhes bya ba ni ji ltar gzugs la mthong ba la gzugs mthong ba zhes bya ba de bzhin du 'dod pa rnams la nye bar len pa ni 'dod pa nye bar len pa zhes bya ba nas bdag tu smra ba la nye bar len pa ni bdag tu smra ba nye bar len pa yin no zhes bya ba'i bar du yin no/_/de ltar na rab tu dbye ba kho na bstan pa
[\[175a.5\]]yin gyi/_ngo bo nyid ma yin no zhes smras pa gang yin pa de'i lan du rab tu dbye ba kho nas kyang kha cig gis rang gi ngo bo rtogs par 'gyur ro zhes sngar bstan zin to zhes smras so/_/ji lta zhe na/_'phral du nye bar gnas pa'i gdul bya'i bye brag la ltos nas 'di ltar kha cig tu ni rnam par dbye ba yang mi gsung
[\[175a.6\]]ngo zhes bya ba yin no/_/de la 'dod pa la sogs pa yang gang zhe na zhes gang smras pa de la 'dod pa la sogs pa gang ston pa ni/_de la 'dod pa ni 'dod pa'i yon tan lnga yin par 'dir dgongs pa'o zhes bya ba yin te/_gzugs dang sgra dang dri dang ro dang reg bya rnams ni kun du rtog pa'i 'dod chags kyi
[\[175a.7\]]mtshan nyid kyi 'dod pas bsten par bya zhing rnam par brtag par bya ba yin pas 'dod pa'i yon tan no/_/'dod pa zhes bya ba ni 'di ltar 'dod par bya ba yin pas so/_/lta ba'i tshig sbyar ba ni zhes rgyas par 'byung ba la yod par lta ba ni rtag par lta ba'o/_/rnam par 'jig par lta ba ni chad par lta ba'o/_/
[\[175b\]]
[\[175b.1\]]de'i sgo nas lta ba gzhan du song ba ni zhes rgyas par 'byung ba la/_de'i sgo nas zhes bya ba ni yod par lta ba dang rnam par 'jig par lta ba'i sgo nas lta ba gzhan du song ba ni tshangs pa'i dra ba'i mdo las ji skad du gsungs pa'o/_/de dang 'brel ba'i zhes rgyas par 'byung ba ni yod par lta ba la sogs pa
[\[175b.2\]]dang 'brel pa dang /_de dang rjes su mthun pa dang /_de dang rjes su ldan pa zhes bya ba'i don to/_/de la bya ba ma yin pa las ldog par dam bcas pa ni tshul khrims so zhes bya ba ni srog gcod pa la sogs pa bya ba ma yin pa las so/_/spyod pa drag po la sogs pa'i zhes bya ba la sogs
[\[175b.3\]]pa'i sgras ni skyes bu mthun pa pa dang /_zla ba can la sogs pa las 'byung ba'o/_/bdag tu smra ba ste/_de'i sgo nas bdag go zhes smra ba'i phyir zhes bya ba ni bdag tu lta ba'i sgo nas so/_/ji ltar de'i sgo nas bdag go zhes smra zhe na/_de'i phyir bdag tu lta ba can ni bdag tu smra bar
[\[175b.4\]]'gyur ro zhes smras te/_de ltar 'du shes pa yin/_de ltar tha snyad du byed pa yin zhes bya'o/_/bdag tu lta ba ni gzhi can ma yin pa'i phyir ro zhes bya ba ni yul med pa'i phyir zhes bya ba'i tha tshig ste/_byed pa po dang /_zab pa po dang /_rtag pa dang /_rang dbang can gyi mtshan
[\[175b.5\]]nyid kyi bdag yod pa ma yin yang byis pa thos pa dang mi ldan pa so so'i skye bo rnams rnam pa de dag gi sgo nas bdag tu rtog par byed kyi/_nye bar len pa'i phung po lnga yang rnam pa de lta bu ma yin la de dag las gzhan na yang rnam pa de lta bu yod pa ma yin pas 'jig tshogs
[\[175b.6\]]la lta ba ni gzhi can ma yin par grub pa yin no/_/nye bar len pa'i phung po lnga la bdag go zhes smra bar mngon par zhen pa 'di'i tshig tha ma mi mngon par byas nas bdag tu smra ba ste/_bdag tu smra bar zhen pa yin par bstan to/_/dper na tshig phyed smra bar byed pa la sogs pa
[\[175b.7\]]la tshig phyed smra ba bzhin no zhes bya ba ni tshigs snga ma'i tha ma mi mngon par byas nas so/_/smra ba ci'i phyir smos she na zhes bya ba ni bdag nye bar len pa zhes brjod par bya ba yin pa las bdag tu smra ba nye bar len pa zhes bstan pa ci'i phyir zhe na zhes bya'o/_/smra ba tsam la mngon par
[\[176a\]]
[\[176a.1\]]zhen pa yin no zhes bstan pa'i phyir ro zhes bya ba ni 'di ltar gtan la bab ba pa yin te/_ji ltar bdag tu smra ba nye bar len par bstan na ni bdag tu mngon par zhen pa yin par grags par 'gyur te/_med pa la bdag tu smra zhing mngon par zhen pa yin pas so/_/de
[\[176a.2\]]bas na smra ba tsam la mngon par zhen pa bstan pa'i phyir smra ba smos pa yin no/_/bdag yod pa ma yin yang smra ba tsam de la mngon par zhen pa ni de la mngon par zhen pa yin no/_/gzhan dag na re 'di la bdag go zhes smra bas bdag tu smra ba yin te zhes bya ba ni gzhi la sgrub pa byung ba yin no/_/de yang
[\[176a.3\]]gang zhe na/_de'i phyir lus kyi dngos po gang la zhes smras so/_/lus kyi dngos po gang la zhe na/_de'i phyir gang la bdag go zhes btags pa'o zhes smras so/_/gang la bdag go zhes btags she na/_nye bar len pa'i phung po lnga la ste/_ji skad du bcom ldan 'das kyis dge sbyong dang
[\[176a.4\]]bram ze dag ji tsam du bdag tu yang dag par mthong zhing yang dag lta ba de dag thams cad ni nye bar len pa'i phung po 'di nyid la yin no zhes gsungs pa yin no/_/'o na de lta na phung po nyid bdag tu smra ba yin par 'gyur na zhes bya ba ni de dag bdag tu smra ba'i gzhi yin pa'i phyir ro/_/gang phung
[\[176a.5\]]po lnga po de dag la bdag tu smra bar mngon par zhen pa zhes rgyas par 'byung ba ni de lta na mdo sde las nye bar len pa'i phung po lnga las bdag tu smra ba gzhan yin par bstan pa yin gyi phung po nyid ni ma yin no/_/gal te bdag tu smra ba'i gzhi yin pa'i phyir phung po nyid bdag tu smra ba yin no zhes bya
[\[176a.6\]]ba ji ltar rung ba yin zhe na/_der ni tshig sbyar ba gzhan du bya zhing /_'dir yang gzhan du yin pas zhes bya ba ni mdo sde der ni tshig sbyar ba gzhan du bya ba yin no/_/ji ltar gzhan du bya zhe na/_bdag tu smra ba ni tshig tsam yin la/_de la mngon par zhen pa ni bdag tu smra bar mngon par zhen pa'o/_/
[\[176a.7\]]de'i phra rgyas ni bdag tu smra bar mngon par zhen pa'i phra rgyas su 'gyur zhes bya ba yin no/_/'dir yang gzhan du yin pas zhes bya ba ji lta zhe na/_'di la bdag go zhes smra bas bdag tu smra ba yin no zhes bya'o/_/'dod pa la sogs pa gsungs pa ni 'dod pa dang /_lta ba dang /_tshul khrims dang brtul
[\[176b\]]
[\[176b.1\]]zhugs dang /_bdag tu smra ba ste/_de dag la 'dun pa dang 'dod chags gang yin pa de nye bar len pa yin te zhes bya ba ni 'dod pa la sogs pa de dag la 'dod pa la 'dun pa dang 'dod chags gang yin pa 'dod pa nye bar len pa'o/_/lta ba la 'dun pa dang 'dod chags gang yin
[\[176b.2\]]pa ni lta ba nye bar len pa'o/_/tshul khrims dang brtul zhugs la 'dun pa dang 'dod chags gang yin pa ni tshul khrims dang brtul zhugs nye bar len pa'o/_/bdag tu smra ba la 'dun pa dang 'dod chags gang yin pa de ni bdag tu smra ba nye bar len pa'o/_/de la ldan par mngon
[\[176b.3\]]par 'dod pa ni 'dun pa'o zhes bya ba ni 'dod pa la sogs pa dang ldan par tshol ba'o/_/de dang ldan pa mngon par dga' ba ni de la 'dod chags pa'o zhes bya ba ni 'dod chags ni zhen pa'i mtshan nyid yin pa'i phyir ro/_/ji ltar na 'dun pa dang 'dod chags nye bar len pa yin zhe na zhes
[\[176b.4\]]bya ba ni byed pa po'i rnam pa des zhes bya ba yin no/_/des 'dod pa la sogs pa de dag len par byed do zhes bya ba ni 'dun pa dang 'dod chags de dag gis te/_de'i phyir rgyu la byed pa por byas nas 'dun pa dang /_'dod chags ni nye bar len pa yin par ston pa ni/_de dag nyid de dag
[\[176b.5\]]la len pa nyid do zhes bya ba yin te/_'dun pa dang 'dod chags de dag nyid 'dod pa la sogs pa de dag la len par byed pa yin te/_dngos po grub pa'i rkyen yin pa'i phyir ro/_/ji lta zhe na/_de'i phyir de skyes na de'i yid len pa po yin par 'gyur ro zhes smras te/_der 'dun pa dang 'dod
[\[176b.6\]]chags skyes na yid kyis 'dod pa la sogs pa len par byed par 'gyur ro/_/gal te bdag tu smra ba nye bar len pa 'dun pa dang 'dod chags yin gyi phung po lnga ma yin na mi sdug pa'i mdo sde las nye bar len pa'i phung po lnga'i dbang du byas te gang gsungs pa dge slong dag de la bdag tu smra ba nye
[\[176b.7\]]bar len pa rtag pa dang /_ther zug pa dang /_gzhan ma dang /_yongs su mi 'gyur ba'i chos can dang /_yang dag pa de bzhin du gnas pa zhes bya ba bdag tu smra ba nye bar len pa gang yin pa dag khyed kyis nye bar blangs sam zhes gang gsungs pa de dag ji lta bur rung bar 'gyur/_
[\[177a\]]
[\[177a.1\]]de la bdag tu smra bas gang la bdag tu btags pa'i dngos po gang blangs pa de dag bdag tu smra ba nye bar len par bstan te zhes bya ba ni las la byed pa por byas nas so/_/bdag tu smra bas ci zhig len ce na/_de'i phyir/_gang la bdag tu gdags pa'i dngos po zhes smras
[\[177a.2\]]te/_nye bar len pa'i phung po lnga la zhes bya ba yin no/_/gal te 'dun pa dang 'dod chags dag nye bar len pa yin na ni sred pa'i rkyen gyis len pa'i rnam grangs sred pa nyid smras par gyur pa ma yin nam zhe na zhes bya ba ni 'dun pa dang 'dod chags ni sred pa yin la/_de yang len pa yin
[\[177a.3\]]pas sred pa'i rkyen gyis len pa zhes smras na ni sred pa'i rkyen gyis sred pa zhes smras par 'gyur ro/_/gal te tshor ba la sred pa ni 'dod pa la sogs pa la sred pa'i rnam grangs kyi rkyen yin par bstan na de la nyes pa ci yod ces bya ba ni tshor ba'i sred pa la brten nas 'dod pa dang /_lta
[\[177a.4\]]ba dang /_tshul khrims dang brtul zhugs dang /_bdag tu smra bar sred pa skye bas sred pa'i rkyen gyis len pa yin par bstan pa yin no/_/de ltar ma bstan na yang 'di ji ltar shes par byas pa yin zhes rgyas par 'byung ba ni de ltar ma bshad na sred pa'i rkyen gyis len pa zhes bya ba 'di ji ltar
[\[177a.5\]]shes par byas pa yin/_tshor ba la sred pas ni ji ltar rigs par ji ltar srid par khams gsum pa'i bde ba la sogs pa'i tshor ba dang ldan pa la sogs pa'i rgyu mtshan du zhes bya ba ni bde ba dang sdug bsngal dang /_sdug bsngal yang ma yin/_bde ba yang ma yin pa'i tshor ba dang ldan
[\[177a.6\]]pa dang bral ba dang mi 'bral ba la sogs pa'i rgyu mtshan du 'dod pa la sogs pa tshol zhing zhes bya ba ni 'dod pa dang /_lta ba dang /_tshul khrims dang brtul zhugs dang /_bdag tu smra ba tshol zhing 'dod pa la sogs pa de dag la chags par byed do/_/gang gis 'dod par
[\[177a.7\]]byed pa zhes bya ba ni kun du rtog cing rnam par rtog pa'i mtshan nyid kyis so/_/gang la 'dod pa gang la chags pa'o/_/don de nyid ces bya ba ni de nyid len pa yin na ni gcig kho nar ma nges pa yin no zhes bya ba'o/_/'dod pa yul la yin par 'dod pa rnams kyis nye
[\[177b\]]
[\[177b.1\]]bar len pa gang zhig yin zhes bya ba ni/_thams cad kyis kyang yang srid do/_/len to zhes bya ba yin no/_/ji ltar len zhe na/_de tha dad pas yang srid par 'gyur ba'i las rnams srid par 'gyur bar byed pa'i phyir ro zhes bya ba ni 'dod pa la sogs pa la len pa tha dad pas yang srid
[\[177b.2\]]par 'gyur ba'i las rnams de ma thag tu yang srid pa skye ba'i rgyu nyid du 'gro ba'i don to/_/yang na 'dod pa la sogs pa de dag nyid zhes rgyas par 'byung ba ni yul la 'dod pa dang /_lta ba dang /_tshul khrims dang brtul zhugs dang /_bdag tu smra ba de dag nyid tshor ba
[\[177b.3\]]la sred pa rnams kyis de dang ldan pa la sogs pa'i rgyu mtshan du mngon par zhen pa'i tshul gyis bde ba'i tshor ba dang ldan pa la sogs pa'i rgyu mtshan du mngon par zhen pa'i don gyis len pas na len pa zhes bya ste/_gzugs kyi skye mched bzhin du tshig sbyar ba byas pa'i phyir ro/_/dper na
[\[177b.4\]]sbyin pa'i sbyin pa po yin no zhes bya ba ni 'dir gang sbyin pa de sbyin pa'o zhes ston pa bzhin no zhes bya ba'i mdo sde 'di las zas la sogs pa gang sbyin pa de sbyin pa yin par bstan gyi/_gang gi sbyin pa ni ma yin no/_/rab tu byed pa pa dag 'don pa zhes rgyas par 'byung ba ni de dag gi len
[\[177b.5\]]pa ni gzhan du rnam par 'jog pa yin no zhes ston to/_/'dod pa dang rab tu ldan pa'i kun du sbyor ba dang /_'ching ba dang /_phra rgyas dang /_nye ba'i nyon mongs pa dang /_kun nas bkris pa dang zhes bya ba de la kun du sbyor ba ni rjes su chags pa dang /_khong khro ba dang /_nga rgyal dang /_
[\[177b.6\]]ma rig pa dang /_lta ba dang /_mchog tu 'dzin pa dang /_the tshom dang /_phrag dog dang /_ser sna'i kun du sbyor ba rnams te/_nyon mongs pa can gyi dngos po la kun du sbyor ba'i don gyis kun du sbyor ba yin pa'am/_sdug bsngal sna tshogs la kun du sbyor ba'i don gyis yin
[\[177b.7\]]no/_/de la rjes su chags pa'i kun du sbyor ba ni 'dod chags te/_des sems can rnams skye ba dang dmigs pa la nye bar khrid par byed pa'i phyir ro/_/khong khro ba'i kun du sbyor ba ni sems can la mnar sems pa'o/_/nga rgyal gyi kun du sbyor ba ni nga rgyal bdun te/_nga rgyal dang /_che ba'i
[\[178a\]]
[\[178a.1\]]nga rgyal dang /_che bas kyang che'o snyam pa'i nga rgyal dang /_nga'o snyam pa'i nga rgyal dang /_mngon pa'i nga rgyal dang /_chung ba'i nga rgyal dang /_log pa'i nga rgyal lo/_/ma rig pa'i kun du sbyor ba ni mi shes pa'o/_/lta ba'i kun du sbyor ba ni lta ba gsum ste/_'jig
[\[178a.2\]]tshogs la lta ba dang /_mthar 'dzin par lta ba dang /_log par lta ba'o/_/mchog tu 'dzin pa'i kun du sbyor ba ni mchog tu 'dzin pa gnyis te/_lta ba mchog tu 'dzin pa dang /_tshul khrims dang brtul zhugs mchog tu 'dzin pa'o/_/the tshom gyi kun du sbyor ba ni bden pa la yid/_
[\[178a.3\]]gnyis za ba'o/_/phrag dog gi kun du sbyor ba ni gzhan gyi phun sum tshogs pa la sems khong nas 'khrugs pa'o/_/ser sna'i kun tu sbyor ba ni gtong ba dang mi mthun pa sems kyis kun du 'dzin pa'o/_/de bas na lta ba'i kun tu sbyor ba dang /_mchog tu 'dzin pa'i kun du sbyor
[\[178a.4\]]ba bkol te/_/lhag ma bdun ni 'dod pa nye bar len pa yin no/_/bcing ba ni gsum ste/_khams gsum pa'i 'dod chags dang /_zhe sdang dang /_gti mug ste/_mya ngan las 'das par 'gro ba'i gags byed pa'i don gyis yin no/_/phra rgyas ni mdor na drug ste/_'dod chags
[\[178a.5\]]dang /_khong khro ba dang /_nga rgyal dang /_ma rig pa dang /_lta ba dang /_the tshom gyi phra rgyas so/_/de la chags pa'i rnam pa can gyi sems las byung ba'i chos ni 'dod chags so/_/de zhe 'gras pa'i rnam pa can ni khong khro ba'o/_/khengs pa'i rnam pa can ni nga rgyal lo/_/mig mi
[\[178a.6\]]gsal ba'i rnam pa can ni ma rig pa'o/_/yang dag par rtog pa'i rnam pa can ni lta ba'o/_/don du mar 'dogs pa'i rnam pa can ni the tshom mo/_/de bas na lta ba'i phra rgyas ma gtogs par nyon mongs pa las gzhan sems las byung ba'i chos nyon mongs pa can 'du byed kyi phung pos
[\[178a.7\]]bsdus pa ni nye ba'i nyon mongs pa'o/_/gang dag phran tshegs dang gzhi las gsungs pa mi dga' ba la sogs pa yang yin no/_/kun nas dkris pa ni rnam pa brgyad de/_ngo tsha med pa dang /_khrel med pa dang /_phrag dog dang /_ser sna dang /_rgod pa dang /_'gyod pa dang /_rmugs
[\[178b\]]
[\[178b.1\]]pa dang /_gnyid do/_/de la ngo tsha med pa dang /_khrel med pa ni bdag dang gzhan la ltos nas go rims bzhin du nyes pas ngo tsha med pa'o/_/phrag dog dang ser sna gnyis ni ji ltar sngar smras pa yin no/_/rgod pa ni sems ma zhi ba'o/_/'gyod pa ni sems la gcags pa'o/_/
[\[178b.2\]]de yang nyon mongs pa can kho na kun nas dkris pa yin gyi dge ba ni ma yin no/_/rmugs pa ni sems las su mi rung ba'o/_/lus 'dzin mi nus shing sems sdud pa ni gnyid do/_/de yang nyon mongs pa can kho na kun nas dkris pa yin gyi/_dge ba'am lung du ma bstan pa ni ma
[\[178b.3\]]yin no/_/'di dag ni 'dod pa nye bar len pa zhes bya ste/_gzugs kyi skye mched bzhin du tshig sbyar ba byas pa'i phyir ro/_/dper na gzugs nyid skye mched yin pas gzugs kyi skye mched ces bya ba de bzhin du 'dod pa dang rab tu ldan pa nyid nye bar len pa yin pas 'dod pa nye bar len pa
[\[178b.4\]]zhes bya ste/_tshig bar mi mngon pa'i phyir 'bru mar gyi stobs bzhin no/_/lta ba bzhi ni ji lta ba'i nye bar len pa ste/_'jig tshogs la lta ba nas lta ba mchog tu 'dzin pa'i bar du yin no zhes bya ba ni 'jig tshogs la lta ba dang /_mthar 'dzin par lta ba dang /_log par lta ba dang /_mchog tu 'dzin
[\[178b.5\]]pa ste/_lta ba nyid nye bar len pa yin pas lta ba nye bar len pa'o/_/tshul khrims dang brtul zhugs nye bar len pa gang zhe na/_ji ltar yang de dag kha cig ni tshul khrims la mchog tu 'dzin cing tshul khrims kyis dag pa dang zhes rgyas par 'byung ba de dag gis tshul khrims dang
[\[178b.6\]]brtul zhugs mchog tu 'dzin pa ni tshul khrims brtul zhugs nye bar len pa yin par bstan to/_/bdag tu smra ba nye bar len pa gang zhe na zhes rgyas par 'byung ba la/_bdag tu smra ba nye bar len pa go mi shes na/_ci gzugs dang gzugs med pa nyid kyi bdag tu smra ba de dang rab tu ldan pa'i nye bar
[\[178b.7\]]len pa rnams ji ltar 'dod pa dang rab tu ldan pa'i nye bar len pa rnams 'dod pa'i nye bar len pa zhes bya ba de bzhin du/_bdag tu smra ba nye bar len pa yin nam/_'on te gzugs dang gzugs med pa dang rab tu ldan pa'i kun du sbyor ba la sogs pa de dag yin te/_bdag tu smra ba yang
[\[179a\]]
[\[179a.1\]]yin la/_nye bar len pa yang yin nam/_ji ltar gzugs dang gzugs med par rtogs pa de dang gzugs dang gzugs med pa dang rab tu ldan pa'i kun du sbyor ba la sogs pa de dag la bdag tu smra ba zhes bya/_ci de las gzhan ji skad du smras zin pa la ma
[\[179a.2\]]gtogs pa gsum pa ming bdag tu smra ba zhes brjod pa zhig yin pa khyed kyis brjod par bya dgos na thams cad kyis kyang 'dod pa'i nye bar len pa yang bdag tu smra ba nye bar len pa yin par thal bar 'gyur ro/_/ji lta zhe na/_re zhig gal te/_'di dag la bdag go zhes smra bas
[\[179a.3\]]gzugs dang gzugs med pa bdag tu smra ba yin na ni 'dod pa'i khams kyang bdag tu smra ba yin par 'gyur ro/_/de ltar gyur pa dang /_de dang rab tu ldan pa'i nye bar len pa yang 'dod pa nye bar len pa ni ma yin gyi/_bdag tu smra ba nye bar len pa yin par 'grub par 'gyur ro/_/'on te
[\[179a.4\]]gzugs dang gzugs med pa dang rab tu ldan pa'i kun du sbyor ba la sogs pa rnams gal te rnam pa gzhan 'ga' zhig gi sgo nas de dag thams cad kyis bdag go zhes smras pas bdag tu smra ba yin gyi nya bar len pa gzhan ma yin no zhe na ni 'dod pa dang rab tu ldan pa'i kun du sbyor ba la sogs
[\[179a.5\]]pa yang rnam pa de lta bu nyid kyi sgo nas bdag tu smra ba yin pa thob par 'gyur ro/_/'dod pa'i sbyor ba ji lta bar srid pa'i sbyor ba dang lta ba'i sbyor ba yang de bzhin no zhes bya ba ji lta zhe na/_dge slong dag byis pa thos pa dang mi ldan pa so so'i skye bo rnams kyi srid pa ni kun 'byung ba yin/_nub pa
[\[179a.6\]]yang yin no zhes rgyas par byas nas srid pa la srid pa'i 'dun pa dang /_srid pa'i dga' ba'i bar du 'di 'byung bar 'gyur ro/_/srid pa'i lhag par zhen pa'i bar du 'di'i sems mthar thug par gnas te/_'di ni srid pa'i sbyor ba zhes bya ba'o/_/lta ba'i sbyor ba yang dge slong dag byis pa
[\[179a.7\]]thos pa dang mi ldan pa so so'i skya bo rnams kyi lta ba ni kun 'byung ba yang yin/_nub pa yang yin/_ro myang ba yang yin/_nyes dmigs kyang yin no zhes rgyas par byas nas lta ba rnams la lta ba'i 'dun pa dang /_lta ba'i dga' ba'i bar du 'di 'byung bar 'gyur ro/_/lta ba'i lhag par zhen
[\[179b\]]
[\[179b.1\]]pa'i bar du 'di sems mthar thug par gnas te/_'di ni lta ba'i sbyor ba zhes bya'o/_/ma rig pa'i sbyor ba gang zhe na/_dge slong dag byis pa thos pa dang mi ldan pa so so'i skye bo rnams kyi reg pa'i skye mched drug rnams kun 'byung ba yang yin/_nub pa yang yin no zhes rgyas par byas nas reg pa'i
[\[179b.2\]]skye mched drug mi shes pa ni ma rig pa phra rgyas su 'gyur ro zhes bya ba'i bar ni ma rig pa'i sbyor ba yin te/_'dir yang ma rig pa nyid ma rig pa'i sbyor ba yin par rig par bya'o/_/rab tu byed pa pa dag de la sgro 'dogs par byed pa zhes bya ba ni mdo sde de las 'dod pa la sogs pa'i sbyor ba bstan pa rnams
[\[179b.3\]]mdo sde las 'dod pa dang 'dun pa la sogs pa gsungs pa las lhag par sgrub pa yin no/_/de bas na nye bar len pa la yang sgro btags pa zhes rgyas par 'byung ba ni 'di ltar 'dod pa'i sbyor ba la sogs pa mdo sde las gsungs pa rnams la [(]khyad [,]khyed [)]kyis sgro btags pa byas la/_de'i phyir mdo sde de las
[\[179b.4\]]gsungs pa'i nye bar len pa la yang khyed kyis sgro btags pa byas par srid pa yin no/_/nye bar len pa rnams dang por ji ltar bstan pa zhes bya ba ni der 'dun pa dang 'dod chags yin no/_/de ltar na sgro btags pa byas pa yang ma yin la zhes rgyas par 'byung ba'o/_/'dod pa la sogs pa'i sbyor ba yang
[\[179b.5\]]zhes bya ba 'dod pa'i sbyor ba dang lta ba'i sbyor ba'o//_//'dod pa la sogs pa'i nye bar len pa zhes bya ba 'dod pa'i nye bar len pa dang /_lta ba'i nye bar len pa dang shin tu mthun par byas pa yin no/_/'di yang ye shes la 'jug pa las 'byung ba dang /_dang po ji ltar nye bar
[\[179b.6\]]len pa bstan pa dang shin tu mthun par byas pa yin no/_/gzhung de dag ni bdag tu smra ba la 'dun pa dang 'dod chags ni bdag tu smra ba nye bar len pa dang bdag tu mngon par zhen pa yin no zhes bya ba'i don 'di dang shin tu mthun pa yin gyi zhes bya ba ji lta zhe na/_yun ring por bdag tu mngon par zhen cing sems
[\[179b.7\]]can dang /_srog dang /_'gro ba po dang /_gso ba po dang /_gang zag tu mngon par zhen pa yin par bstan pa'i phyir yun ring por bdag tu mngon par zhen cing sems can dang /_srog dang /_'gro ba po dang /_gang zag tu mngon par zhen pa yin te/_de dag gis ji ltar bdag
[\[180a\]]
[\[180a.1\]]tu smra ba dang /_'dun pa dang /_'dod chags dang /_mngon par zhen pa yongs su gtong bar 'gyur te/_de dag dang bral ba ma yin pa ni rigs par smra ba yin no/_/brda sprod pa pa dag ni bdag gang yin pa ni yod pa yin te/_de'i spang ba dang /_yongs su shes
[\[180a.2\]]pa bshad par bya'o zhes bya ba dang /_gzugs dang gzugs med pa dang rab tu ldan pa'i kun du sbyor ba la sogs pa ni bdag tu smra ba nye bar len pa yin no zhes bya ba'i don 'di dang shin tu mthun pa yin no/_/ji lta zhe na/_yun ring por bdag tu mngon par zhen cing sems can dang /_srog
[\[180a.3\]]dang /_'gro ba po dang /_gang zag tu mngon par zhen pa rnams ni 'jig tshogs la lta ba ma spangs pa'i phyir gzugs dang gzugs med pa dang rab tu ldan pa'i kun du sbyor ba la sogs pa yang ma spangs pa yin te/_de ltar na don 'di dang yang de dag tu shin tu mthun pa yin no/_/de dag gis
[\[180a.4\]]ni 'dod pa la sogs pa'i nye bar len pa'i spang ba dang /_yongs su shes pa yang bshad pa yin te/_kun du sbyor ba la sogs pa thun mong yin pa'i phyir dang /_'jig tshogs la lta bas rgyas pa yin pa'i phyir ro//_//rten cing 'brel par 'byung ba dang po dang rnam par dbye ba bstan pa rgya
[\[180a.5\]]cher 'grel pa/_bam po dgu pa/_ci'i phyir len pa rnam pa bzhir gzhag_/ji skad du mdo sde gzhan las/_dge slong dag nye bar len par 'gyur ba'i chos rnams dang /_nye bar len pa yang bshad par bya'o/_/nye bar len par 'gyur ba'i chos rnams gang zhe na/_ming dang gzugs nas yid
[\[180a.6\]]dang chos zhes bya ba'o/_/nye bar len pa gang zhe na/_'di la 'dun pa dang 'dod chags gang yin pa 'di ni 'dir nye bar len pa yin no zhes gsungs pa ltar ma yin nam zhe na/_khyim pa rnams ni phal cher 'dod pa nye bar len pa yin no zhes bya ba ni khyim pa mang du 'dod pa nye bar len pa yin gyi/_
[\[180a.7\]]lta ba nye bar len pa yang med pa ni ma yin no/_/rab tu byung ba 'di las phyi rol pa phal cher ni de las gzhan pa la ste/_'dod pa nye bar len pa de las gzhan pa la'o/_/phal cher zhes bya ba ni mang du ste/_'dod pa nye bar len pa yang med pa ni ma yin no/_/'di las phyi rol pa zhes bya ba ni bstan pa
[\[180b\]]
[\[180b.1\]]'di la phyi rol pa ste/_mu stegs can gzhan zhes bya ba'i don to/_/'di lta ste zhes rgyas par 'byung ba ni 'di lta ste 'di las phyi rol pa de dag ni de las gzhan pa la yin no/_/de ston pa ni 'di lta ste 'di las phyi rol pa de dag 'dod pa rnams spangs nas rab tu byung ste ma 'ongs pa na 'dod pa dang
[\[180b.2\]]mi 'dod pa myong ba rnams dang ldan pa dang bral bar 'dod pas yod par bya ba'i phyir ram/_med par bya ba'i phyir rab tu 'byung ngo zhes bya ba ni 'dod pa 'byung ba rnams dang ldan par 'dod pas phyis kyang bde ba 'byung bar bya'o zhes yod par bya ba'i phyir rab tu 'byung ngo /_/mi 'dod pa byung ba rnams dang bral
[\[180b.3\]]bar 'dod nas 'khor ba na phyis kyang sdug bsngal mang po med par bya'o zhes med par bya ba'i phyir rab tu 'byung ngo /_/rab tu byung nas kyang bsam gtan dang rtog pa'i bye brag la brten nas rtag par lta ba'am/_chad par lta ba 'byung bar 'gyur ro zhes bya ba ni tshangs pa'i dra ba'i mdo las rgyas par ji skad
[\[180b.4\]]du gsungs pa lta bu'o/_/de dag kyang go rims bzhin du yod par lta ba la brten pa'am/_med par lta ba la brten pa yin no zhes bya ba ni rtag par lta ba ni yod par lta ba la brten pa yin no/_/chad par lta ba ni med par lta ba la brten pa yin no/_/de ltar na re zhig de dag ni lta ba nye bar len pa yin
[\[180b.5\]]no/_/tshul khrims dang brtul zhugs kyang de dang rjes su 'brel pa yin no zhes bya ba ni yod par lta ba dang /_med par lta ba de gnyis dang rjes su 'brel pa ni des bskyed pa dang rjes su mthun pa'o/_/de ltar na de dag ni tshul khrims dang brtul zhugs nye bar len pa yin no/_/gzhan lta bar
[\[180b.6\]]gtogs pa de dag kyang lta ba gnyis la brten pa yin par/_ji skad du bcom ldan 'das kyis zhes rgyas par 'byung ba yin no/_/bdag tu smra ba yang yod par lta ba dang /_med par lta ba gnyis la brten pa yin te/_ma 'ongs pa na bdag yod pa dang med par yongs su rtog pa'i phyir te/_yod par lta ba
[\[180b.7\]]ni ma 'ongs pa na yang bdag yod par rtog par byed de/_/med par lta ba ni med par ro/_/de nyid kyi phyir bdag tu lta ni lta ba nye bar len pa'i nang du 'dus pa yin te zhes bya ba ni gang gi phyir de ni gnyis la brten pa yang yin pas so/_/'di las phyi rol pa thams cad kyis de nye bar len pa'i phyir ro zhes bya ba ni de'i
[\[181a\]]
[\[181a.1\]]phyir 'di las phyi rol pa de dag thams cad bdag tu smra ba nye bar len par mthun pa yin no/_/de bas na bdag tu smra ba nye bar len pa spangs pa dang yongs su shes pa 'chad par mi byed de/_'di ltar bdag tu lta ba can rnams ni bdag tu smra ba nye bar len pa spangs par 'chad
[\[181a.2\]]pa rigs pa ma yin no/_/gal te 'chad par byed na de'i phyir phyi rol pa ma yin par 'gyur ro/_/de nyid kyi phyir bcom ldan 'das kyis dge slong ngam zhes rgyas par gsungs so/_/sred pa ni gsum du bstan la zhes bya ba ni 'dod pa'i sred pa dang /_gzugs kyi sred pa dang /_gzugs med
[\[181a.3\]]pa'i sred pa'o/_/nye bar len pa ni bzhi yin na zhes bya ba ni 'dod pa nye bar len pa la sogs pa ji skad du bstan pa rnams so/_/gang zhig gang gi rkyen gyis yin zhe na zhes bya ba ni nye bar len pa gang zhig sred pa gang gi rkyen gyis yin zhes bya ba'i don to/_/'dod pa'i sred pa'i rkyen gyis 'dod pa nye bar
[\[181a.4\]]len pa yin te zhes bya ba ni gzugs dang gzugs med pa'i sred pa'i rkyen gyis ni ma yin te/_'dod pa'i 'dod chags dang bral ba rnams la des sred pa kun du mi 'byung ba'i phyir ro/_/mthong ba'i chos kho na la zhes bya ba ni ma 'ongs pa na bde ba dang sdug bsngal dang ldan pa dang bral bar bya ba'i phyir ma yin gyi/_'o na
[\[181a.5\]]ci zhe na/_da ltar byung ba'i tshe la bde ba dang ldan par 'dod pa dang /_sdug bsngal dang bral bar 'dod pa rnams kyi ni/_'dod pa na spyod pa'i sred pa gang yin pa 'dod pa'i khams su gtogs pa de la brten nas de 'byung ba yin te/_sred pa la brten nas de'i 'dod pa nye bar len pa 'byung ba yin no/_/de dag ma 'ongs
[\[181a.6\]]pa na 'dod pa dang mi 'dod pa zhes rgyas par 'byung ba la/_'dod pa myong ba dang ldan par 'dod pa dang /_mi 'dod pa myong ba dang bral bar 'dod pa rnams kyi/_'dod pa na spyod pa nyid kyi yod par sred pa dang med par sred pa rnams te/_de la 'dod pa myong ba dang ldan par 'dod pa rnams kyi ni yod par sred pa dang /_mi 'dod
[\[181a.7\]]pa myong ba dang bral bar 'dod pa rnams kyi ni med par sred pa dang /_gang yang gzugs dang gzugs med pa na spyod pa'i yod par sred pa'am/_med par sred pa de dag gi rkyen gyis ni gzhan yin no zhes bya ba ni lta ba dang /_tshul khrims dang brtul zhugs dang /_bdag tu smra ba nye bar len pa rnams so/_/sred
[\[181b\]]
[\[181b.1\]]pa gang gi rkyen gyis bdag tu smra ba nye bar len pa yin zhe na zhes bya ba ni ma 'ongs pa na 'dod pa dang mi 'dod pa'i tshor ba dang ldan pa dang bral bar 'dod pa rnams kyi tshor ba la sred pa brten nas bdag tu smra ba'am/_bdag tu smra bar mngon par zhen pa 'dun pa dang 'dod chags 'byung
[\[181b.2\]]ba ni ma yin gyi/_bdag tu lta ba yod na ni bdag la dga' ba rigs pa yin no zhe na zhes bya ba yin no/_/de'i phyir sa gang ba'i tshor ba la sred pa kun du 'byung na zhes rgyas par smras te/_sa de ba'i lus la nye bar len pa'i phung po lnga'i mtshan nyid la/_byis pa bden pa ma mthong ba rnams bdag rtag
[\[181b.3\]]pa dang /_rang dbang can dang /_byed pa po dang /_tshor ba po la sogs pa'i dngos por mngon par zhen cing mngon par dga' ste/_tshol bar byed/_'dod chags kyis de la chags par byed do/_/de ltar na bdag tu smra ba nye bar len pa 'dun pa dang 'dod chags kyi mtshan nyid ni tshor
[\[181b.4\]]ba la sred pa'i rkyen gyis yin te/_de bas na bcom ldan 'das kyis sa 'og gi mdo sde las rgyas par gsungs pa yin no/_/de las 'du byed de dag go zhes bya ba ni sred pa de las sngar bstan pa'i 'du byed bdag tu lta ba kun du brtags pa de dag
[\[181b.5\]]rab tu 'byung zhes bya ba'i don yin no/_/'dod chags dang ma bral ba rnams kyi 'dod pa nye bar len pa'o zhes bya ba ni bdag tu 'dun pa dang 'dod chags ma spangs pa'i phyir ro/_/'dod chags dang bral ba rnams kyi ni gzhan yin te zhes bya ba ni de yang 'og nyid nas/_de dag la sred pa'i nyon
[\[181b.6\]]mongs pa ni yod de/_sa gang la 'dod chags dang ma bral ba de la 'dun pa dang 'dod chags nye bar len pa yin no zhes 'chad par byed pa yin no/_/nyon mongs pa yongs su rdzogs pa'i zhes rgyas par 'byung ba la/_nyon mongs pa yongs su rdzogs pa ni gang la lta ba'i kun nas nyon mongs pa yang
[\[181b.7\]]yod/_sred pa'i kun nas nyon mongs pa yang yod pa ste/_nyon mongs pa yongs su rdzogs pa'i gang zag gi dbang du byas nas/_bcom ldan 'das kyis nye bar len pa 'di bzhi gsungs pa yin no/_/gzhan du ni tha dad pa med par gsungs te zhes rgyas par 'byung ba ni/_gzhan du zhes bya
[\[182a\]]
[\[182a.1\]]ba ni mdo sde gzhan las/_bcom ldan 'das kyis tha dad pa rnam pa bzhi ni ma yin gyi/_tha dad pa med par bstan pa ni nya bar len par 'gyur ba'i chos rnams gang zhe na/_mig dang gzugs dang zhes rgyas par 'byung ba dang /_nye bar len len pa gang zhe na/_gang la
[\[182a.2\]]'dun pa dang 'dod chags gang yin pa ste/_'di ni 'dir nye bar len pa yin no zhes bya ba yin te/_chos 'di pa rnams dang /_'di la phyi rol pa rnams dang mthun pa'i nye bar len pa yin no/_/gzhan dag na re bdag tu smra ba nye bar len pa yang de dag la yod pa yin te zhes bya ba la/_de dag
[\[182a.3\]]la zhes bya ba ni chos 'di pa rnams la'o/_/lus la bdag go snyam pa'i 'dun pa dang /_'dod chags gang yin pa'o zhes bya ba ni lus la bdag go snyam du 'dun pa dang 'dod chags la sogs kyi sgo nas kyang bdag tu lta ba 'byung ba yin no/_/yang zhes bya ba ni nga'o snyam pa dang /_sred pa yang zhes
[\[182a.4\]]bya ba yin no/_/de bas na bdag tu smra ba nye bar len pa yang de dag la yod pa yin no zhes gzhan dag smra'o/_/gzhan rgyu dang /_de ma thag pa dang /_dmigs pa'i rkyen rnams nye bar len pa ma yin par 'gyur ro zhes bya ba ni sred pa kho na nye bar len pa'i rkyen yin pas so/_/'dir nye bar len pa'i rgyu'i
[\[182a.5\]]rkyen ni skal ba mnyam pa'i rgyu la sogs pa yin par rig par bya'o/_/de ma thag pa'i rkyen ni sems dang sems las byung ba 'das ma thag pa'o/_/dmigs pa'i rkyen ni 'dod pa dang /_lta ba dang /_tshul khrims dang brtul zhugs dang /_bdag tu smra ba yin te/_'dir 'dun pa dang 'dod chags gang
[\[182a.6\]]yin pa de nye bar len pa yin pas so/_/mdo sde gzhan yang yongs su spangs pa yin te/_ma rig pa'i rgyus kun du 'dod chags pa dang /_kun du zhe sdang ba dang /_kun du gti mug pa'o zhes bya ba la kun du 'dod chags pa ni 'dir len pa yin no/_/nye bar len pa'i rkyen ma rig pa yin te/_sred pa 'ba'
[\[182a.7\]]zhig ni ma yin no/_/de bzhin du gang cung zad 'dod pa mi dge ba'i chos zhes rgyas par 'byung ba 'dir tshig bye brag tu ma byas pa'i phyir 'dod chags kyang ma rig pa'i rkyen gyis yin no zhes bya'o/_/de bzhin du 'dus byas gang yin pa de thams cad ces rgyas par 'byung ba ni 'dod chags kyang 'du byed kyi phung
[\[182b\]]
[\[182b.1\]]por bsdus pa yin la/_de'i rkyen reg pa yin par grub pa yin no/_/gal te rkyen can nges pa yin na ni nye bar len pa kho na'i rkyen sred pa yin gyi/_gzhan gyi ma yin pas chos gzhan gyi rgyu dang /_de ma thag pa dang dmigs pa dang bdag po'i rkyen du sred pa yin par mi 'gyur ro zhes bya ba ni sred
[\[182b.2\]]pa yang sems dang sems las byung ba rnams kyi rgyu'i rkyen yang yin te/_skal ba mnyam pa'i rgyu la sogs pas bsdus pa'o/_/de ma thag pa'i rkyen yang yin te/_'das ma thag pa'o/_/dmigs pa'i rkyen yang yin te/_de la dmigs pa'i sems dang sems las byung ba skye ba'i phyir ro/_/
[\[182b.3\]]bdag po'i rkyen yang yin te/_de'i dbang gis mi dge ba'i sems dang sems las byung ba skye ba'i phyir ro/_/dge slong dag las kyi rgyu ni sred pa rkyen ni sred pa zhes bya ba la sogs pa yongs su spangs par 'gyur ro zhes bya ba ni rkyen can nges pa yin na ni sred pa ni las kyi rgyu yin par mi 'grub par 'gyur
[\[182b.4\]]ro/_/nges pa med kyang bshad pa don med pa ma yin te/_gtso bo'i rkyen bstan pa'i phyir dang /_de bzhin du bshad pa'i phyir ro zhes bya ba ni sred pa'i rkyen gyis len pa zhes de bzhin du bshad pa'i phyir ro/_/ji ltar sred pa ni len pa'i gtso bo'i rkyen yin pa de ltar ston pa ni/_'di ltar ba la sred
[\[182b.5\]]pas de dang ldan pa bral bar bya ba'i phyir 'dod pa la sogs pa nye bar len pa yin no zhes bya ba'o/_/de yang mthong ba'i chos kho na la bde ba dang sdug bsngal dang ldan pa dang bral bar 'dod pa rnams kyi ni 'dod pa na spyod pa'i srid pa gang yin pa de la brten nas de 'byung ba yin no/_/gang dag ma 'ongs
[\[182b.6\]]pa na 'dod pa dang mi 'dod pa myong ba rnams dang /_ldan pa dang bral bar 'dod pa rnams kyi ni 'dod pa na spyod pa nyid kyi yod par sred pa dang med par sred pa rnams dang /_gang yang gzugs dang gzugs med pa na spyod pa ste/_de dag gi rkyen gyis ni gzhan yin no zhes bya ba sngar smras zin to/_/nye bar
[\[182b.7\]]len pa tha dad pa so so ni ma rig pa la sogs pa dang /_tshor ba'i sred pa la ltos pa yin gyi de la ma rig pa la sogs pa ni ma yin no zhes bya ba ni ma rig pa la sogs pa ni bye brag med par 'dun pa dang 'dod chags kyi rgyu yin pa'i phyir ro/_/len pa'i don bsdus pa rnam par gzhag pa ni 'dir
[\[183a\]]
[\[183a.1\]]rnam pa bcur bstan te/_rab tu dbye ba rnam par gzhag pa ni ji skad du/_len pa gang zhe na/_len pa rnam pa bzhi ste zhes rgyas par bstan pa yin no/_/rang gi ngo bo rnam par gzhag pa ni ji skad du/_'dod pa la sogs pa gsungs pa de dag la 'dun pa dang 'dod chags gang yin
[\[183a.2\]]pa de nye bar len pa yin te zhes bstan pa'o/_/byed pa rnam par gzhag pa ni ji skad du/_des 'dod pa la sogs pa de dag len par byed de/_de dag nyid de dag la len pa nyid de zhes bstan pa'o/_/byed pa rnam par gzhag pa ni ji skad des 'dod pa la sogs pa de dag len par byed de/_de dag nyid de
[\[183a.3\]]dag la len pa nyid de zhes bstan pa'o/_/rkyen khyad par can rnam par gzhag pa ni ji skad du/_gal te tshor ba la sred pa ni 'dod pa la sogs pa la sred pa'i rnam grangs kyi rkyen yin par bstan na de la nyes pa ci yod ces bstan pa yin no/_/'dod pa tha dad pa rnam par gzhag pa ni ji skad du/_de bas na kun
[\[183a.4\]]du rtog pa'i 'dod chags nyid 'dir 'dod pa yin la/_de nyid nye bar len pa yin no/_/lta ba dang tshul khrims dang brtul zhugs dang /_bdag tu smra ba'i yang de bzhin te/_dang po ji ltar bstan pa bzhin te/_de dag nyid len pa yin no zhes rgyas par bstan pa yin no/_/rab tu dbye ba 'dod pa
[\[183a.5\]]dgag pa rnam par gzhag pa ni ji skad du rab tu byed pa pa dag de la sgro 'dogs par byed pa zhes bya ba rgyas par byas nas de bas nye bar len pa la yang sgro btags pa byas par srid pa yin no zhes bya ba la sogs pa'i bar du yin no/_/dgos pa rnam par gzhag pa ni ji skad du/_ci'i phyir len pa rnam
[\[183a.6\]]pa bzhir gzhag ce na/_khyim pa'i phyogs dang /_rab tu byung ba'i phyogs las brtsams te zhes rgyas par bstan pa'o/_/rkyen rab tu dbye ba rnam par gzhag pa ni ji skad du/_sred pa ni gsum du bstan la/_nye bar len pa ni bzhi yin na gang zhig gang gi rkyen gyis yin zhe na zhes rgyas
[\[183a.7\]]par bstan pa yin no/_/nye bar len pa tha dad pa med par rnam par gzhag pa ni ji skad du/_gzhan du ni tha dad pa med par gsungs te/_nye bar len par 'gyur ba'i chos rnams gang zhe na/_mig dang gzugs dang zhes rgyas par 'byung ba dang /_nye bar len pa gang zhe na/_gang la
[\[183b\]]
[\[183b.1\]]'dun pa dang 'dod chags gang yin pa ste/_de ni 'dir nye bar len pa yin no zhes bstan pa'o/_/gtso bo'i rkyen rnam par gzhag pa ni ji skad du/_gtso bo'i rkyen bstan pa'i phyir dang /_de bzhin du bshad pa'i phyir ro zhes rgyas par bstan pa'o/_/len pa rnam par 'byed pa'o//_//
[\[183b.2\]]len pa'i rkyen gyis srid pa zhes rgya cher 'byung ba la/_len pa'i rkyen gyis srid pa zhes kyang gsungs/_sred pa gang zhe na/_nye bar len pa'i phung po lnga'o zhes mdo sde gzhan las/_bcom ldan 'das kyis tha dad pa med par yang gsungs/_mdo sde gzhan las/_dmyal ba'i srid pa dang /_
[\[183b.3\]]yi dgas kyi srid pa dang /_byol song gi srid pa dang /_mi'i srid pa dang /_lha'i srid pa dang /_las kyi srid pa dang /_bar ma do'i srid pa'o zhes srid pa bdun tha dad par gsungs na/_sred pa gang zhe na/_de'i phyir srid pa gsum ste/_'dod pa'i srid pa dang /_gzugs kyi srid pa
[\[183b.4\]]dang /_gzugs med pa'i srid pa'o zhes bstan to/_/'dir yang tshig sbyar na thal bar 'gyur ba snga ma bzhin du gnas te/_ji lta zhe na/_ci gzugs mthong ba bzhin du rig par bya ste/_ji ltar gzugs la mthong ba zhes bya ba de bzhin du 'dod pa la sogs pa'i srid pa ni 'dod pa'i srid
[\[183b.5\]]pa dang /_gzugs kyi srid pa dang /_gzugs med pa'i srid pa yin nam/_'on te gzugs kyi skye mched bzhin te/_ji ltar gzugs nyid skye mched yin pas gzugs kyi skye mched ces bya ba de bzhin du 'dod pa la sogs pa nyid srid pa yin pas 'dod pa'i srid pa dang /_gzugs
[\[183b.6\]]kyi srid pa dang /_gzugs med pa'i srid pa zhes bya zhe na/_'dod pa dang rab tu ldan pa'i srid pa'o/_/de bzhin du lhag ma rnams kyang zhes bya ba ni gzugs dang rab tu ldan pa'i srid pa dang /_gzugs med pa dang rab tu ldan pa'i srid pa ni gzugs med pa'i srid pa zhes bya ba yin
[\[183b.7\]]no/_/tshig bar ma mi mngon pa'i phyir sbrang rtsi'i chu lta bu dang zhes bya ba ni rab tu ldan pa'i tshig bar ma mi mngon par byas te/_dper na sbrang rtsi dang bsres pa'i chu la sbrang rtsi'i chu zhes tshig bar ma mi mngon par byas nas sbrang rtsi'i chu zhes bya ba yin no/_/bu ram 'o ma bzhin no zhes bya ba
[\[184a\]]
[\[184a.1\]]ni ji ltar bu ram dang bsres pa'i 'o ma la bu ram 'o ma zhes tshig bar ma mi mngon pa yin pa de bzhin no/_/'dod pa dang rab tu ldan pa'i srid pa ni 'dod pa'i srid pa dang /_gzugs dang rab tu ldan pa'i srid pa ni gzugs kyi srid pa dang /_gzugs med pa dang rab tu
[\[184a.2\]]ldan pa'i srid pa ni gzugs med pa'i srid pa zhes gsungs kyi/_ngo bo nyid ni ma gsungs na/_srid pa yang gang zhe na/_de'i phyir nye bar len pa'i phung po lnga'o zhes rgyas par smras so/_/de dag kyang khams gsum du ji ltar rig par bya'o zhes bya ba ni phung po lnga po de dag 'dod pa'i khams dang gzugs
[\[184a.3\]]kyi khams na ni lnga char ro/_/gzugs med pa'i khams na ni bzhi'o/_/de lta na 'o na zhes rgyas par 'byung ba ni 'o na de lta na nye bar len pa'i phung po lnga dang bzhi dag khams gsum du srid pa yin la/_srid pa nyid skye ba yin na srid pa'i rkyen gyis skye ba zhes bya ba phung po lnga la ma gtogs pa skye ba
[\[184a.4\]]gang zhig srid pa'i rkyen gyis yin te/_skye ba nyid skye ba'i rkyen gyis yin no zhes bstan par 'gyur ro zhe na/_'dir gzhan las kyi ngo bo dag ni srid pa yin par dgongs la/_gzhan dag ni srid pa'i rkyen gyis skye ba rnam par smin pa'i ngo bo yin no/_/don de nyid ston par byed pa ni 'di skad
[\[184a.5\]]du/_srid pa gsum po de dag nyid mdo sde gzhan las srid pa bdun du gsungs te/_dmyal ba'i srid pa dang /_byol song gi srid pa dang /_yi dgas kyi srid pa dang /_lha'i srid pa dang /_mi'i srid pa dang /_las kyi srid pa dang /_bar ma do'i srid pa rnams so/_/'dod pa'i srid pa ni
[\[184a.6\]]bdun char yin no/_/gzugs kyi srid pa ni srid pa gsum yin te/_lha'i srid pa dang /_las kyi srid pa dang /_bar ma do'i srid pa'o/_/gzugs med pa'i srid pa ni srid pa gnyis te/_lha'i srid pa dang /_las kyi srid pa'o/_/sems can rnams gang du gang gis 'byung ba de srid pa yin pa'i
[\[184a.7\]]phyir srid pa bdun yin te/_dmyal ba la sogs pa gang du de dag gi srid pa 'byung ba ni dmyal ba'i srid pa dang /_byol song gi srid pa dang /_yi [(]dgas gi [,]dwags kyi [)]srid pa dang /_mi'i srid pa dang /_lha'i srid pa ste/_'dir 'byung bas na srid pa zhes bya'o/_/rgyu gang gis 'byung ba ni las kyi ste/_
[\[184b\]]
[\[184b.1\]]de ni las kyi srid pa zhes bstan pa yin no/_/rim pa gang gis 'byung ba ni bar ma do'i srid pa'i rim pa ste/_de yang srid pa yin par gsungs te/_'dis 'byung bar byed pas na zhes bstan to/_/mdo sde gzhan las kyang /_kun dga' bo las ni zhes rgyas par 'byung ba ni yang srid pa mngon par 'byung
[\[184b.2\]]bar byed pa'i las ni srid pa'i rang gi mtshan nyid yin pa dang /_mdo sde 'di las kyang ma 'ongs pa'i skye ba'i rkyen las nyid srid pa'i sgras bstan pa yin no zhes ston to/_/rab tu byed pa las kyang 'dod pa'i srid pa gang zhe na zhes rgyas par 'byung ba 'dis kyang las kyi srid pa nyid gzugs dang gzugs med pa dang
[\[184b.3\]]rab tu ldan pa'i ma 'ongs pa na skye ba'i rkyen nyid yin par 'di las gsungs so zhes ston to/_/ma 'ongs pa na mngon par 'grub par mngon du phyogs pa dang zhes bya ba ni mngon par 'grub par mngon du gyur pa ni mngon par 'grub par mngon du phyogs pa yin pas so/_/las gang zhig gzugs
[\[184b.4\]]dang rab tu ldan pa'i zhes bya ba snga ma bzhin no zhes bya ba ji ltar yin zhe na/_las gang zhig gzugs dang rab tu ldan pa'i nye bar len pa'i rkyen gyis ni ma 'ongs pa na mngon par 'grub par mngon du phyogs pa dang /_las de'i rnam par smin pa gang yin pa'o/_/gzugs med pa dang rab
[\[184b.5\]]tu ldan pa'i zhes bya ba snga ma bzhin no zhes bya ba ji ltar yin zhe na/_las gang zhig gzugs med pa dang rab tu ldan pa'i nye bar len pa'i rkyen gyis zhes bya ba rgyas par yin no/_/de ni rnam par smin pa'i rkyen gyis ma yin no zhes bya ba ni las kyi rnam par smin pa'i rkyen gyis ma yin no zhes bya ba'i
[\[184b.6\]]don to/_/'on kyang de ni srid pa yin no zhes bya ba ni las de las rnam par smin pa 'byung bar byed pa yin pa'i phyir ro/_/de ltar na 'o na 'du byed rnams dang zhes rgyas par 'byung ba ni gal te 'du byed rnams kyang las kyi ngo bo yin srid pa yang las kyi ngo bo yin na/_'o na de lta na 'du byed rnams dang srid pa
[\[184b.7\]]la bye brag ci yod ce na/_las ni gnas skabs gnyis te zhes rgyas par 'byung ba la rang gi ngo bo'i gnas skabs ni rang gi mtshan nyid kyi gnas skabs zhes bya ba'i don to/_/bag chags kyi gnas skabs ni de las skyes pa'i 'bras bu smin par nus pa'i gnas skabs so/_/rang gi ngo bo'i gnas skabs
[\[185a\]]
[\[185a.1\]]nyid las kyi srid pa ma yin nam/_bag chags kyi gnas skabs ni ma yin na/_ji ltar las kyi bag chags kyi gnas skabs brjod ce na/_de'i phyir/_las ni gnas skabs gnyis te/_rang gi ngo bo'i gnas skabs dang /_bag chags kyi gnas skabs so/_/
[\[185a.2\]]sems kyi rgyun la bag chags kyi bye brag de las skyes pa yod pa yang zhes rgyas par smras so/_/nus pa'i bye brag dang ldan pa'i rnam par shes pa'i rgyun ni de'i rkyen gyis yin pa'i phyir ro zhes bya ba ni yang srid pa skye bar nus pa dang ldan pa'i rnam par shes pa'i rgyun gyi rkyen ni rang gi ngo bor
[\[185a.3\]]gnas pa'i las yin pa'i phyir ro/_/gal te de'i bag chags de yang srid mngon par 'grub par byed pa yin na ni 'jug pa rnyed pa yin no zhes bya ba ni de lta na bag chags kyi gnas skabs kyi las ni srid pa'i ming 'thob pa yin no/_/'jug pa ma rnyed pa ji ltar brjod par bya zhe na/_de'i phyir/_
[\[185a.4\]]'jug pa ma rnyed pa yin na ni las kyi ming dang 'du byed kyi ming thob pa yin no zhes smras so/_/'dul ba las ji skad du/_las rnams chud zad mi 'gyur te/_/zhes rgyas par 'byung ba 'di ni der dpe yin te/_'jug pa ma rnyed pa'i bag chags de ni las kyi ming thob pa yin no zhes bya ba yin
[\[185a.5\]]no/_/gang zag gcig tu la dus gcig tu bsod nams la sogs pa'i 'du byed rnam pa gsum yod par khas blangs su zin kyang zhes bya ba ni 'jug pa ma rnyed pa'i bag chags de ni 'du byed kyi ming thob pa yin gyi/_ming srid pa zhes bya ba ci zhe na/_'thob pa ma yin te zhes bya ba skabs
[\[185a.6\]]yin no/_/bsod nams dang /_bsod nams ma yin pa dang /_mi g.yo ba'i 'du byed kyi bag chags tsam nyid yin na ni srid pa'i rkyen gyis cig char du skye ba gcig 'grub par 'gyur ro/_/'di ni de lta bu yin te bag chags kyi gnas kyi 'du byed ni yang srid pa mngon par 'grub pa la
[\[185a.7\]]'jug pa rnyed pas gnas skabs thams cad srid pa'i ming 'thob pa yin no zhe na/_'di ltar ma rig pa'i rkyen gyis 'du byed ces bya ba yod du zin kyang res 'ga' yang srid mngon par 'grub par mi byed do zhes rgyas par 'byung ba yin no/_/de yang nye bar len pa yod na 'du byed srid pa'i
[\[185b\]]
[\[185b.1\]]gnas skabs yin par 'gro bar 'gyur gyi zhes bya ba ni 'dun pa dang 'dod chags yod na yang srid pa mngon par 'grub par bya ba la 'jug pa rnyed pa yin gyi med na ni ma yin no/_/de bas na 'jug pa rnyed pa'i las kyi bag chags ni len pa'i rkyen gyis yin pa'i phyir/_len pa'i rkyen gyis srid
[\[185b.2\]]pa zhes bstan to/_/'di ltar ma rig pa'i rkyen gyis 'du byed yod du zin kyang zhes rgyas par 'byung ba ni 'di ltar khams sam 'gro ba gang na ma rig pa'i rkyen gyis 'du byed yod pa yang 'dun pa dang 'dod chags des 'phangs pa'i yang srid dang rjes su mthun pa ma yin na der ni yang srid
[\[185b.3\]]mngon par 'grub par byed pa ma yin no zhes bya ba ni 'di lta ste 'dod pa'i khams su gtogs pa'i ma rig pa'i rkyen gyis 'du byed yod pa yang gzugs na spyod pa'i 'dun pa dang /_'dod chags sam/_gzugs med pa na spyod pa'i 'dun pa dang /_'dod chags pa des 'phangs pa'i yang srid
[\[185b.4\]]dang rjes su mthun pa ma yin na khams dang der ram/_bde 'gror yang srid mngon par 'grub par byed pa ma yin no/_/las snga ma rnams rang gi 'bras bu yongs su 'dzin par byed pa yin du zin kyang zhes rgyas par 'byung ba ni las snga ma rnams rang gi 'bras bu yongs su 'dzin par byed pa yin du
[\[185b.5\]]zin kyang 'dun pa dang 'dod chags pa med par yang bag chags yongs su gyur pa'i bye brag las dus ji lta ba bzhin du phyis 'bras bu sbyin par bya ba'i phyir nye bar gnas pa yin zhes bya ba la rang gi 'bras bu yongs su 'dzin par byed pa ni las de dag gis so/_/las de dag gis zhes bya ba ni rang
[\[185b.6\]]gi 'bras bu yongs su 'dzin par byed pa nyid yin no/_/bag chags yongs su gyur pa'i bye brag las stobs ji lta ba bzhin du zhes bya ba ni skad cig ma yin pa'i phyir skad cig re re la de'i bag chags yongs su gyur pa'i bye brag yod pa yin te/_'di ltar yongs su 'gyur ba'i bye brag de lta bu'i ngo bo cung
[\[185b.7\]]zad 'grub par 'gyur te/_gang gis de ma thag tu yang srid mngon par 'grub par bya ba la nus pa yod pa'o/_/nus pa yang stobs yin te/_stobs ji lta ba bzhin zhes bya ba ni stobs gang dang gang yod pa de dang de las phyis 'bras bu sbyin par bya ba'i phyir nye bar gnas pa yin pa de
[\[186a\]]
[\[186a.1\]]ltar ci'i phyir mi 'dod/_sa gang la 'dun pa dang 'dod chags pa ni zhes rgyas par 'byung ba ni 'dod pa'i khams nas srid pa'i rtse mo'i bar la'o/_/des 'phangs pa'i yang srid dang rjes su mthun pa yin pa zhes bya ba ni las kyis 'phangs pa'i yang srid dang rjes su 'tsham pa zhes bya ba'i don to/_/
[\[186a.2\]]der ni de lta bu kho na yin gyi zhes bya ba ni stobs ji lta ba bzhin du 'bras bu sbyin par bya ba'i phyir nye bar gnas pa yin no zhes bya ba yin no/_/'dun pa dang 'dod chags med pa ma yin pa'i las rnams la yang srid mngon par 'grub par byed pa'i nus pa thob pa yod pas/_len pa'i rkyen gyis srid pa zhes bstan to/_/'dod
[\[186a.3\]]chags dang bral ba gang zhig sa 'og mar skye ba zhes rgyas par 'byung ba ni sa gong mar skyes nas 'dod chags dang bral ba zhig 'chi ba'i dus byas nas gang gi tshe sa 'og mar skye ba de'i tshe 'chi ba'i dus kyi tshe de las 'og ma pa'i 'dun pa dang 'dod chags ni kun du 'byung ba ma yin te/_'dod chags dang bral ba
[\[186a.4\]]yin pa'i phyir ro/_/sa 'og ma de la 'dun pa dang 'dod chags dag ces bya ba la/_de la zhes bya ba ni sa 'og ma la'o/_/mngon du ma gyur na sa 'og mar lan grangs gzhan la myong bar 'gyur ba'i las kyis 'phangs pa'i yang srid dang rjes su mthun pa ji ltar yin zhe na/_'chi ba'i gnas
[\[186a.5\]]skabs na de'i bag chags rnams 'jug pa rnyed pa'i phyir ro zhes bya ba ni sa 'og ma pa'i 'dun pa dang 'dod chags kyi bag chags dag 'jug pa rnyed pa'i phyir ro zhes bya ba'i don to/_/'jug pa ji ltar rnyed pa bzhin las kyi bag chags kyis yang srid 'grub par byed do/_/de ltar na sa 'og ma pa'i 'dun pa dang 'dod chags kyi bag
[\[186a.6\]]chags kyi 'jug pa rnyed pa ni len pa yin la/_des ni las kyi bag chags kyi gnas skabs dag srid pa yin par byed do/_/'dod chags ma bral ba rnams bden pa mthong na zhes rgyas par 'byung ba ni bden pa mthong la 'dod chags dang ma bral ba rgyun du zhugs pa'am/_lan cig phyir 'ong ba dag 'dod pa na
[\[186a.7\]]spyod pa'i 'dun pa dang 'dod chags ma spangs shing 'dod pa'i khams su gtogs pa yin yang ngan song du skye bar mi 'gyur na ci de'i len pa dag med pa yin nam gang gi phyir mi skye ba de dag gis ni ji skad du las snga ma rnams rang gi 'bras bu yongs su 'dzin par byed pa yin du zin kyang bag
[\[186b\]]
[\[186b.1\]]chags yongs su gyur pa'i bye brag las zhes bya ba nas de ltar ci'i phyir mi 'dod ces bya ba'i bar du de dag rgyas par bstan pa yin no/_/de'i phyir ngan song dang rjes su mthun pa ma yin te zhes smras so/_/ji ltar ma yin pa de ston pa ni/_mthong bas spang bar bya ba'i 'dun pa dang 'dod chags
[\[186b.2\]]spangs pa'i phyir ro zhes bya ba yin te/_bden pa mthong na mthong bas spang bar bya ba'i 'dun pa dang 'dod chags spangs pa yin la/_de yang ngan song dang rjes su mthun pa ma yin te/_log par lta ba bsgyur zin pa'i phyir ro/_/de las gzhan yang phyis 'joms pa'i phyir ro zhes bya ba ni
[\[186b.3\]]bsgom pas spang bar bya ba yin te/_bsgom pas spang bar bya ba'i 'dun pa dang 'dod chags dang ngan song dang rjes su mthun pa spangs pa ma yin te/_bden pa mthong ba la yang kun du rgyu ba yin no/_/log par lta bas rgyas pa yin pa'i phyir de dag ni bden pa mthong ba kho nas spangs pa'i
[\[186b.4\]]phyir ro/_/'chi ba'i tshe gdon mi za bar 'gyur ro zhes bya ba ni sngar nges pa ma yin pa ni 'chi ba'i tshe len pa dang bcas pa'i las rnams gdon mi za bar srid pa yin par 'gyur ro/_/de lta ma yin na yang srid nyid du mi rung ngo /_/las nges pa gang yin pa ni dus sngar yang yin te zhes bya ba ni
[\[186b.5\]]de'i tshe gdon mi za bar srid par gyur pa yin no/_/skyes nas myong bar 'gyur ba'i las mtshams med pa la sogs pa zhes bya ba'i sogs pa'i sgras ni mtshams med pa las gzhan/_lha la sogs pa'i nang du skyes nas myong bar 'gyur ba'i las gzhan yang gang yin pa'o/_/sngon gyi tshe'i las
[\[186b.6\]]kyi rnam par smin pa zhes rgyas par 'byung ba ni de'i tshe las srid par gyur pa yod du zin kyang de ma thag tu yang srid mngon par 'grub par mi byed de/_sngon gyi tshe las kyi rnam par smin pa ris mthun par skal ba mnyam pa'i lhag ma dang 'brel pa'i phyir ro/_/ji tsam na skye ba'i srid pa yin pa
[\[186b.7\]]de'i bar du ldog pa med do zhes bya ba ni de srid du las rnams srid par gyur pa yin no zhes bya ba'i don to/_/ci'i phyir nam bar ma do'i srid pa mngon par ma grub pa de'i bar du srid pa rnam par mi gzhag ce na/_de'i phyir lung las srid pa ni gnyis te zhes rgyas par smras so/_/de gnyi ga
[\[187a\]]
[\[187a.1\]]gcig tu bsdus te srid pa zhes brjod do zhes bya ba ni gzhol ba'i srid pa de dang /_zhugs pa'i srid pa zhes bya ba gnyis gcig tu bsdus pa ni mngon par bsdus pa yin no/_/'o na bar ma do na srid pa yod pa'i rkyen gang zhe na zhes bya ba ni 'di'i sngon gyi dus kyi srid
[\[187a.2\]]pas bsdus pa'am/_'chi ba'i srid pas bsdus pa ni ma yin no/_/de'i phyir de'i rkyen brjod par bya dgos so zhe na/_de'i phyir rkyen gzhol ba'i srid pa yin no zhes smras so/_/'o na de lta na ji srid du bar ma do'i srid pa yin pa de srid du las dag srid pa yin par rjes su 'brang ba thob par 'gyur
[\[187a.3\]]ro zhe na/_de'i phyir de yang las kyi srid pa gtso bo yin gyi rnam par smin pa ni gtso bo ma yin te zhes smras so/_/de yang zhes bya ba ni bar ma do'i srid pa'o/_/ci'i phyir zhe na/_skyes pa na rnam par smin pa 'phangs pa yongs su rdzogs pa'i phyir te/_las des rnam par smin pa 'phangs pa skyes pa na yongs su
[\[187a.4\]]rdzogs par gyur pa yin gyi bar ma do'i srid pa'i gnas skabs su ma yin te/_de bas na bar ma do'i srid pa skyes su zin kyang de'i las rnams srid pa nyid yin pa las ldog pa med de/_rnam par smin pa lhag ma dang bcas pa yin pa'i phyir ro/_/skye bar bya ba'i phyir yang zhes rgyas par 'byung ba ni
[\[187a.5\]]lha la sogs pa'i nang du skye bar bya ba'i phyir las mngon par 'du byed pa ni lhar gyur cig_/mir gyur cig ces bya ba la sogs pa yin gyi/_bar ma do'i srid pa skye bar bya ba'i phyir ma yin no/_/de bas na srid pa nyid nang du gtogs par byas pa ni bar ma do'i srid pa der yin gyi/_skye ba'i nang du ma
[\[187a.6\]]yin no zhes bya ba ni rang gi dgos pa mthar thug par bya ba byed pa yin la/_las kyi dgos pa ni skye ba yin gyi/_bar ma do'i srid pa ni dgos pa ma yin no/_/de bas na ji tsam du skye ba'i srid pa yin pa de'i bar du ldog pa med de/_de srid du srid pa nyid de'i rjes su 'jug pa yin no zhes bya ba 'di ni
[\[187a.7\]]mdo'i don to/_/gang yang srog gcod pa dang bral ba ma yin no zhes bya ba nas zhes rgyas par 'byung ba ni bstan pa'o/_/bshad pa ni 'di la yang dga' ba ma yin zhing zhes bya ba ni/_srog gcod pa spong ba len par mi byed pa'i phyir ro/_/spong ba ma yin pa zhes bya ba ni blangs pa mi srung ba'i phyir ro/_/gang 'di la srog
[\[187b\]]
[\[187b.1\]]gcod pa la sogs pa dang bral bar mi dga' ba de ni rgyu de dang rkyen des lus shi nas/_bde 'gro mtho ris kyi 'jig rten du lha'i nang du skye ba ma yin no/_/'on kyang des sngon dge ba'i las byas shing bsags pa yod de zhes rgyas par 'byung ba la sngon byas pa yod pa zhes bya ba ni srog gcod pa la sogs pa
[\[187b.2\]]dang bral ba de yang sngon byas pa yin no zhes bya ba'i don te ji skad du/_'on kyang 'dis sngon dge ba'i las byas shing bsags pa yod de zhes smras pa yin no/_/gang gi rkyen gyis srid par gyur zhe na/_rkyen dge ba'i sems dang sems las byung ba'i chos rnams thob pa yang dag pa'i lta ba dang /_
[\[187b.3\]]mtshungs par ldan pa de'i rkyen gyis srid par gyur pa yin te/_de nyid srid pa'i rkyen yin gyi gzhan ma yin no/_/rkyen nges pa yin na ni dge ba'i sems dang sems las byung ba'i chos yang dag pa'i lta ba dang mtshungs par ldan pa rnams srid pa'i rkyen yin par 'grub par mi 'gyur ro/_/las
[\[187b.4\]]rnam par 'byed pa chen po'i mdo sde las/_de dag srid pa'i rkyen nyid du gsungs pa de yang /_yongs su spangs par 'gyur ro/_/'on te 'di 'chi ba'i dus kyi tshe zhes rgyas par 'byung ba ni gal te 'chi ba'i dus kyi tshe dge ba'i sems pa mtshungs par ldan pa dang bcas pa srid pa yin
[\[187b.5\]]par gyur na ni de lta na mi dge ba'i sems dang sems las byung ba'i chos rnams kyi rkyen gyis las de srid par gyur pa ma yin zhing rkyen nges pa yin te/_nye bar len pa kho na srid pa'i rkyen yin gyi gzhan ma yin no zhes bya ba la yang grub pa yin no/_/las rnam par 'byed pa'i mdo sde chen po
[\[187b.6\]]las gsungs pa de dag srid pa'i rkyen nyid yin par bstan pa yang spangs pa ma yin te/_der ni de dag srid pa nyid yin par gsungs kyi/_srid pa'i rkyen nyid du ni ma yin no zhe na/_de lta na de yang sngon byas pa yod pa de'i rkyen yang 'di ste zhes byung ba dang 'gal bar 'gyur te/_sngon byas pa
[\[187b.7\]]yod pa srid pa de'i rkyen nyid yin par gsungs pa yin gyi srid pa nyid du ma yin no/_/gshed ma pa dbugs zhes bya bas zhes rgyas par 'byung ba 'di yang spang bar byas pa yin te/_gal te len pa kho na srid pa'i rkyen yin na zhes skabs dang sbyar ro/_/bsam gtan bzhi pa thob pa'i dge slong zhes rgyas
[\[188a\]]
[\[188a.1\]]par 'byung ba ni bsam gtan bzhi pa thob pa'i dge slong 'ga' zhig bsam gtan dang po thob pa dang bdag gis thog ma'i 'bras bu 'thob po zhes mngon pa'i nga rgyal skyes zhes grag go/_/de bzhin du bsam gtan bzhi pa'i bar du thob pa dang /_'bras bu bzhi pa dgra
[\[188a.2\]]bcom pa thob po snyam byed do/_/bsam gtan bzhi pa thob pa'i dge slong mngon pa'i nga rgyal can te/_'chi kar skye bar 'gyur ba mthong ba dang /_'jig rten na rgyun du zhugs pa nas dgra bcom pa'i bar du yod pa ma yin no zhes 'phags pa rnams la skur pa 'debs pa'i log par lta ba skyes so/_/de
[\[188a.3\]]'phags pa la skur pa 'debs pa'i log par lta ba de ni dmyal bar skye bar 'gyur ba'i las srid pa nyid du byed pa'i rkyen yin no zhes skabs dang sbyar ro/_/'di nyid kyi mdo sde'i rjes su 'brangs nas rig par bya ste zhes bya ba ji lta bu zhe na/_'dis bsam gtan gyi sdom pa thob nas srog gcod
[\[188a.4\]]pa la sogs pa las rnam par ldog pa'i rgyu de dang rkyen des lus zhig nas ngan song dmyal bar skye bar 'gyur ba ma yin gyi/_'on kyang 'di sngon mi dge ba'i las byas shing bsags pa yod de/_de yang sngon byas pa yod pa de'i rkyen yang 'di lta ste 'chi ba'i dus kyi tshe mi dge ba'i sems dang
[\[188a.5\]]sems las byung ba'i chos thob pa log par lta ba dang mtshungs par ldan pa de'i rgyu dang /_de'i rkyen gyis lus zhig nas zhes rgyas par 'byung ba yin te/_gal te len pa kho na rkyen yin te/_rkyen nges pa yin na 'di yang spang bar 'gyur ro/_/gal te rkyen can nges pa yin na ni len pa'i
[\[188a.6\]]rkyen gyis srid pa kho na yin gyi/_gzhan ma yin pas len pa'i rnam par smin pa dang /_rgyu mthun pa dang /_bdag po'i 'bras bu gzhan med par 'gyur ro zhes bya ba ni rnam par smin pa'i rgyur gyur pa'i 'bras bu rnam par smin pa med par 'gyur ro/_/skal ba mnyam pa dang /_kun du 'gro bar gyur
[\[188a.7\]]pa'i rgyu mthun pa'i 'bras bu med par 'gyur ro/_/gtso bo'i rgyur gyur pa'i bdag po'i 'bras bu med par 'gyur ro/_/rkyen gtso bo 'chad pa'i phyir ro zhes bya ba ni len pa'i rkyen gyis srid pa zhes bya ba rkyen gtso bo'i dbang du byas te 'chad pa'i phyir ro/_/len pa ni srid pa'i rkyen gyi
[\[188b\]]
[\[188b.1\]]gtso bo yin te/_sa gang ba'i len pa yin pas ni sa de pa kho na'i las dag srid par byed pa'i phyir ro zhes bya ba ni de yang sngar bstan zin te/_ji lta zhe na/_ma rig pa'i rkyen gyis 'du byed yod du zin kyang gang 'dun pa dang 'dod chags pa des 'phangs pa'i yang srid dang rjes su mthun
[\[188b.2\]]pa med na der yang srid mngon par 'grub par mi 'gyur ro zhes bya ba yin no/_/sa gang ba'i dge ba'i sems dang zhes rgyas par 'byung ba ni sa gang ba'i dge ba'i sems dang sems las byung ba ni 'chi ba'i tshe/_dus tha ma'i tshe sa de pa'i las dag srid par byed pa ma yin te/_
[\[188b.3\]]'dod pa'i khams kyi 'dod chags dang bral ba dag 'chi ba'i dus kyi tshe 'dod pa na spyod pa'i dge ba'i sems dang sems las byung ba'i kun du 'byung yang 'dod pa na spyod pa'i las dag srid par byed pa ma yin no/_/'o na dge ba'i sems kyi las gang dag ces rgyas par 'byung ba ni dge ba'i
[\[188b.4\]]sems kyi las sngon byas pa bag chags kyi gnas skabs pa dag 'chi ba'i dus kyi tshe srid par gyur pa yin pa ni ji ltar sngar smras pa yin no/_/de dag ji ltar nye bar len pa'i rkyen gyis srid pa yin zhe na zhes bya ba ni de'i tshe de'i sems dang sems las byung ba dge ba kun du 'byung ba dang mi mthun
[\[188b.5\]]pa'i phyir 'dun pa dang 'dod chags mngon du 'byung ba'i dngos po ni yod pa ma yin no/_/gal te de'i tshe rnam par shes pa la zhes rgyas par 'byung ba ni 'chi ba'i dus de'i tshe dge ba'i sems kyi rnam par shes pa dang /_kun gzhi'i rnam par shes pa la len pa med par gyur na/_de'i
[\[188b.6\]]las dag srid pa yin par mi 'gyur te/_ji ltar dgra bcom pa bzhin no zhes bya ba ni kun gzhi rnam par shes pa la len pa med pa'i phyir ro/_/gal te rnam par shes pa la len pa med par yang bag chags kyi gnas skabs dag srid pa yin par gyur na ni srid par gyur pa de ni las kyi bag chags kyi nang
[\[188b.7\]]du gtogs pa yang srid kyi sa bon du gyur pa yin na/_de lta yin na dge slong dag sa bon gyi rigs lnga ni len pa dang bcas pa'i tshig bla dgas yin no zhes 'byung ba'i mdo 'di dang 'gal bar 'gyur ro/_/ji ltar na dge ba'i rnam par shes pa len pa dang bcas pa yin zhe na zhes bya ba ni dge ba ni 'dun
[\[189a\]]
[\[189a.1\]]pa dang 'dod chags dang rab tu sbyor ba ma yin pas de'i phyir 'dri ba yin no/_/len pas grogs byas te 'bras bu sbyin pa'i phyir te zhes bya ba ni skyed pa yin te/_'jug pa'i rnam par shes pa dge ba de ni len pas bstangs te/_'bras bu sbyin par byed kyi 'ba' zhig gis ni ma yin
[\[189a.2\]]no/_/de bas na de len pa dang bcas pa yin gyi zhes bya ste/_len pa la ltos nas des 'bras bu mngon du sbyin par byed pa yin te/_kun gzhi rnam par shes pa la 'bras bu'i rgyu bag chags rgyu yod pas 'bras bu sbyin par byed pa yin no/_/de sa bon yin par dgongs pa ni ma yin no zhes bya ba ni
[\[189a.3\]]dge ba'i 'jug pa'i rnam par shes pa de'o/_/kun gzhi rnam par shes pa ni sa bon yin te/_de'i dbang du byas nas bcom ldan 'das kyis dge slong dag sa bon zhes bya ba ni len pa dang bcas pa'i rnam par shes pa'i tshig bla dgas yin no zhes gsungs so/_/de la len pa gang yin pa'i bag
[\[189a.4\]]chags zhes rgyas par 'byung ba ni/_de la zhes bya ba ni kun gzhi rnam par shes pa la'o/_/len pa gang yin pa zhes bya ba 'dod pa nye bar len pa nas bdag tu smra ba nye bar len pa'i bar gyi bag chags yongs su shin du brtas par gyur na zhes bya ba ni de kun du 'byung ba na 'jug pa rnyed pa'o/_/des ni de
[\[189a.5\]]len pa dang bcas pa yin te zhes bya ba ni len pa des bag chags yongs su brtas pa ma yin na kun gzhi rnam par shes pa de len pa dang bcas pa ma yin no/_/sa gang ba'i len pa de yongs su shin tu brtas par gyur na zhes rgyas par 'byung ba ni 'dod pa na spyod pa dang /_bsam gtan dang po'i sa pa
[\[189a.6\]]nas srid pa'i rtse mo'i sa pa'i bar gyi'o/_/de'i sgo nas sa de pa nyid kyi las kyi bag chags bsags pa'i zhes bya ba ni len pa'i sgo nas bsags pa zhes bya ba'i tha tshig go/_/de ma thag tu tshe gzhan mngon par 'grub par bya ba'i phyir 'jug pa rnyed pa yin pas zhes bya ba ni yongs su gyur pa'i bye brag gi gnas
[\[189a.7\]]skabs rnyed pa'i las de ni srid pa yin par bstan to/_/rnam pa 'dis ni dge ba'i sems kyi yang 'chi kar len pa'i rkyen nyid kyis srid pa yin no zhes bya'o/_/de ma thag tu skye ba mngon par 'grub par bya ba'i phyir 'jug pa rnyed pa zhes gang smras pa'i/_'jug pa zhes bya ba de ci yin zhe na/_de'i phyir/_
[\[189b\]]
[\[189b.1\]]gang la las kyi bag chags yongs su gyur pa'i bye brag yod pa zhes rgyas par smras te/_'du byed skad cig ma rnams ni skad cig re re la yongs su gyur pa'i bye brag yod pa yin no/_/de bas na yongs su gyur pa'i bye brag 'ga' zhig ston par byed pa ni gang la las kyi bag chags kyi gnas
[\[189b.2\]]skabs yongs su gyur pa'i bye brag yod pa rang gi 'bras bu mngon par 'grub par byed pa de ni 'di'i 'jug pa zhes bya ba yin te yongs su gyur pa'i bye brag de ni bag chags 'di'i 'jug pa yin par bstan te/_dper na ma du lung ga'i me tog la rgya skyegs kyi khu bas bsgos pa ci zhe na/_yongs
[\[189b.3\]]su gyur pa'i bye brag gis ge sar dmar por mngon par 'grub par byed pa ni 'jug pa yin no zhes bya ba bzhin no/_/gang gi phyir srid pa'i rkyen gyis len pa yin par rtog par byed ce na/_de'i phyir/_tshor ba la sred pa ni gdon mi za bar zhes bya ba rgyas par smras te/_de dang ldan pa dang bral bar
[\[189b.4\]]bya ba'i phyir zhes bya ba ni tshor ba dang ldan pa dang bral bar bya ba'i phyir te/_de bas na bde ba'i tshor ba dang ldan par bya ba'i phyir dang /_sdug bsngal gyi tshor ba dang bral bar bya ba'i phyir 'dod pa la sogs pa len par byed la zhes bya ba ni 'dod pa dang /_lta ba dang /_tshul khrims dang brtul zhugs dang /_
[\[189b.5\]]bdag tu smra ba rnams zhes bya ba'i tha tshig go/_/med na mi 'byung ba nyid yin par ston pa ni bde ba dang sdug bsngal gnyis kyi tshor ba la ldan pa dang bral bar sred pa ni gdon mi za bar 'dod pa la sogs pa la 'dun pa dang 'dod chags par byed do zhes bya ba 'di ni bsdus pa'i don yin te/_de
[\[189b.6\]]ltar na len pa med par yang las rnams srid par 'gyur ba ma yin no/_/de bas na srid pa'i rkyen kho nas srid pa yin par 'dod pa ma yin zhes bya'o/_/'dod pa la sogs pa len pa med par yang zhes bya ba ni 'dod pa dang /_lta ba dang /_tshul khrims dang brtul zhugs dang /_bdag tu smra ba
[\[189b.7\]]len pa'o/_/ci zhe na/_tshor ba tsam la sred pas ni las sna tshogs kun nas slong bar byed pa ma yin la zhes bya ba ni bde ba dang /_sdug bsngal dang /_bde ba yang ma yin sdug bsngal yang ma yin pa'i tshor ba rnams ldan pa dang bral ba la sogs par sred pa sna tshogs ma yin pa lus dang longs spyod
[\[190a\]]
[\[190a.1\]]sgrub par byed pa can gyis ni/_las sna tshogs kun nas slong bar byed pa ma yin gyi/_len pas yin te/_'dod pa dang /_lta ba dang /_tshul khrims dang brtul zhugs dang /_bdag tu smra ba sna tshogs las byung ba'i 'dod chags rnam pa sna tshogs 'grub pa'i phyir ro/_/
[\[190a.2\]]'dod pa la sogs pa la 'dun pa dang 'dod chags kyi sgo nas kun nas bslang ba'i las sna tshogs ni 'dod pa dang /_lta ba dang /_tshul khrims dang brtul zhugs dang /_bdag tu smra ba sna tshogs la 'dun pa dang 'dod chags kyi sgo nas te/_sgo de kho na nas phyis srid pa yin par 'gyur ro zhes bya ba ni
[\[190a.3\]]'dod pa la sogs pa la 'dun pa dang 'dod chags kyi sgo kho na nas zhes bya ba'i tha tshig go/_/de ltar na yang sred pa'i rkyen kho nas srid pa yin par 'dod pa ma yin no/_/ngan song du 'gro bas skrag pa dang bde 'gro 'dod pa rnams kyi 'gro ba de dang mi mthun pa'i sred pa ngan song du 'gro ba dang mi mthun
[\[190a.4\]]zhing de dang mi 'phrod pa zhes bya ba'i don gang yin pa de ni ngan song du 'gro ba'i las rnams srid par byed pa'i rkyen du 'thad pa ma yin te/_ngan song las phyir phyogs pa yin pa'i phyir ro/_/bde 'gro'i tshor ba la sred pa sngon du song ba'i 'dod pa la sogs pa la 'dun pa dang 'dod chags ni 'thad
[\[190a.5\]]pa yin no zhes bya ba ni ngan song ba'i 'gro ba la skrag pa dang /_bde 'gro 'dod pa de dag rnams kyi'o/_/de ltar na srid pa'i rkyen gyis len pa nyid yin pa ni thams cad du 'gal ba med pa yin no/_/gang dag gi sred pa srid pa la rgyab kyis phyogs pa dang /_yang srid dang mi mthun par byed
[\[190a.6\]]pa dag gi ni de'i rkyen gyis srid pa la rgyab kyis phyogs pa'i sred pa'i rkyen gyis/_ji ltar las dag srid par 'grub par 'gyur zhes bya ba ni srid pa la rgyab kyis phyogs pa'i sred pa yang srid dang rjes su mthun pa ma yin pa ni sdug bsngal gyi tshor ba dang bral bar 'dod pa yin te/_srid pa la
[\[190a.7\]]rgyab kyis phyogs pa'i srid pa'i rkyen gyis lta ba la sogs pa'i len pa 'grub par 'gyur ro/_/de'i phyir yang srid pa'i rkyen kho nas srid pa yin par bstan pa ma yin no/_/'o na gang bcom ldan 'das kyis gzhan nas dga' ba nyid len pa yin par gsungs la/_de'i rkyen gyis kyang srid pa
[\[190b\]]
[\[190b.1\]]yin par tshor ba'i mdo sde las gsungs par rgyas par 'byung ba de dag gis ni sred pa'i rkyen kho nas srid par 'gyur ba yin par ston par byed pa ni dga' ba de ni sred pa yin par bsams pa'o/_/de nyid kyi phyir yang 'byung ba pa'i sred pa dga' ba 'dod chags dang mtshungs par ldan pa'o zhes 'byung bas
[\[190b.2\]]mdo sde'i tshig 'di dag sred pa yin par rung la/_der yang lha rnams mgu ba ni dga' ba la brten pa yin no zhes kyang gsungs so zhe na zhes smras so/_/srid pa dang 'dod chags mtshungs par ldan pa sred pa yin no zhes bya bar mi rung ngo zhes bya ba ni gzhan dang gzhan 'dres pa la de dang mtshungs par ldan
[\[190b.3\]]pa zhes bya ba ste/_dper na byams pa dang ldan pa'i dran pa yang dag byang chub kyi yan lag bsgom mo zhes bya ba bzhin no/_/dga' ba yang dga' bar byed pa yin te/_nyon mongs pa can gyi yid dga' ba zhes bya ba ni 'dod chags dang mtshungs par ldan pa'o/_/len pa ni tshor ba kho na yin no zhes bya
[\[190b.4\]]bar rigs pa ma yin te zhes bya ba ni dngos po'i rang gi mtshan nyid yin pa'i phyir dang /_'dir 'dun pa dang 'dod chags gang yin pa nye bar len pa yin par gsungs pa'i phyir ro/_/tshor ba la dga' ba ni srid pa'i rgyu yin no zhes bya ba ni de dang ldan pa dang bral ba sred pa yin te/_dga' ba ni bde
[\[190b.5\]]ba'i tshor ba'i bye brag yin pa'i phyir ro/_/de yang len pa yin te zhes bya ba ni sred pa de yang rgyu yin no zhes skabs dang sbyar ro/_/rgyu'i rgyu la de'i len pa yin no zhes bya ba ni len pa'i rgyu ni sred pa yin/_sred pa'i rgyu ni dga' ba yin pas rgyu'i rgyu yin no/_/de'i zhes gang smras pa ni de'i zhes bya ba gang
[\[190b.6\]]zag dang sbyar te/_gang zag de'i len pa'i rgyu la len pa yin no zhes bstan to/_/ci'i phyir zhe na/_tshor ba la dga' ba mang ba rnams yid 'byung ba skyed pa'i phyir te/_dga' ba nyid len pa yin no zhes byas na de dag tshor ba la yid 'byung ba skye bar 'gyur te/_dga' ba'i nyes dmigs mthong ba'i phyir ro/_/des de la
[\[190b.7\]]bar chad byed pa'i phyir ro zhes bya ba ni 'dod chags des tshangs par spyod pa de la bar chad byed pa'i phyir ro zhes bya ba'i don to/_/dri ma brgyud pa'i rgyu yin pas bud med la dri ma'o zhes nye bar gdags te zhes bya ba ni bud med mthong na zhes rgyas par ji skad du smras pa'i rim pas so/_/dper na/_sangs
[\[191a\]]
[\[191a.1\]]rgyas rnams ni 'byung ba bde/_/zhes bya ba sangs rgyas 'byung ba kho na bde ba ma yin gyi/_zhal mthong na dang ba skye bar 'gyur la/_dang ba las bde bar 'gyur ba yin no/_/chos bstan pa yang bde ba'o/_/zhes bya ba yang de bzhin du sbyar ro/_/sogs pa'i sgras rgyu'i rgyu gzhan
[\[191a.2\]]la yang de bzhin du nye bar gdags pa bsgrub par bya'o/_/smras pa/_gal te srid pa'i brgyud pa'i rgyu sred pa yin na/_'o na ci'i phyir mdo sde gzhan las srid pa nyid kun 'byung ba'i bden par gsungs/_srid pa nyid kun 'byung ba'i bden par brjod par bya dgos so zhes bsams pa ste/_srid pas
[\[191a.3\]]yang srid 'byung ba'i phyir ro/_/yang na srid pa'i rgyu'i rgyu srid pa yang kun 'byung gi bden par bstan na/_len pa ni srid pa'i mngon sum gyi rgyu yin yang kun 'byung gi bden par ma bstan na ci'i phyir srid pa kun 'byung gi bden par mdo sde las bstan/_sdug bsngal gyi bden pa rgyas par bstan
[\[191a.4\]]nas kun 'byung gi bden pa gang zhe na/_srid pa yang 'byung ba dga' ba 'dod chags dang mtshungs par ldan pa de dang de la mngon par dga' ba yin no zhes rgyas par 'byung ba yin no/_/rtsa ba bcad phyir de skad du gsungs so zhes bya ba ni yang srid kyi rtsa ba bcad pa'i phyir sred pa de nyid kun 'byung gi bden pa
[\[191a.5\]]yin par gsungs te/_de rgyun bcad na rtsa ba byung bas yang srid 'grub par mi 'gyur ro/_/de rgyun bcad pa nyid kyis lan pa rgyun bcad pa yin pas srid pa'i mngon sum gyi rgyu nyid yin pa ni kun 'byung gi bden par ma gsungs so/_/yang na len pa dang lhan cig pa de la bstan te zhes bya ba ni sred
[\[191a.6\]]pa de la kun 'byung ba'i bden par bstan te/_des nye bar len pa yin pas kun 'byung gi bden pa'o zhes ston to/_/de la tha dad pa med par yang srid 'dod pa ni yang 'byung ba pa'i sred pa yin no zhes bya ba yin te/_gang gis 'di la 'dod pa yin gyi/_lhar shog cig ce'am/_mir shog
[\[191a.7\]]cig ces bya ba ni ma yin no/_/thob pa'i dngos po la dmigs pa'i dga' ba dang 'dod chags gnyis 'dres pa'i phyir dga' ba 'dod chags dang ldan pa yin no zhes bya ba ni da ltar byung ba'i lus dang longs spyod kyi dngos po la dmigs pa'i dga' ba dang 'dod chags gnyis rim gyis 'byung ba na de
[\[191b\]]
[\[191b.1\]]gnyis 'dres pa'i phyir de dang ldan pa zhes bya'o/_/de la dga' ba ni nyon mongs pa can gyi yid yin no zhes sngar bstan zin to/_/'dod chags ni chags pa'i mtshan nyid yin par grags pa nyid yin no/_/thob pa'i longs spyod sna tshogs dang lus kyi dngos po 'dod pa ni de dang de la
[\[191b.2\]]mngon par dga' ba dang /_yang 'byung ba pa'i sred pa yin no zhes skabs dang sbyar ro/_/ma thob pa'i longs spyod sna tshogs 'dod pa 'di yang sna tshogs la dmigs pa yin pa'i phyir tha dad par phye ste/_yang srid kyi mtshan nyid la sred pa yin no/_/de nyid kyi phyir de dang de la mngon par
[\[191b.3\]]dga' bar byed do zhes gsungs so/_/thob pa dang ma thob pa'i lus kyi dngos po gnyis dang yul gnyis la zhes rgyas par 'byung ba ni thob pa'i lus la ni yang 'byung ba'i sred pa'o/_/thob pa'i yul la ni dga' ba 'dod chags dang ldan pa'i sred pa'o/_/ma thob pa'i yul la ni de dang de la
[\[191b.4\]]mngon par dga' ba'i sred pa'o/_/de ltar sred pa rnam pa bzhi go rims bzhin du rig par bya'o zhes bya ba ni de ltar na dang po ni rnam grangs kyi sred pa yang 'byung ba pa yin te/_de ltar ma phye bar gcig gis bstan to/_/gnyis pa ni rnal 'byor spyod pa'i tshul du bshad par phye nas sred pa rnam pa
[\[191b.5\]]gnyis su bstan to/_/yang 'byung ba pa'i sred pa logs shig tu bstan pa yang tha dad par dbye'o/_/de bas na len pa'i mtshan nyid 'dun pa dang 'dod chags kyang 'dir 'dus pa yin no zhes bya ba ni kun 'byung gi bden pa 'dir yin te/_dga' ba 'dod chags dang ldan pa dang de dang de la mngon par
[\[191b.6\]]dga' bar byed do zhes gsungs pa'i phyir ro/_/de dag mdo sde 'di las ji ltar rig par bya zhe na zhes bya ba ni las ni zhing /_sred pa ni rlan/_rnam par shes pa ni sa bon zhes bstan pa rnams rten cing 'brel par 'byung ba'i mdo sde 'dir ji ltar rigs par bya zhes bya ba yin no/_/de dag 'dir bstan
[\[191b.7\]]pa'i phyir srid pa'i gnas skabs kyi las ni zhing yin no zhes smras te/_de la rnam par gnas pa'i las ni 'du byed kyi gnas skabs dang srid pa'i gnas skabs so/_/de la 'dir srid pa'i gnas skabs kyi las ni zhing du bstan pa yin no/_/der nye bar 'gro ba lan pa dang bcas pa'i rnam par shes
[\[192a\]]
[\[192a.1\]]pa ni sa bon yin no zhes bya ba ni nye bar 'gro bas na 'gro ba ste las de 'gro ba ni nye bar 'gro ba yin te/_ji skad du bcom ldan 'das kyis/_gal te bsod nams kyi 'du byed mngon par 'du byed na bsod nams kyis rnam par shes pa nye bar 'gro ba yin no zhes rgyas par
[\[192a.2\]]gsungs pa yin te/_len pa gang gis len pa dang bcas pa'i rnam par shes pa de sa bon yin no/_/len pa de nyid ni rlan yin no/_/rnam pa de gsum zhes bya ba ni las zhing dang /_rnam par shes pa sa bon dang /_len pa rlan rnams yin no/_/ma rig pa ni rlan mi zad pa'i rgyu yin par bstan pa'i phyir
[\[192a.3\]]zhes rgyas par 'byung ba la/_rlan mi zad pa'i rgyu zhes bya ba ni len pa'i rlan mi zad pa'i rgyu zhes bya ba'i tha tshig go/_/'di'i nang nas 'byung ba yin te zhes bya ba ni mdo sde 'di'i nang nas sems can de dag gi ma rig pa mun par gyur pa ni zhes 'byung ba yin no/_/gzhan las ni rnam grangs kyis rnam par
[\[192a.4\]]shes pa'i gnas bzhi ste zhes rgyas par 'byung ba la/_mdo sde gzhan las ni rnam par shes pa'i gnas bzhi ste/_gzugs la nye bar 'gro ba'i rnam par shes pa gnas pa dang /_tshor ba la nye bar 'gro ba dang /_'du shes la nye bar 'gro ba dang /_'du byed la nye bar 'gro ba ste/_rnam par shes
[\[192a.5\]]pa'i gnas bzhi po de dag rnam grangs kyis zhing yin par ston to/_/ji lta zhe na/_dge slong dag rnam par shes pa'i gnas zhes rgyas par 'byung ba yin te/_sa'i khams kyi tshig bla dgas zhes gsungs pa'i phyir rnam par shes pa'i gnas bzhi ni rnam grangs kyis zhing yin par ston la/_sa'i
[\[192a.6\]]khams ni zhing yin par ston te/_ji skad du/_dge slong dag rnam par shes pa'i gnas bzhi la zhing zhes bya ba ni de'i tshig bla dgas yin no zhes gsungs so/_/de las cir 'gyur zhe na/_yul gang la dga' ba dang 'dod chags pa ni zhes rgyas par 'byung ba la/_yul gang la dga' ba dang /_
[\[192a.7\]]'dod chags pa ni rnam par shes pa'i gnas bzhi yul de la dmigs pa zhes bya ba'i don gang yin pa ste/_len pa dang bcas pa'i rnam par shes pa brlan par byed do/_/ming dang gzugs de ni zhes bya ba ni rnam par shes pa'i gnas bzhi'o/_/de'i zhing yin par 'dir gsungs so zhes bya ba
[\[192b\]]
[\[192b.1\]]ni len pa dang bcas pa'i rnam par shes pa de'i 'o/_/'dir zhes bya ba ni mdo sde 'dir ro/_/dper na gang la brten nas chus sa bon brlan par byed pa de/_sa bon gyi zhing yin par smras pa de bzhin no/_/de la gzugs la nye bar 'gro zhing rnam par shes pa gnas pa ni 'dod pa'i
[\[192b.2\]]khams so/_/tshor ba la nye bar 'gro ba ni bsam gtan no/_/'du shes la nye bar 'gro ba ni gzugs med pa gsum mo/_/'du byed la nye bar 'gro ba ni srid pa'i rtse mo pa yin no zhes brjod de/_gzugs dang tshor ba dang 'du shes dang 'du byed kyi phung po la sred pa'i dbang gis rnam par
[\[192b.3\]]shes pa gnas pa yin no zhes bya ste/_phung po bzhi ni ji ltar srid par rnam par shes pa'i gnas bzhi yin no/_/las kyi srid pa la ma brten par zhes rgyas par 'byung ba ni las kyi srid pa'i stobs kyis ris mthun pa gzhan du rnam par shes pa skye bar 'gyur bas las ni zhing yin par mdo
[\[192b.4\]]sde de las bstan pa yin te/_dper na zhing gi sa'i stobs kyis 'bras bu la sogs pa'i sa bon skye ba bzhin no/_/'di gnyis la tha dad du bya ba ci yod ces bya ba ni skye ba dang mngon par 'grub pa de gnyis la'o/_/ji ltar na las dang sred pa de gnyis rgyu yin zhe na zhes bya ba ni
[\[192b.5\]]las rgyu yin par ji ltar 'thad/_mngon par 'grub par byed pa'i rgyu yang sred pa ji ltar yin zhes bya ba yin no/_/sems can gyi ris de dang der zhes rgyas par 'byung ba la sems can gyi ris de dang der zhes bya ba ni lha dang mi la sogs pa'i sems can gyi ris su'o/_/skal
[\[192b.6\]]ba 'dra bar 'gro ba zhes bya ba ni 'dra bar 'gro ba ste/_ji lta zhe na/_skye ba 'dra bar 'gro bas na de dang mthun par 'gro ba yin no/_/de ltar na re zhig lha la sogs pa'i sems can gyi ris su 'dra bar nye bar 'gro ba ni skye ba yin par bstan to/_/las dang rjes su mthun par nye bar
[\[192b.7\]]'gro ba ni sems can gyi ris de dang der skye ba ni nges pa'i tshig gi tshul gyis so/_/de'i rgyu ni las yin te zhes bya ba ni skye ba de'i'o/_/las sna tshogs yin pa'i phyir dang /_rnam par smin pa dang bcas pa yin pa'i phyir ro zhes bya ba ni dper na sa bon dang mthun par myu gu mang po 'byung
[\[193a\]]
[\[193a.1\]]ba ni sa bon rnam pa mang po yin pa'i phyir ro/_/de bas na rjes su mthun pa gang yin pa de ni thams cad du de sa bon dang mthun pa yin pa'i phyir ro/_/de ltar na las sna tshogs yin pa'i phyir ris mthun pa rnam pa mang po tha dad par skye ba'i rgyu nyid du 'thad pa nyid do/_/
[\[193a.2\]]dge ba dang mi dge ba yin pa'i phyir yang las ni rnam par smin pa dang bcas pa yin te/_de bas na de ni skye ba'i rgyu nyid du rigs pa yin no/_/de ltar na skye ba'i rgyu las yin no zhes rigs pa bstan pa yin no/_/lung yang yod do zhes ston pa ni/_ji skad du de bas na bdag ni sems can rnams zhes rgyas
[\[193a.3\]]par gsungs pa yin no/_/tha dad pa med par srid pa ni mngon par 'dod pa yin no/_/mngon par 'grub pa ni 'grub pa yin te zhes bya ba nges pa'i tshig gi tshul gyis te/_tha dad pa med par sred pa gang yin pa ni 'di 'ba' zhig la mngon par 'dod pa gang yin pa'o/_/de'i mtshan nyid kyang 'di lta ste/_ris
[\[193a.4\]]mthun pa'i skal ba 'dra ba thams cad du phung por gzhan 'byung ba tsam ste zhes bya ba yin te/_tsam smos pa ni bye brag bsal ba yin no/_/de'i rgyu ni sred pa yin no zhes bya ba ni mngon par 'grub pa de'i'o/_/de la tha dad pa med pa'i phyir dang zhes bya ba ni lha dang mi'i mdog dang tshul dang gnas pa'i
[\[193a.5\]]rnam pa tha dad pa med par phyis kyang yod par 'dod pa'i sred pa de la'o/_/rnam par smin pa med pa'i phyir te zhes bya ba ni de la zhes bya ba'i skabs dang sbyar ro/_/'di ltar de ni bsgribs la lung du ma bstan pa yin pas so/_/dmigs kyis phye ba'i dngos po pa ni 'dod pa na spyod pa'i dge ba yin no
[\[193a.6\]]zhes bya ba ni dmigs kyis phye ba'i lus la sred pa ni dmigs kyis phye ba'i dngos po pa 'dod pa na spyod pa'i dge ba yin gyi gzugs na spyod pa ma yin no/_/spyir 'jug pa ni gal te 'dod chags dang bral ba ma yin na gang du skyes pa sa de pa'i yin pa'i rnam par gzhag go zhes bya ba ni dmigs kyis ma
[\[193a.7\]]phye ba'i dngos po pa 'dod pa'i khams sam gzhan gang du yang rung skyes par srid pa ni sa de par rnam par gzhag go/_/gal te 'dod chags dang bral ba ma yin na zhes bya ba ni sa de las 'dod chags dang bral ba zhes bya ba'i tha tshig ste/_de ni bsgribs la lung du ma bstan pa yin par rig par bya'o/_/
[\[193b\]]
[\[193b.1\]]las med par ni lus sna tshogs par mi 'gyur la zhes bya ba ni rgyu yin pa'i phyir ro/_/de bzhin du sred pa med par ni mngon par 'grub pa nyid du mi 'gyur ro zhes bya ba ni las yod du zin kyang sred pa med na mngon par 'grub pa med pa'i phyir ro/_/dper na sa bon tha dad pa med par zhes rgyas par 'byung ba ni sa bon lta
[\[193b.2\]]bu ni las yin no/_/chu lta bu ni sred pa yin no/_/yang dper na chus brlan pa'i 'jim pa las zhes rgyas par 'byung ba la/_de yang brkos pa dang rjes su mthun pa yin no zhes bya ba la de yang zhes bya ba ni rgya'i 'bur te/_de ni brkos pa dang rjes su mthun pa yin te/_yang srid kyang de 'dra zhes bya ba'i
[\[193b.3\]]don to/_/'jim gong gsher ba lta bu ni sred pa dang bcas pa'i rnam par shes pa'o/_/brkos pa lta bu ni las yin no/_/skye ba dang mngon par 'grub pa gnyis la tha dad du bya ba ni smras zin to/_/las dang sred pa de gnyis rgyu yin pa de yang smras zin to/_/'o na rten cing 'brel par 'byung ba 'dir zhes rgyas
[\[193b.4\]]par 'byung ba ni gal te las ni skye ba'i rgyu yin/_srid pa ni mngon par 'grub pa'i rgyu yin na/_'o na rten cing 'brel par 'byung ba 'dir tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa zhes/_sred pa dang las kyi bar du ci'i phyir len pa bcug ce na zhes bya ba yin no/_/
[\[193b.5\]]de'i bye brag gis zhes bya ba ni len pa'i bye brag gis so/_/las bye brag tu zhes bya ba ni len pa'i bye brag gis las bye brag tu srid pa'i dngos po yin par bstan pa'i phyir ro/_/ci zhe na/_sred pa dang las kyi bar du len pa bcug pa yin no zhes skabs dang sbyar ro/_/gang dag 'byung ba med par sred par byed
[\[193b.6\]]pa zhes bya ba ni rgyun chad pa la'o/_/de dag gi ni mngon par 'grub pa gang gi rgyu zhe na zhes bya ba ni de dag la yang srid pa sred pa yod pa ma yin no/_/de dag gi yang zhes rgyas par 'byung ba la bdag tu lta bar zhen pa'i phyir ro zhes bya ba ni 'jig tshogs la lta bar mngon par zhen ces bya ba'i don te/_'jig tshogs
[\[193b.7\]]la lta ba yod na ni gdon mi za bar phung po la sred pa yod pa yin no/_/gnam lcags kyi sgra la sogs pas skrag nas zhes bya ba ni ci zhe na/_de dag la yang bdag tu sred pa yod pa kho na yin no zhes bya ba ste/_bdag la sred pa ma yin pa nyid yin te/_bdag la sred pa dang bral na 'jigs pa'i rgyu yod pa ma yin no/_/
[\[194a\]]
[\[194a.1\]]'chi ba rnams kyang lus la mngon par dga' ba'i phyir te zhes bya ba ni ji skad du sems can 'chi ba'i tshe 'du shes gsal ba ma yin pa thams cad kyang sngon goms pa'i bdag la chags pa 'byung ba yin no zhes gsungs pa yin te/_de bas na bdag ni med par 'gyur ro zhes lus la mngon par
[\[194a.2\]]dga' ba'i phyir ro/_/'phags pa rnams ni de tshar gcod par byed de/_lan cig phyir 'ong ba la de'i tshe de yod pa ma yin no/_/de bas na de dag la yang lus la sred pa kho na yin te/_de nyid de dag gi mngon par 'grub pa'i rgyu yin no zhes bya ba ni de dag gi lus la sred pa de nyid mngon par 'grub pa'i rgyu yin no/_/sdug bsngal
[\[194a.3\]]gyi tshor ba la zhe sdang nas de lus rgyun chad par 'dod pa ni zhes bya ba ni sdug bsngal gyi tshor ba'i lus med par ro/_/lus la yang dag pa ji lta ba bzhin yid byung bar yongs su mi shes pa'i phyir ro zhes bya ba ni dper na dgra bcom pa tshangs par spyod pa la legs par zhugs pa lam 'di nyid la yang legs par bsgoms
[\[194a.4\]]pa dag tshe zad na ji ltar nad dang bral ba bzhin du shin tu dga' ba ltar de dag ni lus la yang dag ji lta ba bzhin du shes pa kho nas chags pa dang bral bar 'gyur ba yod pa ma yin no/_/de bas na de dag lus la sred pa med pa grub pa ma yin te/_'di ltar 'byung ba med par 'dod pa'i phyir ro/_/gzhan
[\[194a.5\]]dag ni mngon par 'grub pa'i rgyu ji ltar sred pa yin zhes bya ba la zhes rgyas par 'byung ba ni btsun pa dpal len no/_/de la 'chi kar 'chi ka'i sems tha ma las gzhan pa srid pa bar ma'i gzugs la mngon par dga' bas de ltar na mngon par sred pa ni mngon par 'grub pa'i rgyu yin par ston
[\[194a.6\]]par byed la/_srid pa bar ma ni mngon par 'grub pa yin no zhes 'chad par byed do/_/sngar ni srid pa bar ma'i gzugs byung la/_de la mngon par dga' ba la brten nas phyis phung po lnga pa'i srid pa bar ma yin no zhes bya ba yin no/_/srid pa bar ma'i sems kyi 'jug tha mas kyang khrag dang khu ba la
[\[194a.7\]]sogs pa zhes bya ba stsogs pa'i sgras gang du las dang nyon mongs pa can dang bdag la sogs pa bsdus pa la cung zad mngon par dga' nas zhes bya ba mngon par dga' ba'i sred pas so/_/de ltar na yang sred pa de rgyu yin te/_phung po gzhan 'byung ba'i rgyu'i mtshan nyid las mngon par 'grub pa yin no zhes bya ba
[\[194b\]]
[\[194b.1\]]yin no/_/rags pa dang phra ba zhes bya ba la/_rags pa ni 'chi ka'i gnas skabs na'o/_/phra ba ni srid pa bar ma'o/_/snang ba ni 'chi ka'i gnas skabs na'o/_/mi snang ba ni srid pa bar ma'o/_/rnam par smin pa las skyes pa'i mig gi dbang du byas nas 'gro ba gzhan dang 'gro ba gzhan gnyis kyang zhes bya ste/_
[\[194b.2\]]tha ma'i gnas skabs kyi lus kyi dngos po res 'ga' mi'i 'gro bas bsdus pa yin la/_srid pa bar ma ni lha la sogs pas bsdus pa yin no/_/'on te sems can gyi grangs su ma gtogs pa yin na ni zhes bya ba ni srid pa bar ma'i gzugs zhes bya ba'i skabs dang sbyar ro/_/
[\[194b.3\]]'di ltar sems can gyi grangs su gtogs pa'i srid pa bar ma ni yod pa ma yin pa'i phyir ro zhes bya ba ni srid pa sems can gyi grangs su gtogs pa'i phyir dang /_gsung rab las srid pa bar ma sems can gyi grangs su gtogs par 'byung ba'i phyir ro/_/gal te sha'i
[\[194b.4\]]mig gis mthong nas yin na ni zhes bya ba ni srid pa bar ma'i gzugs la'o/_/de'i tshe mig gi rnam par shes pa mi srid pa'i phyir ro zhes bya ba ni 'chi ka'i gnas skabs na yid kyi rnam par shes pa'i gnas skabs la 'chi ba yin no/_/srid pa bar ma'i gzugs kyang lha'i mig gi
[\[194b.5\]]yul yin pa'i phyir ro zhes bya ba ni ci zhe na/_sha'i mig gis mthong nas mngon par dga' ba'o zhes bya ba mi rigs pa'i phyir ro/_/'on te rmi lam bzhin du zhes rgyas par 'byung ba la de la srid pa bar ma'i gzugs dgos pa ci zhig yod ces bya ba ni yod pa ma yin pa yang srid pa bar ma'i gzugs
[\[194b.6\]]ni de'i tshe chos kyi dbang gis rmi lam bzhin du brtags nas mngon par dga' zhing mngon par dga' bar 'grub par byed do zhes bya bar 'gyur ro/_/skal ba mi 'dra ba'i sa pa gnyis yin na yang zhes rgyas par 'byung ba ni gang gi tshe 'chi ka'i sems 'dod pa na spyod pa yin na ni srid pa
[\[194b.7\]]bar ma'i gzugs gzugs na spyod pa yin pa dang /_'chi ka'i sems gzugs na spyod pa yin na ni srid pa bar ma'i gzugs 'dod pa na spyod pa yin te de ltar na skal ba mi 'dra ba'i sa/_'chi ka'i sems dang srid pa bar ma'i gzugs gnyis gang gis pa yin yang rung ste/_srid pa bar ma'i
[\[195a\]]
[\[195a.1\]]gzugs la mngon par dga' bar byed pa mi rigs so zhes bya ba ni 'dod pa na spyod pa'i mngon par dga' bas ni gzugs na spyod pa'i gzugs la mngon par dga' bar byed pa ma yin te/_sred pa ni sa'i ris yongs su chad pa'i phyir ro/_/gzugs na spyod pa'i mngon par dga' bas
[\[195a.2\]]kyang 'dod pa na spyod pa'i gzugs la mngon par dga' bar byed pa ma yin te/_de nyid kyi phyir sa rnams kyi ris yongs su chad pa'i phyir dang sa 'og ma'i 'dod chags dang bral ba'i yang phyir ro/_/gzugs med pa na yang srid pa bar ma yod pa ma yin pas zhes rgyas par 'byung ba la der ji lta ba de bzhin du
[\[195a.3\]]'dod pa'i khams dang gzugs kyi khams gzhan du yang de med par yang mngon par 'grub pa'i rgyu sred pa yin par ji ste mi 'dod ces bya ba ni de zhes bya ba ni srid pa bar mi'i gzugs la mngon par dga' ba zhes bya ba'i don to/_/de dag thams cad kyi lus la sred pa ma spangs pa ni zhes rgyas par 'byung
[\[195a.4\]]ba ni 'dod pa'i khams dang bsam gtan dang po la sogs par skyes pa rnams kyi lus la srid pa ma spangs pa ni sa de las 'dod chags dang ma bral ba rnams zhes bya ba ni sa gang du skyes pa de las 'dod chags dang ma bral ba rnams 'dod pa'i khams nas srid pa'i rtse mo'i bar du gang du skye bar 'gyur ba
[\[195a.5\]]der mngon par 'grub pa'i rgyu yin pa skyon nyes pa med pa yin no/_/gzugs med pa'i khams su skyes pa ni sa de pa nyid kyi lus la sred pa yin par rnam par gzhag pa ma yin nam/_ji ltar 'di 'dod pa'i khams mngon par 'grub pa'i rgyu yin zhe na/_de nyid 'dod pa'i khams 'di mngon par 'grub par
[\[195a.6\]]byed pa'i rgyu yin no zhes mi ston to/_/'on kyang las kyis de 'dod pa'i khams su skye bar ston to/_/de bas na der mngon par 'grub pa'i rgyu ni 'grub pa'i rgyu zhes bya'o/_/de'i phra rgyas ma bcom pa'i phyir ram zhes bya ba ni lus la sred pa'i phra rgyas 'jig rten las 'das pa'i lam gyis ma
[\[195a.7\]]bcom pa'i phyir ro/_/'jig pa'i lam gyis nyams ma smad pa'i phyir ro zhes bya ba ni 'jig rten pa'i lam gyis de'i phra rgyas yang dag par bcom pa ma yin te/_'on kyang nyams smad pa yin te/_de phyis kyang mngon du 'gyur ba'i phyir ro/_/'o na bcom ldan 'das kyis gang 'di skad du zhes rgyas
[\[195b\]]
[\[195b.1\]]pa nas mu bzhi'o zhes bya ba ji ltar yin zhe na/_gang zag gang zhig skye ba'i kun du sbyor ba ni spangs la mngon par 'grub pa'i kun du sbyor ba ni ma spangs pa yang yod/_/gang zhig mngon par 'grub pa'i kun du sbyor ba ni spangs la/_skye ba'i kun du sbyor ba ni ma spangs pa yang yod/_gnyi ga spangs pa
[\[195b.2\]]yang yod/_gnyi ga ma yin pa yang yod ces bya ba yin no/_/de la mngon du phyogs pa yin pa'i phyir ro zhes bya ba ni skye ba la mngon du phyogs pa yin pa'i phyir ro zhes bya ba'i don to/_/de gnyis la zhes bya ba ni skye ba dang mngon du phyogs pa gnyis la'o/_/de ni de gnyis kyi kun du sbyor ba yin no zhes bya ba
[\[195b.3\]]ni skye ba dang mngon par 'grub pa gnyis kyi'o/_/de yang gang gis skye bar kun du sbyor ba zhes bya ba la/_bar ma dor yongs su mya ngan las 'da' ba de yang /_de ni 'di'i zhes bya ba kun du sbyor ba de ni bar ma dor yongs su mya ngan las 'das pa 'di'i/_so sor ma brtags pas 'gog pa'i tshul du
[\[195b.4\]]'gag pa ste zhes bya ba so sor brtags pas 'gog pa ni ma yin te/_sa de la 'dod chags dang bral ba ma yin pa'i phyir ro/_/dbang po rnams yongs su smin pa'i phyir te zhes bya ba ni dad pa dang /_brtson 'grus dang /_dran pa dang /_ting nge 'dzin dang /_shes rab kyi dbang po rnams shin tu cher gyur
[\[195b.5\]]pa'i phyir ro/_/srid pa bar ma nyid de'i gnyen po nges par skye bar 'gyur ba nyid kyi tshul du rgyun gnas pas na de bas na spangs pa zhes bya'o zhes bya ba ni kun du sbyor ba de'i gnyen po gang yin pa spong ba'i lam nges par skye ba'i tshul du srid pa bar ma'i rgyun nyid gnas pa'i phyir de'i gnyen po ma
[\[195b.6\]]skyes su zin kyang skye bar kun du sbyor ba spangs pa zhes bya'o/_/so sor brtags pas 'gog pa yang zhes bya ba rgyas par 'byung ba la/_sa de pa'i zhes bya ba ni bsam gtan dang po la sogs pa'i sa pa'i thams cad du rnam pa dgu pa yin pa'i phyir ro/_/thams cad ces bya ba ni srid pa bar ma
[\[195b.7\]]bar gtogs pa dang /_skye ba pa'i nang du gtogs pa bstan pa yin no/_/gzugs la 'dod chags dang bral ba'i 'phags pa gang yin pa des ni mngon par 'grub pa'i kun du sbyor ba spangs pa yin no zhes bya ba ni kun du sbyor ba gang gis srid pa bar mar kun du sbyor bar byed pa de ni 'dis spangs
[\[196a\]]
[\[196a.1\]]pa yin te/_gzugs la 'dod chags dang bral ba'i phyir ro/_/skye ba'i kun du sbyor ba ni ma spangs pa yin te/_gzugs med pa na spyod pa ma spangs pa'i phyir ro/_/'phags pa smos pas ni 'jig rten pa las bye brag tu bya ba'i phyir ro/_/khams gsum la
[\[196a.2\]]'dod chags dang bral ba yang yin pa des ni de gnyi ga spangs pa yin no zhes bya ba ni skye bar kun du sbyor ba dang mngon par 'grub par kun du sbyor ba'o/_/des kyang kun du sbyor ba gang gis srid pa bar mar kun du sbyor bar byed pa dang /_skye bar kun du sbyor ba gnyi ga spangs pa yin no/_/de las
[\[196a.3\]]gzhan gyis gnyi ga ma spangs so zhes bya ba ni ji skad du smras pa gsum po de dag las gzhan bdag cag la sogs pa de dag gis ni skye bar kun du sbyor ba dang /_mngon par 'grub par kun du sbyor ba gnyi ga spangs pa ma yin no/_/'o na gang las sred pa ni zhes rgyas par 'byung ba de dag gis
[\[196a.4\]]ni tha dad pa med pa'i sred pa ni mngon par 'dod pa yin no/_/mngon par 'grub pa ni 'grub pa yin no zhes smras pa gang yin pa de'i phyogs su gtogs pa yin pas na sred pa ni mngon par 'grub pa'i rgyu yin no zhes smras pa yang srid pa bar ma 'di mngon par 'grub pa yin par ji ltar 'grub par 'gyur/_de bas
[\[196a.5\]]na srid pa bar ma'i rgyu srid pa ma yin no zhes bya ba der gyur te/_ji skad du 'chi ka'i sems dang srid pa bar ma'i gzugs gnyis gcig tu tshogs par 'byung la zhes rgyas par smras pa yin no/_/de lta yin na ni srid pa bar ma'i rgyu zhes rgyas par 'byung ba ni der yang gal te mngon par 'grub pa ni
[\[196a.6\]]srid pa bar ma kho na yin par 'dod na/_de lta yin na srid pa bar ma'i rgyu sred pa kho na yin par 'gyur gyi/_las ni ma yin par 'gyur ro/_/ci'i phyir zhe na/_las ni skye ba'i rgyu yin/_srid pa ni mngon par 'grub pa'i rgyu yin zhes smras pa'i phyir ro/_/de las nyes pa ci yod ce na/_de'i phyir dmyal ba
[\[196a.7\]]la sogs pa'i srid pa bar ma tha dad pa ji ltar 'thad par 'gyur zhes smras te/_dmyal ba myong bar 'gyur ba'i las byas pas ni dmyal ba la sogs pa'i srid pa bar ma tha dad pa yin gyi/_sred pas byas pa ni ma yin no/_/'dir yang sngar las sna tshogs pa'i phyir zhes bya ba la sogs pa bstan zin
[\[196b\]]
[\[196b.1\]]to/_/nyes pa gzhan 'di yang yod de/_skye ba'i rgyu yang las nyid yin par 'gyur gyi/_sred pa ni ma yin par 'gyur ro zhes bya ba yin no/_/ci'i phyir zhe na/_las ni skye ba'i rgyu yin/_sred pa ni mngon par 'grub pa'i rgyu yin zhes smras pa'i phyir ro/_/des nyes pa ci yod ce na/_de'i phyir na/_'dod chags
[\[196b.2\]]dang bral ba yang gzugs med par skye bar 'gyur ro zhes smras te/_de la srid pa bar ma'i rgyu ni med de/_sred pa med pa'i phyir ro/_/skye ba'i rgyu ni yod de/_de las yin no/_/de bas na de ni gzugs med par skye bar 'gyur ro/_/gzugs med pa smos pas der ni srid pa bar ma med par yang skye bar srid pa bstan pa
[\[196b.3\]]nyid kyi phyir ro/_/de'i phyir srid pa bar mar yongs su mya ngan las 'da' ba yang med par 'gyur ro zhes bya ste/_skye ba'i rgyu ni las yin pa'i phyir dang /_srid pa bar ma'i sred pa ni spangs kyi/_skye ba'i rgyu las yod pa'i phyir phyis kyang skye bar 'gyur gyi/_yongs su mya ngan las 'da' ba ma yin no/_/de bas
[\[196b.4\]]na srid pa bar ma thams cad mngon par 'grub pa kho na yin par 'dod pa ma yin no zhes bya ba ni/_kha cig las ni mngon par 'grub pa srid pa bar ma yin par yang 'dod de/_ji skad du/_gang zag gang zhig skye bar kun du sbyor ba spangs pa la/_mngon par 'grub par kun du sbyor ba spangs
[\[196b.5\]]pa ma yin pa zhes rgya cher 'byung ba yin no/_/kha cig las ni phung po gzhan 'byung ba tsam mngon par 'grub pa yin par 'dod de/_gang nas sred pa ni mngon par 'grub pa'i rgyu yin no zhes smras pa yin no/_/gzhan dag na re/_khrag dang khu bas grogs byed pa'i las ni 'dir srid pa yin par bsams
[\[196b.6\]]so zhe na zhes bya ba la/_'dir zhes bya ba ni da ltar gyi skye ba'i tshe la'o/_/gzhan dag ces bya ba ni btsun pa dbal len de nyid do/_/de'i zhes rgyas par 'byung ba la de skad du smra ba de dag ni ris gsum du rnam par gzhag par 'dod de/_sngon gyi ris ni ma rig pa'i rkyen gyis 'du byed yin pa'o/_/
[\[196b.7\]]de'i ni 'du byed la yang de dag thal bar 'gyur ro zhes bya ba ni srid pa yin par thal bar 'gyur ro zhes bya ba'i don to/_/sngon gyi mtha'i skye ba'i ris de dag la khrag dang khu bas grogs byed pa'i don yod pa ma yin gyi/_ris gnyis pa skye ba 'di la yin no/_/srid pa ni gsum ste zhes rgyas par 'byung
[\[197a\]]
[\[197a.1\]]ba ni 'dod pa'i srid pa dang /_gzugs kyi srid pa dang /_gzugs med pa'i srid pa'o/_/'dir srid pa gnyis te/_gzugs dang gzugs med pa'i srid pa gnyis la khrag dang khu bas grogs byed pa'i las ni 'dir srid pa yin no zhes smras pa gang yin pa 'di'i don mi 'thad pa
[\[197a.2\]]yin te/_gzugs dang gzugs med pa dang rab tu ldan pa'i las kyi srid pa ni yang srid mngon par 'grub par bya ba la khrag dang khu ba la ltos pa ma yin no/_/rten cing 'brel par 'byung ba'i mdo sde 'dir ma rig pa la sogs pa rang gi rgyud la yod pa rkyen du ston pa yin no/_/de bas na gzhan gyi rgyud la yod pa
[\[197a.3\]]khrag dang khu ba de ni 'dir gzhug par mi rigs so/_/ji ltar na/_der len pa rkyen gyi dngos po yin zhes bya ba ni khrag dang khu ba de la mtshan nyid ji skad du smos pa ni len pa de las de'i khrag dang khu ba dag srid pa yin par gyur pa'i phyir zhes bya'am/_rnam pa gang gis rkyen gyi dngos po yin/_'on te
[\[197a.4\]]khrag dang khu ba dag len pa de'i rkyen gyis ma yin pa kho na yin na ni 'o na ni len pa'i rkyen gyis srid pa zhes bya ba 'di ci'i phyir smras/_khrag dang khu ba'i rkyen kyang brjod par bya dgos so/_/'on te khrag dang khu ba nyid ni len pa yin la/_de'i rkyen gyis srid pa'o zhe na ni 'di ni rigs pa ma yin te/_
[\[197a.5\]]'dir 'dun pa dang 'dod chags gang yin pa ni len pa yin no zhes smras pa'i phyir ro/_/gzhan yang 'dir ji ltar khrag dang khu bas grogs byed pa'i las ni srid pa yin pa'i khungs brjod par bya dgos so/_/srid pa'i bsdus pa'i don ni rnam par gzhag pa rnam pa bco lnga yin par 'dir bstan te/_
[\[197a.6\]]rab tu dbye ba rnam par gzhag pa ni ji skad du/_srid pa gang zhe na/_srid pa gsum ste zhes rgyas par bstan pa'o/_/las rnam par gzhag pa ni ji skad du/_mdo sde 'di las ni las kyi srid pas bsdus pa ni srid pa gsum yin par rig par bya'o zhes smras pa yin no/_/byed pa rnam par gzhag pa
[\[197a.7\]]'dis bar ma chod par yang srid 'byung bar byed pas srid pa zhes bya'o/_/dper na 'dis nges par byed pas ded pa zhes bya ba bzhin no zhes smras pa yin no/_/khyad par rnam par gzhag pa ni ji skad du/_las ni gnas skabs gnyis te/_rang gi ngo bo'i gnas skabs dang bag chags kyi gnas skabs
[\[197b\]]
[\[197b.1\]]so zhes rgyas par smras pa yin no/_/len pa rkyen du rnam par gzhag pa ni ji skad du/_de yang nye bar len pa yod na sred pa'i gnas skabs yin par 'gro bar 'gyur gyi zhes rgyas par smras pa yin no/_/de'i bdag nyid thob pa rnam par gzhag pa ni ji skad du/_'o na skabs gang gi tshe len pa
[\[197b.2\]]dang bcas pa'i las rnams stobs ji lta ba bzhin du gdon mi za bar srid par 'gyur zhe na/_'chi ba'i gdon mi za bar 'gyur ro zhes rgyas par smras pa yin no/_/'brel pa rnam par gzhag pa ni ji skad du sngon gyi tshe'i las kyi rnam par smin pa ris mthun par skal ba mnyam pa'i lhag ma dang 'brel
[\[197b.3\]]pa'i phyir ro zhes smras pa yin no/_/mi ldog pa rnam par gzhag pa ni ji skad du/_ji tsam na skye ba'i srid pa yin pa de'i bar du ldog pa med do zhes rgyas par smras pa yin no/_/gtso bo'i rkyen rnam par gzhag pa ni ji skad du/_'chad pa don med pa yang ma yin te/_rkyen gtso bo 'chad pa'i phyir ro/_/len pa
[\[197b.4\]]ni srid pa'i rkyen gyi gtso bo yin te zhes rgyas par smras pa yin no/_/dge ba kun du 'byung du zin kyang len pa'i rkyen nyid du rnam par gzhag pa ni ji skad du/_gal te de'i tshe rnam par shes pa la len pa med par gyur na zhes rgyas par smras pa yin no/_/rang gi ngo bo rnam par gzhag pa ni ji skad du/_'jug
[\[197b.5\]]pa zhes bya ba de ci zhe na/_gang la las kyi bag chags yongs su gyur pa'i bye brag yod pa zhes rgyas par smras pa yin no/_/rnam par nges pa rnam par gzhag pa ni ci'i phyir sred pa kho na srid pa'i rkyen yin par 'dod ce na zhes rgyas par smras pa yin no/_/zhing gi dngos po rnam par gzhag pa ni mdo sde
[\[197b.6\]]gzhan gleng bslang ba'i phyir ji skad du srid pa'i gnas skabs kyi las ni zhing yin no zhes rgyas par smras pa yin no/_/rkyen khyad par can rnam par gzhag pa ni ji skad du/_sems can gyi ris de dang der ris 'dra bar 'gro ba ni skye ba yin pa'am/_las dang rjes su mthun par 'gro ba ni skye ba yin la de'i
[\[197b.7\]]rgyu ni las yin te zhes rgyas par smras pa yin no/_/gzhung lugs gzhan dgag pa rnam par gzhag pa ni ji skad du/_gzhan dag na re khrag dang khu bas grogs byed pa'i las ni 'dir srid pa yin par bsams so zhe na/_de'i ni 'du byed la yang de dag thal bar 'gyur ro zhes rgyas par smras pa yin no/_/srid
[\[198a\]]
[\[198a.1\]]pa'i yan lag rnam par dbye ba'o//_//rten cing 'brel par 'byung ba dang po dang rnam par dbye ba bstan pa rgya cher 'grel pa/_bam po bcu pa/_skye ba gang zhe na/_gang sems can de dang de dag gi zhes rgyas par 'byung ba zhes bya ba la/_rgyas pa'i tshig ni mdo sde las ji lta
[\[198a.2\]]ba bstan pa'i phyir ro/_/ji lta zhe na/_sems can gyi ris de dang der skye ba dang shin tu skye ba dang /_'phos pa dang /_mngon par 'byung ba dang /_rab tu skyes pa dang /_phung po so sor thob pa dang /_khams so sor thob pa dang /_skye mched so sor thob pa dang /_phung po rnams mngon par grub pa
[\[198a.3\]]dang /_srog gi dbang po rab tu skyes pa 'di ni skye ba zhes bya ba yin no/_/de dag gis ni zhes rgyas par 'byung ba ni skye ba rnam par 'byed pa de dag gis ni gang sems can de dang de dag gi zhes bya ba tshig 'dis gang dag gi skye ba yin pa bstan pa yin no/_/sems can gyi ris de dang der zhes bya ba tshig
[\[198a.4\]]'dis ni gang du skye ba de bstan to/_/gang skye ba dang shin tu skye ba dang zhes bya ba nas srog gi dbang po rab tu skyes pa 'di ni skye ba zhes bya'o zhes bya ba'i bar du rgyas par 'byung bas ni ji ltar skye ba'i mtshan nyid de bstan to/_/de dang de dag gi zhes gang smras pa de ston pa ni khams dang /_'gro ba
[\[198a.5\]]dang /_skye gnas dang /_gnas dang /_lus kyi dbang po dbye ba tha dad pa'i zhes smras pa yin no/_/de la khams dbye ba ni 'dod pa dang /_gzugs dang /_gzugs med pa na spyod pa tha dad pa las rig par bya'o/_/'gro ba dbye ba ni/_dmyal ba dang /_byol song dang /_yi dgas dang /_mi dang
[\[198a.6\]]lha'i 'gro ba tha dad pa'o/_/skye gnas dbye ba ni mngal nas skye ba dang /_sgo nga las skye ba dang /_drod gsher las skye ba dang /_rdzus te skye ba tha dad pa'o/_/gnas dbye ba ni byang gi sgra mi snyan dang /_shar gyi lus 'phags dang /_lho'i 'dzam bu'i gling dang /_nub kyi ba lang spyod tha dad pa'o/_/
[\[198a.7\]]lus kyi dngos po dbye ba ni mdog bzang ba dang /_mdog ngan pa dang /_bong tshod dang /_tshe ring ba la sogs pa tha dad pa'o/_/sems can rnams kyi zhes gang smras pa de ston pa ni/_ming dang gzugs de 'brel pa ni sems can zhes bya ste zhes smras pa yin te/_de 'brel pa ni ming dang 'brel pa
[\[198b\]]
[\[198b.1\]]yin gyi/_phyi'i dang ma yin no zhes bya ba'i don to/_/de la ming ni sngar bstan pa gzugs can ma yin pa'i phung po bzhi'o/_/de dang 'brel pa'i gzugs ni dbang po gzugs can rnams te/_de dang tha dad par 'jug pa ma yin par rig par bya ste/_phan pa dang /_gnod pa gnyis gcig la
[\[198b.2\]]gcig rjes su byed pa'i phyir ro/_/chags pa'i dbang gis rgyas par 'byung ba la/_de ltar nges tshig yin pa'i phyir zhes bya ba ni nges pa'i tshig gi tshul gyis so/_/ji lta zhe na/_sems can zhes bya ba ni sa'i rnam pa dang /_rta'i rnam pa dang /_ba'i rnam pa bzung nas tshig sbyar ba ni sems
[\[198b.3\]]can yin te/_sa'i don ni chags pa'o/_/rta'i don ni 'brel pa'i rgyun no/_/ba'i don ni gnas pa ste/_chags pa'i dbang gis 'brel pa'i rgyun gnas pa zhes gang smras pa yin no/_/'brel pa'i rgyun ces bya ba 'di ci zhe na/_rgyu dang 'bras bu'i dngos po 'brel ba'i rgyun ces bya ste zhes bya
[\[198b.4\]]ba la 'brel pa smos pa ni rjes su 'brel pa'i don te/_rgyu dang 'bras bu 'brel te 'tsham pa'i rgyun yin no/_/de yang breng chags pa'o zhes bya ba ni rgyun de yang breng ma chad pa dang 'phel ba dang /_rgyas pa zhes 'don pa'i phyir ro/_/sems can gyi ris de dang der zhes gang bstan pa de ston pa ni/_
[\[198b.5\]]gang zhig gang dang 'dra ba'i sems can gyi tshogs zhes bya ba yin te/_lha la sogs pa'i sems can gyi tshogs zhes bya ba'i don to/_/skye ba'i rnam grangs dgos pa dang bcas pa yin par ston pa ni/_skye ba dang shin tu skye ba zhes rgyas par 'byung ba ni rjes su mthun par rnam par 'chad pa ni skye ba'i
[\[198b.6\]]rnam grangs yin no zhes bya ba yin te/_ji lta zhe na tshig dang po tshig gnyis pas bshad do/_/tshig gnyis pa la sogs pa ni gsum la sogs pas so zhes bya ba 'di ni rjes su mthun par rnam par 'chad pa yin no/_/skye ba zhes bya ba ji skad du bstan ce na/_shin tu skye ba zhes bstan pa yin no/_/shin
[\[198b.7\]]tu skye ba ji skad du bstan ce na/_'phos pa zhes bstan pa yin no/_/'phos pa zhes bya ba ji skad du bstan ce na/_mngon par 'byung ba zhes bstan pa yin no rgyas par bya ste/_'ga' la kha cig gi tshig gi don grags pa yin pas/_rnam grangs gzhan 'chad pa rigs pa yin te/_skye ba la
[\[199a\]]
[\[199a.1\]]sogs pa'i rnam grangs gzhan gyi tshig gi don kha cig grags pa yin no/_/gang yang skye ba gang zhe na/_gang skye ba'o zhes bya ba'i tshig gi lugs 'di ni sngon ma byung ba'o zhe na zhes bya ba ni gtan tshigs med pa ste/_ji lta zhe na/_rnam grangs gcig po de nyid kyi tshig gi
[\[199a.2\]]don grags pa ma yin la/_tshig gi don grags pa ma yin pas na gang gi tshig gi don grags pa gang yin pa de brjod par rigs pa yin na 'di ni 'dis de'i don go bar byed pa ma yin no zhe na/_'di sngon ma byung ba ma yin gyi/_de dag sngon byung ba yin te zhes rgyas par 'byung ba ni tshig gi
[\[199a.3\]]lugs 'di sngon ma byung ba ma yin te/_ga las she na/_blo snga ba'i phyir te/_ji lta zhe na/_de'i phyir de bzhin du gzhan gyi don rnams kyi yang don la khyad par med par bstan pa'i phyir ro zhes smras te/_ji ltar gang yang skye ba gang zhe na/_gang skye ba'o zhes bya ba rnam grangs kyi don mthun pa khyad par yod pa ma yin pa
[\[199a.4\]]sngar bstan pa'i skye ba'i mtshan nyid kho na ston par byed de/_khyad par yod pa ma yin pa de bzhin du shin tu skye ba la sogs pa rnam grangs kyi khyad par tha dad pa gzhan rnams kyang don khyad par med par bstan pa'i phyir te/_de dag kyang skye ba'i don de nyid kyi don yin te khyad par med do/_/gnas skabs kyi
[\[199a.5\]]bye brag ston pa'i don ni rnam grangs gzhan yin te zhes bya ba ji lta zhe na/_skye ba gang zhe na zhes bya ba 'di ni skye ba 'jug pa mtha' dag la dmigs ma phye bar 'di'i bar brjod par bya'o/_/gnyis pa shin tu skye ba ni rnam grangs yin te/_gnas skabs dang bcas pa'i bye brag bstan pa'i phyir ro/_/
[\[199a.6\]]de ltar shin tu skye ba la sogs pa gnas skabs kyi bye brag bstan pa'i phyir zhes bya ba ji ltar yin zhe na/_de'i phyir ji ltar 'phangs pa bzhin du ming dang gzugs la sogs pa zhes rgyas par smras pa la/_dang po byung ba ni skye ba yin te zhes bya ba ni dang po ma'i mngal du skyes pa de ni dang po skyes pa zhes
[\[199a.7\]]bya ba'i don to/_/ci'i phyir de skyes pa zhes bya zhe na/_de'i phyir de'i tshe sems can gyi ris skal ba 'dra ba der skyes pa'i phyir ro/_/skyes nas ming dang gzugs yongs su rdzogs pa ni shin tu skyes pa yin no zhes smras te/_shin tu skyes pa zhes bya ba ni ji ltar stobs yongs su rdzogs pa la 'jig rten na
[\[199b\]]
[\[199b.1\]]stobs rdzogs pa zhes bya ba bzhin no/_/ming dang gzugs kun du rdzogs pa dbang po ma tshang ba med pa'i gnas skabs su 'gro ba ni 'phos pa'o zhes bya ba ni ming dang gzugs kyi gnas skabs gang yin pa las skye mched drug gis bsdus pa'i dbang po'i gnas skabs der 'gro ba ni 'phos pa
[\[199b.2\]]yin te/_dper na skyon med pa'i gnas skabs su 'gro ba ni skyon med par 'jug pa zhes bya ba bzhin no/_/mngal gyi sgo nas byung ba yin no zhes bya ba de ni/_yul la dmigs par mngon du phyogs par 'jug pa zhes bya ba yin te/_de'i tshe gzugs la sogs pa'i yul la 'dzin par mngon du phyogs
[\[199b.3\]]pa'i phyir ro/_/btsas phyin chad 'dug pa ni rab tu byung ba yin no zhes bya ba ni nges pa'i tshig gi tshul gyis te/_kha dog gyur nas de yang de'i 'og tu nam ma shi'i bar du phung po'i rgyun la bya'o/_/de nyid kyi phyir/_de ltar srid pa'i rkyen gyis skye ba zhes bya ba skye ba yongs su rdzogs pa'i skye bas
[\[199b.4\]]bsdus pa yin no zhes smras te/_de ni 'di ni skye ba'i gnas skabs tha dad pa'i mtshan nyid yin no zhes bya ba yin te/_gnas skabs tha dad pa nyid mtshan nyid yin pas gnas skabs tha dad pa'i mtshan nyid yin te/_ji skad du smras pa'i gnas skabs tha dad pa'i mtshan nyid ni skye ba zhes bya'o/_/
[\[199b.5\]]de ltar gnas skabs tha dad pa'i mtshan nyid smras nas/_rang gi mtshan nyid ston pa ni skye ba'i rang gi mtshan nyid ni sems can rnams kyi bdag gi dngos po thob pa'o zhes rgyas par 'byung ba'o/_/phung po so sor thob pa dang /_khams so sor thob pa dang /_skye mched so sor thob pa dang zhes bya ba ni
[\[199b.6\]]de dag skye ba ni so sor thob pa yin no/_/phung po la sogs pa'i rgyun la sems can du 'du shes shing mngon par zhen pa'i phyir ro zhes bya ba ni phung po dang /_khams dang skye mched kyi rgyun la zhes bya ba'i don te/_ci zhe na phung po dang khams la sogs pa thob pa ni sems can rnams kyi bdag thob pa yin no zhes bya
[\[199b.7\]]ba'o/_/gsum smos pa ni gcig pu dang lus can dang yul la dmigs par byed pa yang bdag go zhes bdag tu rtog pa rnam pa gsum btsal ba'i phyir ro zhes bya ba la bdag tu rtog pa rnam pa gsum smras pa gang yin pa de ston pa ni/_gcig pu dang lus can dang /_yul la dmigs par byed pa yang bdag
[\[200a\]]
[\[200a.1\]]go zhes bya ba yin no/_/spungs pa'i don ni phung po'i don yin pas zhes bya ba ni gzugs gang yin pa ci yang rung ste/_'das pa dang /_ma 'ongs pa zhes rgyas par 'byung ba nas de thams cad gcig tu mngon par bsdus pa ni gzugs kyi phung po zhes bya ba'i grangs su
[\[200a.2\]]'gro zhes gsungs pa'i phyir ro/_/de'i phyir/_phung po smos pa ni bdag gcig tu rtogs pa bsal ba'i phyir ro zhes bya ba yin te/_de dag la bdag tu 'dzin pa ni rtag pa dang ril por 'dzin pa sngon du song ba yin la spungs pa'i don ni phung po'i don yin no zhes bya bas ril por 'dzin pa log
[\[200a.3\]]go zhes bya ba yin no/_/chos tsam gsog ni khams so zhes bya ba nges tshig yin pa'i phyir zhes bya ba ni nges tshig gi tshul gyis so/_/ci zhe na/_khams smos pa ni lus can bdag yin par rtog pa bstsal ba'i phyir te/_chos tsam gsog ni rnam par shes pa yin te/_stong zhes bya
[\[200a.4\]]ba'i tha tshig yin pas lus can bdag yin par rtog pa bstsal ba yin no/_/mig la sogs pa yul la dmigs par byed pa ni spungs pa'i don du yod pas dmigs par byed pa'i bdag ni gang yang yod pa ma yin pas de ltar skye mched smos pa ni bdag tu rtog pa gsum bsal ba'i phyir
[\[200a.5\]]yin no/_/de ltar gnas skabs dang bcas pa'i skye ba'i mtshan nyid tha dad pa zhes smras pa gang yin pa ni gnas skabs tha dad pa dang lhan cig pa de skye ba'i mtshan nyid yin te/_gnas skabs tha dad pa dang lhan cig pa yin pas gnas skabs tha dad pa dang bcas pa yin gyi/_rang gi mtshan nyid
[\[200a.6\]]nges pa'i skye ba'i mtshan nyid bstan pa ni ma yin te/_de dag ni gnas skabs tha dad pa dang bcas pa ni ma yin no/_/de lta bu skye ba'i mtshan nyid de gang zhe na/_phung po rnams mngon par grub pa dang /_srog gi dbang po rab tu skyes pa yin no/_/de ltar byas na zhes rgyas par 'byung ba la/_de ltar mdor
[\[200a.7\]]skye ba'i mtshan nyid yin te/_skye ba'i mtshan nyid bstan pas/_drod gsher las skye ba dang /_rdzus te byung ba'i sems can rnams kyi skye ba'i mtshan nyid kyang bstan pa yin te/_de dag la gnas skabs tha dad pa dang bcas pa'i skye ba'i mtshan nyid yod pa ma yin no/_/de ltar na mdor na ris mthun par
[\[200b\]]
[\[200b.1\]]mtshams sbyar nas rgyun dang bcas pa ni skye ba yin no zhes bstan pa yin te/_rgyun dang lhan cig pa ni rgyun dang bcas pa'o/_/rgyun kyang 'dir bdag cag la sogs pa'i skye ba'i rgyun mtha' dag yin no/_/drod gsher las skyes pa dang /_rdzus te byung ba rnams kyi skye ba'i mtshan nyid kyang mdor smras
[\[200b.2\]]pa yin no/_/de la phung po rnams mngon par grub pa dang zhes bya ba 'dis ni nying mtshams sbyar ba bstan pa yin te/_gsar du byung ba ni mngon par byung ba yin pa'i phyir ro/_/srog gi dbang po rab tu skyes pa zhes bya ba 'dis ni rgyun de bstan pa yin no/_/skye ba rnam pa lnga'i nang nas zhes bya ba ni skye ba dang /_
[\[200b.3\]]shin tu skye ba dang /_'phos pa dang /_mngon par byung ba dang /_rab tu skyes pa ste/_rnam pa 'di lnga'i nang nas dang po'i skye ba ni srid pa'i rkyen gyis yin par rigs te/_de'i 'og tu skye ba'i phyir ro/_/de'i 'og ma dag ni 'og ma 'og ma rkyen yin na zhes bya ba ni skye ba de las 'og ma shin tu skye ba la sogs
[\[200b.4\]]pa'i tshogs yin par bstan te/_'og ma 'og ma rkyen yin te/_'dir shin tu skye ba ni skye ba'i rkyen gyis yin/_'phos pa 'gro ba ni shin tu skye ba'i rkyen gyis yin/_mngon par byung ba ni 'phos pa'i rkyen gyis yin/_rab tu skyes pa ni mngon par byung ba'i rkyen gyis yin na/_ji ltar srid pa'i
[\[200b.5\]]rkyen gyis yin zhes bya/_'dir smras pa/_'phos pa ni 'og ma rkyen yin par bstan/_skye ba ni rgyu yin te/_snga la shin tu skye ba ni 'og ma yin/_tshor bar byung ba dang /_rab tu skyes pa yang de bzhin no/_/'o na shin tu skyes pa'i rkyen 'og ma ji ltar yin/_skye ba ni 'og ma ma yin no/_/
[\[200b.6\]]'o na ci zhe na/_snga ma yin no/_/de'i rkyen gyis ni shin tu skye ba yin no zhes zer na 'dun pa dang ldan pa ston pa yin pas de'i phyir nyes pa med do/_yang na skye ba yang 'og ma yin te/_gang las she na/_las kyi srid pa las yin te/_de bas na nyes pa med do/_/de rtsa ba yin pa'i phyir ro zhes bya ba ni srid pa rtsa ba
[\[200b.7\]]yin pa'i phyir zhes bya ba'i tha tshig go/_/dang po'i bye brag rnam par 'byed pa'i mdo sde las kyang zhes rgyas par 'byung ba la/_rim pa gang gis skye ba dang zhes bya ba ni skye ba dang shin tu skye ba dang zhes bya ba la sogs pas so/_/gang skye ba dang zhes bya ba ni phung po dang /_khams dang skye
[\[201a\]]
[\[201a.1\]]mched rnams te/_phung po so sor thob pa dang zhes rgyas par 'byung ba'o/_/ji ltar skye ba zhes bya ba ni phung po rnams mngon par grub pa dang /_srog gi dbang po rab tu skyes pa zhes bya ba'i tshig gnyis kyis so/_/rim pa gang gis skye ba dang zhes smras pa gang yin
[\[201a.2\]]pa de la rim pa ston pa ni 'di dag ste/_dang por ni sa bon btab pa'i skya ba yin te/_khrag dang khu ba nur nur po'i nang du rnam par shes pa'i sa bon btab pa'o/_/de'i 'og tu de 'phel ba'i skye ba dang zhes bya ba ni shin tu skye ba yin te/_gang bar skyes pa ni shin tu skyes pa ste/_nying mtshams sbyor
[\[201a.3\]]ba'i skad cig ma ma gtogs par skye mched drug la thug gi bar du yin no/_/de'i 'og tu btsas pa'i skye ba dang zhes bya ba ni 'phos pa yin te/_mngal gyi sgo nas 'byung ba yin no/_/de'i 'og tu de 'phel ba'i skye ba dang zhes bya ba ni mngon par 'byung ba ste/_mngon du byung ba ni mngon par byung
[\[201a.4\]]ba yin pa'i phyir te/_byis pa'i gnas skabs nas bzung ste/_longs spyod dang tha snyad byed par nus pa ma thob kyi bar du yin no/_/'phel nas longs spyod dang tha snyad nus pa thob pa'i skye ba zhes bya ba ni rab tu skyes pa dang zhes bya ba yin te/_rkyen gang las longs spyod dang tha snyad byed par
[\[201a.5\]]nus pa'o/_/gang skye ba dang zhes bya ba smras pa gang yin pa de'i dbang du byas nas/_skye ba yang gang zhe na zhes smras te/_gang skye ba de skye ba yin no/_/de'i phyir phung po dang /_khams dang /_skye mched rnams skye ba yin gyi/_bdag ni ma yin no zhes smras te/_ci zhe na/_skye ba zhes bya bar sbyar ro/_/
[\[201a.6\]]ci'i phyir zhe na zhes bya ba ni bdag skye ba ma yin snyam du bsams pa'o/_/de'i phyir/_phung po la sogs pa 'phel bar 'gro ba'i phyir ro zhes smras te/_dang por sa bon btab pa'i skye ba dang zhes rgyas par rim pa ji skad du smras pa rnams yin no/_/ji ltar skye zhes smras pa gang yin pa
[\[201a.7\]]de'i dbang du byas te/_mi rtag pa dang srog gi dbang po'i dbang gis dang zhes rgyas par smras te/_mi rtag pa nyid kyang phung po la sogs pa mngon par grub pa zhes bya ba'i tshig 'dis yin no/_/srog gi dbang po'i dbang gis dang zhes bya ba ni srog gi dbang po rab skyes pa zhes bya ba'i tshig 'dis
[\[201b\]]
[\[201b.1\]]yin no/_/dus dpag tu yod par gnas pa'i chos nyid yin pa'i yang phyir mi rtag pa nyid skye ba yin no zhes bya ba ni bdag rtag pa ni ma yin te/_phung po rnams mngon par grub pa zhes bya ba 'dis mi rtag pa bstan to/_/gsar du byung ba ni mngon par byung ba yin pa'i phyir ro zhes bya ba 'dis
[\[201b.2\]]sngon ma byung ba las byung ba ston pa'i phyir ro/_/srog gi dbang po rab tu skyes pa zhes bya ba 'dis kyang dus dpag tu yod par gnas pa'i chos nyid yin pa'i yang phyir byung ba las byung ba'i mtshan nyid dang rab tu 'jig pa'i mi rtag pa bstan to/_/de ltar bshad pa ni zhes bya ba ni rim pa gang gis skye ba zhes
[\[201b.3\]]bya ba nas brtsams nas mi rtag pa nyid skye ba yin no zhes bya ba'i bar du go rims bzhin du skye ba'i rnam grangs bcu yin par brjod do/_/ji lta zhe na/_sa bon btab pa'i skye ba ni skye ba yin no zhes bya ba nas 'phel nas longs spyod dang tha snyad nus pa thob pa'i skye ba ni rab tu byung ba yin no zhes bya ba'i
[\[201b.4\]]bar du'o/_/phung po so sor thob pa dang /_khams so sor thob pa dang /_skye mched so sor thob pa zhes bya ba 'dis rnam par 'chad pa ni phung po dang /_khams dang /_skye mched rnams skye ba zhes bya ba yin no/_/phung po mngon par grub pa dang /_srog gi dbang po rab tu skyes pa zhes bya ba 'di
[\[201b.5\]]nyid nges par 'chad pa ni mi rtag pa nyid skye ba yin te zhes bya ba yin no/_/gnas gsum tshogs pas ma'i mngal du bu chags par 'gyur ro zhes bya ba ni ma ni rung ba yin te/_dus dang ldan pa dang /_pha ma gnyi ga chags pa dang ldan par tshogs pa dang /_dri za nye bar gnas pa ste gsum ni de
[\[201b.6\]]dag go/_/srid par gyur pa'i las ni rgyu mthun pa'i 'bras bu'i rgyu dang rkyen ma yin par 'gyur ba dang zhes bya ba ni skal ba 'dra ba'i rgyud bsdus pa'i 'bras bu 'dra ba'i rkyen du mi 'gyur te/_sred pa'i rkyen gyis skye ba kho na yin gyi gzhan ma yin pas so/_/de la dmigs pa'i sems dang sems las byung
[\[201b.7\]]ba'i dmigs pa'i rkyen ci zhe na srid par gyur pa'i las ma yin par 'gyur ro zhes skabs dang sbyar ro/_/de la dmigs pa'i zhes bya ba ni srid par gyur pa'i las la dmigs pa zhes bya ba'i tha tshig go/_/'on te ma nges pa yin na ni bshad pa don med par 'gyur ro zhes bya ba ni rgyu gtan la
[\[202a\]]
[\[202a.1\]]dbab pa'i don du 'chad na yang rgyu thams cad brjod par bya dgos so/_/'bras bu gtan la dbab na yang 'bras bu thams cad brjod dgos par 'gyur ro/_/'on te rgyu gtan la dbab pa'i ched du yang ma yin/_'bras bu gtan la dbab pa'i ched du yang ma yin no/_/srid pa'i
[\[202a.2\]]rkyen gyis skye ba zhes 'chad pa don med par 'gyur ro/_/don med par mi 'gyur te/_rkyen gtso bo 'chad pa'i phyir ro zhes bya ba ni rgyu gtan la dbab pa'i phyir de 'chad na yang rgyu thams cad brjod par bya mi dgos te/_rkyen gtso bo gtan la dbab pa'i ched yin pa'i phyir ro/_/de med
[\[202a.3\]]par skye ba mi srid pa'i phyir ro zhes bya ba ni srid pa de med par zhes bya ba'i don to/_/gnas gnyis tshogs su zin kyang dri za yang med par 'gyur te/_de med par zhes bya ba skabs dang sbyar ro/_/de'i phyir yang srid pa nyid rkyen gtso bo yin gyi/_dri za ni ma yin no/_/gnas rnam pa
[\[202a.4\]]gsum med par yang drod gsher las skye ba dang /_rdzus te skye ba rnams dang /_gzugs med pa rnams su ji ltar rigs par ji ltar 'os pa/_skye ba yod pa nyid de/_drod gsher las skye ba dang /_rdzus te skye ba rnams ni gnas gnyis med par yang skye ba yod pa yin te/_ma ni rung
[\[202a.5\]]ba yin te/_dus dang ldan pa dang /_pha ma gnyis chags par gyur te/_tshogs pa 'di gnyis med par yang skye ba yod pa yin no/_/gzugs med par ni gnas gsum med par yang skye ba yod pa yin te/_de na ni pha ma'i lugs yod pa ma yin la/_srid pa bar ma yang yod pa pa ma yin no/_/de'i phyir
[\[202a.6\]]yang srid pa nyid rkyen gtso bo yin par 'grub pa yin no/_/skye ba'i bsdus pa'i don ni rnam pa bcu gnyis yin par 'dir bstan te/_sems can du bgrang ba rnam par gzhag pa ni ji skad du/_sems can de dang de dag gi zhes bstan pa'o/_/mthun pa rnam par gzhag pa ni ji skad
[\[202a.7\]]du/_sems can gyi ris de dang der zhes bstan pa'o/_/rnam grangs kyi dgos pa rnam par gzhag pa ni ji skad du/_rjes su mthun par rnam par 'chad pa ni skye ba'i rnam grangs yin te zhes bya ba dang /_gnas skabs kyi bye brag ston pa'i don ni rnam grangs gzhan yin te zhes bstan
[\[202b\]]
[\[202b.1\]]pa yin no/_/gnas skabs tha dad pa'i mtshan nyid rnam par gzhag pa ni ji skad du/_ji ltar 'phangs pa bzhin du ming dang gzugs la sogs pa mtha' tshor ba la thug pa'i bar gyi dang po byung ba ni skye ba yin te zhes bya ba dang /_skyes nas ming dang gzugs yongs su rdzogs pa ni shin tu
[\[202b.2\]]skye ba yin no zhes rgyas par bstan pa yin no/_/rang gi mtshan nyid rnam par gzhag pa ni ji skad du/_skye ba'i rang gi mtshan nyid ni sems can rnams kyi bdag gi dngos po thob pa'o zhes rgyas par bstan pa'o/_bsdus pa rnam par gzhag pa ni ji skad du/_de ltar gnas skabs dang
[\[202b.3\]]bcas pa'i skye ba'i mtshan nyid tha dad pa rgyas par bstan nas yang mdor ston pa ni phung po rnams mngon par grub pa dang /_srog gi dbang po rab tu skyes pa zhes bstan pa yin no/_/srid pa'i rkyen du rnam par gzhag pa ni ji skad du/_srid pas ni skye ba dang po la de'i ngo bo'i nus pa yod par
[\[202b.4\]]byas nas zhes rgyas par bstan pa yin no/_/go rims rnam par gzhag pa ni ji skad du/_sa bon btab pa'i skye ba dang /_de'i 'og tu de 'phel ba'i skye ba dang zhes rgyas par bstan pa yin no/_/lus rnam par gzhag pa ni ji skad du/_phung po dang /_khams dang /_skye mched rnams skye ba yin gyi/_
[\[202b.5\]]bdag ni ma yin no zhes bstan pa yin te/_ma byung ba las byung ba'i mtshan nyid skye ba'i lus phung po dang /_khams dang /_skye mched yin te/_phung po la sogs pa ni skye ba yin no/_/de mi rtag pa nyid rnam par gzhag pa ni ji skad du/_mi rtag pa nyid skye ba yin no zhes bstan pa yin no/_/rkyen
[\[202b.6\]]gtso bo rnam par gzhag pa ni ji skad du/_srid pa ni rkyen gtso bo nyid yin te/_de med par skye ba mi srid pa'i phyir ro zhes rgyas par bstan pa yin no/_/skye ba'i yan lag rnam par 'byed pa'o//_//skye ba'i rkyen gyis rga shi zhes bya ba'i rga shi gang zhe na zhes smras pa'i nges par
[\[202b.7\]]'chad pa yang ji skad du bstan pa yin no/_/de bas na rga ba nges par bshad pa'i phyir/_rga ba gang zhe na/_gang de'i spyi gcer dang /_skra dkar dang zhes rgyas par 'byung ba'i tshig rnam pa bco brgyad kyis zhes bya ba yin te/_rgyas pa'i tshig ni mdo sde las ji ltar 'byung ba bstan pa'i phyir ro/_/
[\[203a\]]
[\[203a.1\]]ji lta zhe na/_gang de'i spyi gcer dang /_skra dkar dang /_gnyer ma 'tshigs pa dang /_rnyis pa dang /_zhum pa dang /_ba lang sgur po chu 'thung ba ltar gug pa dang /_lus la nag po'i thig les gang ba dang /_lud pa lu zhing dbugs rgod pa dang /_mdun du lus 'bab pa ltar byed pa dang /_'khar
[\[203a.2\]]ba la brten pa dang /_blun pas mong rtul ba dang /_zhan pa nyid dang nyams pa dang /_yongs su nyams pa dang /_dbang po rgud pa dang /_nyams pa dang /_'du byed rnyings pa dang /_shin tu rnyings pa rnams yin no/_/yongs su 'gyur ba'i mtshan nyid rnam pa bdun ni yongs
[\[203a.3\]]su nyams pa'i rgas pa yin par ston to zhes bya ba la rgas pa ni gnyis te/_yongs su nyams pa'i rgas pa dang /_nye bar khrid pa'i rgas pa'o/_/de la yongs su nyams pa'i rgas pa 'di ni yongs su 'gyur ba'i mtshan nyid rnam pa bdun bye brag bdun te/_de ni yongs su 'gyur ba
[\[203a.4\]]rnam pa bdun yin no/_/yongs su 'gyur ba'i mtshan nyid rnam pa bdun po de ni yongs su nyams pa'i rgas pa yin par ston to/_/nye bar khrid pa'i rgas pa ni gang skad cig ma gcig nas gcig tu shi ba'i bar du khrid par byed pa'o/_/gzugs yongs su 'gyur ba'i mtshan nyid ci zhe na/_
[\[203a.5\]]yongs su nyams pa'i rgas pa ston pa yin no/_/ji lta zhe na/_de'i phyir skra 'byi zhing skra mdog gyur pa dang zhes smras te/_skra 'byi zhing skra mdog gyur pa dang /_spyi gcer zhes bya ba 'dis ni skra byi ba'o/_/skra dkar zhes bya ba 'dis ni skra mdog gyur pa'o/_/skra mdog gyur pa gang yin pa
[\[203a.6\]]ni gzugs yongs su 'gyur ba'i mtshan nyid yongs su nyams pa'i rgas pa yin par ston pa ni rigs pa yin te/_yongs su 'gyur ba ni gzhan du 'gyur ba yin pa'i phyir ro/_/skra byi ba go ji ltar yin zhe na/_skra byi ba ni de med na mi 'byung ba yin pa'i phyir te/_gzugs yongs su 'gyur ba
[\[203a.7\]]med par skra byi ba yod pa ma yin pas so/_/pags pa 'khums pa dang zhes bya ba ci zhe na/_gzugs rnam par 'gyur ba'i mtshan nyid ni yongs su nyams pa'i rgas pa yin no zhes gnyer ma 'tshigs pa zhes bya ba 'dis ston to zhes skabs dang sbyar te/_pags pa 'khums pa med par gnyer ma
[\[203b\]]
[\[203b.1\]]'tshigs pa yod pa ma yin pas so/_/mdangs yongs su nyams pa dang zhes bya ba ni rnyis pa dang zhes bya ba 'dis yin te/_gzugs rnam par 'gyur ba med par mdongs yongs su nyams pa yod pa ma yin no/_/sha lhod pa dang zhes bya ba ni zhum pa dang zhes bya ba 'dis yin no/_/dpe dang bcas
[\[203b.2\]]pa'i lus kyi dbyibs yongs su gyur pa dang zhes bya ba ni ba lang sgur po chu 'thung ba ltar gug pa dang zhes bya ba'i tshig 'dis yin te/_'dis ni dpe dang bcas pa'i lus kyi dbyibs gyur pa ston pa yin no/_/mdog gyur pas zhes bya ba ni lus la nag po thig les gang ba dang zhes bya ba'i tshig
[\[203b.3\]]'dis yin te/_ci zhe na/_gzugs rnam par gyur pa'i mtshan nyid ni yongs su nyams pa'i rgas pa yin par ston pa yin te/_re zhig de dag ni yongs su 'gyur ba'i rnam pa dang po yin no/_/stobs yongs su 'gyur ba'i mtshan nyid ni yongs su nyams pa'i rgas pa yin par ston to zhes skabs
[\[203b.4\]]dang sbyar ro/_/sgra dang bcas shing shin tu dbugs rgod pa dang zhes bya ba ni lud pa lu zhing dbugs rgod pa zhes bya ba'i tshig 'dis yin no/_/'greng ba dang 'gro ba'i gnas skabs gnyis na 'bub pa lta bur mngon du phyogs pa dang zhes bya ba ni 'greng ba'i gnas skabs na 'bub pa ltar mngon du phyogs
[\[203b.5\]]pa ni mdun du lus 'bub pa ltar byed pa dang zhes bya ba'i tshig 'dis yin no/_/'gro ba'i gnas skabs na ni 'khar ba la brten pa dang zhes bya ba'i tshig 'dis yin te/_ci zhe na/_rnam par 'gyur ba'i mtshan nyid ni yongs su nyams pa'i rgas pa yin par ston to zhes skabs dang sbyar ro/_/'di ni
[\[203b.6\]]yongs su 'gyur ba'i rnam pa gnyis pa'o/_/shes rab rnam par 'gyur ba'i mtshan nyid ci zhe na/_/yongs su nyams pa'i rgas pa yin par ston te/_blun pas mong rtul ba nyid ces bya ba'i tshig 'dis yin no/_/legs par bshad pa dang nyes par bshad pa'i zhes rgyas par 'byung ba la/_legs
[\[203b.7\]]par bshad pa ni kha na ma tho ba med pa'i chos rnams dang /_nyes par bshad pa ni kha na ma tho ba dang bcas pa'i don shes pa'i stobs med pa'i phyir dang /_bya ba dang bya ba ma yin pa shes pa'i stobs med pa'i phyir blun pa yin no zhes bya ste/_'di de nyid kyi rnam par 'chad pa yin no/_/'di dag ni rnam
[\[204a\]]
[\[204a.1\]]par 'gyur ba'i rnam pa gsum pa yin no/_/dran pa rnam par 'gyur ba'i mtshan nyid dag yongs su nyams pa'i rgas pa yin par ston te/_ji lta zhe na/_de'i phyir myur du brjed pa dang /_dran pa mi gsal ba'o zhes smras te/_zhan pa nyid ces bya ba'i tshig 'dis yin
[\[204a.2\]]te/_myur du brjed pa dang /_dran pa mi gsal ba 'di ni rnam par 'gyur ba'i rnam pa bzhi pa yin no/_/'khrig pa dang zas kyi longs spyod kyi bde ba rnam par 'gyur ba'i mtshan nyid ni yongs su nyams pa'i rgas pa yin par ston te/_skyes pa nyid la gnod par 'gyur ba'i phyir dang /_'ju ba'i
[\[204a.3\]]me zhan par gyur pas so/_/de la 'khrig pa'i bde ba rnam par 'gyur ba'i mtshan nyid ni skyes pa nyid la/_gnod pa yin pas nyams pa zhes bya ba'i tshig 'dis ston to/_/zas kyi longs spyod bde ba rnam par 'gyur ba'i mtshan nyid ni 'ju ba'i me zhan par gyur pas te/_yongs su
[\[204a.4\]]nyams pa zhes bya ba'i tshig 'dis yin no/_/'khrig pa'i longs spyod kyi bde ba de'i tshe rnam par 'gyur ba ni skyes pa nyid la gnod par gyur pa'i phyir ro/_/zas kyi longs spyod kyi bde ba rnam par 'gyur ba ni 'ju ba'i me zhan par gyur pa'i phyir ro/_/'di ni rnam par 'gyur ba'i rnam pa
[\[204a.5\]]lnga pa yin no/_/dbang po yongs su 'gyur ba'i mtshan nyid kyang yongs su nyams pa'i rgas pa yin par ston pa ni/_yul la dmigs pa'i stobs zhan pa dang /_nyams pas yin te/_dbang po rnams rgud pa dang zhes bya ba'i tshig 'di dang /_nyams pa zhes bya ba'i tshig 'dis
[\[204a.6\]]yin te go rims bzhin no/_/nyams pa ni rnam par zhig pa'o/_/'di ni rnam par 'gyur ba'i rnam pa drug pa yin no/_/tshe rnam par 'gyur ba'i mtshan nyid kyang yongs su nyams pa'i rgas pa yin par ston pa ni ji lta zhe na/_tshe'i 'du byed rnams 'chi bar nye bar gyur pas te/_'du
[\[204a.7\]]byed rnams rnyings pa zhes bya ba'i tshig 'dis yin no/_/yo byad nyung bar mi bzod pas so zhes bya ba ni shin tu rnyings par gyur pa zhes bya ba'i tshig 'dis yin no/_/'di rnam par 'gyur ba rnam pa bdun pa yin no/_/dge slong skye ba rnam pa bzhi po zhes bya ba ni ming dang gzugs dang /_skye mched drug
[\[204b\]]
[\[204b.1\]]dang /_reg pa dang /_tshor ba'i mtshan nyid do/_/phongs pa rnam pa lnga la skras phongs pa ni byi ba dang mdog gyur pa'i phyir ro zhes bya ba ni spyi gcer dang skra dkar zhes bya ba'i tshig gnyis kyis go rims bzhin du bstan to/_/lus phongs pa ni dbyibs dang /_sha dang stobs dang /_mdog phongs pa'i
[\[204b.2\]]phyir ro zhes bya ba de la dbyibs phongs pa ni gnyer ma 'tshigs pa zhes bya ba 'dis bstan to/_/sha phongs pa ni rnyings pa zhes bya ba 'dis so/_/stobs phongs pa ni zhum pa zhes bya ba 'dis yin no/_/mdog phongs pa ni lus la nag po thig les gang ba zhes bya ba'i tshig 'dis bstan to/_/
[\[204b.3\]]'dir yang go rims ni zhum pa'i mjug thogs su lus la nag po thig les gang ba dang zhes bya ba 'di nyid yin no/_/las phongs pa ni zhes rgyas par 'byung ba 'di la yang /_smra ba na lud pa lu ba dang dbugs rgod pa zhes bya ba la sogs pa'i tshig bzhis ni las phongs pa ston
[\[204b.4\]]te/_smra ba na lud pa lu zhing dbugs rgod pa'i lus yin pa'i phyir ro zhes bya ba'i tshig 'dis ni ngag gi las phongs pa bstan to/_/langs pa na gdung ma gug pa bzhin du gug por gyur pa'i phyir ro/_/'dug pa na lus mdun du gug pa'i phyir ro/_/'gro ba na 'khar ba la brten pa'i
[\[204b.5\]]phyir ro zhes bya ba tshig 'di gsum gyis ni lus kyi las phongs pa bstan to/_/yid kyi ni zhes bya ba yid phongs pa ni/_shes rab rmongs pa dang /_dran pa zhan pa'i yang phyir ro zhes bya ba yin te/_rmongs pa dang /_zhan pa'i tshig 'di gnyis go rims bzhin no/_/de ltar na las phongs
[\[204b.6\]]pa rnam pa gsum yin te/_lus dang ngag dang yid kyi las phongs pa'am/_yang na lus phongs pa dang rnam pa gnyis so/_/longs spyod phongs pa ni zhes rgyas par 'byung ba la/_bza' ba dang btung ba la sogs pa'i yo byad yod la/_longs spyod pa zhan pa'i phyir dang zhes bya ba ni nyams
[\[204b.7\]]pa nyid ces bya ba'i tshig 'dis bstan to/_/rtsed mo dang dga' ba'i yo byad la zhes bya ba ni gzugs dang reg pa yid du 'ong ba la'o/_/thams cad nas thams cad du longs mi spyod pa'i phyir dang zhes bya ba ni yongs su nyams pa dang zhes bya ba'i tshig 'dis bstan to/_/dbang po gzugs can
[\[205a\]]
[\[205a.1\]]rnams zhes rgyas par 'byung ba ni mig la sogs pa'i dbang po gzugs can rnams ni de dag gi yul gzugs la sogs pa la/_mi gsal ba rgyu dang mi rgyu ba'i phyir zhes bya ba ni 'jug pa zhan pa nyid dang /_'jug pa med pa'i phyir ro zhes bya ba'i tha tshig ste/_dbang
[\[205a.2\]]po rgud pa dang /_nyams pa dang zhes bya ba'i tshig gnyis kyis bstan te/_longs spyod phongs pa zhes bya ba'i skabs dang sbyar ro/_/srog gi dbang po phongs pa ni tshe zad pa dang /_shi ba dang nye ba yin pa'i phyir ro zhes bya ba ni 'du byed rnams rnyings pa dang zhes bya ba'i tshig 'dis bstan to/_/'chi
[\[205a.3\]]ba'i rkyen cung zad tsam yang mi bzod pa'i phyir ro zhes bya ba ni shin tu rnyings pa zhes bya ba'i tshig 'dis bstan to/_/rgas pa rnam par 'byed pa rgya cher 'grel pa'o//_//'chi ba gang zhe na 'phos pa dang /_'pho ba nyid dang zhes bya ba rgyas par rnam grangs bcu 'byung ba yin no zhes bya ba ni 'phos pa
[\[205a.4\]]dang /_'phos pa nyid dang /_zhig pa dang /_nang nyams pa dang /_tshe nyams pa dang /_drod nyams pa dang /_srog gi dbang po 'gag pa dang /_phung po rnams 'dor ba dang /_'chi ba dang 'du byed pa'o zhes bya ba yin no/_/de la 'phos pa ni sems can gyi ris de dang bral ba'o zhes bya ba ni 'di
[\[205a.5\]]ltar sems can gyi ris nas 'phos pa ste/_skal ba 'dra ba dang bral ba zhes bya ba'i tha tshig go/_/'pho ba nyid ni 'chi ba'i gnas skabs te zhes bya ba ni 'pho ba'i gnas skabs gang yin pa'o zhes 'chad par 'gyur ba'o/_/zhig pa ni gzugs kyi lus las ming gi tshogs 'bral
[\[205a.6\]]ba'o zhes bya ba la gzugs can ma yin pa'i ming gi tshogs rnams/_gzugs kyi lus las gang gis ji ltar 'brel zhe na/_phan pa dang gnod pa gnyis gcig la gcig byed pa'i mtshan nyid kyi 'brel pa med pa'o/_/nang nyams pa ni mdo sde de nyid las/_gzugs kyi lus las
[\[205a.7\]]dbang po gzugs can rnams rgyun 'chad pa'o zhes bya ba ni shi ba'i gzugs kyi lus ni rgyu'i rjes su 'jug pa yod kyi/_mig la sogs pa'i dbang po gzugs can ni thams cad nas thams cad du rgyun chad do zhes bya'o/_/tshe nyams pa dang drod yal ba zhes bya ba gnyi ga yang gnas pa'i rgyu zhes rgyas
[\[205b\]]
[\[205b.1\]]par 'byung bas 'di gnyis kyi bshad pa byas pa yin no/_/der sngon gyi 'phen pa dang zhes bya ba ni de'i skye ba ni sngon gyi las kyis 'phangs pa'i phyir ro/_/drod nye ba ston pa ni zas so/_/'du byed gnas pa'ang de bzhin no zhes bya ba ni tshe'i 'du byed gnas pa zhes bya ba'i don to/_/tshig gnyis gnyis kyis 'phos pa dang /_
[\[205b.2\]]'pho ba nyid yin par bstan to zhes bya ba ni ji skad bstan pa'i tshig gnyis gnyis kyis 'phos pa dang 'pho ba nyid bstan pa ste/_zhig pa dang nang nyams pa zhes bya ba'i tshig 'di gnyis kyis ni gzugs kyi lus las ming gi tshogs 'bral ba dang /_de las kyang dbang po gzugs can rnams rgyun
[\[205b.3\]]chad par gyur na 'phos pa yin te/_skal ba 'dra ba de dang bral ba'i phyir ro/_/'pho ba nyid kyang tshe nyams pa dang /_drod yal ba zhes bya ba'i tshig 'di gnyis kyis bstan te/_'di gnyis kyis de yongs su nyams par 'gyur ba'i gnas skabs ni 'pho ba nyid ces bya'o/_/de ltar na re zhig tshe zad
[\[205b.4\]]pa rim gyis shi ba gang yin pa dang zhes rgyas par 'byung ba ni de ltar na re zhig ji skad du bstan pa'i tshe zad pa rim gyis shi ba gang yin pa dang /_'chi ba'i gnas skabs gang yin pa shi ba dang 'chi ba de gnyi ga shi ba yin par bstan pa ni tshig gnyis gnyis shi ba dang /_'chi ba nyid yin
[\[205b.5\]]par bstan pa'i phyir ro/_/gang yang tshe'i lhag ma lus pa de ni glo bur du 'chi ba ste zhes rgyas par 'byung ba la/_glo bur du 'chi ba zhes bya ba ni cig car yin gyi rim gyis ma yin pa'o/_/mdor bstan pa ji ltar yin zhe na/_srog gi dbang po 'gag pa dang /_srog gi dbang po dang ldan pa yang
[\[205b.6\]]phung po rnams 'dor ba dang /_'chi ba zhes bya ba yin te zhes bya ba yin no/_/ris mthun par skal ba 'dra ba'i phung po gtong ba ni de 'dor ba yin no/_/des ni zhes bya ba dus byed pa bstan pa des/_sngon gyi las kyis 'phangs pa zhes rgyas par 'byung ba yin no/_/dang po'i bye brag rnam par 'byed pa
[\[205b.7\]]las zhes rgyas par 'byung ba la/_skye ba'i mtshan nyid rnam pa bzhi po ni ming dang /_gzugs dang /_skye mched drug dang /_reg pa dang /_tshor ba'i rnam pa zhes bya ba'i don to/_/'chi ba'i rab tu dbye ba rnam pa drug yin par rig par bya ste zhes bya ba ni drug ni shi ba'i rab tu dbye ba
[\[206a\]]
[\[206a.1\]]yin no zhes bya ba'i don to/_/rdzogs par shi ba dang zhes bya ba ni shi ba yin te/_ris mthun pa'i skal ba 'dra ba dang bral ba yod na lhag ma ma lus par shi ba yin gyi/_lhag ma dang bcas pa ma yin no/_/ma rdzogs par shi ba dang zhes bya ba ni 'chi ba nyid yin te/_
[\[206a.2\]]lhag ma dang bcas pa'i 'chi ba yin pa'i phyir ro/_/shi ba'i rang gi mtshan nyid ni zhes bya ba ni zhig pa dang nang nyams pa zhes bya ba yin te/_de dag ni shi ba'i mtshan nyid yin te/_'di lta ste gzugs kyi lus las ming gi tshogs 'bral ba dang /_der yang dbang po gzugs
[\[206a.3\]]can rnams rgyun chad pa yin pas zhes bya ba'i don to/_/ma rdzogs par 'chi ba rnam par dbye ba dang zhes bya ba ni tshe nyams pa dang /_drod nyams pa zhes bya ba'i tshig gnyis kyis ma rdzogs par 'chi ba'i mtshan nyid 'pho ba nyid ces bya ba rnam par phye ba yin no/_/rdzogs par shi ba rnam par
[\[206a.4\]]dbye ba dang zhes bya ba ni srog gi dbang po 'gag pa dang /_phung po rnams 'dor ba zhes bya ba 'di gnyis kyis rdzogs par shi ba'i mtshan nyid shi ba zhes bya ba rnam par phye ba yin no/_/dus ma yin pa dang /_dus su shi ba'o zhes bya ba ni shi ba dang dus byed pa zhes bya ba dang go rims bzhin te/_
[\[206a.5\]]dus ma yin par 'chi ba ni nye bar 'chi bar byed pa'o/_/dus su shi ba ni dus byed pa ste dus rdzogs so zhes bya ba'i don to/_/bstan pa las ci'i phyir mya ngan la sogs pa gsungs la zhes rgyas par 'byung ba ni bstan pa las ni mya ngan la sogs pa gsungs te/_skye ba'i rkyen gyis rga shi dang /_
[\[206a.6\]]mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung ngo zhes bya ba yin no/_/rnam par 'byed pa las ni ma phye zhes bya ba ni/_mya ngan la sogs pa las brtsams nas mya ngan la sogs pa bstan pa yod pa ma yin no zhen de'i phyir rga shi ni srid pa'i
[\[206a.7\]]yan lag nyid du brjod par bzhed pa'i phyir ro zhes smras te/_srid pa'i yan lag rnam par dbye na rga shi ni dngos su srid pa'i yan lag nyid yin par bzhed kyi mya ngan la sogs pa ni ma yin no/_/de bas na mya ngan la sogs pa ni rnam par ma phye ba'o/_/srid pa'i yan lag nyid du brjod par bzhed
[\[206b\]]
[\[206b.1\]]pa yang ma yin no/_/'di la khungs ci yod ce na/_de'i phyir 'di ltar rten cing 'brel par 'byung ba'i chos rnams gang zhe na zhes rgyas par smras te/_'di ltar rten cing 'brel par 'byung ba'i chos rnams gang zhe na/_der gtogs pa/_rga shi'i bar du yin no zhes mdo sde gzhan las gsungs kyi mya ngan la sogs pa ni mi yin no/_/
[\[206b.2\]]ci zhe na/_rten cing 'brel par 'byung bar smras pa'o/_/lugs las bzlog pa brtag pa'i tshe yang zhes rgyas par 'byung ba ste/_mya ngan la sogs pa ni ma yin no zhes bya ba ci zhig yod ce na/_gang zhig med na mya ngan la sogs pa mi 'byung bar gsungs pa'o/_/yin na ni srid pa'i yan lag tu brjod par yang bzhed
[\[206b.3\]]de ma rig pa la sogs pa bzhin du rten cing 'brel par 'byung ba'i chos yin par brjod par bya dgos par 'gyur ba dang /_gang zhig med na mya ngan la sogs pa med par 'gyur zhes bya ba yang brjod par bya dgos par 'gyur ro/_/'o na ci de dag khas mi len tam zhes bya ba ni mya ngan la sogs pa de dag srid
[\[206b.4\]]pa'i yan lag yin par ci'i phyir khas mi len ces bya ba'i don to/_/de la go rims ma nges pa'i phyir dang gcig tu chad pa med pa'i phyir ro zhes smras so/_/de dag la go rims ni yod pa ma yin te zhes rgyas par 'byung ba ni gnas skabs nges pa yin na ni 'dir srid pa'i yan lag tu brjod par bzhed
[\[206b.5\]]kyi/_gnas skabs ma nges pa ma yin no/_/gdon mi za bar 'byung ba yin na ni de'i phyir ma rig pa la sogs pa bzhin du srid pa'i yan lag tu yang byas par 'gyur ro/_/'dus byas kyi mtshan nyid yin pa'i phyir ro zhes bya ba ni rga ba dang shi ba gnyis so/_/ji lta zhe na/_de'i phyir/_'byung ba ni skye ba
[\[206b.6\]]yin no/_/'jig pa ni shi ba yin no/_/gnas pa gzhan du 'gyur ba nyid ni rga ba yin no zhes smras so/_/skad cig ma gcig yin pa'i phyir 'dus byas la gnas pa gzhan du 'gyur ba yod pa ma yin no zhe na/_de'i phyir gnas pa zhes bya ba ni rgyun yin par ston te/_rgyun gyi mtshan nyid gnas pa de'i
[\[206b.7\]]snga phyi'i bye brag ni gzhan du 'gyur ba nyid yin no zhes smras so/_/kun rdzogs pa la yongs su nyams pa'i dga' ba yod par mdo sde 'di las bstan to zhes bya ba ni rten cing 'brel par 'byung ba'i mdo sde 'di las gang de'i spyi gcer dang /_skra dkar zhes rgyas par 'gyur ba yin no/_/gal te
[\[207a\]]
[\[207a.1\]]gnas pa gzhan du 'gyur ba rga ba yin na ci'i phyir skye ba dang 'jig pa gnyis kyi bar du bstan/_ji lta zhe na/_skye ba'i rkyen gyis rga shi zhes bya ba yin no/_/tha mar ci'i phyir ma bstan/_mdo sde las ni gnas pa gzhan du 'gyur ba tha mar yang bstan te/_dge slong
[\[207a.2\]]dag 'dus byas kyi skye ba yang snang 'jig pa dang gnas pa gzhan du 'gyur ba yang snang ngo zhes 'byung ngo zhe na/_'di nyid go rims yin no/_/ji lta zhe na/_dang por skye'o/_/de nas rgas so/_/de nas shi'o zhes bya ba yin no/_/'dus byas kyi mtshan nyid las ci'i phyir de ltar ma yin
[\[207a.3\]]zhe na zhes bya ba ni 'di ltar rten cing 'brel par 'byung ba'i mdo sde las 'dus byas kyi mtshan nyid gang dag yin pa las gnas pa gzhan du 'gyur ba tha mar bstan to zhe na/_skye ba dang 'jig pa'i bye brag nyid ces rgyas par byung ba la/_bye brag smos pa ni rgyun bstan pa'i phyir te/_skye ba
[\[207a.4\]]dang 'jig pa de gnyis kyi rgyun nyid gnas pa gzhan du gyur pa yin no zhes bstan pa'i phyir ro/_/'dus byas kyi mtshan nyid kyi mdo sde las ni go rims de ltar ma yin no/_/gzhan yang gnyis kyis ni snga na med pa dang zhes rgyas par 'byung ba la/_'dus byas kyi mtshan nyid gnyis kyis ni snga
[\[207a.5\]]na med pa dang zhigs nas med pa'i mi rtag pa nyid ston to/_/skye bas ni snga na med pa'i mi rtag pa'o/_/'jig pas ni zhigs nas med pa'i mi rtag pa'o/_/gsum pa gnas pa gzhan du 'gyur ba gcig gis ni dngos po rnam par 'gyur ba'i mi rtag pa ston pa yin no/_/de ltar dngos po
[\[207a.6\]]med pa'i mtshan nyid mi rtag pa sngar bstan nas/_gsum pa dngos po rnam par 'gyur ba'i mtshan nyid mi rtag pa phyi nas yin te/_de las ni go rims de lta bu yin no/_/log par cal col smra ba'i rgyu rnam par rtog pa ni mya ngan yin no zhes bya ba 'di la log par cal col smra ba ni ma 'brel bar
[\[207a.7\]]smra ba yin par rig par bya'o/_/log par cal col smra ba yang mya ngan gyis bskyed pa yin te/_rnam par brtags shing dpyad nas tshig smra ba yin gyi/_ma brtags ma dpyad par ma yin no zhes bya ba yin pas log par cal col smra ba'i rgyu rnam par rtog pa ni mya ngan no zhes bstan te/_mi sdug pa
[\[207b\]]
[\[207b.1\]]dang phrad na lus kyis mi 'dod pa sdug bsngal myong ba ni sdug bsngal yin no zhes bya ba la mi 'dod pa smos pa ni bde ba las bye brag tu dbye ba'i phyir te/_de yang lus kyi yin pa'i phyir ro/_/sems las byung ba ni yid mi bde ba yin no zhes bya ba ni mi bde ba myong ba zhes bya ba'i skabs dang sbyar ro/_/
[\[207b.2\]]sdug pa dang bral ba nyid brang rdung ba la sogs pas zhes rgyas par 'byung ba ni mya ngan la sogs pa ni sdug pa dang bral ba sngon du song ba can nyid yin par 'dis ston par byed pa yin gyi/_mi sdug pa dang phrad pa sngon du song ba can ma yin no/_/de ltar byas na mdo sde gzhan las zhes rgyas par 'byung ba ni
[\[207b.3\]]sdug bsngal la sogs pa ni sdug pa dang bral ba sngon du song ba can nyid yin par 'dis ston par byed pa yin gyi/_mi sdug pa dang phrad pa sngon du song ba can ma yin no/_/de ltar byas na mdo sde gzhan las zhes rgyas par 'byung ba ni sdug bsngal la sogs pa ni/_sdug pa dang bral ba sngon du song ba can nyid
[\[207b.4\]]yin par ji ltar brjod pa de ltar byas pa dang /_ji ltar yang thog mar rnam grangs kyis mya ngan gyi mtshan nyid bstan pa de ltar byas nas mdo sde gzhan las gang sdug pa'i rigs can gyi sdug pas rab tu phye ba'i mya ngan dang /_smre sngags 'don pa dang /_sdug bsngal ba dang /_yid mi
[\[207b.5\]]bde ba dang /_'khrug pa rnams 'byung bar 'gyur ro zhes gang gsungs pa de rigs pa yin no/_/rnam grangs gnyis pa la yang mi sdug pa dang phrad pas rab tu phye ba ni sdug bsngal la sogs pa yin no zhes 'byung ba de dang ni rjes su mthun pa ma yin no/_/'o na mi sdug pa dang
[\[207b.6\]]phrad pa 'di sdug bsngal yin par gsungs so zhe na/_bden te mi sdug pa dang phrad pa ni sdug bsngal gyi rgyu yin pas so/_/'dir ni sngar mya ngan dang smre sngags 'don pa gnyis sdug pa dang bral ba sngon du song ba can nyid yin par bstan la/_mya ngan la sogs pa thams cad kyang sdug
[\[207b.7\]]pa'i rigs can yin par bstan te/_de bas na sdug bsngal la sogs pa ni mi sdug pa dang phrad pa dang sngon du song ba nyid yin par bstan pa ma yin no/_/sdug pa dang bral bar byed pa yod pa ni mya ngan la sogs pa'i tshogs rnams te de las sdug pa'i rigs can zhes gsungs
[\[208a\]]
[\[208a.1\]]la/_rten cing 'brel par 'byung ba'i mdo sde 'di las kyang mya ngan la sogs pa'i tshogs de yang sdug pa dang bral ba dang gcig tu byas nas mya ngan la sogs pa'i dbang du bya ste sdug pa'i rigs can zhes gang gsungs pa de ni rigs pa yin gyi/_gzhan du ma yin no/_/
[\[208a.2\]]'dir nying mtshams sbyor ba'i skad cig ma dang po kho na skye ba yin no zhes de skad gsungs pa ni ma yin no/_/ji ltar yin par byas she na/_skye ba rnam par 'byed pa las srid pa'i rkyen gyis skye ba zhes bya ba ni skyes nas tshe yongs su ma rdzogs pa bsdus pa yin no zhes de ltar byas pa yin no/_/
[\[208a.3\]]de'i phyir skye ba'i rkyen gyis rga shi yin du zin kyang skyes pa tsam kho na ni rgas par bya dgos pa dang 'chi bar bya dgos pa ni ma yin no/_/ji ltar nur nur po la sogs pa'i rkyen gyis nar nar po la sogs pa yin no zhes rgyas par 'byung ba de dag gis ni nam yang rung /_rga shi ni skye
[\[208a.4\]]ba'i rkyen gyis yin no zhes nges par gzung bar bya ba yin te/_skyes ma thag tu ni ma yin no zhes ston to/_/dpe sngar bstan pa yin no zhes bya ba ni ming dang gzugs kyi yan lag rnam par 'byed pa la sogs so/_/lam gyis dub pa dang /_nad dang mya ngan dang /_ya nga ba ma spangs pa
[\[208a.5\]]dang /_gzhan gyis byas pa dag gis shin tu myur bar rgas pa dang shi ba zhes bya ba yin no/_/gal te skye ba kho na rga shi'i rkyen yin na ni lam gyis dub pa la sogs pa de dag kho nas shin tu myur bar rgas shing shi bar mi 'gyur bar thal bar 'gyur ro/_/'on te rga shi kho na'i rkyen skye ba
[\[208a.6\]]yin na ni zhes rgyas par 'byung ba la/_skye bas bye brag tu byas pa gzhan kun nas nyon mongs pa dang /_rnam par byang ba'i chos kun du 'byung ba med par thal bar 'gyur ba dang zhes bya ba la/_skye bas bye brag tu byas pa smos pa ni rigs tha dad pa kun nas nyon mongs pa'i chos kha cig kun
[\[208a.7\]]du 'byung ba yang gtogs pa dang /_lan 'ga' chos ma yin pa kha cig kun du 'byung ba yang gtogs pa dang /_kun nas nyon mongs pa dang rnam par byang ba'i chos kha cig kun du 'byung ba'ang gtogs pa dag med par thal bar 'gyur ba dang /_bde ba dang /_tshor ba bar ma dang mya ngan la sogs
[\[208b\]]
[\[208b.1\]]pa skye bas bye brag tu byas pa yang med par thal bar 'gyur ro zhes bya ba'i skabs dang sbyar ro/_/de la tshor ba bar ma ni sdug bsngal yang ma yin bde ba yang ma yin pa'o/_/mya ngan la sogs pa ni mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa
[\[208b.2\]]rnams so/_/ma skyes pa la rga shi med pa'i phyir dang zhes bya ba ni rga shi gnyis ni 'dus byas kyi mtshan nyid yin pa'i phyir ma skyes pa la rga shi yod pa ma yin no/_/lam gyis dub pa la sogs pa med par yang yod pa'i phyir ro zhes bya ba ni rga shi'o/_/'di ni rten cing 'brel par 'byung ba rnam par
[\[208b.3\]]'byed pa yin no zhes bya ba ni rten cing 'brel par 'byung ba'i yan lag rnam par 'byed pa rdzogs par ston pa yin no/_/chos brtags pa yin pa'i phyir rten cing 'brel par 'byung ba'i yan lag yongs su rdzogs par bstan mi nus she na/_de'i phyir de'i yan lag rnam par 'byed pa rdzogs par
[\[208b.4\]]ston pa yin no zhes smras so/_/dge slong dag rten cing 'brel par 'byung ba'i dang po dang rnam par 'byed pa bshad par bya'o zhes ngas smras pa gang yin pa de'i ched du ngas smras pa 'di dag yin no zhes bya ba ni 'di dag so so dang /_de dag gi ched du dang /_de dag gi dbang du byas te/_de lta bu zhes
[\[208b.5\]]bya ba ni rnam par 'byed pa'i dbang du byas te/_de dag ngas smras so zhes bya ba'i don to/_/de dag gis ni zhes rgyas par 'byung ba la/_de dag gis ni zhes bya ba ni ngas smras pa gang yin pa de'i ched du kho bos smras pa 'di dag yin no zhes bstan pa de dag gis so/_/sngar don dang yi ge thugs su chud pa
[\[208b.6\]]nyid de dang zhes bya ba la sngar thugs su chud pa ni don dang yi ge gnyis te/_de gang la yod pa 'di ni sngar don dang yi ge thugs su chud pa nyid do/_/de dang zhes bya ba sngar don dang yi ge thugs su chud pa nyid de dang shin tu lhan te brjod pa de ni bdag nyid yin no zhes ston to/_/dran pa nye bar gnas
[\[208b.7\]]pa dang lhan te rnam par bltas nas brjod pa'i ngang tshul can gang yin pa de ni shin tu lhan te brjod pa'o/_/de'i dngos po ni shin tu lhan te brjod pa nyid do/_/shin tu lhan te brjod pa de ni bdag yin par ston pa yin te/_mi ldan pas de dag brjod pa ni ma yin no/_/rang gi yon tan brjod pa ni
[\[209a\]]
[\[209a.1\]]gdul bya rnams la dgos pa bstan par bya ba'i phyir ro/_/ji skad du/_rdzu 'phrul seng ge'i sgra sgrogs shing /_/rang gi yon tan rjod byed gang /_/ji srid de 'dod nyer spyod pa'i/_/thugs rjes dbang gis byung ba yin/_/zhes bstan to/_/rgas pa'i bsdus pa'i don rnam
[\[209a.2\]]par gzhag pa ni rnam pa lngar 'dir bstan te/_rab tu dbye ba rnam par gzhag pa ni ji skad du/_gang de'i spyi cer dang /_skra dkar dang zhes rgyas par bstan pa yin no/_/rang gi mtshan nyid rnam par gzhag pa ni ji skad du/_yongs su 'gyur ba'i mtshan nyid yongs su nyams pa'i rgas pa yin par ston
[\[209a.3\]]to zhes bstan pa gang yin pa'o/_/rang gi mtshan nyid kyi rab tu dbye ba rnam par gzhag pa ni ji skad du/_yongs su 'gyur ba'i mtshan nyid rnam pa bdun gyi dbang du byas te gzugs yongs su 'gyur ba'i mtshan nyid ni skra 'byi zhing skra mdog 'gyur ba dang zhes rgyas par bstan pa yin no/_/gnod pa
[\[209a.4\]]rnam par gzhag pa ni ji skad du/_phongs pa ni rgas pa zhes bya'o zhes bstan pa'o/_/gnod pa'i rab tu dbye ba rnam par gzhag pa ni phongs pa rnam pa lnga la zhes rgyas par bstan pa'o/_/shi ba'i bsdus pa'i don rnam par gzhag pa rnam pa dgu 'dir bstan te bstan pa rnam par gzhag pa ni ji skad du/_'phos
[\[209a.5\]]pa dang 'pho ba nyid rnam par gzhag pa'o/_/de nges par ston pa rnam par gzhag pa ni ji skad du zhig pa dang /_nang nyams pa dang /_tshe nyams pa dang /_drod yal ba zhes bstan pa gang yin pa'o/_/mdor rnam par gzhag pa ni ji skad du/_srog gi dbang po 'gag pa dang /_phung po rnams
[\[209a.6\]]'dor ba dang 'chi ba zhes bstan pa gang yin pa'o/_/srog gi dbang po 'gag pa nges par 'chad pa rnam par gzhag pa ni ji skad du/_srog gi dbang po 'gag pa gang yang zhe na/_dus byed pa'o zhes smras te/_dus yongs su rdzogs pa zhes bya ba'i tha tshig go zhes bstan pa gang yin pa'o/_/
[\[209a.7\]]rnam grangs gzhan yang lhag ma ma lus par shi ba rnam par gzhag pa ni ji skad du/_rdzogs par shi ba dang zhes bstan pa'o/_/lhag ma dang bcas pa'i shi ba rnam par gzhag pa ni ji skad du/_ma rdzogs par shi ba dang zhes bstan pa'o/_/shi bar nges par gzung ba'i shi ba rnam par gzhag
[\[209b\]]
[\[209b.1\]]pa ni ji skad du shi ba'i rang gi mtshan nyid dang zhes bstan pa gang yin pa'o/_/'chi ba nges par 'chad pa rnam par gzhag pa ni ji skad du ma rdzogs par 'chi ba rnam par dbye ba dang zhes bstan pa gang yin pa'o/_/ya nga ba ma spangs pa dang 'phen pa yongs su zad pa rnam par gzhag pa ni
[\[209b.2\]]ji skad du/_dus ma yin par 'chi ba dang /_dus su 'chi ba zhes bstan pa gang yin pa'o/_/'chi ba rnam par 'byed pa rgya cher 'chad pa'o//_//yan lag bcu gnyis rnam 'byed 'di/_/yan lag ma yin yan lag tu/_/dgongs min yan lag nges rtogs nas/_/yan lag
[\[209b.3\]]tha dad yan lag brten/_/yan lag bcu gnyis rnam par 'byed pa 'di la/_kha cig na re 'dir ma rig pa la sogs pa bstan pa'i phyir zhes bya ba ni ma rig pa dang /_'du byed dang /_rnam par shes pa la sogs pa yan lag bcu gnyis bstan pa'i phyir zhes bya ba'i tha tshig
[\[209b.4\]]go/_/de dang lhan cig byed pa yod pa yin no zhes bya ba ni ma rig pa la sogs pa dang lhan cig byed pa zhes bya ba'i tha tshig ste/_gnas skabs gang na yang ma rig pa la sogs pa nyi tshe yod pa ni ma yin na gang gi phyir ma rig pa la sogs pa 'ba' zhig yan lag nyid yin par 'gyur/_
[\[209b.5\]]phung po lnga pa'i gnas skabs bcu gnyis po de dag la yan lag bcu gnyis zhes bya'o zhes bya ba ni gnas skabs su gtogs pa la dgongs pa yin pa'i phyir ro/_/ji skad du chos mngon pa'i mdzod las/_gnas skabs la yang 'dir 'dod de/_/yan lag gtso bor grags phyir
[\[209b.6\]]lo/_/zhes smras pa yin no/_/ci'i phyir ma rig pa la sogs pa nyid mdo sde las bstan ce na zhes bya ba ni gal te phung po lnga'i gnas skabs kyi yan lag bcu gnyis la yan lag bcu gnyis yin no zhes bya na ni 'o na ni 'di skad du bstan dgos te ma rig pa gang zhe na/_phung po lnga pa yin no
[\[209b.7\]]zhes rgyas par byas nas de bzhin du rga shi gang zhe na/_phung po lnga pa yin no zhes bya ba'i bar du nges par brjod dgos par 'gyur ro zhe na/_de'i phyir gnas skabs de dag gi nang na gtso bo yin pa'i phyir ro zhes smras te/_phung po lnga pa'i gnas skabs bcu gnyis po de dag gi nang na ma
[\[210a\]]
[\[210a.1\]]rig pa la sogs pa ji skad du bstan pa'i yan lag bcu gnyis rnams gtso bo yin pa'i phyir ro zhes bya ba'i tha tshig ste/_chos mngon pa'i mdzod las/_yan lag gtso bor grags phyir lo/_/zhes smras pa yin te/_de lta bu ni rnam par smra ba rnams kyis don yongs su
[\[210a.2\]]brtags pa yin par rig par bya'o/_/gal te ma rig pa la sogs pa dag 'du byed la sogs pa'i rkyen gtso bo yin par ji ltar bstan pa ma 'dod na zhes bya ba ni slob dpon gyi ste/_'du byed rnams kyi rkyen gtso bo ni ma rig pa yin par rnam pa gnyis la sogs pas bstan te/_ma rig pa la
[\[210a.3\]]sogs pa dag 'du byed la sogs pa'i rkyen gtso bo nyid yin par ji skad du bstan pa dag gal te mi 'dod na/_de'i gnas skabs na ma rig pa la sogs pa zhes rgyas par 'byung ba la/_de'i gnas skabs na ma rig pa la sogs pa rkyen gtso bo nyid yin pa gzhan ci yod na gang gi phyir gtso bo yin pa'i
[\[210a.4\]]phyir ma rig pa la sogs pa'i ming sgrogs par byed 'on te 'dod na ci zhe na/_ji skad du bstan pa'i gtso bo nyid 'dod na/_de dag yan lag nyid yin par yang ji ltar khas ma blangs pa yin zhes bya ba ni ma rig pa la sogs pa ji ltar bstan pa de dag nyid ces bya ba'i don to/_/phung po lnga pa yod du zin kyang
[\[210a.5\]]ma rig pa med pa'i phyir 'du byed med par 'gyur te/_dper na dgra bcom lta bu'o/_/'du byed med pa'i phyir yang srid kyi rnam par shes pa med do/_/yang srid kyi rnam par shes pa med pa'i phyir ming dang gzugs med pa yin te/_thams cad ji ltar rigs par sbyar ro/_/thams cad kyang phung po
[\[210a.6\]]lnga pa yin na zhes rgyas par 'byung ba ni ma rig pa la sogs pa phung po lnga pa yin par kun du brtags te/_ji skad du smras pa'i don lta bu yin na ci'i phyir ming dang gzugs 'ba' zhig ces rgyas par 'byung ba la ci'i phyir ming dang gzugs gcig pu 'ba' zhig phung po lnga pa yang yin te/_gzugs gang
[\[210a.7\]]zhe na gzugs gang yin pa ci yang rung ste zhes rgyas par 'byung ba dang ming gang zhe na/_gzugs can ma yin pa'i phung po bzhi yin par bstan la/_gzhan ma rig pa la sogs pa phung po lnga pa ci ste ma yin/_'di ltar ma rig pa la sogs pa las gzhan gtso bo yin par mi srid la phung po lnga par
[\[210b\]]
[\[210b.1\]]yang ming dang gzugs kho na bstan gyi gzhan ma yin pa de bas na 'du byed la sogs pa'i rkyen gtso bo re re nyid ces rgyas par 'byung ba yin no/_/mu bzhi brtags pas ji skad bstan pa yin no zhes bya ba ni rkyen dang rkyen can gnyis nges pa dang ma nges la mu bzhir brtags pas so/_/ji ltar yin zhe na/_
[\[210b.2\]]'dir nges pa ni ma yin te/_ma nges pa yin pa yang 'chad pa don med par mi 'gyur te/_rkyen gtso bo ston pa'i phyir dang de bzhin du yang bstan pa'i phyir ro zhes gang smras pa yin no/_/gang gi ched du yan lag bcu gnyis ston pa de la ma rig pa rkyen du 'chad pa don med pa yin no zhe na/_de bstan
[\[210b.3\]]pa'i ched du yan lag bcu gnyis bstan pa 'dis mdor ci bstan zhe na zhes smras so/_/gang gis ji ltar ci zhig 'phen pa dang 'phangs pa de nyid gang gis mngon par bsgrub pa dang /_ji ltar mngon par bsgrub pa dang 'phangs pa de mngon par grub pa gang yin pa de dang mngon par grub pa
[\[210b.4\]]gang yin pa de la de'i nyes dmigs gang yin pa de dag bstan to/_/gang gis 'phen zhe na rgyas par 'byung ba ma rig pa med na 'du byed kyis yang srid 'phen par byed pa ma yin pas de bas na ma rig pa'i rkyen gyis 'du byed ces smras so/_/de lta ma yin na yan lag bcu gcig gis don
[\[210b.5\]]'di bstan pas ma rig pa'i yan lag 'chad pa don med par 'gyur ro/_/ji ltar 'phen zhe na/_rnam par shes pa la bag chags bsgos pa'i phyir ro zhes bya ba ni de ltar ma rig pa'i rkyen gyis 'du byed kyis bsgos pa yin gyi yang srid 'byung bar bya ba'i phyir rnam par shes pa'i rgyun ni nus
[\[210b.6\]]pa'i rgyu ma yin no/_/ci zhig 'phen ce na/_yang srid pa pa'i ming dang gzugs dang skye mched drug dang reg pa dang tshor ba ste zhes bya ba ni las sna tshogs pa'i phyir ro/_/yang srid pa pa smos pa ni da ltar byung ba las bye brag tu dbye ba'i phyir ro/_/ci rigs par mthar gyis dang cig car
[\[210b.7\]]'byung bar bya ba'i phyir ro zhes bya ba ni ming dang gzugs dang skye mched drug ni rim gyis 'byung bar bya ba'i phyir 'phen to zhes skabs dang sbyar ro/_/reg pa dang tshor ba ni cig car 'byung bar bya ba'i phyir ro/_/'phangs pa de nyid gang zhe na/_rnam par shes pa la de'i sa bon yongs su brtas pa'o/_/
[\[211a\]]
[\[211a.1\]]zhes bya ba ni yang srid pa pa'i ming dang gzugs dang /_skye mched drug dang /_reg pa dang /_tshor ba rnams kyi sa bon yongs su brtas pa zhes bya ba'i tha tshig ste/_de yang kun gzhi rnam par shes pa la 'du byed kyis de'i sa bon yongs su brtas pa yin par rig
[\[211a.2\]]par bya'o/_/gang gis ji ltar gang 'phangs zhes smras pa gang yin pa de'i bshad pa de dag yin no/_/gang gis mngon par 'grub par byed ce na/_ji skad du bstan pa'i rim gyis zhes bya ba ming dang gzugs dang skye mched drug dang reg pa dang tshor ba sngar bstan ma thag pa sngon 'phangs
[\[211a.3\]]pas 'dir skyes pa'i tshor ba zhes bya ba tshe snga ma'i las kyis 'phangs pas da ltar gyi tshe 'di la skyes pa'i tshor ba la brten nas sred pa skyes pa gang yin pa ste tshor ba'i rkyen gyis sred pa zhes bya ba yin no/_/de'i rkyen gyis len pas so zhes bya ba ci zhe na/_mngon par 'grub par byed do zhes bya ba'i
[\[211a.4\]]skabs yin no/_des srid par byed pa'i phyir ro zhes bya ba ni srid pa'i rkyen gyis len pa des srid par byed pa'i phyir ro zhes bya ba'i don to/_/rnam par shes pa las kyi bag chags rnam pa mang du yod de zhes rgyas par 'byung ba de dag gis ni srid pa'i rkyen nyid len pa yin par sgrub par byed do/_/
[\[211a.5\]]len pa'i bye brag gis yongs su zin pa gang gis 'di nas gnyis par yang srid 'byung bar byed pa de 'dir srid pa zhes bya'o zhes bya ba de ni las kyi bag chags yin te/_len pa'i bye brag gis yongs su zin pa gang las 'di nas gnyis par yang srid 'byung bar 'gyur ba'o/_/gang gis
[\[211a.6\]]de 'phangs pa dag ji ltar sgrub par byed pa smras pa gang yin pa de'i bshad pa 'di yin no/_/mngon par grub pa de gang zhe na/_ming dang gzugs la sogs pa 'phangs pa gang yin pa de ma 'ongs pa na skye ba'o zhes bya ba ni bdag thob pa'o/_/mngon par grub pa gang yin pa de dang zhes smras pa gang
[\[211a.7\]]yin pa'i bshad pa 'di yin no/_/yid du 'ong ba'i lang tsho dang srog zhig pa'i phyir ro zhes bya ba ni yid du 'ong ba'i lang tsho zhig pa'i phyir dang /_yid du 'ong ba'i srog zhig pa'i phyir rga ba dang shi ba gnyis go rims bzhin du yin te/_rga shi nyes dmigs yin par grub pa yin no/_/de'i nyes
[\[211b\]]
[\[211b.1\]]dmigs gang yin pa dang zhes smras pa de'i bshad pa 'di yin no/_/'phags pa'i bden pa la rig pa skyes pa'i phyir ro zhes bya ba ni bden pa mthong na sdug bsngal dang /_kun 'byung dang /_'gog pa dang /_lam gyi bden pa la zag pa med pa'i shes rab kyi mtshan nyid kyi rig pa skyes
[\[211b.2\]]pa yin no/_/gal te ma rig pa'i rkyen gyis 'du byed med par yang srid 'phen par 'gyur na ni de yang 'gyur te/_srid pa'i rkyen nges pa dang ma rig pa'i rkyen gyis 'du byed med pa dag kyang yang srid 'phen par 'gyur bar 'ong ngo zhes bya'o/_/de ltar thogs na srid pa lan bdun pa bden
[\[211b.3\]]pa mthong ba yin par bstan pa gang yin pa de ni sngon gyi ma rig pa'i rkyen gyis 'du byed kyi yang srid khyad par can 'phangs pa lhag par byas pa yod pa yin no/_/'dod chags dang bral ba'i dgra bcom pa yang sngon gyi 'phen pa yod du zin kyang yang srid mngon par sgrub pa ma yin no zhes bya ba ni gang
[\[211b.4\]]gi phyir zhes bya ba'i skabs dang sbyar te/_de bas na srid pa'i rkyen gyis len pas mngon par sgrub par byed pa ma yin no/_/don de nyid bsdu ba'i phyir tshigs su bcad pa lnga ste zhes bya ba ni yan lag bcu gnyis bstan pa 'dis mdor ci bstan ce na zhes bya ba de'i dbang du byas nas/_gang gis 'phen dang
[\[211b.5\]]ji ltar gang /_/de sgrub byed pa'ang de la yang /_/nyes dmigs gang yin de dag rnams/_/yan lag bcu gnyis rnams kyis bstan/_/zhes bya ba ni bstan pa'i tshigs su bcad pa'o/_/gnyis kyi yan lag gcig gis dang /_/rnam pa bzhi dang gnyis kyis dang /_/gcig gis gcig
[\[211b.6\]]gi gcig gis ni/_/don bdun rab tu bstan pa yin/_/zhes bya ba de dag ni nges par 'chad pa'i tshigs su bcad pa'o/_/gnyis kyis zhes bya ba 'dis ni gang gis 'phen dang zhes bya ba 'di nges par 'chad par byed pa yin no/_/ji ltar yin zhe na/_ma rig pa'i rkyen gyis 'du byed kyis
[\[211b.7\]]'phen par byed pa yin no/_/de yang ston par byed pa ni/_/bden pa ji bzhin mi shes phyir/_/las kyis zhes bya ba yin no/_/yan lag gcig gis dang zhes bya bas ni ji ltar 'phen pa 'di nges par 'chad par byed pa yin no/_/de yang ston par byed pa ni sems la bsgos phyir dang zhes bya ba yin te/_
[\[212a\]]
[\[212a.1\]]las kyi rnam par shes pa la bag chags bsgos pas yang srid 'phen par byed do/_/rnam pa bzhi dang zhes bya ba ni gang 'phen pa zhes bya ba 'di nges par 'chad par byed pa yin te/_ming dang gzugs dang skye mched drug dang reg pa dang tshor ba dang yan lag bzhi rnam pa
[\[212a.2\]]'phen pa yin no/_/de yang ston par byed pa ni yan lag bzhi ni rim gyis 'phen ces bya ba yin no/_/'phangs pa de nyid gang zhe na/_rnam par shes pa la de'i sa bon bag chags yongs su brtas pa'o zhes smras pa gang yin pa de sdud par byed pa ni/_de'i sa bon yongs su brtas phyir
[\[212a.3\]]zhes bya ba 'di yin te/_gnyis kyis dang gcig gis zhes bya bas ni gang gis ji ltar gang zhig de sgrub par byed pa zhes bya ba'i don 'di bstan te srid pa'i rkyen gyis len pas sgrub par byed pa yin no/_/'di yang ston pa ni tshor bas bskyed pa'i srid pa las len pa byung bas so/_/ji
[\[212a.4\]]ltar sgrub par byed pa ni gcig gis bstan pa len pa'i rkyen gyis byung ba'i srid pas de sgrub par byed do/_/de yang ston pa ni de'i las bsgos pa mngon du gyur pa yin zhes bya ba yin no/_/gcig gis grub pa gang yin pa de ston pa ni skye ba ni srid pa las grub pa yin la/_de yang
[\[212a.5\]]ston pa ni grub pa skye ba yin zhes bya ba yin no/_/gcig gis ni de'i nyes dmigs bstan te rga shis so/_/de'i dbang du byas te/_de la yang /_rgas stsogs nyes dmigs gang gi phyir/_/zhes smras pa yin no/_/gang gi phyir bden pa mthong ba la ni yang srid pa 'phen pa yod pa ma
[\[212a.6\]]yin te/_bden pa la rig pa skyes pa'i phyir ro zhes bya ba dang /_'dod chags dang bral ba dgra bcom pa la sngon gyi 'phen pa yod du zin kyang yang srid mngon par 'grub pa ma yin no zhes smras pa gang yin pa de sdud par byed pa ni gang gi phyir/_bden pa mthong ba 'phen pa med/_/sred
[\[212a.7\]]pa bral na 'byung ba med/_/ces bya ba yin no/_/ci'i phyir bden pa mthong ba la ma rig pa med pa yin/_gang gi phyir 'di'i las kyis yang srid 'phen par mi byed ce na zhes bya ba'i 'brel pa ni 'di yin te/_gang gi phyir bden pa mthong ba la ni yang srid pa 'phen par byed pa yod pa
[\[212b\]]
[\[212b.1\]]ma yin te/_'phags pa'i bden pa la rig pa skyes pa'i phyir ro/_/de bas na ma rig pa'i rkyen gyis 'du byed kyi 'phen pa yin no zhe na/_bden pa mthong ba la bsgom pas spang bar bya ba'i ma rig pa med pa ma yin te/_de bas na gang gi yang srid 'phen par byed pa'i las la dbang byed pa
[\[212b.2\]]ni med pa ma yin no zhes rgyas par 'byung ba yin no/_/yang srid 'phen par byed pa'i las de la dbang byed pa gang zhe na/_de'i phyir rig pa med pas ma rig pa gang yin pa'o zhes smras so/_/de gang zhe na zhes bya ba ni rig pa med pas ma rig pa gang yin pa de'o/_/de'i phyir bden pa mthong
[\[212b.3\]]ba'i mi mthun pa'i phyogs gang yin pa'o zhes smras so/_/bden pa mthong ba'i mi mthun pa'i phyogs su gyur pa ni ma rig pa yin te/_rig pa med pas 'byung ba yin no/_/bden pa mthong ba ma yin pa la ni rig pa yod pa yang ma yin la/_bsgom pas spang bar bya ba'i ma rig pa ni rig pa dang
[\[212b.4\]]lhan cig tu bden pa mthong ba la rjes su 'jug pa yin no/_/sred pa yang de bzhin du ci'i phyir mi 'dod ces rgyas par 'byung ba la/_de ni de la dbang byed pa yin no zhes bya ba ni yang srid 'phen par byed pa'i las de la'o zhe na/_mi mthong ba ni mthong ba nyid kyi mi mthun pa'i phyogs yin par
[\[212b.5\]]rigs pa yin te zhes bya ba ni ma rig pa yin par bstan to/_/de bas na sgrib par byed pa'i bdag nyid yin pa'i phyir te zhes smras te/_ma rig pas ni bden pa mthong ba'i yul bkag ste 'dug pa yin te/_de dmigs pa la skyes pas mi snang bar byed pa'i phyir ro//_//rten cing 'brel par 'byung ba dang po dang
[\[212b.6\]]rnam par 'byed pa rgya cher 'grel pa/_bam po bcu gcig pa/_dper na snang ba'i mun pa lta bur sgrib par byed pa'i bdag nyid yin pa'i phyir mi mthun pa'i phyogs yin par rigs pa yin gyi/_sred pa ni ci zhe na/_bden pa mthong ba'i mi mthun pa'i phyogs yin par rigs pa ma yin te/_de ni mi
[\[212b.7\]]mthong ba'i mtshan nyid ma yin gyi chags pa'i mtshan nyid yin pa'i phyir ro/_/bden pa mthong ba'i yul la khyad par byed pa yang ma rig pa yin pas zhes bya ba ni bden pa bzhi la dmigs pa'i phyir de ni mi mthun pa'i phyogs yin par rigs kyi zhes bya ba ni bden pa mthong ba'i mi mthun pa'i phyogs zhes
[\[213a\]]
[\[213a.1\]]bya ba'i tha tshig go/_/sred pa ni ci zhe na/_bden pa mthong ba'i yul la khyad par byed pa ma yin te/_'gog pa dang lam gyi bden pa gnyis la med pa'i phyir ro zhes pa ni sred pa med pa'i phyir ro zhes bya ba'i tha tshig ste/_'gog pa'i bden pa dang lam la dmigs
[\[213a.2\]]pa ni dge ba'i chos 'dun pa zhes bya ba yin gyi sred pa ni ma yin no/_/ji skad du/_'dod chags med de spang bya'i phyir/_/zhes gsungs pa yin no/_/gal te de ltar sred pa ni bden pa mthong ba'i mi mthun pa'i phyogs yin na 'gog pa dang lam gyi bden pa gnyis mi mthong ba med par
[\[213a.3\]]'gyur te/_mi mthun pa'i phyogs med pa'i phyir ro zhes bya ba'i tha tshig go/_/ji ltar du mi mthong ba ni mthong ba nyid kyi mi mthun pa'i phyogs yin par rigs pa yin no zhes smras pa de ni bden te/_sred pa dang mtshungs par ldan pa'i ma rig pa ni bden pa mthong ba'i mi mthun
[\[213a.4\]]pa'i phyogs yin pas sred pa yang yin par rigs so zhe na/_de'i phyir sred pa med par ma rig pa ni bden pa mthong ba'i mi mthun pa'i phyogs yin par grub pa yin te/_'gog pa dang lam gyi bden pa gnyis la ma 'dres pa yod pa yin gyi zhes bya ba ni ma rig pa ni bden pa mthong ba'i mi
[\[213a.5\]]mthun pa'i phyogs yin par nges par ma nus kyi/_sred pa ni ma rig pa med par ci zhe na/_bden pa mthong ba'i mi mthun pa'i phyogs yin par nges par bya bar nus pa ma yin no/_/de ni bden pa mthong ba'i mi mthun pa'i phyogs nyid yin par nges par byar rung ste/_ji lta zhe na bden pa
[\[213a.6\]]mthong bas spang bar bya ba yang ma rig pa yin/_dmigs pa yang ma rig pa yin pas dmigs pa yongs su shes pas spong bar 'gyur ro/_/de bas na bden pa mthong ba'i yul 'dra ba'i phyir bden pa mthong ba'i mi mthun pa'i phyogs yin par rigs so/_/sred pa ni de la dmigs
[\[213a.7\]]pa'i nyon mongs pa spangs pa yin pas zhes bya ba ci zhe na/_spong ba yin pas zhes skabs dang sbyar la/_'di ni bden pa mthong ba'i mi mthun pa'i phyogs ma yin no/_/bden pa mthong ba'i mi mthun pa'i phyogs nyid yin na ni dmigs pa de yongs su shes pas de spong bar 'gyur ro/_/gal
[\[213b\]]
[\[213b.1\]]te 'di bden pa mthong ba'i mi mthun pa'i phyogs ma yin na/_'o na de'i zhes mthong bas spang bar bya ba sred pa de'i gnyen po bden pa mthong ba ji ltar yin zhe na de'i phyir ma rig pa med par sred pa mi skye ba'i phyir dang /_de yang des rgyun gcod pa'i phyir ro zhes smras te/_ma rig pa de ni bden
[\[213b.2\]]pa mthong ba des rgyun gcod pa'i phyir ro zhes bya ba'i don to/_/de bas na ma rig pa'i gnyen por gyur pa bden pa mthong ba ni srid pa'i gnyen po yin par yang grub pa yin te/_kun nas slong ba'i gnyen po yin pa'i phyir ro/_/de nyid kyi phyir dper na skyon gyi gnyen po gang yin pa de ni de las
[\[213b.3\]]byung ba'i nad kyi yang gnyen po yin pa bzhin no zhes smras so/_/gal te yang sred pa ni yang srid 'phen par byed pa'i las la dbang byed pa yin na ni zhes rgyas par 'byung ba ni/_gal te yang sred pa ni yang srid 'phen par byed pa'i las la dbang byed pa yin gyi/_ma rig pa ni ma yin na de lta yin na
[\[213b.4\]]ni/_bden pa rnams la rmongs pa gang zhig srid pa rgyun chad par 'dod na bden pa ma mthong ba yin pas bden pa mthong bas spang bar bya ba'i sred pa ma spangs pa de'i yang srid 'phen par byed pa ma yin par 'gyur te/_sred pa ma spangs par yin no zhes ston to/_/ci'i phyir zhe na/_de'i phyir srid
[\[213b.5\]]pa la zhe sdang zhing yang srid med par sred pa'i dbang gis zhes rgyas par smras te/_srid pa la zhe sdang ba'i gang zag dag srid pa med par srid pa'i dbang gis yang srid 'phen par byed par rigs pa ma yin te/_srid pa med par srid pa ni yang srid la rgyab kyis bltas pa yin pa'i phyir ro/_/de la yang yang
[\[213b.6\]]srid 'phen pa ni yod par 'dod do/_/de bas na ma rig pa kho na yang srid 'phen par byed pa'i las la dbang byed pa yin gyi/_sred pa ni ma yin no/_/re zhig bsod nams dang bsod nams ma yin pa'i 'du byed la zhes rgyas par 'byung ba ni bsod nams dang bsod nams ma yin pa'i 'du byed 'dod pa na
[\[213b.7\]]spyod pa yang srid 'phen par byed pa la sred pas dbang byed pa yin te/_'dod pa'i sred pas de lhag par spyod pa'i phyir te/_bsod nams dang bsod nams ma yin pa'i 'du byed lhag par spyod pa'i phyir ro zhes bya ba'i don to/_/mi g.yo ba la ni ji ltar yin zhes bya ba ni gzugs dang /_gzugs
[\[214a\]]
[\[214a.1\]]med pa na spyod pa'i 'du byed la 'dod pa'i sred pas ji ltar dbang byed pa yin/_khams gong ma la dmigs pa ni sa 'og ma'i sred pa yod pa ma yin te/_de 'dod pa ni chos la 'dun pa dang rjes su mthun pa yin no zhes grub pa'i mtha' yin no/_/gzugs dang
[\[214a.2\]]gzugs med pa'i sred pa yang de la dbang byed pa ma yin no/_/ji lta zhe na/_de'i phyir bsam gtan gzugs med pa ma bskyed par ni de la dmigs pa'i sred pa skye ba'i gnas skabs yod pa ma yin no zhes smras te/_gzugs dang gzugs med pa la dmigs pa'i sred pa kun du 'byung
[\[214a.3\]]ba'i gnas skabs yod pa ma yin no zhes bya ba'i don to/_/'di ltar sred pa ni rang gi khams dang zhes rgyas par 'byung ba ni 'di ltar sred pa ni skal ba mthun pa'i khams dang sa la dmigs pa yin par nges pa yin no/_/rang gi khams dang sa la dmigs par nges pa yin na yang
[\[214a.4\]]de bas na 'di ni skal ba mi mthun pa'i khams dang skal ba mi mthun pa'i sa la dmigs pa ma yin pas 'dod pa'i sred pas gzugs dang gzugs med pa na spyod pa'i 'du byed la dbang byed pa ma yin no/_/gzugs dang gzugs med pa'i sred pa ni bsam gtan nam gzugs
[\[214a.5\]]med pa bskyed na de la dmigs pa kun du 'byung ba yin pas sngar skyes zin pa'i mi g.yo ba'i 'du byed la dbang byed par rigs pa ma yin no/_/ma rig pa ni ci zhe na/_rang gi khams dang sa la dmigs par nges pa de lta bu ma yin te de ni skal ba mi 'dra ba'i khams dang sa la yang dmigs pa yin pas
[\[214a.6\]]de bas na ma rig pa kho na yang srid 'phen par byed pa'i las la dbang byed par rigs pa yin gyi zhes bya ba ni khams gsum char la kun du rmongs pa'i ma rig pa'i dbang gis bsod nams dang bsod nams ma yin pa dang mi g.yo ba'i 'du byed 'byung bar rigs pa yin no/_/sred
[\[214a.7\]]pa ni ci zhe na/_yang srid 'phen par byed pa'i las la dbang byed par rigs pa ma yin no/_/ji ltar mi rigs pa ni de ltar bstan zin to/_/yang srid 'phangs pa la yang zhes rgyas par 'byung ba ni sa gang la 'dod chags dang ma bral ba'i sa de pa'i las kyis yang srid 'phangs pa dag sgrub
[\[214b\]]
[\[214b.1\]]par byed pa de la dbang byed pa yin no zhes bya'o/_/'o na gang dag rang gi sa la dmigs par nges pa ma yin gyi zhes rgyas par 'byung ba ni gal te rang gi sa la nges pa yin te/_dmigs pa nges pa'i phyir yang srid 'phen par byed pa'i las la sred pas dbang byed par rigs pa ma yin
[\[214b.2\]]na/_'o na gang dag rang gi sa la dmigs par nges pa ma yin gyi/_skal ba mi 'dra ba dang khams thams cad du 'gro ba dag de dag gi yang srid 'phen par byed pa'i las la dbang byed pa yin par ci'i phyir mi bstan/_de dag kyang ma rig pa dang 'grogs te skal ba mi 'dra ba'i
[\[214b.3\]]khams dang sa la mi dmigs par byed pa yin no zhe na de'i phyir/_ma rig pa kho na de la gtso bo yin te zhes smras te/_de la zhes bya ba ni yang srid 'phen par byed pa'i las de la'o/_/ci'i phyir zhe na/_de'i phyir bden pa mthong ba'i yul la khyab pa yin pa'i phyir dang zhes smras te/_bden
[\[214b.4\]]pa mthong ba'i yang srid 'phen pa yin gyi bden pa mthong ba ni ma yin no/_/de bas na bden pa mthong ba'i mi mthun pa'i phyogs ni yang srid 'phen par byed pa'i las la dbang byed pa yin par mngon pa yin no/_/bden pa mthong ba'i yul la khyab pa yang ma rig pa yin pas bden pa mthong ba'i
[\[214b.5\]]mi mthun pa'i phyogs yin par rigs so/_/skal ba mi 'dra ba dang /_khams thams cad du 'gro ba yang sdug bsngal dang /_kun 'byung la dmigs pa yin pa'i phyir bden pa mthong ba'i yul la khyab pa ma yin pas de dag ni de la dbang byed par rigs pa ma yin te/_de dag med
[\[214b.6\]]par yang de mthu yod pa'i phyir ro zhes bya ba ni skal ba mi 'dra ba dang /_khams thams cad du 'gro ba de dag med par yang ma rig pa ma 'dres pa ni yang srid 'phen par byed pa'i las la nus pa yod do/_/'gog pa dang lam la dmigs pas kyang yin no/_/ma rig pa med par de dag
[\[214b.7\]]med do zhes bya ba ni skal ba mi 'dra ba'i khams thams cad du 'gro ba de dag ste/_de dag ni ma rig pa med par mngon du 'gyur ba ma yin te/_ma rig pa ni sa chen po pa yin pa'i phyir ro/_/yang srid 'phen par byed pa'i las la ma rig pa kho na gtso bo yin no zhes bya ba 'di grub pa ma yin no/_/
[\[215a\]]
[\[215a.1\]]de bas na don bdun gyi dbang du byas te yan lag bcu gnyis 'chad pa de dag 'thad pa yin no zhes bya ba ni de ltar gang gi phyir las kyis yang srid 'phangs la sred pas mngon par sgrub par byed pa yin pas so/_/don bdun gyi dbang du byas te zhes bya ba ni gang gis 'phen pa dang /_
[\[215a.2\]]ji ltar 'phen pa dang /_gang 'phen pa dang /_gang gis sgrub par byed pa dang /_ji ltar sgrub par byed pa dang /_grub pa gang yin pa dang /_de'i nyes dmigs gang yin pa dang don bdun yin no/_/gzhan du yang rten cing 'brel par 'byung ba rim gyis so zhes rgyas par 'byung ba ni yan lag bcu gnyis
[\[215a.3\]]bstan pa ni don bdun gyi dbang du byas pa ma yin no zhes rgyas par bstan pa ni yan lag bcu gnyis bstan pa ni don bdun gyi dbang du byas pa ma yin no zhes nges par byed pa'o/_/de ci'i phyir zhe na/_'di ltar rten cing 'brel par 'byung ba'i rim gyis yang srid skye ba'i dbang du byas te/_yan lag bcu
[\[215a.4\]]gnyis 'chad par byed pa'o/_/gzhan du yang yan lag gnyis 'chad pa med par 'byung ba'i rim gyis ma rig pa'i rkyen gyis 'du byed/_'du byed kyi rkyen gyis rnam par shes pa zhes bya ba la sogs pas so/_/rim gyis yang srid skye bar 'chad pa la yan lag du zhig gis rdzogs par 'gyur zhe na/_
[\[215a.5\]]ji snyed kyi rgyu dang bcas pa'i yang srid bstan par nus pa'o zhes bya ba ni slob dpon no/_/bdun nam lngas yin no zhe na zhes bya ba ni gal te da ltar byung ba'i skye bas bsdus pa brjod par 'dod na ni yan lag bdun gyi rgyu dang bcas par bstan par nus te/_ma rig pa'i rkyen gyis 'du byed/_'du byed
[\[215a.6\]]kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor bas so/_/'on te ma 'ongs pa'i skye bas bsdus pa brjod par 'dod na ni yan lag
[\[215a.7\]]lngas rgyu dang bcas par bstan par nus te/_ji lta zhe na/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi zhes bya ba yin no/_/de la nyes pa ci yod ce na/_de'i phyir/_gal te bdun kho nas 'chad par byed na zhes
[\[215b\]]
[\[215b.1\]]rgyas par smras so/_/de yang sred pa'i rkyen gyis len pa'i bye brag gis 'bras bu sbyin par bya ba'i phyir mngon du gyur pa las 'byung ngo zhes ma smras par 'gyur ro zhes bya ba ni yang sred pa'i rkyen gyis len pa'i bye brag gis 'bras bu sbyin par bya ba'i phyir rnam par shes pa la las mngon du gyur pa
[\[215b.2\]]yod pa de las yin no zhes ma smras par 'gyur ro/_/de dag med pas len pa de dag med par dgra bcom pa yang yang srid 'grub par thal bar 'gyur te zhes bya ba'i don to/_/ci'i phyir zhe na/_de'i phyir ma rig pa'i rkyen gyis 'du byed kyis yongs su bsgos pa'i rnam par shes pa yod pa'i phyir
[\[215b.3\]]ro zhes smras te/_dgra bcom pa la yang ma rig pa'i rkyen can gyi 'du byed rnam pa mang pos bsgos pa'i rnam par shes pa yod pa yin no/_/'dir smras pa/_yod pa bden te mngon par grub pa'i rgyu ma rig pa spangs pas yang srid mngon par 'grub pa ma yin no zhe na/_de'i phyir
[\[215b.4\]]ma rig pa ni yang srid mngon par 'grub pa'i rgyu yin par bstan pa yang ma yin na gang gi phyir de spangs pa zhes bya ba ni ma rig pa spangs pa zhes bya ba'i don to/_/de mi 'byung bar 'gyur zhes bya ba ni yang srid mngon par 'grub pa de'o/_/'du byed kyi rkyen de ni sngar kun du 'byung ngo zhes bya ba ni
[\[215b.5\]]ma spangs pa'i gnas skabs na'o/_/'dir sred pa ni yang srid mngon par 'grub pa'i rgyu yin par 'chad de/_mngon par 'grub par byed pa'i rgyu ni sred pa yin no zhes bya ba yin no/_/'on te lnga kho nar 'chad par byed na ni zhes rgyas par 'byung ba la/_de yang ma rig pa'i rkyen
[\[215b.6\]]gyis 'du byed kyis yongs su bsgos pa'i rnam par shes pas 'phangs pa'i ming dang gzugs la sogs pa'i rim gyis 'byung ngo zhes smras pa med par 'gyur ro zhes bya ba la/_de yang zhes bya ba ni yang srid la bya'o/_/ming dang gzugs la sogs pa'i rim gyis zhes bya ba ni ming dang gzugs
[\[215b.7\]]dang skye mched drug dang reg pa dang tshor ba zhes bya ba 'di dag gis so/_/de med par bden pa mthong ba la yang bden pa ma mthong ba bzhin du gsar du yang srid 'phen pa yod par thal bar 'gyur ro zhes bya ba la ma rig pa'i rkyen gyis 'du byed kyis yongs su bsgos pa'i rnam par shes pa de dag med par yang ngo /_/
[\[216a\]]
[\[216a.1\]]ci'i phyir zhe na/_bden pa mthong ba la yang sred pa'i rkyen gyis len pa yod pa yin no/_/las zad na yang srid ga las yod pa shes par ma byas par 'gyur ro zhes 'og nas 'chad pa dang sbyar te/_las zad pa yin na las kyis yongs su bsgos pa'i rnam par shes
[\[216a.2\]]pa'i rgyun las yang srid 'byung ba'i don 'di ni yan lag lnga pa'i rten cing 'brel par 'byung ba 'chad pa las shes par ma byas par 'gyur te/_rnam par shes pa'i yan lag bshad pa med pa'i phyir ro/_/yang srid 'byung ba de'i rang gi ngo bo ci yin pa yang shes par ma byas
[\[216a.3\]]par 'gyur te/_rang gi ngo bo ming dang gzugs yin pa ni yod pa ma yin te/_yan lag lnga pa 'chad pa las ming dang gzugs kyi yan lag 'chad pa yod pa ma yin pa'i phyir ro/_/yang srid de yongs su rdzogs pa gang yin pa yang shes par ma byas par 'gyur te/_skye mched
[\[216a.4\]]drug skyes na ni ming dang gzugs kyi ngo bo las yang srid yongs su rdzogs pa yin na yan lag lnga pa 'chad pa las skye mched drug 'chad pa ma yin pa'i phyir ro/_/yang srid de'i longs spyod ci yin pa yang shes par ma byas par 'gyur te/_yang srid de'i longs spyod ni reg
[\[216a.5\]]pa dang tshor ba yin te/_'dir rgyu dang bcas pa'i longs spyod yin pa'i don yin no/_/yan lag lnga pa 'chad pa las reg pa dang tshor ba'i yan lag bshad pa med pa'i phyir ro/_/sred pa'i rkyen kyang ma bstan par 'gyur ro zhes bya ba ni yan lag lnga pa 'chad pa las tshor ba'i yan
[\[216a.6\]]lag 'chad pa med pa'i phyir te/_ming dang gzugs la sogs pa'i rim gyis ma yin par ni gsum po 'di shes par ma byas par 'gyur te/_srid pa'i rkyen gyis rang gi ngo bo ci yin pa dang /_yongs su rdzogs pa ci yin pa dang /_longs spyod ci yin pa ma bstan pa yin pa'i phyir ro/_/
[\[216a.7\]]de bas na ma rig pa'i rkyen gyis 'du byed kyis yongs su bsgos pa'i rnam par shes pa 'phangs pa'i ming dang gzugs la sogs pa'i rim gyis 'gyur ro zhes gdon mi za bar brjod par bya dgos so/_/de bas na don bdun gyi dbang du byas te/_yan lag bcu gnyis bshad pa
[\[216b\]]
[\[216b.1\]]yin no zhes bya ba 'di grub pa yin no/_/don de nyid lung dang mthun pa yin par bstan pa'i phyir/_skye bar byed pa'i rgyu ni las ji lta ba bzhin yin te zhes rgyas par 'byung ba dang /_mngon par 'grub par byed pa'i rgyu ni srid pa ji lta ba bzhin yin te zhes rgyas par smras te/_skye bar byed
[\[216b.2\]]pa'i rgyu ni las ji lta ba bzhin yin te/_ming dang gzugs la sogs pa'i rnam par dbye ba tha dad pa'i lus kyi dngos po 'phen pa la dbang byed pa'i phyir ro zhes bya ba de lta bur ni yan lag bdun gyis bstan pa yin te/_ma rig pa dang /_'du byed dang /_rnam par shes pa dang /_ming dang gzugs
[\[216b.3\]]dang /_skye mched drug dang /_reg pa dang /_tshor ba'i yan lag rnams kyi gang gis 'phen pa ji ltar gang yin pa rnams yin pa'i phyir ro/_/mngon par 'grub par byed pa'i rgyu ni sred pa ji lta ba bzhin yin te/_rang gi khams su 'phangs pa'i yang srid mtshams
[\[216b.4\]]sbyor ba la byed pa'i phyir ro zhes bya ba de lta bur ni yan lag lnga bstan te/_sred pa dang /_len pa dang /_srid pa dang /_skye ba dang /_rga shi'i yan lag rnams kyi ste/_gang gis mngon par 'grub par byed ji ltar gang yin/_de'i nyes dmigs gang yin pa rnams yin pa'i
[\[216b.5\]]phyir ro/_/de bas na lung las yan lag bcu gnyis 'chad pa nyid legs pa yin no zhes bya ba ni de dag lung yin gyi/_'di ni lung dang ldan pa yin no zhes ston to/_/de ltar bstan bcos dang 'gal ba ma yin nam zhes bya ba ji lta zhe na/_ji ltar sngar/_gang gis 'phen dang ji ltar gang /_/de
[\[216b.6\]]sgrub byed pa de la yang /_/nyes dmigs gang yin de dag rnams/_/yan lag bcu gnyis rnams kyis bstan/_/zhes smras pa rnams te/_de lta bu yin na ni ma rig pa dang /_'du byed dang /_rnam par shes pa dang /_sred pa dang /_len pa dang /_srid pa rnams da ltar byung ba'i skye bas bsdus
[\[216b.7\]]pa yin par 'gyur ro/_/ming dang gzugs dang /_skye mched drug dang reg pa dang /_tshor ba dang /_skye ba dang /_rga shi rnams ni ma 'ongs pa'i skye bas bsdus pa yin par 'gyur ba rnams dang /_bstan bcos las dum bu rnam par gzhag pa tha dad par bstan pa dang 'gal bar 'gyur te/_
[\[217a\]]
[\[217a.1\]]ji skad du ye shes la 'jug pa las gang gsungs pa/_gang zag gcig gi skye ba 'di la 'das pa ni du zhig ce na/_smras pa/_gnyis te/_ma rig pa dang 'du byed do/_/ma 'ongs pa du zhig ce na/_smras pa/_gnyis te/_skye ba dang rga shi'o/_/da ltar byung ba du zhig ce na/_
[\[217a.2\]]smras pa/_brgyad de rnam par shes pa nas/_srid pa'i bar ro zhes bya ba'o zhe na/_de lta na ma rig pa'i rkyen gyis 'du byed dang /_len pa'i rkyen gyis srid pa la tha dad du bya ba ci yod ce na zhes rgyas par 'byung ba ste/_'dir ni sngon gyi tshe rabs gzhan na ma rig pa'i rkyen gyis las byas shing
[\[217a.3\]]bsags pa dang da ltar gyi tshe na rnam par smin pa 'byin par byed pa de ni 'du byed kyi sgrar btags te bstan pa yin no/_/las gang zhig da ltar gyi skye ba 'di na nyon mongs pa thams cad kyi rkyen gyis byed cing bsags pa ma 'ongs pa na rnam par smin pa 'byin pa'i rkyen byed pa ni sred pa zhes bya
[\[217a.4\]]ba'i sgrar btags pa de dag dang 'gal ba ni gal te da ltar byung ba tshe bsdus pa ma rig pa'i rkyen gyi las kyi rang gi ngo bor gnas pa la 'du byed kyi sgrar btags pa dang /_bag chags su gnas pa len pa'i rkyen gyis 'jug pa rnyed pa ni srid pa'i sgrar btags pa dag yin te/_de
[\[217a.5\]]ltar na bstan bcos bstan ma thag pa gang yin pa 'di dang 'gal ba yod pa ni ji skad du sngar bstan pa de bzhin du mdo sde la brten pa yin no zhes bya ba yin te/_gang gis 'phen ji ltar gang yin zhes bya ba la sogs pa dang /_skye bar byed pa'i rgyu ni las ji lta ba bzhin yin/_mngon
[\[217a.6\]]par 'grub par byed pa'i rgyu ni srid pa ji lta ba bzhin yin zhes bya ba ji skad du sngar bstan pa de bzhin du mdo sde la brten pa yin par bstan pa yin no/_/de bzhin du mdo sde la brten pa ni dang po'i bye brag rnam par 'byed pa'i mdo sde dang /_rten cing 'brel par 'byung ba'i mdo sde 'di la'o/_/
[\[217a.7\]]bstan bcos dang /_mdo sde dang 'gal ba gnyis las/_bstan bcos dang 'gal ba tshod yod kyi/_mdo sde dang 'gal na mi rung ste/_bstan bcos ni mdo sde la rag lus pa yin pa'i phyir ro/_/dum bu gsum du rnam par 'jog pa zhes bya ba sngon gyi mtha' dang phyi ma'i mtha' la
[\[217b\]]
[\[217b.1\]]yan lag gnyis gnyis dang /_bar gyi la yan lag brgyad du rnam par 'jog pa smras pa gang yin pa 'di la brjod par bya ba mang du 'byung ste/_ji lta zhe na/_de'i phyir rgyu dang bcas pa'i skye ba rim gyis yin par 'chad pa dang /_rgyu khyad par can las skye ba rim gyis yin par 'chad pa la
[\[217b.2\]]dgos pa ci yod ces smras te/_dum bu gsum rnam par gzhag pa de la rgyu dang bcas pa'i skye ba'i rim pa gsum bstan te/_ma rig pa'i rkyen gyis 'du byed/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi
[\[217b.3\]]rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba ste/_re zhig 'di ni rgyu dang bcas pa'i skye ba'i rim pa bstan pa gcig yin no/_/sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i
[\[217b.4\]]rkyen gyis rga shi zhes bya ba 'di ni rgyu dang bcas pa'i skye ba'i rim pa bstan pa gnyis pa yin no/_/gcig kho na rgyu dang bcas pa'i skye ba'i rim pa bstan pa ni de ltar na sdug bsngal gyi phung po chen po 'di 'ba' zhig 'byung bar 'gyur ro zhes bya ba yin te/_bstan pas 'grub par
[\[217b.5\]]'gyur na rgyu dang bcas pa'i skye ba'i rim pa gnyis bstan pa ci dgos/_/rgyu khyad par can la skye ba rim gyis yin par 'chad pa la dgos pa ci yod ces bya ba ni rgyu khyad par can las skye ba rim gyis yin pa bstan zin to/_/gcig ni ma rig pa dang /_'du byed rgyu yin par 'chad
[\[217b.6\]]pa'o/_/gnyis pa ni sred pa dang /_len pa dang /_srid pa'i yan lag rnams rgyu yin par 'chad pa'o/_/dang po la yang rgyu gsum brjod par bya dgos la/_gnyis pa la gnyis brjod par bya dgos so/_/de bas na rgyu khyad par can las skye ba rim gyis yin par 'chad pa la dgos
[\[217b.7\]]pa brjod par bya dgos so/_/'das pa'i las las 'dir nying mtshams sbyor ba'i rnam par shes pa ji ltar 'byung zhes bya ba ni du ma bu gsum rnam par 'jog pa la tshe snga mas bsdus pa ni 'du byed yin/_da ltar gyi tshes bsdus pa rnam par shes pa yin na gal te 'das pa'i skye bas bsdus
[\[218a\]]
[\[218a.1\]]pa'i 'du byed kyi rkyen gyis 'dir nying mtshams sbyor ba'i rnam par shes pa 'byung ba yin na ni 'das pa'i las de las 'dir nying mtshams sbyor ba'i rnam par shes pa 'byung zhes bya/_rnam par zhig pa de las ji ltar 'byung bar 'gyur ba brjod par bya dgos so/_/bstan bcos las ni
[\[218a.2\]]nying mtshams sbyor ba'i rnam par shes pa de/_nyon mongs pa can kho nar 'dod de/_rang gi sa'i nyon mongs thams cad kyis skye ba'i srid pa nyon mongs can zhes 'byung ba yin no/_/ji ltar na nying mtshams sbyor ba'i rnam par shes pa nyon mongs pa can de 'du byed kyi rkyen gyis yin par rung /_rnam smin lung bstan
[\[218a.3\]]ma yin chos zhes ston pa'i phyir ro/_/rnam par shes pa dang /_ming dang gzugs kyi gnas skabs gnyis la bye brag ci yod ces bya ba ni dum bu gsum rnam par gzhag pa la yang rnam par shes pa'i gnas skabs nyid kyang yang srid pa'i ming dang gzugs yin te/_ji lta zhe na/_mtshams sbyor phung
[\[218a.4\]]po rnam par shes/_/gang yin de nyid ming dang gzugs/_/zhes bya ba yin pas rnam par shes pa'i gnas skabs dang /_ming dang gzugs gnyis bye brag med par brjod par bya dgos so/_/nying mtshams sbyor ba'i phung po las skad cig ma gnyis pa 'og tu skyes pa la yang gzhan du gyur pa ci yang med do/_/
[\[218a.5\]]'gag pa'i rim pa la yang zhes rgyas par 'byung ba ni ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched
[\[218a.6\]]drug 'gas pas reg pa 'gag_/reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi 'gag ces bya ba yin
[\[218a.7\]]te/_'gag pa'i rim pa de la sogs pa 'gag pa ni rnam par zhig pa yin par 'dod na ni des na rgyu rnam par zhig pa las 'bras bu rnam par zhig pa yin par khas blangs pa'i phyir skad cig ma 'jig pa la gnod par 'gyur ro zhes bya ba ni ma rig pa ni 'du byed kyi rgyu yin te/_de bas na de 'gags pas de
[\[218b\]]
[\[218b.1\]]'gag ces bya ba rgyu 'jig pas 'bras bu 'jig ces bya ba yin no/_/de lta na ni skad cig ma 'jig pa la gnod pa yin te/_gal te nam 'bras bu skyes pa de'i bar du rgyu gnas pa yin na ni rgyu rnam par 'jig pa las 'bras bu rnam par 'jig par 'gyur ba yin no/_/de lta na yang
[\[218b.2\]]skad cig ma 'jig pa la gnod pa yin te/_rgyu'i skad cig ma ni 'bras bu'i skad cig ma'i tshe na yang yod pa'i phyir ro/_/de nyid kyi phyir skad cig ma 'jig pa ni rgyu dang bar ma chad par 'bras bu skyes pa'i phyir ro/_/rgyu rnam par 'jig pa'i dus kho na na 'bras bu skye ba yin na ni ji
[\[218b.3\]]ltar na rgyu rnam par 'jig pa las 'bras bu rnam par 'jig pa 'grub par 'gyur ba sngon gyi skye ba rnam par 'jig pa na yang de'i rgyu can skye ba phyi ma mi gnas pa'i phyir dang zhes bya ba ni gal te rgyu rnam par 'jig pa las 'bras bu rnam par 'jig par 'gyur ba yin na ni sngon gyi rgyu can
[\[218b.4\]]ni phyi ma da ltar byung ba'i skye ba yin la/_sngon gyi skye ba rnam par 'jig na de'i rgyu can da ltar byung ba'i skye ba mi gnas pa'i phyir ro/_/skye ba yang ma yin pa de ni sngon gyi skye ba'i rgyu can skye ba phyi ma la bya ste/_de dang mi mthun pa rgyu rnam par 'jig pa de ni sngar yod pa'i phyir ro/_/sngon gyi skye ba
[\[218b.5\]]rnams 'jig pas skye ba gzhan du gyur pa yin na ni/_mnyam du 'dug par yang 'gyur ro/_/'on te 'gag pa zhes bya ba spangs pa yin na ni zhes bya ba ci la bya zhe na/_'dir ma rig pa la sogs pa la bsams pa'o/_/des na ma rig pa dang /_sred pa dang len pa rnams cig
[\[218b.6\]]car spangs pa'i phyir dang zhes bya ba ni ma rig pa dang /_sred pa dang /_len pa sdug bsngal mthong bas spang bar bya ba rnams ni cig car spong ste/_lam mthong bas spang bar bya ba'i bar du yang de bzhin no/_/bsgom pas spang bar bya ba rnams ni bsgom pas spang bar bya ba rnam pa dgu char
[\[218b.7\]]yang rnam pa dgu'i gnyen po mngon du gyur pa'i phyir rim gyis cig car spong bar 'gyur ro/_/de dag spangs na yang gzhan spangs par 'jog pa'i phyir zhes bya ba ni ma rig pa dang /_sred pa dang /_len pa spangs pas 'du byed dang /_rnam par shes pa dang /_ming dang gzugs dang /_skye
[\[219a\]]
[\[219a.1\]]mched drug dang /_reg pa dang /_tshor ba dang /_sred pa dang /_len pa dang /_srid pa dang /_skye ba dang /_rga shi rnams spangs pa yin par rnam par 'jog pa'i phyir ro zhes bya ba'i don to/_/rim pas 'gag par ston pa rigs pa ma yin no zhes bya ba ni ma
[\[219a.2\]]rig pa 'gags pas 'du byed 'gag_/'du byed 'gags pas rnam par shes pa 'gag ces bya ba nas skye ba dang rga shi 'gag ces bya ba'i bar du yin no/_/ji ltar de dag spangs na gzhan dag kyang spangs pa yin pa de ston pa ni/_spangs pa zhes bya ba ni nyon mongs pa can
[\[219a.3\]]rnams kyi thob pa rgyun chad pa'o/_/de las gzhan pa ni de'i dmigs pa nyon mongs pa'i thob pa rgyun chad pa'o/_/gang zhig mig la 'dun pa dang 'dod chags spangs na 'dun pa dang /_'dod chags de dag spangs pa nyid kyis khyod kyi mig spangs pa yin no zhes mdo sde las gsungs
[\[219a.4\]]pa'i phyir ro zhes bya ba ni 'on te 'di spangs pa yin no zhes bya ba ni spangs pa'i mtshan nyid ston pa yin no/_/de yang ma rig pa la sogs pa cig car yin gyi/_rim gyis ma yin pas 'gogs pa'i rim par ston pa rigs pa ma yin no/_/'on te 'gog pa zhes bya ba ma skyes pa
[\[219a.5\]]yin na ni zhes bya ba ni ma rig pa 'gags pas 'du byed 'gag ces bya ba ni ma rig pa ma skyes pas 'du byed ma skyes pa yin zhes bsams pa ste/_de bzhin du skye ba ma skyes pas rga shi ma skyes pa zhes bya ba'i bar du yin no/_/'das pa dang da ltar byung ba'i skye bas bsdus pa'i
[\[219a.6\]]yan lag rnams ma skyes pa yin par ji ltar rung ba yin zhes bya ba ni de dag skyes pa yin pa'i phyir ro/_/ma 'ongs pa'i skye bas bsdus pa skye ba dang /_rga shi rnams ni ma skyes pa yin par rung ste/_de dag ma skyes pa'i phyir ro/_/de lta na ni mi rtag pa'i 'gog pa dang /_so sor brtags pa dang /_
[\[219a.7\]]so sor brtags pa ma yin pa'i 'gog pa'i skyon du 'gyur te/_rnam grangs kyis de 'chad pa'i phyir ro zhes bya ba ni mi rtag pa dang /_so sor brtags pa dang /_so sor brtags pa ma yin pa'i 'gog pa rnams 'chad pa'i phyir ro zhes bya ba'i don to/_/rnam par 'jig pa'i rnam grangs kyis ni mi
[\[219b\]]
[\[219b.1\]]rtag pa'i 'gog pa ston pa yin no/_/spangs pa'i rnam grangs kyis ni so sor brtags pa'i 'gog pa'o/_/ma skyes pa'i rnam grangs kyis ni so sor brtags pa ma yin pa'i 'gog pa yin no/_/'on te yang 'gog pa'i rim pa 'chad pa la 'di ltar rtog par byed de zhes rgyas par 'byung ba ni
[\[219b.2\]]'on te yang rim pa ston pa smras zin pa rnams ni dum bu gsum rnam par 'jog par 'dod pa yin no/_/'gag pa'i rim pa 'chad pa la 'di ltar rtog par byed de/_skye ba de nyid la ma rig pa ma skyes pas 'du byed rnams mi skye ba yin no/_/de nas skye ba gnyis pa la yang rnam par shes pa ma
[\[219b.3\]]skyes pa zhes rgyas par byas nas srid pa'i bar du ma skyes pa'i phyir zhes bya ba la/_rgyas pa'i tshig gis ni ming dang gzugs dang /_skye mched drug dang /_reg pa dang /_tshor ba dang /_sred pa dang /_len pa rnams ma skyes pa ston to/_/ma rig pa 'di'i tshul gyis skye ba gnyis
[\[219b.4\]]pa'i srid pa ma skyes pa'i phyir skye ba gsum pa'i skye ba ma skyes pa dang /_de dag las rga shi'o zhes bya ba ni skye ba gsum pa de nyid ma skyes pa yin no zhes skabs dang sbyar ro zhe na/_de ltar na skye ba gsum pa ma skyes pa'i rim par 'chad pa ni don med par 'gyur zhes bya ba ni ma rig pa'i rkyen gyis
[\[219b.5\]]'du byed ma skyes pa'i phyir yang srid kyi rgyu med pas da ltar byung ba'i skye ba skye ba gnyis pas bsdus pa'i rnam par shes pa rnams skye ba med par 'chad pa ni rigs pa yin te/_rgyu ma skyes pa'i phyir yang srid skye ba med do zhes bstan pa'i phyir ro/_/skye ba gsum pa'i rim pa 'chad pa'i don la
[\[219b.6\]]ni yang srid skye ba med pa'i rim pa bstan zin pa'i phyir ro/_/'on te skye ba gnyis pa ma skyes pa'i phyir skye ba gsum pa skye ba med pa yin no zhes bstan pa'i phyir skye ba gsum pa ma skyes pa'i rim pa ston to zhe na/_'di'i lan du ha cang thal bar yang 'gyur ro zhes smras te/_skye ba gsum pa ma skyes pa'i phyir skye
[\[219b.7\]]ba bzhi pa yang ma skyes par 'gyur ro zhes bya ba yin te/_skye ba bzhi pa ma skyes par 'gyur ro zhes bya ba ni skye ba bzhi pa ma skyes pa'i rim pa yang bstan par bya dgos par 'gyur ro zhes bya ba yin no/_/de gang gi tshe lugs las bzlog pa'i 'gog pa ston te ji lta zhe na/_skye ba med na rga
[\[220a\]]
[\[220a.1\]]shi med par 'gyur ro zhes bya ba de lta bu la brten pa yin na ni zhes bya ba ni srid pa med na skye ba mi 'byung ngo zhes bya ba nas ma rig pa yod pa ma yin na 'du byed mi 'byung ngo zhes bya ba de'i tshe gal te ma 'ongs pa skye ba gsum pa'i skye ba la rtog na ni skyon de dag nyid du 'gyur
[\[220a.2\]]ro zhes bya ba ni bstan ma thag pa de dag ste/_de lta na skye ba gsum pa ma skyes pa'i rim pa ston pa don med par 'gyur ba dang /_ha cang thal bar 'gyur ro zhes bya ba dag yin no/_/rgyu dang bcas pa da ltar gyi skye ba la ma skyes pa'i rim pa ston pa rigs pa ma yin te/_ci'i phyir zhe na/_de'i phyir
[\[220a.3\]]de skyes pa yin pa'i phyir dang zhes smras te/_rgyu dang bcas pa da ltar byung ba'i skye ba skyes pa yin pa'i phyir ro zhes bya ba'i tha tshig go/_/dgos pa yang med pa'i phyir ro zhes bya ba ni gal te skyes zin pa la yang skye ba med pa'i rim pa ston par byed do/_/de ltar skye ba med do zhes de la skye ba
[\[220a.4\]]med pa'i rim pa ston pa dgos pa yod pa ma yin no/_/sngar yan lag rnam par gzhag pa la zhes bya ba snga ma gang du zhe na/_gang gis 'phen dang ji ltar gang /_/de sgrub byed pa de la yang /_/nyes dmigs gang yin de dag rnams/_/yan lag bcu gnyis rnams kyis bstan/_/
[\[220a.5\]]zhes bya ba der yin no/_/gang skyes pas gang skye ba'am/_'phen pa'am zhes bya ba ni 'di lta ste ma rig pa skyes pas 'du byed skye ba dang /_'du byed skyes pas ma 'ongs pa'i ming dang gzugs dang /_skye mched drug dang /_reg pa dang /_tshor ba 'phen par byed pa ni rnam par shes
[\[220a.6\]]pa'i rgyun la de dag gi sa bon yongs su rtas par byed pa'i phyir ro/_/'phangs pa de la mngon par sgrub par byed pa ni gang skyes pas zhes bya ba'i skabs dang sbyar ro/_/'di lta ste sred pa len pa skyes pas 'du byed kyis 'phangs pa'i ming dang gzugs la sogs pa'i tshor ba la thug
[\[220a.7\]]pa'i bar du rnam pa bzhi sgrub par byed pa ste/_len pa des las rnams srid par gyur par mngon du byed pa'i phyir ro/_/rnam par smin pa'i phung po 'grub par bya ba'i ched du/_de ma skyes pas de mi skye ba'am/_mi 'phen pa'am zhes bya ba ni 'di lta ste ma rig pa ma skyes pas 'du byed
[\[220b\]]
[\[220b.1\]]mi skye ba dang 'du byed ma skyes pas ming dang gzugs la sogs pa tshor ba la thug gi bar rnam pa bzhi'i skye ba 'phangs pa med pa'o/_/'phangs pa la mngon par sgrub par byed pa med pa ni de ma skyes pas zhes bya ba'i skabs dang sbyar te/_'di lta ste sred pa'i rkyen gyis len pa ma skyes
[\[220b.2\]]pas 'du byed kyis 'phangs pa'i ming dang gzugs la sogs pa tshor ba thug pa rnam pa bzhi'i skye ba rnams dgra bcom pa la mngon par sgrub pa med pa'o/_/tshe 'di la tshor ba dag yod bzhin du zhes rgyas par 'byung ba la tshor ba dag yod bzhin du zhes bya ba ni da ltar byung ba'i skye ba la reg
[\[220b.3\]]pa'i rkyen gyis tshor ba mi skye ba ma yin/_de bas na tshor ba ma skyes pas sred pa ma skyes par ji ltar rung ba brjod par bya dgos so/_/de ltar na sngar yan lag rnam par 'jog pa la yang 'gog pa'i rim pa ston par sbyor nus pa ma yin no/_/tshor ba gang yin pa ni sred
[\[220b.4\]]pa'i rkyen yin te/_de ma skyes pa'i phyir ro zhes bya ba ci zhe na/_da ltar byung ba'i skye ba'i srid pa ma skyes par 'grub par 'gyur ro zhes bya ba yin no/_/sred pa'i sa bon gang yin pa de yin te zhes bya ba ni sred pa'i sa bon yin pas de srid pa'i sa bon no/_/de yang sred
[\[220b.5\]]pa dang ma bral ba'i rgyud la yod pa yin par rig par bya ste/_tshor ba ni sred pa'i bdag po'i rkyen dang /_sred pa'i sa bon dang rgyu dang rkyen ces bya ba yin no/_/ma rig pa'i 'dus te reg pa las skyes pa yin no zhes bya ba ci zhe na/_tshor ba ni sred pa'i rkyen yin zhes bya ba yin te/_
[\[220b.6\]]ma rig pa dang mtshungs par ldan pa'i reg pa de las skyes pa ni ma rig pa'i 'dus te reg pa las skyes pa'o/_/'dir yang du ma bu gsum pa rnam par gzhag pa blangs te/_'ga' zhig lan 'debs pa zhes bya ba ni de la dum bu gsum rnam par gzhag pa de la brjod par bya ba
[\[220b.7\]]mang du 'byung ste/_rgyu dang bcas pa'i rim gyis skye ba ston pa la dgos pa ci yod ce na zhes bya ba 'di'i lan ni/_dus gsum la rmongs pa bzlog pa'i phyir bcom ldan 'das kyis rten cing 'brel par 'byung ba'i dum bu gsum bstan te/_'di ltar mdo sde gzhan las/_bcom ldan 'das
[\[221a\]]
[\[221a.1\]]kyis rten cing 'brel par 'byung ba dang zhes rgyas par 'byung ba yin no/_/'di ltar zhes bya ba ni gang gi phyir zhes bya ba'i tha tshig go/_/gang 'di skad du rgyu khyad par can las skye ba'i rim pa ston pa la yang dgos pa brjod dgos so/_/ci'i phyir zhe na/_da ltar gyi skye ba'i rgyu ni rnam
[\[221a.2\]]pa gnyis su bstan te/_ma rig pa dang /_'du byed do/_/ma 'ongs pa'i skye ba'i rgyu ni rnam pa gsum ste/_'di ltar sred pa dang /_len pa dang /_srid pa'o zhe na/_'di la lan ni/_sngon gyi mthar yang ma rig pa'i sgo nas sred pa dang len pa yang bstan to/_/ji lta zhe na/_de'i phyir/_nyon
[\[221a.3\]]mongs pa thams cad ma rig pa dang lhan cig 'byung ba'i phyir ro zhes smras te/_ma rig pa dang lhan cig 'byung ba ni 'dod chags dang /_zhe sdang dang /_gti mug la sogs pa nyon mongs pa thams cad yin te/_ma rig pa ni nyon mongs pa'i sa chen po pa yin pa'i phyir ro/_/las gang gis skye ba
[\[221a.4\]]byas pa de ni 'du byed kyi sgras bstan to/_/gang las skye ba gzhan 'byung bar 'gyur ba de ni srid pa'i sgras so/_/de bas na rgyu khyad par can ma yin pa kho na las skyes pa'i rim pa 'di bstan pa yin no/_/khyad par can las skye ba'i rim pa ston la/_yang dgos pa brjod par bya dgos la/_'das pa'i
[\[221a.5\]]las las 'dir nying mtshams sbyor ba'i rnam par shes pa ji ltar 'byung zhes bya ba'i lan ni/_'das pa'i las kyang yod pa nyid yin te/_de las nying mtshams sbyor ba'i rnam par shes pa 'byung ba yin gyi/_las kyis yongs su bsgos pa'i sngon gyi skye ba'i rnam par shes pa'i rgyun las ni ci
[\[221a.6\]]zhe na/_nying mtshams sbyor ba'i rnam par shes pa 'byung ba ma yin no zhes bya ba yin no/_/de thams cad kyis nus pa ma yin te zhes rgyas par 'byung ba ni ji skad du smos pa'i nyes pa spang ba'i phyir lan smras pa de dag thams cad kyis nus pa ma yin par rig par bya'o/_/re zhig dus gsum la
[\[221a.7\]]rmongs pa bzlog pa'i phyir bcom ldan 'das kyis rten cing 'brel par 'byung ba dum bu gsum bstan te zhes smras pa gang yin pa de'i lan ni gang zhig las dang nyon mongs pa las skye ba 'byung bar shes pa de ni dum bu gsum bstan pa med par yang sngon gyi mtha' la sogs pa la rmongs pa mi
[\[221b\]]
[\[221b.1\]]'byung na sngon gyi mtha' la sogs pa'i rjes su 'brang bar lta ga la 'gyur zhes bya ba ni ji ltar dum bu gsum bstan pa med par nyon mongs pa dang las dang tshe'i skye ba 'byung bar shes she na/_da ltar byung ba'am/_ma 'ongs pa'i skye ba'i rkyen bshad pa'i phyir ro/_/sngon gyi mtha'
[\[221b.2\]]yang ma rig pa'i sgo nas sred pa dang len pa yang bstan pa yin te zhes smras pa gang yin pa de'i lan ni/_gal te yang ma rig pa'i sgo nas sred pa dang len pa yang bstan pa yin na/_bstan bcos 'di dang ji ltar 'gal bar mi 'gyur te/_de'i las ni nyon mongs pa gcig gi rkyen gyis
[\[221b.3\]]yin te/_'di lta ste ma rig pa'i zhes bcom ldan 'das kyis gsungs pa yin no/_/sngon gyi mthar sred pa dang len pa ma rig pa'i sgo nas bstan pa yin na ci'i phyir dbus kyi mthar ma yin zhes bya ba ni sred pa dang len pa ma rig pa'i sgo nas ma bstan zhes bya ba'i skabs dang sbyar te/_
[\[221b.4\]]dbus kyi mthar yang nyon mongs pa thams cad ma rig pa dang lhan cig 'byung ngo /_/gal te 'das pa'i dus la mun pa'i rnam par gyur pa'i phyir zhes bya ba ci zhe na/_'das pa'i dus na sred pa dang len pa ma rig pa'i sgo nas bstan pa yin te/_mun pa'i rnam pa ni ma rig
[\[221b.5\]]pa yin te/_'das pa'i dus la mun pa'i rnam par gyur pa de bas na sred pa dang len pa ma rig pa'i sgo nas bstan pa yin gyi/_dbus su ma yin no zhe na/_de'i phyir 'di gnyis shin tu yang rnam par phye ste brjod par bya dgos so zhes bya ba la/_de nyid kyi phyir mun pa'i rnam par
[\[221b.6\]]gyur pa'i phyir de ni 'das pa'i dus su shin tu rnam par phye ste brjod par bya dgos te/_ma rig pa dang /_'du byed dang /_sred pa dang /_len pa'i dbye ba gsum char yang rgyu'i dngos po yin par bstan pa'i phyir ro/_/'on te da ltar byung bas 'das pa grub pa'i phyir ro zhes bya ba
[\[221b.7\]]ci zhe na/_'di gnyis rnam par phye ste brjod par bya mi dgos so/_/ji lta zhe na/_ji ltar da ltar byung ba'i skye ba'i tshe sred pa dang len pa dang srid pa mtha' dag yang srid kyi dngos po yin pa de bzhin du 'das pa na yang yin no/_/chos mngon pa'i mdzod las kyang /_mdor na rgyu dang
[\[222a\]]
[\[222a.1\]]'bras bu gnyis/_/dbus las rjes su dpag par bya/_/zhes smras pa yin no zhe na/_de nyid kyi phyir de ma bstan par thal bar 'gyur ro zhes bya ba la/_de nyid kyi phyir da ltar byung bas 'das pa grub pa'i phyir 'das pa de'i rgyu ma bstan par thal bar 'gyur te/_de
[\[222a.2\]]ltar sred pa dang /_len pa dang /_srid pa la brten nas ma 'ongs pa'i skye ba bstan pa de bzhin du da ltar byung ba'i yang sred pa dang /_len pa dang /_srid pa la brten nas zhes rjes su dpag par nus so/_/de nyid kyi phyir gang zhig las dang nyon mongs pa las skye ba 'byung bar shes
[\[222a.3\]]pa de ni zhes rgyas par bstan pa yin no/_/ci'i phyir dbus kyi sa thar sred pa'i rkyen gyis len pa zhes gsungs la/_sngon gyi mthar yang ma yin dbus su yang sred pa dang len pa gnyis ni ma rig pa dang lhan cig 'dug pa'i phyir ro/_/yang gi sgras gzung bar bya ba yin no/_/las
[\[222a.4\]]gang gi skye ba byas pa de ni 'du byed yin la/_gang byed par 'gyur ba de 'du byed ma yin te/_'o na ci zhe na/_srid pa'o/_/gang las skye bar gyur pa de ni srid pa ma yin la/_'o na ci zhe na/_'du byed do/_/gang las 'gyur ba/_de ni srid pa yin zhes bya ba 'di la rigs pa ci yod/_
[\[222a.5\]]yang srid mngon par 'du byed pa'i don gyis 'du byed yin na/_srid pa yang de bzhin yin te/_'dis srid par 'gyur ba yin na srid pa ji ltar 'du byed ma yin/_'on te 'du byed yin na ni ji ltar 'du byed ma yin zhing srid pa ma yin par 'gyur/_'das pa'i las yod pa kho na yin
[\[222a.6\]]te/_de las nying mtshams sbyor ba'i rnam par shes pa 'byung ba yin no zhes gang smras pa de'i lan ni gang rang gi nyid kyis yod pa kho na yin na ji ltar de 'das pa yin te/_de ni da ltar nyid ces bya ba'i chos gzhan las cung zad kyang log pa ma yin no/_/yang na de nyid kyang 'das
[\[222a.7\]]pa yin par 'gyur gyi 'di'i chos ni ma yin par 'gyur ro/_/gal te de nyid de'i bdag nyid du gyur pa yin na ni ldog pa nyid mi 'grub par 'gyur te/_chos kyi rang gi mtshan nyid yin na ldog pa med pa'i phyir ro/_/de la 'das pa zhes bya ba'i chos gzhan yang cung zad kyang yod pa ma yin
[\[222b\]]
[\[222b.1\]]no/_/rten cing 'brel te 'byung ba yin pa'i phyir ma byung ba las byung ba las byung ba de yang 'das pa yin par thal bar 'gyur ro/_/yang na bdag nyid yod pa thams cad 'das pa yin par thal bar 'gyur te/_ma 'ongs pa'am da ltar byung ba ni ma yin par 'gyur te/_chos kyi mtshan
[\[222b.2\]]nyid ni nam yang med pa ma yin pa'i phyir ma 'ongs pa de yang yod pa kho nar 'gyur ro/_/'das pa gang yin pa yod do zhes bya bas gang du gang la ci zhig nus pa yod na zhes bya ba ni gang du dngos po yang dag pa pa'i nus pa ci zhig yod/_bskyed par bya ba'i phyir ram/_drang bar bya ba'i phyir
[\[222b.3\]]ram/_gnas skabs gzhan du spang bar bya ba'i phyir yin/_thams cad du brtags na srid pa ma yin te/_skye bar bya ba'i phyir yang nus pa yod pa ma yin te/_chos kyi rang gi mtshan nyid ni ma byung ba las 'byung ba ma yin pa'i phyir ro/_/drang bar bya ba'i phyir yang nus pa ma yin te/_
[\[222b.4\]]'du byed rnams bya ba byed pa med pa'i phyir ro/_/gnas skabs gzhan du spang bar bya ba'i phyir yang nus pa ma yin te/_ma 'ongs pa ni da ltar byung ba zhes bya bar 'ga' yang rgyu dang rkyen las 'byung ba ma yin la bdag nyid kyang yod pa ma yin no/_/chos kyi rang gi mtshan nyid ni rgyu rkyen gyis
[\[222b.5\]]rab tu phye ba ma yin pa'i phyir ji ltar 'du byed 'das pa dag ni rang gi mtshan nyid yod pa nying mtshams sbyor ba'i rnam par shes pa'i rkyen yin gang yang da ltar byung ba las gnas skabs gzhan gnyis po bye brag yod pa ma yin zhes bya ba ni gnyis po ni 'das pa dang ma 'ongs pa'i
[\[222b.6\]]gnas skabs te/_'on te 'di las gnas skabs gnyis po bye brag yod pa ma yin na ma 'ongs pa yang da ltar byung ba yin par 'gyur ro/_/'das pa yang de ltar ma 'ongs na gang du gang la ci zhig nus pa yod/_de dag 'di las bye brag yod pa ma yin na ma byung ba las
[\[222b.7\]]byung ba dang /_byung nas kyang med pa yin par grub pa yin no/_/des cir 'gyur ce na/_de'i phyir de nyid dang ldan pa yin na ci'i phyir ma byung ba las byung ba las/_byung ba nas med par yang mi 'dod ces smras te/_bye brag can de nyid kyi bye brag rang gi mtshan nyid ma byung ba las byung ba dang /
[\[223a\]]
[\[223a.1\]]byung nas kyang med pa yin par ci'i phyir mi 'dod/_de ltar na 'du byed 'das pa kho na'i rkyen gyis 'dir nying mtshams sbyor ba'i rnam par shes pa 'grub par 'gyur ba ma yin no/_/de bas na las gyis kyang yongs su bsgos pa'i sngon gyi skye ba'i rnam par
[\[223a.2\]]shes pa las 'dir nying mtshams sbyor ba'i rnam par shes pa yin par gdon mi za bar khas blang bar bya'o/_/de ltar yin na yang rnam par shes pa da ltar byung ba ltar byung ba'i yan lag yin par ji ltar 'grub par 'gyur/_sngon dang phyi mar gnyis gnyis bar du
[\[223a.3\]]brgyad yin no zhes brjod par bya ba yin no/_ci dum bu gsum rnam par gzhag pa med pa kho na yin nam/_rten cing 'brel par 'byung ba ni dum bu gsum yin pa'i phyir ro zhe na/_slob dpon gyis de thams cad phyin ci ma log par rtogs pa de'i phyir yod pa yin te/_
[\[223a.4\]]gzhan du yin no zhes smras te/_dum bu gsum rnam par gzhag pa de yang rnam pa gzhan gyi tshul du yod pa yin te/_gang gis ji ltar gang 'phangs pa'i dum bu gcig yin te/_da ltar gyi ma rig pa'i rkyen gyis byung ba'i 'du byed kyis 'phangs pa de ni rnam par
[\[223a.5\]]shes pa'i rgyud la ming dang gzugs la sogs pa'i sa bon yongs su brtas par byas pa ste/_ming dang gzugs dang /_skye mched drug dang /_reg pa dang /_tshor ba rnam par 'phangs pa yin no/_/de ltar byas na 'phangs pa'i dum bu gcig ni yan lag bdun
[\[223a.6\]]yin no/_/gang gis ji ltar gang mngon par 'grub pa de ni mngon par 'grub pa dum bu gnyis pa yin no zhes bya ba ni sred pa'i rkyen gyis byung ba'i len pas mngon par 'grub par byed de/_de gnyis kyis 'du byed kyis yongs su bsgos pa rnams mngon du 'gyur bar byed pa'i phyir te/_'du byed
[\[223a.7\]]kyis 'phangs pa ming dang gzugs nas tshor ba la thug gi bar du skye ba rnam pa bzhi ma 'ongs pa na bdag nyid thob par mngon du grub par byed do/_/de ltar na mngon par 'grub pa'i dum bu ni yan lag bzhi yin te/_sred pa dang /_len pa dang /_srid pa dang skye ba'o/_/de mngon
[\[223b\]]
[\[223b.1\]]par grub na nyes dmigs gang yin pa de ni nyes dmigs dum bu gcig ste/_gsum pa yin no zhes bya ba ni rga shi nyid dum bu gsum pa ste/_rten cing 'brel par 'byung ba yin no/_/dus gsum du dbye ba nyid kyis gzhan du dum bu gsum rnam par gzhag pa las brtsams
[\[223b.2\]]pa'i lung ni 'di lta ste zhes bya ba la gzhan du zhes bya ba ni sngon dang phyi ma'i mtha' dang dbus ma yin gyi dus gsum du phye nas yin no/_/de yang 'di skad ces bstan te/_rten cing 'brel par 'byung ba yan lag bcu gnyis las yan lag du zhig 'das pa lags/_
[\[223b.3\]]bka' stsal pa gnyis te/_ma rig pa dang /_'du byed do/_/skyes pa 'gag pa'i don te zhes bya ba ni da ltar byung ba'i skye ba nyid de las skyes pa 'gag pa'i phyir ro/_/skye ba snga ma pa ma yin pa'i don gyis so zhes bya ba ci zhe na/_'das par bstan to/_/ma 'ongs pa du zhig_/bka'
[\[223b.4\]]stsal pa gnyis te/_skye ba dang rga shi'o/_/yan lag bzhi pa can gyi skye ba nyes dmigs dang bcas pa bar ma chad par mngon par 'grub pa thob pa'i don gyis dang zhes bya ba ni ming dang gzugs dang tshor ba la thug pa yan lag bzhi pa 'du byed gyis 'phangs pa'i skye ba dang /_rga shi rnams
[\[223b.5\]]de ma thag tu mngon par 'grub pa'i don gyis ma 'ongs par rnam par gzhag go/_/lan grangs gzhan ma yin pa'i don gyis so zhes bya ba ci zhe na/_ma 'ongs pa zhes bya'o/_/bar ma chad pa ni 'dir mdo sde las brjod par bzhed pa'i phyir ro/_/de ni ma 'ongs pa ma yin te/_skyes pa yin pa'i phyir ro/_/
[\[223b.6\]]da ltar byung ba du zhig_/bka' stsal pa/_brgyad de/_rnam par shes pa ni nus pa yongs su 'dzin pa da ltar byung ba yin pa'i don gyis so zhes bya ba ci zhe na/_da ltar byung ba ni dbang po dang yid la byed pa las mngon par 'grub pa'i rnam par shes pa yin gyi/_rang gi mtshan nyid da ltar
[\[223b.7\]]byung ba'i don gyis da ltar byung ba ci zhe na/_rnam par gzhag pa ma yin gyi/_'o na ci zhe na/_'du byed kyis 'phangs pa ming dang gzugs la sogs pa skye bar nus pa yongs su 'dzin pa da ltar byung ba yin pa'i don gyis kyang yin no/_/ma rig pa'i rkyen las byung ba'i 'du byed kyis 'phangs
[\[224a\]]
[\[224a.1\]]pa'i ming dang gzugs la sogs pa ni sa bon gyi gnas skabs yin pa'i phyir sa bon gyi mtshan nyid da ltar byung ba'i don gyis da ltar byung bar rnam par gzhag go/_/sred pa la sogs pa ni las byed pa da ltar byung ba yin pa'i don gyis she na/_da ltar byung ba'o/_/srid pa la sogs pa zhes
[\[224a.2\]]bya ba ni sred pa dang /_len pa dang /_srid pa'o/_/de la sred pa dang len pa'i yan lag ni sred par byed pa'i las can yin no zhes bya ba ni sred pa'i rkyen gyis byung ba'i len pas rnam par shes pa'i rgyun la bag chags su 'dug pa'i las rnams srid par gyur par byed do/_/srid pa'i
[\[224a.3\]]yan lag ni skye ba'i gnas byed pa'i las can yin no zhes bya ba la/_ji skad du/_bcom ldan 'das kyis las ni zhing yin zhes gsungs te/_las dang srid pa la ma brten par skye ba yod pa ma yin pa'i phyir ro/_/de ltar na de dag ni rigs pa dang /_lung la brten nas
[\[224a.4\]]bdag gis ston to zhes bya ba la re zhig rigs pa la brten pa ni 'di ltar 'gog pa'i rim pa 'chad pa ni thams cad du mi 'grub pa dang /_'du byed 'das pa kho na'i rkyen gyis 'dir nying mtshams sbyor ba'i rnam par shes pa 'grub par 'gyur ba ma yin te/_sa
[\[224a.5\]]bon 'gags nas ring du lon pa las myu gu 'byung bar ma mthong ba dang rgyu dang bcas pa'i skye ba'i rim pa yang dgos pa med par mngon pa dang rgyu khyad par can las skya ba'i rim pa yang dgos pa ma yin pa dang /_rnam par shes pa dang ming dang gzugs kyi gnas skabs gnyis
[\[224a.6\]]la yang bye brag nges par mi zin pa'o/_/lung la brten pa ni dang po'i bye brag rnam par 'byed pa'i chos kyi rnam grangs dang de bzhin du las ni skye bar bya ba la rgyu yin no/_/srid pa ni mngon par 'grub par bya ba la rgyu yin no zhes bya ba mdo sde yin te/_sngon gyi slob dpon
[\[224a.7\]]dag ni lung gzhan dang gzhan la brten to/_/sa ston pa'i mdo sde las 'byung ba dus gsum las zhes rgyas par 'byung ba de dag gis ni sngar bstan pa'i rnam par gzhag pa rnams 'gal bar ston to/_/'di dag la dgongs pa ci yod ces 'di la 'bad par bya dgos te zhes
[\[224b\]]
[\[224b.1\]]bya ba ni ji ltar 'di mi 'gal ba'i 'gyur ba'o/_/sems can rnams kyi mos pa sna tshogs dang /_khams sna tshogs dang /_gnyen po sna tshogs la ltos nas de 'jug pa'i phyir ro zhes bya ba ni bshad pa 'jug pa'i phyir zhes bya ba'i don to/_/mos pa sna tshogs la ltos nas sangs
[\[224b.2\]]rgyas bcom ldan 'das kyis chos ston pa 'jug go/_/khams sna tshogs la ltos pa dang /_gnyen po sna tshogs la yang ltos pa yin no/_/de bas na dgongs pa tha dad pas de dag thams cad mi 'gal lo/_/sems can gyi bsam pa tha dad pa mi rtogs pas/_'di brjod par
[\[224b.3\]]bya ste zhes rgyas par 'byung ba la/_ji ltar mdo sde 'di las zhes bya ba ni rten cing 'brel par 'byung ba'i mdo sde 'di las so/_/rten cing 'brel par 'byung ba'i mdo sde 'di las kyang ji ltar yin/_'di las rten cing 'brel par 'byung ba'i rim pa ji ltar yin zhe na/_ma rig
[\[224b.4\]]pa'i rkyen gyis 'du byed dang /_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug ces bya ba la sogs pa'o/_/rgyu dang bcas rkyen dang bcas gzhi dang bcas pa'i chos kyi rnam grangs las
[\[224b.5\]]gang gsungs pa zhes rgyas par 'byung ba de la/_rgyu dang bcas rkyen dang bcas gzhi dang bcas pa'i chos kyi rnam grangs las rten cing 'brel par 'byung ba'i rim pa gzhan du gsungs te/_dge slong dag tshul bzhin ma yin pa yid la byed pa'i rgyu can ni ma rig pa'o zhes 'byung na 'dir ni
[\[224b.6\]]ma rig pa'i rkyen ma gsungs so/_/ma rig pa'i rgyu can ni sred pa'o zhes 'byung ba 'dir ni tshor ba'i rkyen gyis sred pa zhes gsungs la/_ma rig pa'i rkyen gyis ni 'du byed ces gsungs so/_/srid pa'i rgyu can ni las so zhes gsungs na 'dir ni srid pa'i rgyu can ni las zhes ma
[\[224b.7\]]gsungs so/_/'o na ci zhe na/_ma rig pa'i rkyen gyis las zhes gsungs so/_/las kyi rgyu can ni mig nas yid kyi bar du yin no zhes bya ba la/_bar gyi sgras rna ba dang /_sna dang /_lce dang /_lus rnams gsungs na 'dir ni las kyi rkyen gyis skye mched drug ma gsungs so/_/'o na ci zhe na/_
[\[225a\]]
[\[225a.1\]]ming dang gzugs kyi rkyen gyis zhes gsungs so/_/de 'gal bar 'gyur ro zhes bya ba ni rgyu dang bcas rkyen dang bcas gzhi dang bcas pa'i chos kyi rnam grangs las gsungs pa de'o/_/'on te rim pa de kho na lta bu yin na ni zhes bya ba ni rgyu dang bcas rkyen dang bcas
[\[225a.2\]]gzhi dang bcas pa'i chos kyi rnam grangs 'di las tshul bzhin ma yin pa yid la byed pa'i rgyu can ni ma rig pa'o zhes rgyas par 'byung ba'o/_/mdo sde 'di 'gal bar 'gyur ro zhes bya ba ni rten cing 'brel par 'byung ba dang mdo sde 'di ste/_'di ltar de las rten cing 'brel par 'byung ba'i
[\[225a.3\]]rim pa gzhan du 'byung ngo /_/'gal ba med de de ni dgongs pa can yin pa'i phyir ro zhes bya ba la/_de ni zhes bya ba ni rgyu dang bcas rkyen dang bcas gzhi dang bcas pa'i chos kyi rnam grangs las gsungs pa'o/_/ji lta zhe na/_de'i phyir der ni sred pa dang /_len pa dag yan lag gcig
[\[225a.4\]]tu byas te/_ma rig pa'i rgyu can ni sred pa'o zhes bstan to/_/ci'i phyir zhe na de'i phyir 'dod pa la 'dun pa dang 'dod chags pa ni sred pa'i bye brag yin pa'i phyir ro zhes smras te/_'dod pa dang /_lta ba dang /_tshul khrims dang brtul zhugs dang /_bdag tu smra ba la 'dun
[\[225a.5\]]pa dang /_'dod chags pa ni srid pa'i rab tu dbye ba yin pa'i phyir ro/_/tshor ba dang sred pa ni sred pa'i sgras bstan to/_/'dod pa dang /_lta ba dang /_tshul khrims dang brtul zhugs dang /_bdag tu smra ba sred pa las phye ba rnams ni len pa'i sgras bstan to/_/sred
[\[225a.6\]]pa'i gnas skabs kyi las ni las yin par sred pa'i rgyu can ni las so zhes gsungs kyi rang gi ngo bo'i gnas skabs ni ma yin no/_/skye mched drug gi gnas skabs kyi rkyen ni skye mched drug yin par las kyi rgyun mi gnas yid kyi bar du yin no zhes gsungs pa 'di la 'gal
[\[225a.7\]]ba ci yod/_de lta na mngon par 'grub pa'i rten cing 'brel par 'byung ba'i mdo sde las dgongs nas de skad gsungs kyi 'phen par byed pa la ni ma yin no zhes bya ba ni rten cing 'brel par 'byung ba ni rnam pa gnyis te/_'phen par byed pa dang /_mngon par 'grub par byed pa'o
[\[225b\]]
[\[225b.1\]]de la mngon par 'grub pa'i rim pa ni/_de nyid yin te/_ji lta zhe na/_rten cing 'brel par 'byung ba'i mdo sde 'di las tshor ba'i rkyen gyis sred pa gang yin pa de'i spyi'i rkyen ni ma rig pa yin te/_rmongs na de 'byung ba'i phyir ro/_/len pa srid pa'i rkyen gyis ni las kyi sred pa
[\[225b.2\]]yin no/_/las kyi srid pa'i rkyen gyis ni skye mched drug gi gnas kyi skye ba yin te/_skye ba ni yongs su rdzogs pa'i tshes bsdus pa yin gyi/_nying mtshams sbyor ba'i mtshan nyid kho na ni ma yin no/_/ma rig pa'i rkyen gyis sred pa zhes bya ba ni sred pa thams cad kyi spyi'i rkyen
[\[225b.3\]]nyid la dgongs te/_chos kyi rnam grangs de las gsungs so/_/'dir ni bye brag gi rkyen brjod par bzhed do/_/de bas na tshor ba'i bye brag gis sred pa'i bye brag bsten pa'i phyir tshor ba'i rkyen gyis sred pa zhes gsungs so/_/der yang ma rig pa'i rjes su 'jug pa'i tshul
[\[225b.4\]]bzhin ma yin pa yid la byed pa rkyen yin par gsungs kyi rab tu 'jug pa'i tshul gyis ni ma yin no/_/ji lta zhe na/_de'i phyir de ma rig pas bskyed pa'i phyir ro zhes smras te/_de zhes bya ba ni tshul bzhin ma yin pa yid la byed pa zhes bya ba'i don to/_/rmongs pa yod na tshul
[\[225b.5\]]bzhin ma yin pa yid la byed pa yin gyi/_ma rmongs par ni ma yin no/_/de skad du de nyid las gsungs so/_/ci gsungs she na/_rmongs na de 'byung ngo zhes bya ba yin no/_/tshor ba'i yan lag ni rjes su 'jug pa rkyen du brjod par bzhed pa ma yin gyi/_'o na ci zhe na/_dang po 'byung
[\[225b.6\]]ba rkyen yin no/_/de nyid kyi phyir yan lag bcu gnyis las ni rab tu 'jug pa rkyen du brten to zhes rgyas par smras so/_/thams cad du rten cing 'brel par 'byung ba so so tha dad par bstan pa rnams sangs rgyas bcom ldan 'das [(]gyi [,]kyi [)]dgongs pa rnams shes par mi nus so
[\[225b.7\]]zhes bstan pa'i phyir/_gdul bya'i skye bo'i bye brag la ltos nas sangs rgyas bcom ldan 'das kyis lugs dang mthun pa dang /_lugs dang mi mthun pa dang /_nag po dang dkar po'i phyogs dang /_yan lag tshang ba dang /_ma tshang ba la sogs par 'chad pa tha dad pa rten cing 'brel par 'byung
[\[226a\]]
[\[226a.1\]]ba ston pa'i mdo sde gzhan rnams mang po la zhes bya ba de la lugs dang mthun pa'i dbye ba ni ma rig pa'i rkyen gyis 'du byed nas skye ba'i rkyen gyis rga shi'i bar yin no/_/lugs dang mi mthun pa'i dbye ba ni gang med na rga shi med pa yin zhe na/_skye ba med na rga shi
[\[226a.2\]]med par 'gyur ro zhes bya ba la sogs pa gsungs pa'o/_/nag po'i phyogs dang dkar po'i dbye ba ni mi dge ba dang nyon mongs pa ma yin pa'i chos kyi rkyen gyis ston pa'i dbye ba'o/_/yan lag tshang ba dang /_ma tshang bar ston pa'i dbye ba ni kha cig tu rten cing 'brel par 'byung
[\[226a.3\]]ba'i yan lag tshang bar bstan pa ni bcu gnyis so/_/kha cig tu yan lag ma tshang ba ni yan lag gnyis dang /_yan lag gsum pa dang /_yan lag bzhi dang /_yan lag lnga'am drug ste ma rdzogs pa yin no/_/rten cing 'brel par 'byung ba de'i bye brag ma lus par mkhyen
[\[226a.4\]]pa zhes bya ba la rten cing 'brel par 'byung ba'i bye brag ni rten cing 'brel par 'byung ba'i bye brag go/_/'di la lus pa yod pa ma yin pas ma lus pa'o/_/shes pas na mkhyen pa'o/_/rten cing 'brel par 'byung ba de'i bye brag ma lus par mkhyen pa ni rten cing 'brel par 'byung ba ma
[\[226a.5\]]lus par mkhyen to/_/chos dang /_don dang /_nges pa'i tshig dang /_spobs pa mkhyen pa mthar phyin pa'o zhes bya ba de la chos mkhyen pa ni 'dir chos so so yang dag par rig pa yin par dgongs pa'o/_/don mkhyen pa ni don so so yang dag par rig pa'o/_/nges pa'i tshig mkhyen pa ni
[\[226a.6\]]nges pa'i tshig so so yang dag par rig pa'o/_/spobs pa mkhyen pa ni spobs pa so so yang dag par rig pa'o/_/chos mkhyen pa dang /_don mkhyen pa dang /_nges pa'i tshig mkhyen pa dang /_spobs pa mkhyen pa ni chos dang /_don dang /_nges pa'i tshig dang /_spobs pa mkhyen pa'o/_/
[\[226a.7\]]chos dang /_don dang /_nges pa'i tshig dang /_spobs pa mkhyen pa rnams mthar phyin pa ni/_chos dang /_don dang /_nges pa'i tshig dang /_spobs pa mkhyen pa mthar phyin pa'o/_/mthar phyin pa ni mchog tu gyur pa'o/_/yan lag re re la yang rnam par nges pa tha dad pa zhes bya ba ni
[\[226b\]]
[\[226b.1\]]ci zhe na/_mtha' yas pa mngon sum du mdzad pa'o/_/ci'i phyir 'di bshad ce na zhes bya ba ni sngar dgos pa dri ba byas pa'o/_/de rigs pa'i ngo bo yin par ston pa ni/_mdo sde mang po bshad pa'i dgos pa ni yang dag par bstan pa dang /_gdams pa dang /_gzengs bstod pa dang /_
[\[226b.2\]]yang dag par dga' bar bya ba ste/_gdul bya kun du rmongs pa dang /_bag med pa dang /_kun du zhum pa dang /_yang dag par zhugs pa rnams las gnyis sam/_gsum mam/_bzhi'i bye brag tha dad pa'i phyir ro zhes bya ba la gdul bya kun du rmongs pa'i bye brag gi phyir mdo sde 'chad pa'i
[\[226b.3\]]dgos pa ni yang dag par bstan pa yin no/_/gdul bya bag med par gyur pa'i bye brag gi phyir gdams pa ni mdo sde 'chad pa'i dgos pa yin no/_/kun du zhum pa'i bye brag gi phyir gzengs bstod pa ni mdo sde 'chad pa'i dgos pa yin no/_/gdul bya yang dag par zhugs pa'i bye brag
[\[226b.4\]]gi phyir yang dag par dga' bar bya ba ni mdo sde 'chad pa'i dgos pa'o/_/gnyis sam/_gsum mam/_bzhi'i bye brag tha dad pa'i phyir zhes gang smras pa de ston pa ni gcig pu yang don kha cig la kun du rmongs pa nas kha cig la yang dag par zhugs pa'i bar du 'gyur ro zhes bya ba yin no/_/
[\[226b.5\]]de la dgos pa'i dgos pa yang mang ste zhes bya ba ni mdo sde 'chad pa'i dgos pa'i dgos pa zhes bya ba'i don to/_/yid byung bar bya ba'am/_rab tu dang bar bya ba'am/_ser sna la sogs pa'i nyes pa bzlog pa'am/_de'i gnyen po yon tan gyi khyad par bsgrub pa'am/_de'i rjes su 'jug pa
[\[226b.6\]]ste/_de la sogs pa'o zhes bya ba la bstan pa'i dgos pa ni yid byung bar bya ba yin te/_sangs rgyas ni 'khor bas yid byung ba yin gyi rmongs pa ni ma yin no/_/rab tu dang ba yang bstan pa'i dgos pa yin te/_mngon par rdzogs par sangs rgyas pa la sogs pa la rtogs nas
[\[226b.7\]]rab tu dang ba yin gyi/_ma rtogs par ni ma yin no/_/ser sna la sogs pa'i nyes pa bzlog pa ni gdams pa'i dgos pa yin te/_'ga' zhig la gdams pa byas na sbyin pa la sogs pa la 'jug par 'gyur gyi/_ma gdams par ni ma yin pa yod de/_ser sna la sogs pa yang
[\[227a\]]
[\[227a.1\]]sbyin pa la sogs pa dang mi mthun pa yin no/_/de'i gnyen po yon tan gyi khyad par bsgrub pa ni gzengs bstod pa'i dgos pa yin te/_'ga' zhig la gzengs bstod cing spo bar byas na ser sna la sogs pa'i nyes pa'i gnyen por gyur pa yon tan
[\[227a.2\]]gyi bye brag la 'jug pa yod do/_/byang chub kyi phyogs kyi chos kyis bsdus pa dag gi rjes su 'jug pa ni yang dag par dga' bar byas pa'i dgos pa yin te/_kha cig yang dag par dga' bar byas na rang gi yon tan gyi khyad par la rtag tu 'jug pa yod do/_/'di ni rnam
[\[227a.3\]]grangs gzhan yin te/_sbyin pa'i 'bras bu longs spyod chen po yin pa la/_kha cig kun du rmongs pa dag bstan pa ni mdo bshad pa'i dgos pa yin no/_/ji ltar longs spyod pa de ni sangs rgyas pa yin pas sbyin pa byos shig ces 'doms par byed do/_/de dag nyid la zhum na
[\[227a.4\]]gzengs stod par byed do/_/bstan pa byas/_gdams pa byas/_gzengs bstod pa byas pa ni yang dag par nyes pa'i bya ba dang mi ldan zhing yang dag par dga' bar 'gyur ro/_/de bzhin du tshul khrims la sogs pa la yang rig par bya'o/_/byed pa po mthun pa can gyi bya ba byed pa
[\[227a.5\]]gnyis las zhes rgyas par 'byung ba la 'di gnyis la byed pa po mthun pa yod pas 'di gnyis byed pa po mthun pa can no/_/mthun pa ni tha dad pa med pa dang gcig pu zhes bya ba'i don to/_/byed pa po mthun pa can gyi bya ba byed pa de gnyis las bya ba byed pa snga ma las te zhes bya ba yod pa mthong
[\[227a.6\]]ste/_dper na langs te 'gro ba dang 'dug ste za ba lta bu'o zhes bya ba ni ldang ba dang 'gro ba'i bya ba gnyis la gal te 'dir byed pa po tha mi dad pa yod na ni des na dus snga ma ldang ba'i bya ba la ste zhes bya ba 'di yod pa yin no/_/'dug pa dang za ba'i bya ba gnyis la yang gal te byed pa po tha mi
[\[227a.7\]]dad pa yod pa yin na des dus snga ma 'dug pa'i bya ba la ste zhes bya ba 'di yod pa bzhin du 'di la yang bya ba byed pa gnyis yod de/_brten pa'i bya ba byed pa dang skye ba'i bya ba byed pa'o/_/'di gnyis la ni byed pa po mthun pa yang yod pa ma yin no/_/ji lta zhe na/_de'i phyir/_gang sngar brten te/_
[\[227b\]]
[\[227b.1\]]phyis skye bar 'gyur ba skye ba'i snga rol na de yod pa ma yin no zhes smras te/_'di ltar 'bras bu med par smra ba rnams skyes pa kho na yod pa yin gyi/_ma skyes pa ni ma yin no zhe'o/_/de la gzhan dag lan 'debs pa zhes bya ba ni btsun pa dpal len yin te/_'di la ste zhes bya
[\[227b.2\]]ba yod pa ma yin par rig par bya ste zhes rgyas par 'byung ba yin no/_/de ni de dag lan du rung na rten cing 'brel par 'byung ba'i mdo sde de'i lan du gang smras pa/_'di la phra zhes bya ba ni mang ba'i don to/_/i t+ya zhes bya ba ni gang 'jig pa zhig par 'gyur ba skyes pa mi gnas
[\[227b.3\]]pa rnam par 'jig pa zhes bya ba'i don to/_/sam zhes bya ba ni 'du ba'i don to zhes bya ba de dag ni rung na/_mig dang gzugs la brten te/_mig gi rnam par shes pa skye'o zhes bya ba la sogs pa 'dir ni mi rung ngo zhes bya ba ni 'dir ni mig dang gzugs la brten te zhes
[\[227b.4\]]bya ba yod do/_/de dag gi ni mig dang gzugs la brten te mig gi rnam par shes pa skye ba zhes bya ba 'di yang pha rol dang tshu rol sbyor ba tsam yin par mngon gyi rgyu dang 'bras bu'i dngos po ni ma yin no zhes bya ba la de dag gi ni zhes bya ba ni gang dag rten te 'brel par 'byung ba zhes bya
[\[227b.5\]]ba ni pha rol dang tshu rol sbyor ba la ste zhes bya ba yod par 'dod pa de dag go/_/dper na chu rgal te ri yod pa dang zhes bya ba ni pha rol dang tshu rol sbyor ba tsam yin par mngon gyi rgyu dang 'bras bu'i ni ma yin no/_/dbyar 'das te ston byung ba lta bu yin pas zhes bya ba yang de bzhin no
[\[227b.6\]]zhes zer na/_mig gi rnam par shes pa'i rten dang dmigs pa 'das pa yin par thal bar 'gyur ro zhes bya ba ni mig dang gzugs dang mig gi rnam par shes pa rnams pha rol dang tshu rol sbyor ba tsam yin na zhes bya ba'o/_/de la yang 'dus pa bstan pa las skyon bstan zin to
[\[227b.7\]]zhes bya ba ni der ji ltar bstan zhe na/_sngar ni dbang po dang don to/_/phyis ni rnam par shes pa'o/_/de'i 'og tu reg pa'o zhes rim gyis ston na rnam par shes pa kho na reg pa'i rgyu'i dngos po yin par ni rung gi dbang po dang don gnyis ni mi rung ste/_rnam par shes pa'i tshe de gnyis med pa'i phyir
[\[228a\]]
[\[228a.1\]]ro/_/rnam par shes pa dang reg pa gnyis lhan cig skyes pa ni reg pa'i rgyu rnam par shes pa yin par rung gi reg pa skyes zin na ni nus pa med pa'i phyir dang /_ma skyes na yang med pa'i phyir ro/_/gang dag yang gsum 'dus pa tsam kho na reg pa yin te/_lhan cig skyes pa
[\[228a.2\]]rgyur mi 'dod pa de dag gi yang dbang po dang don gnyis rnam par shes pa'i tshe 'gag pa'i phyir tshor ba skye ba'i rgyu'i dngos por rung ba ma yin no zhes bya ba yin no/_/rten cing 'brel par 'byung ba zhes bya ba bye brag med par bstan pa la/_pha rol nyid gang las rten cing 'brel par 'byung ba bcom
[\[228a.3\]]ldan 'das kyis bstan zhes bya ba ni rten cing 'brel par 'byung ba bye brag med par bcom ldan 'das kyis bstan gyi/_de la rten te zhes bye brag ni ma bstan to/_/de bas na pha rol nyid gang las 'brel par 'byung ba bcom ldan 'das kyis bstan par brjod par bya dgos na/_gang
[\[228a.4\]]gi phyir rten cing 'brel par 'byung ba zhes bya ba ni pha rol dang tshu rol sbyor ba la ste zhes bya ba yod par rtog par byed/_de bas na 'di yang lan du mi rung ngo zhes bya ba ni rten te 'brel par 'byung ba zhes bya ba la ste zhes bya ba yod pa 'di ni pha rol dang tshu rol sbyor ba yin par rig par bya ste zhes bya ba
[\[228a.5\]]smras ma thag pa gang yin pa 'di'o/_/te zhes bya ba yod pa ni rgyu'i don la yang mthong ngo zhes sngar bstan zin to zhes bya ba na brten te zhes bya ba ni rkyen des dang rgyu des dang byed rgyu de dag gis zhes bya bar mngon pa yin no/_/dper na shing la brten nas me 'byung ngo zhes byas na rgyu de dag
[\[228a.6\]]gis zhes bya bar mngon pa dang sprin la brten nas char 'bab po zhes byas nas sprin 'dus na zhes bya bar mngon pa yin no/_/gangs ri la brten nas sman rnams skye'o zhes bya ba yang de bzhin no/_/byed pa po mi mthun pa la yang mthong ste/_'jig rten na mar 'thungs te stobs yod do
[\[228a.7\]]zhes bya ba dang zhes bya ba ni sngar mar 'thungs nas phyis yod pa de dag kun na stobs yod pa ma yin gyi/_'o na ci zhe na/_lha sbyin gyis sngar mar 'thungs nas phyis stobs yod pa yin no/_/de bzhin du 'dir yang sngar rgyu rnams rkyen byed cing phyis 'bras bu 'byung ba yin pas byed pa po mi mthun pa
[\[228b\]]
[\[228b.1\]]la yang ste zhes bya ba 'di yod par 'gyur ba yin no/_/seng ge mthong ste 'jigs so zhes bya ba ni seng ge mthong ste phyis 'jigs pa de dag kun 'jigs pa yod pa ma yin gyi/_'o na ci zhe na/_lha sbyin gyis sngar seng ge mthong bas phyis 'jigs pa 'byung ba yin no/_/de ltar na re zhig 'jig
[\[228b.2\]]rten na mi mthun pa la yang mthong ba yin no/_/b+ha ra ta las kyang 'dro Na'i bu ngo mtshar cher gyur pa'i bros pa mthong ste zhes bya ba rgyas par 'byung ba ni sngar 'dro Na'i bu bros pa mthong ste/_phyis de dag 'jigs pa byung ba mthong ba de dag kun na de 'jigs pa ma yin gyi 'o na ci zhe na/_'dro Na'i bu de
[\[228b.3\]]bros pa mthong nas de 'jigs par gyur pa'i phyir ro/_/sgra la 'chel ba kha cig dag na re byed pa po mi mthun pa la de'i don yod pa ni rgyu'i don yin par sngon gyi slob dpon dag smra ba zhes rgyas par 'byung ba de bas na 'dir yang byed pa po gcig pa med par rgyu la de yod pa yin no/_/dus mthun par
[\[228b.4\]]bya ba byed pa la mthong ste/_dus snga ma'i tshe 'ba' zhig ma yin no/_/kha gdangs te nyal ba dang mig bzlog ste nyal ba lta bu'o zhes bya ba ni gnyid ma log pa'i tshe ma yin te/_dus gzhan yin pa'i phyir ro/_/'di ci zhe na/_kha gdangs te'am/_mig bzlog ste dus phyis nyal ba ma
[\[228b.5\]]yin no/_/de bas na dus snga ma la yang ste zhes bya ba 'di yod pa yin no/_/dus mi mthun pa sngar kha gdangs sam mig bzlog ste/_phyis nyal ba de ltar ni 'dir don 'di rtogs par bya ba ma yin gyi/_'on kyang gnyid log pa nyid na kha gdangs pa dang mig bzlog pa yin par rtogs
[\[228b.6\]]par bya'o zhes bya ba 'dir 'jig rten na yod pa tshad ma yin no/_/de ltar ma yin na gang yang sngar kha gdangs la phyis mig btsums te nyal na de la ni kha gdangs nas gzod nyal lo zhes bya bar thal bar 'gyur ro/_/dus phyis bya ba byed pa la yang mthong ste/_dri'i byed pa la
[\[228b.7\]]brten te dbyug gu brdeg pa lta bu ste/_rnga 'di sngar byed la phyis dbyug gu brdeg pa ni ma yin no/_/dus mnyam pa yang ma yin te/_ci'i phyir zhe na/_de'i phyir sgra ni brdeg pa'i rgyu las byung ba'i phyir ro zhes smras te/_brdeg pa'i rgyu las byung ba ni sgra yin la/_brdegs pas ni brdegs
[\[229a\]]
[\[229a.1\]]pa yin la/_mi brdegs pas ni ma yin no/_/de bzhin du 'dir yang bya ba byed pa dus mthun pa la yang ste zhes bya ba yod pa yin te/_gang skye bde nyid na brten pa'o/_/dus 'phyi la yang yod de/_sngar 'byung la phyis brten pa ni 'bras bu 'byung bar bya ba'i phyir rgyu'i
[\[229a.2\]]dngos po la yin no/_/de ltar ni pha rol dang /_tshu rol sbyor zhes zer ba dang pa Ni ni pa dag kyang 'dod pa ma yin no/_/kyang zhes bya ba ci'i phyir smos she na zhes bya ba la/_de ltar zhes bya ba ni ji skad du rgyu la yang mthong /_byed pa po mi mthun pa la yang mthong /_dus mthun pa la yang mthong
[\[229a.3\]]dus phyi ma la yang mthong zhes smras pa rnams so/_/kyang zhes bya ba ci'i phyir smos she na/_'jig rten dang /_b+ha ra ta dang /_sgra la 'chel ba bya Di so nu ka la sogs pas bstan bcos 'di'i rjes su 'jug pa ma yin pa'i phyir ro zhes bya ba ni de ltar mi 'dod pa pa Ni ni dag ces bya ba skabs dang sbyar
[\[229a.4\]]ro/_/de bas na de dag gis kyang nges pa kho nar 'di 'dod par bya dgos so zhes bya ba ni pa Ni ni pa de dag gis kyang ji skad du smos pa'i skyon du mi 'gyur bar bya ba'i phyir ro/_/gal te bdag nyid thob pa yin na zhes bya ba ci zhe na/_skye ba'o/_/de skye ba kho na yin pa'i phyir de lta yin na ci zhig
[\[229a.5\]]bya ba byed na skye ba yin no zhes brjod de/_skyes pa ni yang skye ba'i bya ba byed pa yod pa ma yin pa dang /_thug pa med par yang 'gyur ro/_/'on te bdag nyid ma thob pa yin na ni skye ba'o/_/de ni de'i tshe yod pa ma yin pas skye ba med pa yin na ji ltar byed pa po nyid yin par 'grub/_/'on
[\[229a.6\]]te med pa yang byed pa po nyid yin par 'dod pas brtag par bya na sngar rten nas phyis skye'o zhes bya ba skye ba'i snga rol na de yod pa ma yin no zhe na/_ji ltar rtsod pa 'di byed ji ltar der med pa la byed pa po nyid du brtag pa ltar 'dir yang de bzhin no/_/skye ba gang yin pa de ci zhig byed na 'di
[\[229a.7\]]ltar byed pa po zhes brjod ces bya ba ni/_skye ba gang yin pa de ni bya ba byed pa yin na de bya ba byed pa na gzhan ci zhig la byed na 'di ltar byed pa po yin zhes brjod/_smras pa/_skye ba la skye bar byed do zhe na/_skye zhes bya ba 'di yang ci yin/_gang la bya ba byed cing mngon par 'grub pa la
[\[229b\]]
[\[229b.1\]]skye ba zhes bya/_gal te skye zhes bya ba skye bzhin pa'i bdag nyid du gyur pa yin na ni ji ltar bdag nyid la byed par rung ste/_skyed par byed pa dang /_bskyed par bya ba tha dad pa yin pa'i phyir ro/_/'on te bdag nyid du gyur pa ma yin na ni de las gzhan du mi dmigs pa yin na gang skye ba de skye ba la byed
[\[229b.2\]]do zhes ji ltar 'di gtan la dbab par bya/_de bas na skye ba byed pa po byed do zhes bya ba'i don brjod par bya dgos te/_gang gi phyir de ltar 'jig rten na byed pa'i don mang du mthong ba de las na brjod par bya dgos pa gang zhe na/_skye ba la byed pa po yin no zhes bya ba ste/_gang gi phyir skye bar byed do
[\[229b.3\]]zhes brjod pa'o/_/gal te skye bar byed pa yin no zhe na ni de'i don kyang skye ba yang skye bar 'gyur ro zhes bya ba yin par 'gyur te/_gal te skye ba byed pa po de skye ba skye bar byed pa yin na ni skye ba skye bar 'grub par 'gyur te/_'di ltar sngar 'byung zhes bya ba'i don gang yin skye zhes bya ba'i don yin no zhes smras
[\[229b.4\]]pa yin no/_/de las kyang gzhan skye bar thal bar 'gyur bas thug pa med par thal bar 'gyur te/_skye ba de yang de lta bu yin na ni skye ba gzhan yang yod par thal bar 'gyur bas thug pa med par 'grub par 'gyur ro/_/de bas na bya ba byed pa med par yang bdag thob pa tsam la byed pa po gzhan du skye
[\[229b.5\]]bar byed do zhes ston te/_gang gi phyir de ltar skye ba'i bdag nyid du gyur pa ni skye bar mi srid/_don tha dad par gyur pa yang ma yin/_skye ba yang gzhan yang skye bar thal bar 'gyur/_thug pa med pa'i skyon du yang 'gyur ba de bas na bya ba byed pa med par yang bdag thob pa tsam la byed pa po
[\[229b.6\]]gzhan du skye bar byed do zhes ston pa yin no/_/rkyen yod pa tsam la yang brten te zhes bya ba ci zhe na/_byed pa po bzhin du nye bar btags pa yin par ston to/_/'di la bya ba byed pa ni gang yang med ces bya ba ni skye ba bya ba byed pa'am/_brten pa bya ba byed pa ni 'di ltar nye bar btags pa yin pa'i
[\[229b.7\]]phyir ro/_/byed pa po yang med pa yin na zhes bya ba ni skye ba bya ba byed pa'i byed pa po'am/_brten pa bya ba byed pa'i byed pa po ste/_'di ltar skye bzhin pa ni bdag nyid ma thob pa yin pa'i phyir dang /_skyes pa las ni sngar ma yin pa'i phyir ro/_/'di gnyis byed pa po dang lhan cig pa lta ga la
[\[230a\]]
[\[230a.1\]]yod ces bya ba ni skye ba dang brten pa'i bya ba byed pa de gnyis kyang yod pa yin la/_byed pa po yang yod pa yin na ni byed pa po dang lhan cig pa'am/_byed pa po dang lhan cig pa ma yin zhes bya ba 'thad par 'gyur ro/_/de bas na brten te 'byung zhes bya ba'i sbyor ba
[\[230a.2\]]'di ni rigs pa yin no zhes bya ba ni nye bar btags pa yin pa'i phyir ro zhes bya ba'i tha tshig go/_/'di ltar yan lag snga ma la phyi ma'i rten cing 'brel par 'byung zhes bya ba'i bshad pa byed pa ni/_'brel par 'byung zhes bya ba ni bar med cing ma chod pa zhes bya ba yin te/_rgyu 'jig pa
[\[230a.3\]]las ma chod pa kho nar zhes bya ba'i tha tshig go/_/de lta yin dang 'das pa dag las gang yang skye ba med par bstan pa yin no zhes bya ba ni rgyu 'jig pa dang 'bras bu 'byung ba gnyis dus tha dad pa med pa'i phyir ro/_/chos nyid ces bya ba gang zhe na zhes bya ba ni gang gi dbang du mdzad de/_
[\[230a.4\]]mdo sde gzhan las gsungs pa/_gang 'dir chos nyid dang zhes bya ba ni/_gang chos rnams bdag nyid kho na yin te/_ngo bo nyid de lta bu ni/_'di yod na 'di 'byung gi med na ma yin pa'o/_/'di skyes pas 'di skye ba yin gyi ma skyes na ma yin pa'o/_/skye ba zhes bya ba ni chos rnams kyi
[\[230a.5\]]bdag nyid thob pa'o zhes bya ba ni ma byung ba las byung ba'i mtshan nyid yin no/_/chos nyid ji ltar skye ba yin zhe na/_'di ltar 'di yod na 'di 'byung 'di skyes pas 'di skye ba zhes bya ba 'di yang chos nyid yin par brjod do zhes bstan pa ni chos gzhan la brten nas bdag nyid thob pa'o
[\[230a.6\]]zhes bya ba yin te/_chos nyid 'di rang bzhin 'di lta bu rang gi ngo bo nyid 'di lta bu ste/_gang chos gzhan la brten nas chos kyi bdag nyid thob pa yin no/_/de bas na chos nyid de skye ba yin no zhes bstan to/_/da ltar byung ba'i dus kyi rten cing 'brel par 'byung ba bstan pas zhes
[\[230a.7\]]bya ba 'di yod na 'di 'byung /_'di skyes pas 'di skye ba zhes bya bas so/_/dus gsum pa'i shes par bya ba'i phyir chos nyid bstan to zhes bya ba ni 'das pa'i dus nyid ni yang der byung bas de byung ba yin no/_/de skyes pas 'di skyes pa yin no/_/ma 'ongs pa na yang de 'byung bar 'gyur
[\[230b\]]
[\[230b.1\]]bas 'di 'byung bar 'gyur/_de skye bas 'di skye bar 'gyur ba yin zhes bya ba yin no/_/chos gnas pa nyid gang zhe na/_chos nyid de nyid la bya'o zhes bya ba ni chos rnams de'i bdag nyid kho na yin no zhes bstan pa'o/_/ci'i phyir chos nyid de chos gnas pa nyid ces brjod ce na/_bcos ma
[\[230b.2\]]ma yin pa'i don gyis te zhes bya ba ni chos rnams gang dag gi bdag nyid kho na ni gang gis kyang ma byas pa yin no/_/gnas pa'i tshig gis mi rtag pa nyid yin par bstan to/_/bye brag gang gis gzhan gyi rgyur 'gyur ba yin no zhes bya ba ni chos gnas pa de ni rgyu dang /_dbyings dang /_
[\[230b.3\]]rigs dang /_sa bon dang /_nus pa zhes bya ba don tha dad pa ma yin no/_/'dis rgyu nyid 'dzin pas na zhes bya ba ni nges pa'i tshig gi tshul gyis te/_yi ge lhag ma mi mngon par byas pas so/_/chos nges pa nyid gang zhe na/_chos nyid gang yin pa de nyid 'khrul pa med pa gang yin
[\[230b.4\]]pa'o zhes bya ba ni gcig kho nar nges pa nyid yin no/_/de ltar na chos nyid kyi tshig gnyis kyi gtan du ba nyid gang yin pa dang /_gcig kho nar nges pa nyid gang yin pa bstan to zhes bya ba la chos gnas pa nyid ces bya ba 'dis ni gtan du ba nyid bstan to/_/chos nges pa nyid
[\[230b.5\]]ces bya ba ni gcig kho nar nges pa nyid bstan to/_/de las gzhan pa'i tshig rnams ni rjes su 'brel par 'chad par rig par bya'o zhes bya ba ni phyi ma phyi mas snga ma snga ma 'chad pa yin no/_/yang na dum bu gsum pa'o zhes bya ba bshad pa'i rjes su 'brel pa yin par rig par bya'o/_/de ci
[\[230b.6\]]gcig pu kho na shes pa de dag thams cad kyi mi mthun pa'i phyogs yin nam zhes bya ba ni ci nyon mongs pa can ma yin pa'i mi shes pa gcig pu tha dad pa med pa kho na zhig yi ge 'dri ba dang /_bstan bcos dang /_bzo dang /_nad dang nad gzhi dang /_sman la sogs pa dang /_
[\[230b.7\]]sangs rgyas rnams kyi yul shes pa'i mi mthun pa'i phyogs yin nam/_'on te shes pa so so'i gzhan yin te/_yi ge 'dri ba shes pa mi mthun pa'i phyogs kyang gzhan/_bstan bcos shes pa'i mi mthun pa'i phyogs kyang gzhan/_nad shes pa'i mi mthun pa'i phyogs kyang gzhan/_nad
[\[231a\]]
[\[231a.1\]]gzhi'i mi mthun pa'i phyogs kyang gzhan/_sman shes pa'i mi mthun pa'i phyogs kyang gzhan/_sangs rgyas kyi yul shes pa'i mi mthun pa'i phyogs kyang gzhan yin nam/_gal te nyon mongs pa can ma yin pa'i mi shes pa yi ge 'dri ba dang /_bstan bcos
[\[231a.2\]]dang /_bzo la sogs pa shes pa'i mi mthun pa'i phyogs gcig kho na yin na ni gcig la shes pa skyes pas na thams cad la mi shes pa ci'i phyir ldog par mi 'gyur zhes bya ba ni yi ge 'dri ba shes pa skyes na yang de'i mi mthun pa'i phyogs su gyur pa'i mi shes pa rnam par ldog pa yin
[\[231a.3\]]dang /_gcig pu de nyid thams cad la mi shes pa yin pas thams cad la mi shes pa yang rnam par log pa yin par thal bar 'gyur ro/_/'on te shes pa so so'i gzhan yin na ni ci zhe na/_nyon mongs pa can ma yin pa'i mi shes pas ci yang rung mi mthun pa'i phyogs so/_/
[\[231a.4\]]des na sems gcig la mi shes pa mtha' med pa dang mtshungs par 'gyur ro/_/'di ltar yi ge 'dri ba dang /_bstan bcos dang /_bzo la sogs pa'i shes pa mi mthun pa'i phyogs mi shes pa dang mtshungs par ldan pa yin pa'i phyir te/_gang gi tshe yi ge 'dri ba 'di mi
[\[231a.5\]]shes pa de'i tshe na bstan bcos dang /_bzo la sogs pa yang mi shes pa yin no/_/lhan cig tu ma rig pa du ma'i rdzas yod par yang rung ba ma yin te zhes bya ba ni/_rdzas mnyam pa nyid nges pa'i phyir ro/_/dper na tshor ba la sogs pa'i rdzas bzhin no zhes bya ba ni lhan cig tu
[\[231a.6\]]du ma mi 'dug pa bzhin no/_/rdzas mtha' yas pa mtha' dag sems can gyi rgyud kyi skad cig ma gcig yin par yang rigs pa ma yin no zhes bya ba ni shes bya mtha' med pa dag 'dis mi shes pa yin no/_/gal te shes pa so so'i de'i mi mthun pa'i phyogs su gyur pa mi shes
[\[231a.7\]]pa yod na ni rdzas mtha' yas pa dag sems can gyi rgyud kyi skad cig ma gcig yin par 'gyur ro/_/mi shes pa thams cad kyang de bzhin du ci'i phyir mi 'dod ces bya ba ni ji ltar nyon mongs pa can ma yin pa'i mi shes pa dag shes pa med pa tsam yin pa de bzhin du nyon mongs pa can
[\[231b\]]
[\[231b.1\]]gang yin pa'i mi shes pa thams cad kyang shes pa med pa tsam yin par ci'i phyir mi 'dod/_nyon mongs pa can ma yin pa'i mi shes pa de yang bdag gis ma shes te/_de ltar byas so zhes ya nga ba ma spangs pa la sogs pa'i rgyu nyid yin par nye bar btags pa yin no zhes bya ba ni de ltar 'du
[\[231b.2\]]byed la sogs pa rkyen nyid du bstan pa'i phyir nyon mongs pa can ma yin pa'i mi shes pa ni rdzas su grub pa yin no zhes bstan pa yin no/_/nyon mongs pa can ma yin pa'i mi shes pa gal te yi ge 'dri ba la sogs pa shes pa'i mi mthun pa'i phyogs yin na/_ji ltar 'dod pa de bzhin
[\[231b.3\]]du zhog_/'on te yi ge 'dri ba la sogs pa shes pa med pa tsam la rnam pa thams cad du skyon med do/_/de nyon mongs pa dang las dang tshe rnams kyi rkyen nyid yin par bstan du med par 'gyur ro zhe na/_gal te yi ge 'dri ba la sogs pa'i shes pa rnams med pa tsam nyon mongs pa can ma
[\[231b.4\]]yin pa'i mi shes pa yin na de dag skye ba la gags byed pa yang gang zhig yin/_rgyu ma tshang na de mi skye bar 'gyur gyi rgyu ma tshang na yang yi ge 'dri ba la sogs shes pa skye bar yang 'gyur ro/_/rgyu tshang na yang mi skye bar 'gyur ro/_/nyon mongs pa can gyi ma rig pa ni rig pa'i dngos po med pa tsam
[\[231b.5\]]ma rig par de ltar sngar shes par byas zin to zhes bya ba ni ma rig pa rnam par 'byed pa las rgyas par ro/_/gang dag yang mi shes pa thams cad ni shes pa'i mi mthun pa'i phyogs chos gzhan yin par smra zhes bya ba ni nyon mongs pa can dang /_nyon mongs pa can ma yin pa'o/_/de la dang
[\[231b.6\]]po ni shes pa gcig kho na yin te/_shes bya thams cad la shes pa'i mi mthun pa'i phyogs skad cig re re la 'byung ba na rgyun du yin par 'jog go zhes bya ba ni dang po gang zhe na/_rgyun du kun du 'byung bar smra ba'o/_/gal te gcig kho na yin na gcig la shes pa skyes pa na thams cad
[\[231b.7\]]la mi shes pa ci'i phyir ldog par mi 'gyur zhes bya ba'i lan du/_rkyen gyi bye brag nye bar gyur pa'i phyir yul gang la shes pa skyes pa na ji tsam du shes pa de med par ma gyur gyi bar du de las gzhan pa'i dngos po la khyab par byed pa'i mi shes pa gcig gi 'byung bar 'gyur te zhes bya ba la/_
[\[232a\]]
[\[232a.1\]]yul gang la shes pa skyes pa na zhes bya ba ni yi ge 'dri ba dang /_bstan bcos dang /_bzo la sogs pa la'o/_/rkyen gyi bye brag nye bar gyur pa'i phyir zhes bya ba ni shes pa de dag skye ba'i rgyu'i bye brag tshogs pa'i phyir ro/_/de las gzhan pa'i
[\[232a.2\]]dngos po la khyab par byed pa zhes bya ba ni yi ge 'dri ba la sogs pa'i dngos po de las bye brag tu gyur pa'i dngos po khyab par byed pa'o/_/mi shes pa gzhan gcig 'byung bar 'gyur ro/_/mi shes pa snga ma ni skad cig ma 'jig pa yin pa'i phyir rang gi ngang gis
[\[232a.3\]]med par gyur to/_/ji tsam du shes pa de med par ma gyur gyi bar du zhes bya ba ni yi ge 'dri ba shes pa la sogs pa de las so/_/de ji ltar med par ma gyur ce na/_de'i bag chags rtas pa yod pa'i phyir te/_yi ge 'dri ba la sogs pa shes pa'i bag chags rtas
[\[232a.4\]]pa ma spyad pa yin pa'i phyir ro zhes bya ba'i tha tshig go/_/de srid du de las gzhan pa'i dngos po la khyad par byed pa'i mi shes pa gzhan gcig 'byung bar 'gyur ro/_/shes pa de med par gyur pa yang sngon gyi ji lta ba de bzhin du yang 'byung bar 'gyur ro zhes bya ba ni yi ge
[\[232a.5\]]'dri ba la sogs pa'i shes pa de las nyams na yang yi ge 'dri ba la sogs pa'i yul de la yang mi shes pa de sngon bzhin du 'byung bar 'gyur ro/_/de bzhin du nad dang /_nad gzhi dang /_sman la sogs pa yul gang dang gang la rkyen gyi bye brag nye bar gyur pa'i
[\[232a.6\]]phyir zhes skabs dang sbyar te/_shes pa skyes pa na de dang de las gzhan pa'i shes bya la shes pa'i mi mthun pa'i phyogs mi shes pa gcig 'byung bar 'gyur ro/_/yod par 'gyur ro/_/de bas na nad dang nad gzhi dang /_sman la sogs pa las gzhan du shes bya'i
[\[232a.7\]]bye brag la shes pa'i mi mthun pa'i phyogs su gyur pa'i mi shes pa gcig 'byung bar 'gyur ro/_/sngon chad yod pa ni rang nyid skad cig ma 'jig pa yin pa'i phyir ro/_/ji srid thams cad mkhyen pa nyid ma thob kyi bar du zhes bya ba ni sangs rgyas nyid la thug gi bar du
[\[232b\]]
[\[232b.1\]]skyon gyi rnam pa yod par rig par bya'o/_/dpes don brjod pa ni dper na khang mig gcig na zhes rgyas par 'byung ba yin no/_/yul de thams cad kyi mun pa ni rang gi ngang gis 'gag ste zhes bya ba ni mun rum na yod pa'i gzugs kyi yul na mun pa yod pa ni ngo bo nyid
[\[232b.2\]]kyis 'gag pa yin no/_/'du byed thams cad skad cig ma ni 'jig pa yin pa'i phyir ro zhes bya ba ni 'du byed thams cad skad cig ma 'jig pa yin no/_/de bas na de dag rang gi ngang gis 'gag par 'gyur te/_'jig pa la rkyen med pa'i phyir ro/_/gzugs de'i
[\[232b.3\]]ngos gang du rtsig pa'i 'og gi bu ga nas snang ba byung ba na zhes bya ba ni mun rum na 'dug pa'i gzugs de'i ngos la'o/_/de bas gzhan pa'i yul lhag ma de dag nyid du mun pa 'byung bar 'gyur ro zhes bya ba ni/_gzugs snga ma de las gzhan dang gzhan na mun pa lhag ma dang
[\[232b.4\]]bcas pa mun rum du 'dug pa'i gzugs kyi yul du mun pa 'byung bar 'gyur ro/_/ji srid du snang ba med par ma gyur gyi bar du zhes bya ba ni gzugs kyi ngos gang du snang ba de byung ba de srid du de las gzhan dang gzhan yul lhag mar mun pa 'byung bar 'gyur ro/_/snang ba nub
[\[232b.5\]]na yang dus mnyam du sngon ji lta ba de bzhin du yang mun pa 'byung bar 'gyur ro zhes bya ba ni/_ji ltar sngon gyi mun pa bzhin du snang ba dang mun rum yod pa'i gzugs kyi yul du'o/_/'o na da ni mi shes pa'i rdzas gcig pu 'di ji ltar na nyon mongs pa yang yin la/_nyon mongs
[\[232b.6\]]pa ma yin pa yang yin zhes bya ba ni nyon mongs pa can yin pa'i phyir nyon mongs pa ste/_nyon mongs pa dang /_las dang /_tshe'i rgyur gyur pa'o/_/nyon mongs pa can ma yin pa'i phyir nyon mongs pa yang ma yin te/_yi ge 'dri ba dang /_bstan bcos dang /_
[\[232b.7\]]bzo la sogs pa shes pa'i mi mthun pa'i phyogs su gyur pa'o/_/nyon mongs pa dang mtshungs par ldan pa yang yin la/_mtshungs par mi ldan pa yang yin zhes bya ba ni/_'di ltar ma rig pa de ni nyon mongs pa gzhan dang mtshungs par ldan pa yang rnam
[\[233a\]]
[\[233a.1\]]par gzhag pa dang 'dres pa yin no/_/yang na 'dod chags la sogs pas nyon mongs pa can yin pas rab tu sbyor ba yin no/_/nyon mongs pa can ma yin pa ni rab tu sbyor ba ma yin pa'i phyir ro/_/mi dge ba yang yin la/_
[\[233a.2\]]mi dge ba ma yin zhes bya ba ni log par lta ba la sogs pa dang mtshungs par ldan pa'i phyir mi dge ba yin no/_/nyon mongs pa can ma yin pa'i phyir dge ba yang yin no/_/'jig tshogs la lta ba la sogs pa dang mtshungs par ldan pa'i phyir yang mthong
[\[233a.3\]]bas spang bar bya ba yin la/_des spang bar bya ba ma yin pa yang yin te/_nyon mongs pa can ma yin pa'i phyir ro/_/nyon mongs can min mthong spang min/_/zhes brjod pa'i phyir ro/_/sems nyon mongs par byed pa'i phyir ro zhes bya ba ni de las byung ba'i
[\[233a.4\]]nyon mongs pa ni sems nyon mongs pa yin no/_/de bas na mi shes pa de nyon mongs pa'i mtshan nyid ma yin yang sems nyon mongs par byed pa'i phyir nyon mongs pa yin par rnam par gzhag go/_/ji ltar de las gzhan pa'i shes pa'i mi mthun pa'i phyogs su
[\[233a.5\]]'dug pa na nyon mongs pa rnams kyi rkyen du mi 'gyur ba de ltar nyon mongs pa yin par rnam par mi gzhag go zhes bya ba ni yi ge 'dri ba dang /_bstan bcos dang /_bzo la sogs pa shes pa'i mi mthun pa'i phyogs su 'dug pa na/_nyon mongs pa rnams
[\[233a.6\]]kyi rkyen ma yin te/_ci'i phyir zhe na/_sems nyon mongs par mi byed pa'i phyir ro/_/nyon mongs pa ma yin par yang rnam par mi gzhag ste/_nyon mongs pa dang yul mtshungs pa yin pa'i phyir nyon mongs pa dang mtshungs par ldan pa yin par rnam par gzhag
[\[233a.7\]]go zhes bya ba ni gzugs can ma yin pa rnams la 'du ba'i mtshan nyid kyi bar du sbyor ba ni yod pa ma yin pa'i phyir ro/_/yul de las gzhan la shes pa'i sgrib pa'i dngos por 'jug pa ni dmigs pa gang la nyon mongs pa skye ba de las gzhan pa'i dmigs pa la
[\[233b\]]
[\[233b.1\]]shes pa'i sgrib pa'i dngos por 'dug pa ni nyon mongs pa dang mtshungs pa ma yin pa'i phyir/_nyon mongs pa dang mtshungs par ldan pa ma yin par rnam par gzhag ste/_dmigs pa la 'dre ba med pa'i phyir ro/_/dge ba shes pa'i mi mthun pa'i phyogs
[\[233b.2\]]yin pa'i phyir mi dge ba yin par rnam par gzhag ste/_de'i gnyen po shes pa thob par bya ba la gus pa bskyed pa'i phyir ro zhes bya ba ni mi shes pa de gnyen po shes pa thob par bya ba la gus pa bskyed pa'i phyir ro zhes bya ba'i tha tshig go/_/de las gzhan pa
[\[233b.3\]]las shes pa'i mi mthun pa'i phyogs yin pa'i phyir/_mi dge ba yin par rnam par mi gzhag go zhes bya ba ni dge ba shes pa de las gzhan pa'i shes pa'i mi mthun pa'i phyogs yin pa'i phyir lung du ma bstan pa'i shes pa'i mi mthun pa'i phyogs yin pa'i
[\[233b.4\]]phyir ro zhes bya ba'i tha tshig go/_/mthong ba'i lam gyi mi mthun pa'i phyogs yin pa'i phyir mthong bas spang bar bya ba yin no/_/bsgom pa'i lam gyi mi mthun pa'i phyogs yin pa'i phyir bsgom pas spang bar bya ba yin no/_/dper na lus dang ngag g.yo
[\[233b.5\]]ba dang tha snyad gnyis bsam pa'i dbang gis zhes bya ba ni lus g.yo ba dang /_ngag gi tha snyad do/_/sgo de nas zhes bya ba ni lus dang ngag g.yo ba dang /_tha snyad kyi sgo nas so/_/de kun nas slong bar byed pa'i sems pa 'jug pa dang /_ldog
[\[233b.6\]]par kun du sbyor ba'i phyir dang zhes bya ba ni lus dang ngag g.yo ba dang /_tha snyad kun nas slong bar byed pa'i dge ba dang /_mi dge ba'i sems pa 'jug pa dang /_ldog pa'i rten yin pa'i phyir go rims bzhin no/_/ma rig pa gnyis pa
[\[233b.7\]]smra ba yang zhes bya ba ni yid la byed pa kun du 'byung bar smra ba'o/_/shes bya gang yid la byed pa na shes pa mi skye ba der ni de'i mi mthun pa'i phyogs mi shes pa kun du 'byung ba yin par rnam par gzhag ste/_rang gi phra rgyas 'jug pa thob pa'i
[\[234a\]]
[\[234a.1\]]phyir ro zhes bya ba ni de ltar na shes pa so so'i mi mthun pa'i phyogs su gyur pa shin tu mi shes pa yin no/_/sems gcig la mi shes pa mtha' med pa dang mtshungs par ldan par thal bar 'gyur ba yang ma yin te/_de ltar
[\[234a.2\]]gang yid la byed pa na shes pa mi skye ba der ni de'i mi mthun pa'i phyogs mi shes pa mngon du gyur pa yin gyi/_shes bya thams cad la ni ma yin no/_/phra rgyas ni bag chags so/_/'jug pa thob pa'i phyir zhes bya ba ni yongs su gyur pa'i bye brag go/_/
[\[234a.3\]]yongs su gyur pa'i bye brag yod pa de ni bag chags rang gi 'bras bu mngon par 'grub par 'gyur ro/_/dus kun du yang ma yin/_yul thams cad du yang ma yin zhes bya ba ni thams cad du yang ma yin/_shes bya thams cad la kun du 'byung
[\[234a.4\]]bar rnam par gzhag pa yang ma yin pa de lta yin pa'i phyir sems gcig la mi shes pa mtha' med pa dang mtshungs par ldan pa yin par 'gyur ba med do/_/nyon mongs pa gang dang mtshungs par ldan pa de nyid dang lhan cig skye zhing zhes bya ba ni nyon mongs pa
[\[234a.5\]]gang dang mtshungs par ldan pa'i mi shes pa de ni nyon mongs pa de dag nyid dang lhan cig skye zhing 'gag go/_/de ltar ni nyes med pa yin no zhes bya ba ni ji ltar yid la byed pa kun du 'byung bar smra ba dag brjod pa ltar yin no zhes slob dpon gsung ngo /_/gang gi phyir 'di
[\[234a.6\]]ltar rnam par gzhag pa ni thams cad du skyon med pa yin no/_/de bas na ma rig pa ni rig pa'i mi mthun pa'i phyogs chos gzhan zhig yin par grub pa 'di yin no/_/rten cing 'brel par 'byung ba thog ma dang rnam par 'byed pa'i mdo sde'i 'grel pa rgya cher bshad pa
[\[234a.7\]]rdzogs so//_//'di mdzad pa'i slob dpon ni yon tan blo gros yin te/_theg pa chen po pa byang chub sems dpa' sems dpa' chen po yin no/_/li'i mkhan po su ren+d+ra ka ra pra b+hA dang /_lo tsA ba nam mkhas bsgyur cing zhus te gtan la bab pa'o//_//
[\[234b\]]
[\[234b.1\]{D3997}]@##/_/rgya gar skad du/_Ar+ya bud+d+ha b+hU mi byA khyA na/_bod skad du/_'phags pa sangs rgyas kyi sa'i rnam par bshad pa/_sangs rgyas dang byang chub sems dpa' thams cad la phyag 'tshal lo/_/gang dag chos dbyings ma lus thugs su chud gyur la/_/tshig gam
[\[234b.2\]]yang na blo yis brjod par mi nus kyang /_/sa yi yon tan nyid skyes rnams la de 'chad pa/_/yon tan 'byung gnas de dag rnams la phyag 'tshal te/_/bla ma rnams kyi dgongs pa yid ches dag mthong nas/_/gang dag bdag pas blo zhan rnam par rmongs pa rnams/_/de dag rnam
[\[234b.3\]]par dag pa mchog rab skyed pa'i phyir/_/thub pa rnams kyi sa ni rnam par dgrol bar bya/_/sangs rgyas zhing ni phun sum tshogs/_/yon tan dang ni phun sum tshogs/_/sangs rgyas sa rnams gzhag pa ste/_/de ltar mdo don bsdus pa yin/_/chos nyid ye shes me long
[\[234b.4\]]dang /_/mnyam pa nyid dang so sor rtog_/bya ba sgrub pa'i ye shes ni/_/sa yi bsdu ba nges pa yin/_/grangs rnams dang ni ming nyid dang /_/bsdu dang rab tu dbye ba dang /_/ye shes rdzogs la bye brag gis/_/sangs rgyas kyi ni sa bshad do/_/mdo sde 'di las/_mdor na
[\[234b.5\]]bcom ldan 'das kyi gnas phun sum tshogs pa dang /_yon tan phun sum tshogs pa dang /_'khor phun sum tshogs pa dang /_sa rnam par gzhag pa yongs su bstan te/_gang na ci 'dra ba zhig ji lta bu dag dang bzhugs pa dang /_sa ji ltar rnam par gzhag pa de rim gyis
[\[234b.6\]]bstan pa'i phyir ro/_/gang zhe na/_gzhal med khang chen po na ste/_de'i phun sum tshogs pa ni rin po che sna bdun mchog tu 'bar ba bkod pa zhes bya ba la sogs pa yin no/_/ci 'dra ba zhig ce na/_bcom ldan 'das te/_de'i yon tan phun sum tshogs pa ni legs par thugs
[\[234b.7\]]su chud pa'i blo dang ldan pa zhes bya ba la sogs pa yin no/_/ji lta bu dag dang zhe na/_de'i 'khor nyan thos chen po rnams dang /_byang chub sems dpa' chen po rnams te/_mdo sde gzhan las dul ba/_'khor dul ba/_grol ba/_'khor grol ba zhes 'byung ba'i phyir dang /_
[\[235a\]]
[\[235a.1\]]'di las kyang nyan thos tshad med pa 'di dge 'dun dang /_byang chub sems dpa' dpag tu med pa dag dang thabs cig go zhes 'byung ba'i phyir ro/_/de'i phun sum tshogs pa ni thams cad kyang cang shes pa zhes bya ba dang thams cad kyang gnas pa chen po
[\[235a.2\]]la yang dag par zhugs pa zhes bya ba la sogs pa yin te/_nyan thos dang byang chub sems dpa' rnams dang go rims bzhin no/_/sa rnam par gzhag pa'i chos lngas zhes bya ba la sogs pa yin no/_/sangs rgyas kyi sa zhes bya ba ni mdo'i ming don dang ldan par btags
[\[235a.3\]]te/_rten cing 'brel par 'byung ba lta bu dang /_rin po che phrogs pa lta bur blta bar bya'o/_/de la gang du don rnam par nges par sbyin par byed cing sbyor bar byed pa'am phan tshun rnam par nges pa sbyin pa 'byung ba de ni gleng gzhi ste de nyid gnas yin no/_/de thog ma nyid du
[\[235a.4\]]bstan pa'i dgos pa ni 'jig rten thams cad las 'das pa thams cad mkhyen pa'i gnas yin no zhes yang dag par bstan par bya ba'i phyir ro/_/de bstan pas yang gdul bya rnams de la mos pa bskyed pa'i phyir te/_sangs rgyas kyi zhing yongs su dag par skye bar smon
[\[235a.5\]]lam 'debs par bya ba'i phyir dang /_rgya chen po la mos pa'i byang chub sems dpa' rnams dga' ba yang dag par bskyed par bya ba'i phyir/_lhag pa'i bsam pa la mos pa rnams lhag pa'i bsam pa'i khams brtan par bya ba'i phyir dang /_gang du bzhugs te
[\[235a.6\]]chos rab tu ston par mdzad pa de yang dag par rab tu bstan pa'i phyir ro/_/gzhan du na gang du bzhugs te rab tu ston mi shes pa kun la the tshom du gyur pas de'i dbang du mdzad de/_'di skad bdag gis thos pa zhes bya ba la sogs pa gsungs so/_/'di skad
[\[235a.7\]]ces bya ba tshig phrad 'di ni dpe dang lung 'bogs pa dang /_dris pa rnam par nges pa dang /_dam bca' ba dang /_tshig gi lan dag la 'byung ste/_dpe la ni rnam thos ltar phyug pa rnam thos dang 'dra bar shes pa lta bu'o/_/lung 'bogs pa la 'di skad thon cig ces
[\[235b\]]
[\[235b.1\]]bya ba lta bu'o/_/dris pa rnam par nges par bya ba la ni bdag gis 'di skad thos so/_/'di skad du bshad do zhes bya ba lta bu'o/_/dam bca' ba la ni de bzhin du bya'o zhes bya ba lta bu'o/_/tshig gi lan la ni de ltar yin no zhes bya ba lta bu'o/_/'di ni dam bca' ba kho na
[\[235b.2\]]la blta bar bya ste/_yang dag par sdud par byed pa'i byang chub sems dpa' rnams kyis khyod kyis ji skad thos pa de kho na bzhin du bshad par gsol zhes gsol ba btab pa dang /_byang chub sems dpas bdag gis thos pa de kho na bzhin du smra bar bya'o khas 'ches pa'o/_/
[\[235b.3\]]yang na ji skad du smras pa de kho na bzhin du bdag gis thos te/_de bzhin du bstan par bya'i gzhan du ma yin no zhes bstan pa ste/_yan lag gzhan gyis sgro 'dogs pa dang skur pa 'debs pa yongs su spangs nas snyam du dgongs pa'o/_/bdag gis zhes bya ba ni
[\[235b.4\]]bdag nyid kyis bcom ldan 'das las mngon sum du yin gyi/_gud nas gcig nas gcig tu brgyud de ma yin pa'o/_/thos pa ni nyan nus pa'i rna ba'i dbang pos zin pa'o/_/'dis kyang yan lag gzhan gyis sgro 'dogs pa dang /_skur ba 'debs pa'i nyes pa yongs
[\[235b.5\]]su spong ste/_byis pa gang dag mi nus pa de dag ni yan lag la skur pa 'debs pa'am sgro 'dogs par byed do/_/dus gcig na zhes bya ba ni dus gcig gi tshe na ste/_nyan pa'i tshe bar chad med pa'i phyir rgyun chags pa kho nas dus gcig yin no/_/de lta ma yin na yi ge dang /_tshig
[\[235b.6\]]dang ngag 'dzin pa'i dus tha dad pa'i phyir ji ltar gcig tu 'gyur/_yang na gzungs thob pas yi ge 'bru gcig la chos kyi rnam grangs thams cad yang dag par 'dzin pa'i phyir ro/_/yang na rna ba'i dbang po rnam par dag pa thob pas yi ge 'bru gcig yongs su bshad na
[\[235b.7\]]gzhan la thogs pa med pa'i phyir ro/_/yang na dus ni tshogs pa yin te dus tshogs pa gcig na zhes bya ba'i tha tshig go/_/bcom ldan 'das zhes bya ba'i sgra ni rang dbang dang /_shin tu sbyangs pa dang /_gzugs bzang ba dang /_grags pa dang /_dpal dang bdag
[\[236a\]]
[\[236a.1\]]nyid chen po la 'byung ste/_rang dbang shin tu sbyangs pa dang /_/gzugs bzang ba dang grags pa dang /_/dpal dang bdag nyid che stsogs pa/_/drug la skal ba zhes bshad do/_/zhes gang bshad pa'o/_/de dag thams cad kyang de bzhin gshegs pa la
[\[236a.2\]]rnam pa thams cad dang mi 'bral bar mnga' bas/_de bzhin gshegs pa ni bcom ldan 'das yin no/_/ji lta zhe na rang dbang nyid ni nyon mongs pa'i gzhan gyi dbang du gyur pa mi mnga' ba'i phyir ro/_/shin tu sbyangs pa nyid ni ye shes kyi me'i gdung bas yongs su sbyangs pa'i
[\[236a.3\]]phyir ro/_/gzugs bzang ba 'di ni skyes bu chen po'i mtshan mchog sum cu rtsa gnyis la sogs pa mnga' ba'i phyir ro/_/grags pa ni yon tan gyi khyad par thams cad phun sum tshogs pa'i phyir ro/_/dpal ni 'gro ba thams cad kyis bsnyen par bya ba yin pa'i phyir ro/_/
[\[236a.4\]]che ba nyid tshogs pa ni/_sems can thams cad la rnam pa thams cad du phan pa dang bde ba mdzad pa'i sbyor ba nyams pa mi mnga' ba'i phyir ro/_/rnam pa gcig tu na bdud bzhi bcom pas bcom ldan 'das te/_bdud bzhi ni phung po'i bdud dang /_'chi bdag gi bdud
[\[236a.5\]]dang /_nyon mongs pa'i bdud dang /_lha'i bu'i bdud do/_/de la gnas phun sum tshogs pa ni sangs rgyas kyi zhing yongs su dag pa'o/_/de yang phun sum tshogs pa rnam pa bco brgyad kyis phun sum tshogs pa ste/_kha dog phun sum tshogs pa dang /_dbyibs
[\[236a.6\]]phun sum tshogs pa dang /_tshad phun sum tshogs pa dang /_yul phun sum tshogs pa dang /_rgyu phun sum tshogs pa dang /_'bras bu phun sum tshogs pa dang /_bdag po phun sum tshogs pa dang /_phyogs phun sum tshogs pa dang /_zham 'bring phun sum tshogs pa dang /_
[\[236a.7\]]ston pa phun sum tshogs pa dang /_las phun sum tshogs pa dang /_phan 'dogs pa phun sum tshogs pa dang /_mi 'jigs pa phun sum tshogs pa dang /_gnas yun sum tshogs pa dang /_lam phun sum tshogs pa dang /_bzhon pa phun sum tshogs pa dang /_
[\[236b\]]
[\[236b.1\]]sgo phun sum tshogs pa dang /_gzhi phun sum tshogs pa ste/_go rims bzhin du tshig bcu dgus yongs su bstan to/_/de la mchog tu 'bar ba zhes bya ba la sogs pa ni gang la rin po che sna bdun mchog tu 'bar ba dag gis bkod pa brgyan pa'i bye brag yod pa'o/_/
[\[236b.2\]]yang na gzhal yas khang gi khyad par de nyid rin po che de dag gis mchog tu 'bar ba'o/_/rin po che sna bdun ni gser dang /_dngul dang /_bai DUr+ya dang /_spug dang /_rdo'i snying po mu tig dmar po ste/_dmar po ni srog chags kyi rigs so/_/de las byung ba'i
[\[236b.3\]]phyir bye brag med par nye bar btags te/_mu tig dmar po zhes bya'o/_/ke ke ru ni bdun pa ste/_de ltar na ni mchog tu 'bar ba'i gnas yin no/_/gang gi phyir 'jig rten gyi khams dpag tu med pa dag rgyas pas 'gengs pa khyab par byed pa des na 'od zer chen po dag
[\[236b.4\]]rab tu 'byung ba ste/_de nyid kyi phyir 'od zer rnams mnga' ba nyid do/_/de dag ni 'jig rten gyi khams dpag tu med pa rgyas par 'gengs pa yang yin la/_'od zer chen po dag kyang yin te/_gang la de dag rab tu 'byung ba yod ces tshig rnam par sbyar ro/_/de lta bas na tshig 'di
[\[236b.5\]]gnyis kyis kha dog phun sum tshogs pa bshad do/_/de ltar kha dog phun sum tshogs pa'i dbyibs ji lta bu zhe na/_gnas tha dad pa zhes bya ba la sogs pa gsungs so/_/gnas tha dad pa shin tu rnam par phye ba tshad med pa dag rnam par gnas pa ste/_'di la rnam par
[\[236b.6\]]gnas pa bye brag tu'am rnam pa sna tshogs su'am mchog tu gnas pa yod pas zhes bya bar sbyar ro/_/tshad med pa nyid ni grangs tshad med pa'i phyir dang yul tshad med pa'i phyir ro/_/shin tu rnam par phye ba ni blo sngon du btang ba'i cha rnam par gzhag pas bkod pa'i phyir ro/_/ji ltar na
[\[236b.7\]]sangs rgyas kyi zhing yongs su dag pa'i ngo bo la blo sngon du btang ba'i cha rnam par gzhag pa srid ce na/_de'i phyi rol gyi dngos po bsgrub pa la yongs su grub pa ni ma yin gyi/_bcom ldan 'das byang chub sems dpar gyur pas shes rab kyi rgyu mngon par 'du byed pa dang bcas par 'byung
[\[237a\]]
[\[237a.1\]]ba la spyod pa na/_smon lam gyi dbang gis sangs rgyas kyi zhing de lta de ltar mngon par 'dus byas pa'i phyir ro/_/sngon mngon par 'dus byas pa'i dbang gis spros pa med pa'i gnas skabs na yang de kha na bzhin du 'byung ba'i phyir la/_sangs rgyas dang
[\[237a.2\]]byang chub sems dpa' rnams la rnam par rig pa snang ba 'gal ba med de/_de bzhin du gzhan la yang sbyar bar bya'o/_/de ltar dbyibs phun sum tshogs pa de'i tshe ji lta bu zhe na/_de'i dbang du mdzad nas rgya yongs su ma chad pa zhes bya ba gsungs te/_gang gi rgya 'di tsam
[\[237a.3\]]mo zhes bya bar yongs su chad pa med pa'o/_/rgya ni kun nas khyon che ba yin no/_/yang na gang gis rgya srid la sogs pa'i tshad yongs su ma chad pa ste/_shar phyogs la sogs pa'i phyogs cha tha dad pa yongs su chad pa med pa'i phyir/_de skad ces bya'o/_/de ltar tshad yongs su chad pa de
[\[237a.4\]]ci khams gsum na spyod pa zhig yin nam zhe na ma yin no/_/'o na ci zhe na/_khams gsum pa thams cad las yang dag par 'das pa'i spyod yul yin te/_gang la khams gsum pa las yang dag par 'das pa'i spyod yul lam gnas sam yul yod pa'o/_/khams gsum pa
[\[237a.5\]]ni dmigs pa dang mtshungs par ldan pa'i sgo nas brtas par 'gyur ba'i phyir/_rang gi sa pa'i sred pa dag gis bdag gis byas pa dang /_de'i rnam par smin pa yin no/_/de ni des bdag gi ra ma byas pa'i phyir dang /_de'i rnam par smin pa ma yin pa'i phyir ma yin te/_mya ngan las
[\[237a.6\]]'das pa bzhin no/_/'o na ni rgal ba de gzhal med khang rnam par smin pa'i sa las yang dag par 'das pa'i phyir de dang 'dra ba nyid du rgyu med pa can yin no/_/'on te rgyu dang ldan pa nyid yin na ni de'i khongs su 'dus par 'gyur ro/_/yang na ni de'i rgyu khams gsum pa la ma gtogs pa zhig brjod
[\[237a.7\]]dgos so zhe na/_bden te 'di'i rgyu ni khams gsum pa las 'das pa kho na yin no/_/rgyu de yang ci 'dra ba zhig ce na/_'jig rten las 'das pa de'i bla ma'i dge ba'i rtsa ba las byung ba zhes bya ba gsungs te/_'jig rten las 'das pa ni rnam par mi rtog pa'i ye shes so/_/de'i bla ma'i
[\[237b\]]
[\[237b.1\]]dge ba'i rtsa ba ni de'i rjes la thob pa ste/_rgyu de las byung ba yin gyi rgyu med pa can yang ma yin la dbang phyug la sogs pa'i rgyu las byung ba yang ma yin no/_/ji ltar na rnam par mi rtog pa'i rjes las thob pa dag pa 'jig rten pa'i chos khams gsum pa las yang dag par 'das pa'i rnam par smin
[\[237b.2\]]pa'i rgyu yin zhe na/_rnam par smin pa'i rgyu yin zhes ni mi bya'o/_/'o na ci zhe na/_de las gzhan pa gang srid pa ste/_sdug bsngal la chos shes pa'i bzod pa'i tshogs kyi 'jig rten pa'i chos kyi mchog bzhin no/_/rnam pa gcig tu na 'jig rten las 'das pa ni nyan thos dang rang sangs
[\[237b.3\]]rgyas rnams kyi lam mo/_/de'i bla ma dag ni de bzhin gshegs pa rnams kyi dge ba'i rtsa ba zag pa med pa rnams te/_rgyu de las byung ba ni de'i dbang gis zhes bya ba'i tha tshig go/_/de ltar rgyu phun sum tshogs pa'i 'bras bu ji 'dra zhe na/_shin tu rnam par dag cing dbang sgyur ba'i rnam par rig pa'i
[\[237b.4\]]mtshan nyid ces bya ba gsungs te/_shin tu rnam par dag cing dbang sgyur ba'i rnam par rig pa gang yin pa de ni 'di'i mtshan nyid yin no/_/de ni rnam par rig pa tsam du zad pa'i phyir rnam par rig pa la ma gtogs rin po che la sogs pa med pas rnam par rig pa shin tu rnam par byang ba de nyid de
[\[237b.5\]]ltar snang ste sngar ji skad du bshad pa bzhin no/_/yul dang 'dra ba'i phyir 'bras bu yin te/_zad par sngon po la sogs pa'i snyoms par zhugs pa rnams kyis de'i rnam par rig pa bzhin no/_/gzhal med khang ni bdag pos yongs su bzung ba'i phyir de ltar 'bras bu phun sum
[\[237b.6\]]tshogs pa'i bdag po gang yin zhe na/_de bzhin gshegs pa'i gnas zhes bya ba gsungs te de ni bdag po'i khyad par sangs rgyas bcom ldan 'das kyi gnas yin gyi gzhan gyi ma yin pa'am/_des de byin gyis brlabs shing zhe la gzung ba yin gyis gzhan gyis ma yin pa'o/_/
[\[237b.7\]]bdag po ni phyogs yongs su 'dzin pa'i phyir de ltar bdag po phun sum tshogs pa'i phyogs dgos pas byang chub sems dpa' dpag tu med pa'i dge 'dun rjes su song ba zhes bya ba gsungs te/_'di ni byang chub sems dpa' dpag tu med pa'i dge 'dun rjes su song ba yod pa'o/_/
[\[238a\]]
[\[238a.1\]]gang zhig gang gi rjes su 'gro ba de ni de'i phyogs zhes bya ba la byang chub sems dpa' bgrang ba las 'das pa rnams kyang de'i rjes su 'gro ba yin no/_/de dag kho na dgra rnam pa thams cad du phyir bzlog nus pa de'i phyogs yin gyi nyan thos la sogs pa ni
[\[238a.2\]]ma yin no/_/de ltar phyogs phun sum tshogs pa'i zham 'bring ba dgos pas de'i 'og tu lha la sogs pa bstan to/_/lto 'phye chen po ni sbrul chen po'o/_/'o na ji ltar khams gsum pa las yang dag par 'das pa'i spyod yul zhes bshad/_khams gsum pa las yang dag
[\[238a.3\]]par 'das pa'i spyod yul na ni lha la sogs pa ni mi srid de/_de dag ni khams gsum na spyod pa yin pa'i phyir ro zhe na/_de lta bu'i rnam pa rig pa snang ba yongs su 'dzin pa dang ldan pas 'gal ba med do/_/yang na de dag ni sprul pa yin la de ltar kun du bstan pa ni gdul bar bya
[\[238a.4\]]ba'i sems can yongs su smin par bya ba'i phyir te/_ka pi na gdul bar bya ba'i phyir 'khor los sgyur ba'i 'khor kun du bstan pa bzhin no/_/yang na de dag ni byang chub sems dpa' kho na yin te/_bcom ldan 'das la mchod pa bya ba'i phyir lha la sogs pa'i lus su
[\[238a.5\]]mngon par sprul nas rnam par gnas par zad do/_/de ltar zham ring ba phun sum tshogs pa cis bstan pa yin zhe na/_chos kyi ro'i dga' ba dang bde ba chen pos bstan pa zhes bya ba gsungs te/_'di na chos kyi ro'i dga' ba dang /_bde ba chen pos bstan pa yod pas zhes
[\[238a.6\]]tshig rnam par sbyar ro/_/zas ni gnas pa'i rgyu yin pa'i phyir ston pa ste/_des kyang gnas par 'gyur ro/_/khams gsum pa las yang dag par 'das pa'i spyod yul zhes bshad pa ma yin nam/_ji ltar na de'i zas yin/_zag pa med pa'i chos rnams kyang de'i zas yin no
[\[238a.7\]]zhes brjod par rigs pa ma yin te/_zas ni srid pa gso bar byed pa yin pa'i phyir la de dag ni srid pa spyod pa'i rgyu yin no zhe na/_'di ni gzugs la sogs pa'i khams su zag pa med pa'i ting nge 'dzin la snyoms par zhugs pa dang 'dra bar 'gyur ro/_/de dag 'das pa'i zas kyis zas dang
[\[238b\]]
[\[238b.1\]]bcas pa zhes brjod pa yang rigs pa ma yin te/_'das pa med pa'i phyir dang /_'di la yang de thal bar 'gyur ro/_/de lta bas na des de dag de na gnas par 'gyur bas/_gnas pa'i rgyu ma yin pa'i phyir/_nye bar ston pa phun sum tshogs pa zhes bya'o/_/de ltar ston pa phun sum tshogs pas
[\[238b.2\]]phrin las ci mdzad ce na/_sems can thams cad kyi don thams cad yang dag par thob par byed par nye bar gnas pa zhes bya ba gsungs so/_/'di ni sems can thams cad kyi don thams cad yang dag par thob par byed par nye bar gnas pa yod pa'i phyir ram don thams cad yang dag par sgrub
[\[238b.3\]]par nye bar gnas pa yod pa'i phyir te/_zhi ba'i ting nge 'dzin la snyoms par zhugs pa rnams kyang sngon mngon par 'du byed pa'i dbang gis sems can gyi don byed pa'i phyir ro/_/ji skad bshad pa'i phrin las phun sum tshogs pa'i phan thogs pa gang yin zhe na/_de yang dag par bstan pa'i phyir
[\[238b.4\]]nyon mongs pa'i dri ma'i gnod pa thams cad dang bral ba zhes bya ba gsungs te/_nyon mongs pa dag nyid dri ma yin no/_/de dag kyang gnod pa'i rgyu yin pas de med pa'i phyir de las gyur pa'i gnod pa med do/_/'o na de'i tshe ci zhig phan btags she na/_nyon mongs pa la gyur pa'i gnas pa med
[\[238b.5\]]pa gang yin pa de nyid phan btags pa yin te/_dper na jo bos phan ma btags kyang /_gnod pa mi byed pa'i phyir bdag la jo bos phan btags so zhes tha dad 'dogs pa yin pa bzhin no/_/yang na nyon mongs pa'i dri ma las dben pa'i ye shes rnyed pa yin no/_/de ltar na ngag gi gnod pa med pas
[\[238b.6\]]phan pa mdzad pa phun sum tshogs pa la phyi rol gyi 'jigs pa'i rgyu yang med pas/_bdud thams cad yongs su spangs pa zhes 'jigs pa med pa nyid phun sum tshogs pa ston par mdzad do/_/bdud thams cad ni phung po dang /_nyon mongs pa dang /_'chi bdag dang lha'i bu'i bdud rnams
[\[238b.7\]]te de dag gis de yongs su spangs pa'am/_gang gis de dag yongs su spangs pas zhes tshig rnam par sbyar ro/_/de dag kyang 'jigs pa'i rgyu yin te/_de dag thibs kyis mnan te rgyal bas na 'jigs pa med pa yin no/_/de ltar 'jigs pa med pa phun sum tshogs pa'i gnas
[\[239a\]]
[\[239a.1\]]kyi khyad par ci 'dra ba zhig ce na/_thams cad kyi bkod pa las lhag pa de bzhin gshegs pa'i byin gyi rlabs kyis bkod pa zhes bya ba gsungs te/_'di na byang chub sems dpa' thams cad dam/_gzhan dag gis bkod pa gang dag yin pa de
[\[239a.2\]]dag pas lhag pa de bzhin gshegs pa'i byin gyi rlabs kyis bkod pa yod pas zhes tshig rnam par sbyar te/_de'i byin gyi rlabs kho nas de ltar snang ngo zhes bya ba'i tha tshig go/_/gnas thams cad pas khyad par du 'phags pa'i phyir/_gnas phun sum tshogs pa'o/_/de ltar
[\[239a.3\]]gnas phun sum tshogs pa der bgrod par bya ba'i lam ji lta bu zhig ce na/_dran pa dang /_blo gros dang /_rtog pa chen po nges par 'byung ba yin pa zhes bya ba gsungs te/_'dis nges par 'byung ba ni nges par 'byung ba'i lam mo/_/dran pa la sogs pa 'di dag gis de dag nges
[\[239a.4\]]par 'byung bas na dran pa la sogs pa ni nges par 'byung ba yin no/_/de la dran pa chen po ni thos pa las byung ba'i shes rab ste/_thos nas don phyin ci ma log par mngon par brjod pa'i phyir ro/_/blo gros chen po ni bsams pa las byung ba'i shes rab ste/_thos pa rigs pas nges
[\[239a.5\]]par sems pa'i sgo nas nges par 'thob pa'i phyir ro/_/rtog pa chen po ni bsgoms pa las byung ba'i shes rab ste/_bsgoms pa'i stobs kyis de kho na nyid rtogs pa'i phyir ro/_/dran pa la sogs pa'i chen po nyid ni theg pa chen po'i chos la dmigs pa las byung ba'i phyir de'i 'bras
[\[239a.6\]]bu yin pa'i phyir dang /_des bsdus pa'i phyir ro/_/de ltar lam phun sum tshogs pa nas gang la zhon te/_lam de nas 'gro ba'i bzhon pa de dgos pas de'i dbang du mdzad de/_zhi gnas dang lhag mthong chen po bzhon pa yin pa zhes bya ba gsungs so/_/zhi gnas ni
[\[239a.7\]]ting nge 'dzin to/_/lhag mthong ni shes rab po/_/de gnyis rang gi ngang gis 'jug pa ni bzhon pa ste/_de gnyis de nas der 'gro ba'i phyir ro/_/chen po nyid ni snga ma bzhin no/_/de ltar bzhon pa phun sum tshogs pa gang gis na der 'jug par 'gyur ba'i sgo dgos pas/_
[\[239b\]]
[\[239b.1\]]de'i 'og tu sgo phun sum tshogs pa de'i dbang du mdzad de/_rnam par thar pa'i sgo chen po stong pa nyid dang /_mtshan ma med pa dang smon pa med pa nas 'jug pa zhes bya ba gsungs te/_sgo ni sgo mo'o/_/rnam par thar pa ni rnam par grol ba ste/_mya ngan las 'das pa'o/_/
[\[239b.2\]]stong pa nyid la sogs pa ni rnam par thar pa'i sgo yin te/_de la stong pa nyid ni chos la bdag med pa ste/_kun du brtags pa'i chos med pa'o/_/de la dmigs pa'i ting nge 'dzin ni rnam par thar pa'i sgo stong pa nyid yin no/_/mtshan ma ni gzugs dang sgra dang dri dang ro dang reg bya rnams dang /_
[\[239b.3\]]skyes pa dang bud med dang skye ba dang /_rga ba dang 'chi ba ste/_mtshan ma 'di gang la med pa ni mtshan ma med pa'o/_/de yang mya ngan las 'das pa yin te/_de ni mtshan ma thams cad bsal ba'i ngo bo yin pa'i phyir ro/_/de la dmigs pa'i ting nge 'dzin ni rnam par thar pa'i sgo mtshan ma
[\[239b.4\]]med pa yin no/_/smon pa ni smon lam ste/_don du gnyer ba'o/_/khams gsum pa sdug bsngal nyid du lta na mi smon te/_'di la smon pa med pas na smon pa med pa'o/_/de la dmigs pa'i ting nge 'dzin ni rnam par thar pa'i sgo smon pa med pa yin no/_/'di la stong pa nyid la sogs pa
[\[239b.5\]]rnam par thar pa'i sgo de dag gi 'jug pa yod pas zhes tshig rnam par sbyar te/_de dag gis der 'jug pa'i phyir ro/_/chen po nyid ni snga ma bzhin no/_/de ltar sgo phun sum tshogs pa'i gzhal med khang phral bzhin du de gang la brten pa'i gzhi dgos pas de'i phyir 'og tu gzhi phun sum
[\[239b.6\]]tshogs pa de'i dbang du mdzad nas rin po che'i pad+ma'i rgyal po chen po yon tan gyi tshogs tshad med pas brgyan pa'i bkod pa la brten pa zhes bya ba gsungs so/_/dper na sa'i dkyil 'khor la sogs pa chu'i dkyil 'khor la sogs pa la brten pa'am/_'jig rten pa'i gzhal med khang
[\[239b.7\]]sa la brten pa de bzhin du/_rin po che chen po'i pad+ma'i rgyal po chen po yon tan gyi tshogs tshad med pas brgyan pa gang yin pa de'i bkod pa chen po 'di ni gzhag pa'i khyad par te/_de ni 'di'i rten yin no/_/chen po nyid ni de las gzhan pa'i bkod pa la ltos pa'i phyir te/_de ni rin po che chen po'i rgyu
[\[240a\]]
[\[240a.1\]]las byung ba'i pad+ma'i rgyal po chen po de la brten pa yin no/_/yang na pad+ma chen po ni byang chub sems dpa' la sogs pa'i byin gyi rlabs las byung ba rnams yin la/_de dag gi rgyal po ste/_de'i bla ma'i dge ba'i rtsa ba las byung ba'i phyir ro/_/de bzhin gshegs pa ni chos kyi rgyal po yin la/_
[\[240a.2\]]de ni de'i dge ba'i rtsa ba las byung bas de dag gi bdag po yin no/_/de nyid dkon pa'i phyir dang /_rin po che thams cad las khyad par du 'phags pa'i phyir rin po che chen po yin no/_/de rin po che chen po yang yin la/_pad+ma'i rgyal po yang yin te/_de'i bkod pa chen po'o/_/de la brten pa'i gzhal med khang
[\[240a.3\]]na/_bcom ldan 'das bzhugs te zhes bya bar sbyar ro/_/de'i 'og tu de las gzhan pa'i ston pa rnams las khyad par du bya ba'i phyir dang /_gzhan dag rab tu dang ba bskyed pa'i phyir bcom ldan 'das kyi yon tan pa de'i phun sum tshogs pa las brtsams nas/_yon tan gyi khyad par rnam pa nyi shu rtsa gcig
[\[240a.4\]]yongs su bstan to/_/legs par thugs su chud pa'i blo dang ldan pa zhes bya ba 'dis ni mngon par rdzogs par byang chub pa'i yon tan gyi khyad par ston te/_'di la 'dus byas dang /_'dus ma byas thugs su chud par bya ba ji snyed yod pa de snyed thugs su chud pas thugs su chud par bya ba
[\[240a.5\]]la legs par rdzogs par ma lus par thugs su chud pa'i blo mnga' ba'i phyir dang /_ji lta ba bzhin du yod pa dang /_snying rje yod pas thugs su chud pa'i phyir ro/_/kun du spyod pa gnyis mi mnga' ba zhes bya ba ni sgrib pa med pa'i yon tan gyi khyad par ston te/_byis pa dang nyan thos kyi kun du spyod
[\[240a.6\]]pa sgrib pa gnyis yod pa'i phyir ro/_/de la byis pa'i kun du spyod pa ni 'khor ba'i kun nas nyon mongs pa ste/_de'i bdag nyid du gnas pa'i phyir ro/_/nyan thos kyi kun du spyod pa ni mya ngan las 'das pa la gcig tu nges pa nyid de/_gzhan gyi don bya ba la rgyab kyis phyogs pa'i phyir ro/_/
[\[240a.7\]]'di la ni kun du spyod pa gnyis mi mnga'o/_/mtshan nyid med pa'i chos la mchog tu gzhol bar mdzad pa zhes bya ba 'dis ni 'dul ba'i thabs kyi yon tan ston te/_mtshan nyid med pa'i chos 'di mya ngan las 'das pa yin par bzhed la/_der theg pa gsum gyis sems can skal ba ji lta ba bzhin du
[\[240b\]]
[\[240b.1\]]gdul ba'i thabs yongs su mkhyen pa'i phyir dang /_de bzhin du yang ston pa'i phyir te/_'di la mtshan nyid med pa'i chos la mchog tu 'gro bar mdzad pa yod pa'i phyir ro/_/sangs rgyas kyi gnas pas gnas pa zhes bya ba 'dis ni gdul bya la so so rtog pa'i yon tan gyi khyad par ston te/_thugs rje chen pos
[\[240b.2\]]nyin mtshan lan drug tu 'jig rten la gzigs pa'i phyir ro/_/sangs rgyas thams cad dang mnyam nyid brnyes pa zhes bya ba 'dis ni sangs rgyas thams cad dang /_phrin las mdzad pa 'dra ba'i yon tan gyi khyad par ston te/_sangs rgyas thams cad dang phrin las 'dra ba mdzad pa'i phyir de dag dang
[\[240b.3\]]mnyam pa nyid brnyes pa yin no/_/sgrib pa med pa'i rtog pa thugs su chud pa zhes bya ba 'dis ni mi mthun pa'i phyogs spangs pa'i yon tan gyi khyad par ston te/_nyon mongs pa dang /_shes bya'i sgrib pa ma lus pa las dben pa'i ye shes mngon sum du mdzad pa'i phyir dang /_sgrib pa ma lus par spangs pa'i
[\[240b.4\]]phyir ro/_/phyir mi ldog pa'i chos dang ldan pa zhes bya ba 'dis ni mu stegs can zil gyis gnon pa'i yon tan gyi khyad par bstan te/_de dag gis phyir bzlog mi nus pa'i phyir dang /_de dag zil gyis mnan nas yang dag pa'i lam rab tu ston pa'i phyir ro/_/spyod yul gyis mi 'phrogs pa zhes bya ba
[\[240b.5\]]'dis ni bdud zil gyis gnon pa'i yon tan gyi khyad par ston te/_spyod yul ni yul te/_gzugs la sogs pa'o/_/yul de nyid sems 'khrul par byed pa'i rgyu yin pa'i phyir dge ba'i bar chad byed pa nyid kyis bdud ces bya'o/_/bcom ldan 'das la ni yul shin tu yid du 'ong bas kyang bar chad byed par mi nus
[\[240b.6\]]la/_de dag ni zil gyis gnon pa'i skye mched shin tu yongs su rdzogs pa dag zil gyis gnon te/_spyod yul gyis dbrog mi nus pas spyod yul gyis mi 'phrogs pa zhes bya'o/_/bsam gyis mi khyab pa rnam par 'jog pa zhes bya ba 'dis ni chos bstan pa rnam par 'jog pa'i yon tan gyi khyad par ston te/_rtog ge'i spyod yul
[\[240b.7\]]las shin tu 'das pa rnam par 'jog pa'i phyir ro/_/dus gsum la mnyam pa nyid tshar phyin pa zhes bya ba 'dis dus lung ston pa'i yon tan gyi khyad par te/_da ltar byung ba'i dus 'das pa dang ma 'ongs pa'i dus lung ston pa la thogs pa mi mnga' ba'i phyir ro/_/'jig rten gyi khams thams cad du zhugs pa'i sku dang ldan pa
[\[241a\]]
[\[241a.1\]]zhes bya ba 'dis ni dga' ldan gyi gnas nas gshegs pa kun du ston pa'i yon tan gyi khyad par ston te/_gling bzhi pa'i 'jig rten gyi khams thams cad du cig char sprul pa'i skus khyab par mdzad pa'i phyir ro/_/chos thams cad la the tshom med pa'i mkhyen pa mnga' ba
[\[241a.2\]]zhes bya ba 'dis the tshom gyi rnam pa thams cad gcod pa'i yon tan gyi khyad par ston te/_chos thams cad la the tshom ma lus par bsal ba'i ye shes brnyes pa'i phyir ro/_/spyod pa thams cad dang ldan pa'i blo mnga' ba zhes bya ba 'dis theg pa thams cad kyis gdul bar bya ba la/_de dang 'dra
[\[241a.3\]]ba'i sku kun du ston pa'i yon tan gyi khyad par ston te/_sems can thams cad kyi spyod pa yongs su mkhyen pa'i phyir dang /_de bzhin du yang sku kun du ston pa'i phyir ro/_/chos mkhyen pa la nem nur mi mnga' ba zhes bya ba 'dis ni shin tu rnam par nges pa'i ye shes kyis ci rigs par gdams ngag
[\[241a.4\]]stsol ba'i yon tan gyi khyad par ston te/_chos rnams la ne ma nur dang ldan pa ni ci rigs par gdams ngag sbyin mi nus pa'i phyir ro/_/gang zhig chos 'di thugs su chud cing de mkhyen pa la shin tu rnam par nges pa yin pa de ni gdams ngag phyin ci ma log par ston nus kyi gzhan ni ma yin no/_/
[\[241a.5\]]rnam par ma brtags pa'i sku mnga' ba zhes bya ba 'dis ni kun nas nyon mongs pa mi mnga' ba'i sku yongs su 'dzin pa'i yon tan gyi khyad par ston te/_sku rnam par rtog pa las ma 'khrul ba'i phyir nyon mongs pa dang /_las dang skye ba'i kun nas nyon mongs pa mi mnga' bas 'di
[\[241a.6\]]la kun nas nyon mongs pa rnams kyis rnam par ma brtags pa'i sku mnga' ba'i phyir ro/_/byang chub sems dpa' thams cad kyis ye shes yang dag par blangs pa zhes bya ba 'dis ni sangs rgyas kyi gdung rgyun mi 'chad par sbyor ba'i yon tan gyi khyad par ston te/_byang chub sems dpa' rnams sangs rgyas kyi rigs
[\[241a.7\]]rgyun mi 'chad par bya ba'i phyir sbyor gyi gzhan dag ni ma yin no/_/de'i phyir de dag kho na ye shes yang dag par len to/_/sangs rgyas kyi gnas pa gnyis su med pa dam pa'i pha rol tu phyin pa zhes bya ba 'dis ni sangs rgyas kyi rang bzhin pa'i skus bzhugs pa'i yon tan gyi khyad par ston te/_
[\[241b\]]
[\[241b.1\]]de bzhin gshegs pa'i chos kyi sku'i mtshan nyid ni tha dad pa ma yin pa'i phyir ro/_/sangs rgyas kyi gnas pa gnyis su med pa ni chos kyi sku ste/_de bzhin nyid do de mtshan nyid tha dad pa ma yin pa nyid kyis gnyis su rnam par rtog pa kun du 'byung ba ma lus pa byed pa'i phyir te/_de la dmigs
[\[241b.2\]]pa'i ting nge 'dzin gyis rtag tu gnas pa'i phyir dang /_de'i yang pha rol tu phyin pa'i phyir ro/_/de bzhin gshegs pa ma 'dres pa'i rnam par thar par mdzad pa'i ye shes kyi mthar phyin pa zhes bya ba 'dis ni de bzhin gshegs pa longs spyod rdzogs pa'i skus bzhugs pa'i yon tan gyi khyad par
[\[241b.3\]]ston te/_so so'i rgyud kyi sgo nas longs spyod rdzogs pa'i skus/_de bzhin gshegs pa ma 'dres pa rnams kyis sems can thams cad rnam par thar par mdzad pa'i ye shes gang yin pa'i ye shes de'i mthar phyin pa'i phyir ro/_/sangs rgyas kyi longs spyod rdzogs pa'i sku ni sangs rgyas
[\[241b.4\]]kyi zhing yongs su dag pa dag tu 'khor gyi dkyil 'khor rnams su/_byang chub sems dpa' rnams kyis chos kyi longs spyod rdzogs pa so sor nyams su myong bar mdzad pa'i ye shes gang yin pa ste/_de'i mthar phyin pa'i phyir de skad ces bya'o/_/mtha' dang dbus med pa'i sangs rgyas
[\[241b.5\]]kyis mnyam pa nyid thugs su chud pa zhes bya ba 'dis ni mtshan nyid kyi yon tan gyi khyad par ston te/_/mtha' dang dbus med pa ni de bzhin gshegs pa yin te/_'dus byas dang 'dus ma byas kyi mtha' yongs su spangs pa'i mtshan nyid kyi phyir dang /_yul yongs su ma chad pa'i
[\[241b.6\]]mtshan nyid kyi phyir ro/_/mnyam pa nyid thugs su chud pa ni 'dus byas dang 'dus ma byas yongs su mkhyen pa'i phyir dang /_de la yang kun nas nyon mongs pa yang med pa'i phyir ro/_/chos kyi dbyings dam pa can zhes bya ba 'dis ni 'bras bu thob pa'i yon tan gyi khyad par ston te/_'di
[\[241b.7\]]la chos kyi dam pa rnam par dag pa yod pa ste/_de ni lam bsgoms pa'i 'bras bu yin pa'i phyir ro/_/yon tan rnams mi zad pa nyid du bstan pa'i phyir/_nam mkha'i khams kyi mthas gtugs pa/_phyi ma'i mtha'i mur thug pa zhes bya ba ste/_bdag dang gzhan la phan pa'i gzhi
[\[242a\]]
[\[242a.1\]]yin pa'i phyir yon tan mi zad pa nyid kyi yon tan gyi khyad par ro/_/ji ltar nam mkha' 'jig pa dang /_chags pa dag na zad mi shes pa nyid de bzhin du 'di'i yon tan rnams gtan du mi zad pa nyid kyi phyir te/_'khor ba'i mtha' ji srid par sems can gyi don mdzad
[\[242a.2\]]pa'i phyir ro/_/rnam pa gzhan du bstan pa dang bshad pa'i sgo nas ston te/_dang po bstan pa'i don lhag ma rnams kyis bshad pa'i phyir ro/_/de ltar na yon tan gyi khyad par nyi shus ni legs par thugs su chud pa'i blo dang ldan pa zhes bya ba yin pas chos nyid legs par bshad pa yin
[\[242a.3\]]te/_shes bya la gcig tu sgrib pa med pa yon tan gyi khyad par gyis ni ji ltar nyan thos rnams kyi shes pa yul dang dus kyis bskal pa'i don rnams dang /_sangs rgyas kyi chos rab tu dbye ba mtha' yas pa dag pa la shes pa ma 'jug pa'i phyir la/_la lar thogs pa ltar de bzhin gshegs pa
[\[242a.4\]]pa rnams kyi ni yul dang dus dang rnam pa tha dad pa'i dngos po mtha' yas pa thams cad la chags pa mi mnga' ba dang thogs pa mi mnga' bar 'jug pa'i phyir de lta ma yin te/_'di ltar dngos po'i rang gi ngo bo yongs su shes pa dang /_yongs su mi shes pa dang /_kun du spyod pa gnyis mi mnga'
[\[242a.5\]]ba'i phyir kun du spyod pa gnyis mi mnga' ba yin te/_des na legs par thugs su chud pa'i blo dang ldan pa'o/_/mchog tu rnam par dag pa khong du chud pa'i yon tan gyis ni dngos po dang /_dngos po med pa gnyis kyi mtshan nyid kyis dri ma ma lus pa las dben pa'i de bzhin nyid rnam par rtog pa
[\[242a.6\]]thams cad bsal ba'i ngo bo bdag nyid kyis rtogs nas gzhan dag la yang khong du chud par byed pa'o/_/sangs rgyas mdzad pa rgyun mi gcod pa'i yon tan gyis sems can gyi don mdzad pa dag rgyun mi gcod par lhun gyis grub par 'phags pa dang /_lha dang tshangs pa'i gnas pa dag
[\[242a.7\]]gis gnas pa'i phyir ro/_/chos kyi sku la brten pa dang /_dgongs pa dang phrin las khyad par mi mnga' ba'i yon tan gyis ni sangs rgyas thams cad kyi de bzhin nyid ni rnam par dag pa'i ye shes dang /_sems can thams cad la phan pa dang bde ba'i dgongs pa can dang /_longs spyod rdzogs
[\[242b\]]
[\[242b.1\]]pa dang sprul pa'i sku gnyis kyis gzhan gyi don mdzad pa la/_khyad par mi mnga' ba'i phyir ro/_/sgrib pa thams cad kyi gnyen po bsgoms pa'i yon tan gyis ni nyon mongs pa dang shes bya'i sgrib pa thams cad kyi gnyen po 'phags pa'i lam goms pa'i sgrib pa thams cad las dben pa'i
[\[242b.2\]]rtogs pa khong du chud ces bya ba thugs su chud pa brnyes pa'i phyir ro/_/mu stegs can thams cad kyis mi thub pa'i yon tan gyis ni bstan pa dang thugs su chud pa'i chos gzhan dag gis phyir bzlog mi nus pa'i phyir ro/_/'jig rten du skyes na ni 'jig rten gyi chos kyis mi 'phrogs pa'i yon tan
[\[242b.3\]]gyi rnyed pa dang ma rnyed pa la sogs pa 'jig rten gyi chos brgyad kyis 'phrogs par mi nus pa'i phyir ro/_/chos rnam par 'jog pa'i yon tan gyis ni gsung rab yan lag bcu gnyis kyi chos/_rtog ge las 'das pa byis pa'i blos khong du chud par bya ba ma yin pa/_rang dang spyi'i mtshan nyid
[\[242b.4\]]brjod pas rnam par 'jog pa'i phyir ro/_/lung ston pa'i yon tan gyis ni dus gsum na yod pa'i dngos po rnams kyi byung ba dang 'byung bar 'gyur ba zhes bya ba tshe rabs brgyud pa lung ston pa'i phyir ro/_/'jig rten gyi khams thams cad du longs spyod rdzogs pa dang /_sprul pa'i sku kun du
[\[242b.5\]]ston pa'i yon tan gyis ni 'jig rten gyi khams thams cad du gdul ba ji lta ba bzhin du sku bai DUr+ya la sogs pa'i mdog lta bu kun du ston pa'i phyir ro/_/the tshom gcod pa'i yon tan gyis bdag la nges pa bzhin gzhan la nges pa skyed pa'i rgyu mtshan yin pa'i phyir ro/_/spyod pa sna tshogs dag gis
[\[242b.6\]]mdzad pa'i yon tan gyis ni gdul ba ji lta ba bzhin du skal ba 'dra ba'i lus kun du ston pas 'dzud pa'i phyir ro/_/ma 'ongs pa na chos 'byung ba'i mkhyen pa'i yon tan gyis ni rdo phrag gser gyi sa bon yod pa lta bu/_dge ba'i rtsa ba'i sa bon phra mo nyan thos la sogs pa'i yul las
[\[242b.7\]]'das pa yang phyin ci ma log pa'i rnam par yongs su mkhyen pa'i phyir ro/_/mos pa ji lta ba bzhin du kun du ston pa'i yon tan gyis ni yid bzhin gyi nor bu ltar mi rtog kyang /_de bzhin gshegs pa'i byin gyi rlabs dang /_rang gi mos pa'i dbang gis de bzhin gshegs pa'i sku gser gyi mdog
[\[243a\]]
[\[243a.1\]]la sogs pa lta bu mthong ste/_mdo las ji skad du de bzhin gshegs pa ni rtog par mi mdzad rnam par rtog par mi mdzad ces bya ba la sogs pa 'byung ba lta bu'o/_/lus tshad med pas sems can gdul bar bya ba'i yon tan gyis ni byang chub sems dpa'i lus tshad med
[\[243a.2\]]pa dag gis sems can gdul ba'i phyir sbyor ba gang yin pa de de bzhin gshegs pa'i dbang gis dam pa'i chos nyan pa dang /_sems pa dang bsgom pa'i rim gyis ye shes kyi khyad par thob pa'i byang chub sems dpa' rnams la phan btags pa dang yongs su gtad pa dag gis rgyun
[\[243a.3\]]mi 'chad par brgyud mar byung ba'i phyir ro/_/chos kyi sku la pha rol tu phyin pa mnyam pa nyid du grub pa'i yon tan gyis ni chos kyi sku gnyis su med par sangs rgyas kyi sa la sbyin pa la sogs pa pha rol tu phyin pa thams cad mtshungs par grub pa'i phyir ro/_/sangs rgyas kyi zhing ma 'dres
[\[243a.4\]]pa mos pa ji lta bu bzhin du ston pa'i yon tan gyis ni sems can gyi mos pa la ltos nas sangs rgyas kyi zhing gser la sogs pa'i rang bzhin ma 'dres pa 'dres pa med par kun du ston pa'i phyir ro/_/sangs rgyas kyi sku gsum char yang yul yongs su ma chad pa'i yon tan gyis ni/_thog ma
[\[243a.5\]]dang bar dang tha ma dang bral ba'i sangs rgyas kyi sku gsum gyi bdag nyid rnams sangs rgyas kyi zhing rnams su thams cad du yul yongs su chad pa med par mnyam pa nyid du gshegs pa'i phyir ro/_/'khor ba'i mtha' ji srid par sems can thams cad la phan pa dang bde ba mdzad par nye bar
[\[243a.6\]]gnas pa'i yon tan gyis ni chos kyi dbyings shin tu rnam par dag pa 'khor ba ji srid par gnas pa'i phyir/_de rgyu mthun pa mdo la sogs pa'i chos rnams gdul ba rnams kyi dus ji lta ba bzhin du phyis dang /_de'i tshe nye bar gnas pa'i phyir ro/_/mi zad pa nyid kyi yon tan gyis ni chos kyi
[\[243a.7\]]dbyings kyis rnam par bkod pa'i yon tan rnams nam mkha' bzhin du mtha' med pa'i phyir te/_chos kyi dbyings las 'khor ba ji srid par 'gro ba mtha' yas kyi don byed pa'i sbyor ba rgyun mi 'chad pa'i phyir yon tan mi zad pa nyid do/_/mi zad kyi yon tan des na legs par thugs su
[\[243b\]]
[\[243b.1\]]chud pa'i blo dang ldan pa zhes bya ba ste bar ma chad pa la yang de bzhin du sbyar ro/_/'khor phun sum tshogs pa'i dbang du mdzad nas/_nyan thos kyi dge 'dun thog mar smos pa ni theg pa chen po la the tshom za ba rnams kyi the tshom bsal ba'i phyir dang /_byang chub sems dpa' ma nges pa'i rigs can
[\[243b.2\]]rnams kyi rkyen nye bar bsgrub pa'i phyir dang /_'khor na spyod pa rnams btul bas/_de'i sgo nas dul bar 'khor rnams dul bar 'gyur ba'i phyir dang /_nyan thos rnam par dag pa rnams bdag nyid nga rgyal byed pa spangs pa'i phyir dang /_byang chub sems dpas ni/_nyan thos rnams la gus par mi
[\[243b.3\]]bya ba yang ma yin no zhes 'byung ba'i phyir byang chub sems dpa' rnams nyan thos dag la gus pa bskyed pa'i phyir de nyid kyi phyir de las gzhan pa dag kyang de la gus pa bskyed par bya ba'i phyir de dag yon tan brjod do/_/shin tu rnam par dag cing dbang sgyur ba'i rnam par rig pa'i mtshan nyid ces
[\[243b.4\]]bshad pa ma yin nam/_ji ltar na de na nyan thos rnams srid de/_'gal ba'i phyir ro zhe na/_'gal ba ci yod byang chub sems dpa' rnams dang mtshungs par mthong bar thal bar 'gyur ro zhe na/_gal te de dag gis kyang mthong ngo zhes bshad par gyur na ni 'gal bar 'gyur ba zhig na/_de
[\[243b.5\]]dag de na 'khod mod kyi 'on kyang de mthong bar 'gyur ba'i tshogs dang bral ba'i phyir long ba bzhin du 'byor pa de lta bu de mi mthong bas 'gal ba med de/_gser la sogs pa la sol ba la sogs par mthong ba de bzhin du/_rang gis gzhan mthong ba'i phyir ro/_/yang na sangs
[\[243b.6\]]rgyas kyi byin rlabs kyi sa cung zad cig mthong ngo /_/cang shes pa ni bslab pa rnams 'gal bar mi byed pa rnams kyis dmu rgod ma yin pa'i phyir te/_rta cang shes bzhin no/_/sangs rgyas kyi sras ni de bzhin gshegs pa'i lung gi stobs kyis 'phags pa'i lam skyes pa'i phyir yin
[\[243b.7\]]gyi/_de'i rigs 'tsho ba pa'i phyir ni ma yin gyi/_bcom ldan 'das kyi sras gsung las skyes pa chos las nges par skyes pa zhes 'byung ba'i phyir ro/_/sems shin tu rnam par grol ba ni khams gsum pa'i 'dod chags las rnam par grol ba'i phyir te/_'dod chags la 'dod
[\[244a\]]
[\[244a.1\]]chags dang bral ba'i sems rnam par grol ba'o zhes 'byung ba'i phyir ro/_/shes rab shin tu rnam par grol ba ni nyon mongs pa can gyi ma rig pa thams cad las rnam par grol ba'i phyir te/_ma rig pa 'gags pas shes rab rnam par grol ba'o zhes 'byung ba'i
[\[244a.2\]]phyir te/_tshul khrims shin tu rnam par dag pa ni yan lag drug gi tshul khrims kyis te/_yan lag drug ni tshul khrims dang ldan par gnas pa dang /_so sor thar pa'i sdom pas bsdams pa dang /_cho ga dang spyod yul phun sum tshogs pa dang /_kha na ma tho ba phra rab tsam dag
[\[244a.3\]]la 'jigs par lta ba dang /_bslab pa'i gzhi rnams la yang dag par blangs te/_slob pa zhes mdo las ji skad du 'byung ba'o/_/rnam pa gcig tu na zag pa med pa'i tshul khrims thob pa'i phyir ro/_/chos 'dod pa rnams bde bar phrad pa ni klan ka tshol ba'i bsam pa med pa'i phyir
[\[244a.4\]]dang /_spyod lam ngan pa yongs su spangs pa'i phyir ro/_/thos pa mang po ni mdo sde du ma dang po dang bar dang tha mar thos shing bzung ba'i phyir ro/_/thos pa kun du 'dzin pa ni de'i don kun du 'dzin pa'i phyir te/_thos pa'i don kun du 'dzin par byed pa'i phyir ro/_/thos pa'i don bsam pa ni gnyis
[\[244a.5\]]kas tshig dang /_don bstan par byed pa'i phyir ro/_/legs par bsam pa sems pa/_legs par smra ba brjod pa/_legs par bya ba'i las byed pa ni byis pa rnams ni nyes par bsam pa sems pa nyes par smra ba brjod pa nyes par byed pa'i las byed pa dag yin na/_'phags pa rnams de'i
[\[244a.6\]]chos las 'das pas de med par bshad do/_/shes rab myur ba ni de bzhin gshegs pa'i chos 'dul ba la myur du 'jug pa'i phyir ro/_/shes rab mgyogs pa ni de nyid kyi don mang po la 'jug pa'i phyir te/_mang po la 'gro ba ni mgyogs pa zhes bya'o/_/shes rab rno ba ni don cha phra ba la 'jug
[\[244a.7\]]pa'i phyir ro/_/nges par 'byung ba'i shes rab ni 'khor ba las nges par 'byung ba'i shes rab 'thob pa'i phyir ro/_/nges par rtogs pa'i shes rab can ni dgongs pa mya ngan las 'das pa can yin pa'i phyir ro/_/gtan la dbab par rtogs pa ni nges par rtogs pa ste/_mya ngan las 'das pa'o/_/
[\[244b\]]
[\[244b.1\]]gang dag la de dgongs pa can nges par rtogs pa'i shes rab yod pa de dag la 'di skad ces bya'o/_/shes rab che ba ni dris pa rnam par gtan la dbab pa la yongs su gtugs pa med pa'i phyir ro/_/shes rab yangs pa ni mngon par shes pa rgya chen po yongs su rdzogs pa'i phyir ro/_/shes
[\[244b.2\]]rab zab pa ni gzhan dag gis gting dpag dka' ba'i phyir ro/_/shes rab mnyam pa med pa ni nyan thos dbang po rtul po rnams las khyad par du 'phags pa'i phyir ro/_/shes rab rin po che dang 'dra ba ni don gyi mchog thob par byed pas/_rin po che dang 'dra ba'i phyir ro/_/rig pa gsum dang
[\[244b.3\]]ldan pa ni mi slob pa'i rig pa gsum thob pa'i phyir te/_mi slob pa'i rig pa gsum ni sngon gyi gnas rjes su dran pa shes pa mngon sum du byed pa'i mngon par shes pa'i rig pa dang /_'chi 'pho ba dang /_skye ba shes pa mngon sum du byed pa'i mngon par shes pa'i rig pa dang /_zag pa zad
[\[244b.4\]]pa shes pa mngon sum du byed pa'i mngon par shes pa'i rig pa'o/_/tshig 'di la bde bar gnas pa'i mchog thob pa ni yongs su nyams par mi 'gyur ba'i bsam gtan thob pa'i phyir ro/_/zhing gshin pa bzhin du 'bras bu myur zhing mtha' bzang ba'i phyir dang /_spyod lam thams cad du shes bzhin
[\[244b.5\]]du gnas pa'i phyir dang /_sdug bsngal bzod pa nyid kyis 'drogs na/_bde ba'i phyir dang /_bslab pa rnams la yongs su rdzogs par byed pa'i phyir go rims bzhin du yon yongs su sbyangs pa chen po/_/spyod lam rab tu zhi ba phun sum tshogs pa/_bzod pa dang nges pa chen po dang
[\[244b.6\]]ldan pa/_bde bar gshegs pa'i bka' la shin tu zhugs pa zhes bya ba'i tshig rnams kyis rab tu dbye bar rig par bya'o//_//byang chub sems dpa'i yon tan bstan pa'i dgos pa ni/_nyan thos tshangs par spyod pa yun ring du spyad pa rnams kyis kyang byang chub sems dpa' rnams la 'dud
[\[244b.7\]]par bya'o zhes gsungs pa'i phyir de dag la kha cig brnyas pa bzlog pa'i phyir dang /_re zhig byang chub sems dpa' kho na yang de lta bur gyur pa yin na/_de bzhin gshegs pa rnams lta smos kyang ci dgos zhes skad cig rab tu dang ba bskyed pa'i phyir ro/_/de la byang chub sems dpa' bsngags
[\[245a\]]
[\[245a.1\]]par bya ba la che ba nyid gsum gyis byang chub sems dpa' rnams kyi chen po nyid brjod de/_grangs phal che ba nyid kyis ni dpag tu med pa nyid kyi phyir ro/_/yon tan che ba nyid kyis gnas chen po la yang dag par zhugs pa zhes bya ba la sogs pa 'byung ba'i phyir ro/_/las
[\[245a.2\]]che ba nyid kyis ni sems can thams cad kyi gnod pa thams cad rab tu zhi bar byed pa nyid kyi phyir te/_byang chub sems dpa' rnams kyi sa las ni sems can thams cad kyi don byed pa yin pas so/_/sangs rgyas tha dad pa nas 'dus pa smos pa ni don du mi gnyer ba dang /_le lo dang
[\[245a.3\]]nga rgyal gyi dbang gis chos nyan du nye bar mi 'gro ba de'i gnyen por byas pa'i phyir te/_chos nyan pa don du gnyer ba nyid kyi phyir bdag nyid gzhan dang gzhan nas 'ongs kyi/_gzhan gyi ngo mi chogs pa ni ma yin la/_'jig rten gyi khams gzhan dag nas thag ring po nas kyang 'ongs
[\[245a.4\]]shing /_mthu chen po yang yin na gzhan dag ji ltar nye bar 'gro bar mi bya bar lta smos kyang ci dgos snyam pa'o/_/yon tan che ba nyid ni chen po nyid rnam pa dgus rig par bya ste/_brtson 'grus chen po nyid kyis ni sems can thams cad yongs su bskyab pa'i phyir gnas chen po la
[\[245a.5\]]yang dag par zhugs pa'i phyir te/_byang chub sems dpa' chen po rnams kyi gang yin pa'o/_/de yang theg pa chen po yin no/_/yang dag par zhugs pa'i brtson 'grus ni de'i ched yin pa'i phyir ro/_/rgyu chen po nyid kyis ni theg pa chen po'i chos sa bcu la sogs pa mnyan pa dang /_
[\[245a.6\]]bsam pa dang bsgom pa'i rim gyis nges par 'byung ba'i phyir ro/_/dmigs pa chen po nyid kyis ni sems can thams cad la bdag dang gzhan mnyam pa nyid thob pas/_byams pa la sogs pas mnyam par sbyor ba'i phyir ro/_/dus chen po nyid kyis ni dus thams cad la skad cig ma gcig
[\[245a.7\]]bzhin du 'jug pas/_bskal pa dang bskal pa ma yin par rnam par rtog pa thams cad spangs pa'i phyir ro/_/'dod pa med pa nyid chen po nyid kyis ni yongs su gzung ba thams cad btang bas bdud thams cad bcom pa'i phyir te/_blo gros rgya mtsho byang chub sems dpa' gang gi tshe
[\[245b\]]
[\[245b.1\]]yongs su gzung ba thams cad don du mi gnyer ba yin pa de'i tshe bdud kyi phyir rgol ba bcom pa yin no zhes bya ba la sogs pa 'byung ba'i phyir ro/_/yid la byed pa chen po nyid kyis ni theg pa dman pa yid la byed pa rgyangs bcad de spangs pa'i phyir ro/_/nye bar ston pa chen po nyid ni theg
[\[245b.2\]]pa chen po'i chos kyi ro'i dga' ba dang bde bas nye bar bstan pa'i phyir ro/_/yongs su dag pa chen po nyid kyis ni las rnam pa gsum yongs su dag pas 'jigs pa thams cad las yang dag par 'das pa'i phyir te/_ngan song gi 'jigs pa la sogs pa'i rgyu 'chal ba'i tshul/_
[\[245b.3\]]khrims la sogs pa med pa'i phyir ro/_/'jigs pa lnga ni 'tsho ba med pa'i 'jigs pa dang /_tshigs su bcad pa med pa'i 'jigs pa dang /_'chi ba'i 'jigs pa dang /_ngan 'gro'i 'jigs pa dang /_'khor gyi nang du bag tsha ba'i 'jigs pa ste/_de dag ni lhag pa'i bsam
[\[245b.4\]]pa dag pa'i sa thob pa kho nas med par 'gyur ro/_/rtog pa chen po nyid kyis ni/_thams cad mkhyen pa nyid du lung bstan pa'i sa thob pas bgrod pa gcig tu gyur pa'i phyir te/_byang chub sems dpa'i sa bdun po dag la ni mngon par 'du byed pa dang bcas par 'byung ba'i phyir bgrod
[\[245b.5\]]pa gcig tu gyur pa ma yin no/_/bgrod pa ni lam mo/_/de thob pa'i phyir de las gzhan pa'i byang chub sems dpa' rnams dang /_bgrod pa gcig tu gyur pa yin te/_gang la la dag la phyir mi ldog pa'i sa bgrod pa gcig tu gyur pa yod pa zhes tshig rnam par sbyar ro/_/gang dag
[\[245b.6\]]la 'di nas gang gis sems can thams cad kyi gnod pa gang gi rgyu rgyu mtshan can la sogs pa gang dag yin pa de dag ni rab tu zhi bar byed pa mngon sum du gyur pa yod pa'o/_/sa de ni snying rje chen po dang byams pa chen po ste/_de gnyis kyis gnod pa bsal ba la sogs pa'i gnod pa
[\[245b.7\]]thams cad rab tu zhi bar byed pa'i phyir dang /_dbul ba la sogs pa'i sdug bsngal rab tu zhi bar byed pa'i phyir ro/_/de gnyis kyis phal cher sems can gyi don bya ba byed pas de thob pa las chen po nyid yin no/_/yon tan kun du rdzogs pa'i ting nge 'dzin shin du 'dus so/_/de thob pa'i phyir
[\[246a\]]
[\[246a.1\]]byang chub sems dpa'i mtshan yang de skad ces bya ste/_mtshan ni chos nyid kyis rab tu phye ba'i phyir byams pa bzhin no/_/de'i mtshan bstan pa ni/_de ni 'khor de'i nang na gtso bo yin pa'i phyir ro/_/byang chub sems dpa'i shin tu 'dus pa la bka' stsal pa de ni bshad pa'i
[\[246a.2\]]gnas yin pa'i phyir ro/_/ci'i phyir/_nyan thos rnams gnas ma yin zhe na/_byang chub sems dpa' rnams ni thams cad mkhyen pa'i go 'phang mngon par 'dod pas chos kyi rnam pa de lta bu de la mos par byed/_'jug par byed/_nan tan du byed cing nan tan gyis kyang bsgrub par bya ba yang byed
[\[246a.3\]]kyi nyan thos ni thams cad mkhyen pa nyid kyi skal ba med pa'i phyir mos su zin kyang nan tan gyis bsgrub mi nus so/_/'o na ci'i phyir de bzhin du bshad pa'i gnas su 'gyur zhe na/_'khor de'i nang du che ba nyid brjod pa'i phyir te/_ji skad du sngar bshad pa bzhin no/_/yang na der ming de zhes
[\[246a.4\]]bya ba'i byang chub sems dpa' rnams kyi dbang du mdzad pa yin pas 'gal ba med do/_sangs rgyas kyi sa ni grangs dang ming dang bsdus pa dang rnam par gtan la dbab pa'i rab tu dbye ba dang rnam pa bzhis rnam par gzhag go/_/rang gi ngo bo bstan pa kho nas grangs kyi bye brag nges par
[\[246a.5\]]zin mod kyi/_yang smos pa ni nyung ngu dang mang pos ma yin gyi lnga kho nas so zhes bstan par bya ba'i phyir ro/_/chos ni rang gi mtshan nyid 'dzin pa'i don gyis yin gyi/_'bras bu rnam par smin pa sdug pa skyed pa'i don gyis ni ma yin no/_/sangs rgyas ni don dam pa dang /_longs spyod rdzogs
[\[246a.6\]]pa dang /_sprul pa dang rnam pa gsum ste de dag ni 'og nas 'chad do/_/de dag gi sa ni bgrod pa'i yul te/_rang gi ngo bo dang /_'bras bu rnam par gzhag pa mi dbye bar chos thams cad de dag gi yul yin pa'i phyir ro/_/de nyid kyi phyir bsdus pa zhes bshad de/_de'i bdag nyid du gnas
[\[246a.7\]]pa'i phyir ro/_/gcig tu bya ba ni rang gi mtshan nyid kyis bsdus pa yin no/_/de la dran pa nye bar gzhag pa bzhi po dag ni so sor rtog pa'i ye shes kyis bsdus te/_lus la sogs pa la so sor rtog pa'i phyir ro/_/yang dag par spong ba bzhi ni brtson 'grus kyi rang bzhin yin pa'i phyir la
[\[246b\]]
[\[246b.1\]]brtson 'grus rnams kyang de bzhin gshegs pa rnams kyi shes rab kyis yongs su bsdus/_dor ba med cing gzhag pa med pa'i mtshan nyid yin pas mnyam pa nyid kyi ye shes kyis bsdus so/_/tshad med pa bzhi dang rdzu 'phrul gyi rkang pa bzhi ni ting nge 'dzin gyi rang bzhin yin pa'i phyir so
[\[246b.2\]]sor rtog pa'i ye shes kyis bsdus te/_ting nge 'dzin gyi sgo rnams kyi gnas yin no zhes 'byung ba'i phyir ro/_/gzhan gang dag bsam gtan dang /_rnam par thar pa dang /_ting nge 'dzin dang /_snyoms par 'jug pa rnams dang /_ting nge 'dzin dang /_gzungs kyi sgo rnams dang /_
[\[246b.3\]]zag pa zad pa mkhyen pa dang /_rdzu 'phrul gyi mngon par shes pa dag ma gtogs pa mngon par shes pa rnams dang /_de bzhin du nyon mongs pa med pa dang /_smon nas mkhyen pa dang /_so so yang dag par rig pa dang /_bsnyel ba mi mnga' ba dang /_sangs rgyas kyi chos ma 'dres pa
[\[246b.4\]]bco brgyad dang /_lam mkhyen pa dang /_thams cad du 'gro ba dang /_zag pa zad pa mkhyen pa'i stobs dag ma gtogs pa rnams kyang so sor rtog pa'i ye shes kyis bsdus so/_/rdzu 'phrul gyi mngon par shes pa ni bya ba sgrub pa'i ye shes kyis bsdus so/_/zag pa zad pa mkhyen pa'i mngon par
[\[246b.5\]]shes pa dang /_zag pa zad pa mkhyen pa'i stobs ni zag pa zad pa'i rgyud la brjod par 'dod na ni/_'di la zag pa rnams zad pa yod pas zhes bya ba yin pas ye shes bzhi char gyis bsdus so/_/gal te mya ngan las 'das pa'o zhe na ni/_zag pa rnams zad pa yin pas/_me long
[\[246b.6\]]lta bu dang /_mnyam pa nyid kyi ye shes dag gis bsdus so/_/thams cad du 'gro ba'i lam mkhyen pa'i stobs ni ye shes bzhi char gyis bsdus so/_/shes rab kyi dbang po dang shes rab kyi stobs ni me long lta bu dang mnyam pa nyid kyi ye shes dag gis bsdus so/_/byang chub kyi yan lag
[\[246b.7\]]dang lam gyi yan lag ni mnyam pa nyid kyi ye shes kyis bsdus so/_/shes pa bcu po sdug bsngal shes pa la sogs pa gang dag yin pa dang zag pa med pa gang dag yin pa de dag ni me long lta bu dang mnyam pa nyid kyi ye shes kyis bsdus so/_/bsnyel ba mi mnga' ba'i chos nyid ni me long lta bu'i
[\[247a\]]
[\[247a.1\]]ye shes kyis bsdus so/_/bag chags kyi mtshams sbyor ba thams cad spangs pa ni chos kyi dbyings rnam par dag pa dang /_me long lta bu'i ye shes kyis bsdus so/_/pha rol tu phyin pa zag pa med pa rnams kyang chos kyi dbyings rnam par dag pa dang /_me long lta bu'i ye shes kyis
[\[247a.2\]]bsdus so/_/zag pa dang bcas pa rnams ni ye shes tha ma gnyis kyis bsdus so/_/mtshan dang /_dpe byad bzang po rnams ni bya ba sgrub pa'i ye shes kyis bsdus so/_/ye shes rnams kyis nye bar mtshon pa'i sems dang sems las byung ba'i tshogs smos pa'i phyir de las gzhan pa'i sangs rgyas kyi chos
[\[247a.3\]]rnams kyang sbyar bar bya'o/_/chos lnga po dag ni rgyu dang 'bras bu dang /_de'i rab tu dbye ba'i sgo nas rnam par gzhag ste/_de las rgyu ni 'phags pa'i chos skye ba'i rgyu mtshan yin pa'i phyir chos kyi dbyings rnam par dag pa yin no/_/'bras bu ni 'phags pa'i ye shes te/_de la dmigs nas skye ba'i phyir
[\[247a.4\]]dang /_de la brten pa'i phyir ro/_/de'i rab tu dbye ba ni rnam pa bzhi'o/_/de dag kyang ji ltar 'byung ba'i sgo nas rnam par gzhag ste/_chos kyi dbyings la dmigs pas thos pa ma lus par 'dzin pa dang /_sems can thams cad la bdag dang /_gzhan mnyam pa nyid brnyes pa dang /_yang dag pa'i
[\[247a.5\]]chos rab tu ston pa'i thabs dang gzhan la phan 'dogs pa'i rgyu'o/_/rnam pa gcig tu na de bzhin gshegs pa ngo bo nyid dang /_rgyu dang 'bras bu'i sgo nas rnam par gzhag ste/_de bzhin gshegs pa'i ngo bo nyid ni de bzhin nyid rnam par dag pa'i mtshan nyid dang /_de la dmigs pa rnam par mi
[\[247a.6\]]rtog pa'i ye shes mchog tu gyur pa'i mtshan nyid gang yin pa'o/_/rgyu ni sems can thams cad la mnyam pa nyid kyi ye shes mchog tu gyur pa tshad med pa'i rjes su song ba yin no/_/'bras bu ni gzhan la phan 'dogs pa'o/_/de yang sems can skal ba yod pa dang /_skal ba med pa la so sor rtog
[\[247a.7\]]pa dang de dang mthun pa'i bya ba sgrub po/_/rnam pa gcig tu na sangs rgyas thams cad rnam par gzhag pa'i sgo nas rim par byas pas/_rang bzhin dang longs spyod rdzogs pa dang /_bya ba sgrub pa'i sangs rgyas te/_gnyis dang /_gnyis dang /_gcig dang go rims bzhin no/_/mnyam pa nyid kyi ye
[\[247b\]]
[\[247b.1\]]shes de ni/_nyon mongs pa can gyi yid gyur pa'i mtshan nyid yin pa'i phyir me long lta bu'i ye shes la dmigs pa yin mod kyi/_'on kyang longs spyod rdzogs pa'i sku kho nas bsdus pa yin la me long lta bu'i ye shes ni mi g.yo ba nyid kyis chos kyi sku bsdus pa de'i phyir mnyam pa nyid dang /_
[\[247b.2\]]so sor rtog pa'i ye shes ni longs spyod rdzogs pa'i rgyu yin no/_/de la sangs rgyas kyi sa ni 'bras bu'i gnas skabs te/_'bras bu de yang ye shes dang spangs pa'i bdag nyid do/_/spangs pa de yang chos kyi dbyings rnam par dag pa ste/_de yang sgrib pa ma lus par spangs pa'i phyir ro/_/
[\[247b.3\]]ye shes ni rnam pa bzhi ste me long lta bu'i ye shes la sogs pa'o/_/'di la sangs rgyas kyi chos mtha' dag ma lus par rnam par gzhag pa'i phyir/_sangs rgyas kyi sa ni 'di snyed cig kho nar zad de/_ji skad du sngar bshad pa bzhin de la chos kyi rnam grangs mtha' dag thos pa'i bag
[\[247b.4\]]chags yongs su smin pas ma lus pa bsgoms pa rgyur gyur pa/_rtag tu sems can thams cad la phan pa dang bde ba nyid bskyed par bya ba'i phyir nye bar gnas pa ting nge 'dzin dang /_gzungs kyi sgo dang bsod nams dang ye shes kyi tshogs gzhal du med pa dang ldan pa/_shes bya dang nyon
[\[247b.5\]]mongs pa'i sgrib pa thams cad las dben pa chos kyi dbyings rnam par dag pa ni chos thams cad kyi de bzhin nyid phyin ci ma log pa'i rang bzhin 'phags pa'i chos thams cad nye bar bskyed pa'i rgyu ste/_de bzhin gshegs pa thams cad kyi bdag nyid yin no/_/me long lta bu'i ye shes ni ngar
[\[247b.6\]]'dzin pa dang /_nga yir 'dzin pa dang /_gzung ba dang 'dzin pa'i rnam par rtog pa las dben pa/_dmigs pa dang /_rnam pa yongs su ma chad pa/_nyon mongs pa'i dri ma dang /_rnam par rtog pa mtha' dag dang bral ba mi g.yo ba ye shes ma lus pa'i gnas dmigs pa ma lus pa bsnyel ba
[\[247b.7\]]mi mnga' ba shes bya dang /_rnam pa tha dad par ma zhugs pa/_shes pa'i gzugs brnyan 'byung ba'i rgyu mtshan shes pa thams cad kyi rten du gyur pa/_rnam par rtog pa'i gnas yongs su gyur pa'i ngo bo de bzhin nyid la dmigs pa ste/_rnam par mi rtog pa'i ye shes so/_/mnyam pa nyid kyi
[\[248a\]]
[\[248a.1\]]ye shes ni byang chub sems dpas mngon par rtogs pa'i dus na/_bdag dang gzhan mnyam pa nyid kyi ye shes thob pa de la dmigs pa gang yin pa de nyid gong nas gong dus bsgom pa khyad par zhugs pa dang ldan pas byams pa dang snying rje chen po dang ldan pa sangs rgyas
[\[248a.2\]]kyis la mi gnas pa'i mya ngan las 'das par zhugs pa/_gzugs dang kha dog sna tshogs pa'i sku kun du ston pa'i thabs su rnam par gzhag ste/_nyon mongs pa can gyi yid yongs su gyur pa'i ngo bo de nyid kyi phyir me long lta bu'i ye shes dang bye brag yod do/_/so sor rtog pa'i ye shes ni gzungs
[\[248a.3\]]dang bsam gtan dang ting nge 'dzin dang /_snyoms par 'jug pa thams cad kyi 'byung gnas/_shes bya'i rnam pa tha dad pa thams cad la thogs pa med par 'jug pa/_sku bai DUr+ya lta bu la sogs pa kun du ston pa'i thabs su gyur pa ste/_the tshom thams cad gcod pa'i rgyu'i chos rab tu
[\[248a.4\]]ston pa'o/_/bya ba sgrub pa'i ye shes ni 'jig rten gyi khams thams cad du gdul bya'i sems can ji lta ba bzhin du yongs su smin par bya ba'i phyir/_thabs sna tshogs dpag tu med cing bsam gyis mi khyab pa dag gis gzhan la phan 'dogs pa la gcig tu gtso bor gyur pa'o/_/chos kyi dbyings
[\[248a.5\]]rnam par dag pa'i mtshan nyid kyi dbang du byas nas chos kyi dbyings rnam par gtan la dbab pa'i rab tu dbye ba brgal ba dang /_lan du bcas pa ni gal te/_de bzhin gshegs pa ni chos kyi dbyings kyi rang bzhin yin la chos kyi dbyings ni de bzhin gshegs pa nyid yin te/_de ni chos thams cad kyi spyi'i
[\[248a.6\]]mtshan nyid yin la/_de chos thams cad ni tha dad na de dang ldan pa'i chos kyi dbyings ji ltar sna tshogs su mi 'gyur/_sna tshogs yin na ni ji ltar yongs su dag ste/_shel sna tshogs nye bar gzhag pa dang 'brel pa'i phyir sna tshogs ma yin pa ni ma yin no zhes bya ba ni brgal ba yin no/_/de yongs su
[\[248a.7\]]spangs pa'i phyir nam mkha'i dpe dang po ste/_gzugs su gyur pa sna tshogs kyi rnam pa thams cad la kun nas yod kyang des brjod par bya ba ma yin pa'o/_/sna tshogs ni rigs mthun pa dang rigs mi mthun pa'i tha dad pa'i bye brag gis so/_/rnam pa ni 'dra bar byed pa'i phyir te/_blo la rang gi ngo
[\[248b\]]
[\[248b.1\]]bo lta bu 'god par byed pa'i phyir zhes bya ba'i tha tshig go/_/gzugs su gyur pa ni gzugs kyi rnam pa ste/_gyur pa dang tshul zhes bya ba la sogs pa ni rnam pa'i don dag yin no/_/kun na yod pa ni lus dang ldan pa thams cad la khyab pa'i phyir ro/_/des brjod par bya ba ma yin pa ni gzugs su
[\[248b.2\]]gyur pa sna tshogs kyi rnam pa des brjod par bya ba ste/_brjod par 'os pa'am/_brjod par nus pa'am/_brnyes par bya ba ma yin pa'o/_/des shes bya ba'i gsum pa ni rgyu'am de lta bu'i dngos po ste/_gzugs sna tshogs ni nam mkha' sna tshogs su tha snyad gdags pa'i rgyu mtshan yang ma yin la/_
[\[248b.3\]]des de sna tshogs su mtshon pa yang ma yin te/_de ni de lta bu'i rnam pa ma yin pa'i phyir ro/_/'on te nam mkha' sna tshogs su snang ngo zhes tha snyad 'dogs pa mthong bas sna tshogs su 'dod do zhe na/_dbyug pa la sogs pa bzhin du tha snyad btags pa bzhin du 'gyur gyi dngos ni ma yin no/_/
[\[248b.4\]]tha snyad btags pa tsam gyis ni de ltar mi 'gyur te/_ji lta zhe na de ni kun na yod pa yin yang sna tshogs ma yin te ro gcig go/_/gzugs sna tshogs su 'brel pas kyang sna tshogs su mi 'gyur la/_rang gi ngo bo ste/_ngo bo nyid gcig pa yang mi 'dor ro/_/ro ni snying po dang ngo bo nyid de/_
[\[248b.5\]]mtshan nyid tha dad pa ma yin pa nyid do zhes bya ba'i tha tshig go/_/de bzhin du de bzhin gshegs pa rnams kyi chos kyi dbyings rnam par dag pa yang zhes bya ba ni dper na nam mkha' dngos po yin yang rung ma yin yang rung ste/_lus can thams cad dang yang ldan lus can gyis tha dad par yang mi 'gyur
[\[248b.6\]]la/_de tha snyad du gdags par yang mi nus so/_/tha snyad 'dogs pa yod du zin kyang de kho na tsam du 'gyur gyi/_'di rang gi ngo bo 'dor zhing ngo bo gzhan nye bar len pa ni ma yin te/_ji skad du nam mkha' nam mkha' zhes brjod mod kyi/_nam mkha' ni brjod par bya ba ni ma yin no/_/de bzhin du
[\[248b.7\]]stong pa nyid stong pa nyid ces brjod mod kyi/_stong pa nyid ni brjod par bya ba ma yin no zhes gsungs pa lta bu'o/_/de la shes bya sna tshogs kyi rnam pa dang 'brel ba'i phyir chos kyi dbyings shel bzhin du sna tshogs su 'gyur ro zhes gang smras pa ma nges pa yin te/_nam mkha' sna tshogs ma yin
[\[249a\]]
[\[249a.1\]]pa la yang gzugs sna tshogs dang 'brel pa mthong ba'i phyir ro/_/ji ste nam mkha' yang du ba dang /_khug rna dang sprin la sogs pa dang 'brel ba'i phyir sna tshogs kho nar snang ngo zhe na/_de yang mi rung ste/_rang gi rtog pa'i dbang gis du ba dang /_khug rna la sogs pa snang ba
[\[249a.2\]]gang yin pa de nyid sna tshogs yin gyi/_nam mkha' ni ma yin te/_de ni mi snang ba'i phyir ro/_/de bzhin du rang gi rtog pas sgro btags pa'i dbang gis gzugs la sogs pa snang ba gang yin pa de nyid sna tshogs yin gyi chos kyi dbyings rnam par dag pa ni ma yin no/_/chos kyi dbyings
[\[249a.3\]]sna tshogs ma yin zhing brjod par bya ba ma yin yang de'i yul can gyi chos ston pa sna tshogs kyang 'jug la/_de sna tshogs yin pa'i phyir sna tshogs nyid du yang thal bar mi 'gyur te/_brjod par bya ba ma yin pa'i phyir dang /_brjod pa ni btags pa'i yul can yin pa'i phyir ro/_/de rtogs
[\[249a.4\]]pa'i rgyu mtshan yin pa'i phyir bstan pa'i chos don med pa nyid du thal bar mi 'gyur te/_spring yig gi yi ge mthong nas rgyu des don go ba bzhin no/_/de bzhin gshegs pa rnams kyi thugs rje chen po'i rgyu mthun pa brjod par bya ba ma yin pa'i don brjod pas brjod par mdzad pa gang yin pa 'di
[\[249a.5\]]ni nam mkha' la ri mo sna tshogs 'dri ba bzhin ngo mtshar che ste/_ji skad du blo gros rgya mtsho 'di lta ste/_dper na skyes bu la la zhig nam mkha' gzugs med pa bstan du med pa/_thogs pa med pa rnam par rig par mi byed pa 'di la tshon sna tshogs kyis ri mo 'bri bar byed pa/_de bas kyang blo gros rgya
[\[249a.6\]]mtsho/_sangs rgyas bcom ldan 'das rnams gang brjod par bya ba ma yin pa'i chos mngon par rdzogs par sangs rgyas nas sems can gzhan rnams dang gang zag gzhan rnams la brjod pas rnam par rig par mdzad pa ni ches dka' ba mdzad do zhes bya ba la sogs pa gsungs pa lta bu'o/_/
[\[249a.7\]]shel kyang chos kyi dbyings kyi rang bzhin yang yongs su dag pa yin pa'i phyir dper mi rung ngo /_/gtan tshigs kyang gnyis ka 'am gang yang rung ba la ma grub bo/_/gal te chos kyi dbyings rnam par dag pa shes bya thams cad la yod pa nyid yin no/_'dod chags la sogs pa'i nyon mongs pa'i dri ma
[\[249b\]]
[\[249b.1\]]dang 'brel pa'i phyir ji ltar rnam par ma dag par mi 'gyur te/_de las gzhan pa'i sems dang /_sems las byung ba'i tshogs bzhin no zhes bya ba ni brgal ba'o/_/de yongs su spangs pa'i phyir nam mkha'i dpe gnyis pa ste/_'di lta ste dper na nam mkha' ni zhes bya ba la sogs pa yin no/_/tha mi dad
[\[249b.2\]]par zhugs pa zhes bya ba tha mi dad pa ni so so ma yin pa ste/_de'i khongs su gtogs pa nyid de tha dad pa ltar ni de nyid dang gzhan dag du brjod par bya ba ma yin pa nyid do/_/tha mi dad par gyur na ni lus can nyid dang mi rtog pa nyid du thal bar 'gyur ro/_/dper na nam mkha' gzugs can thams cad na yod
[\[249b.3\]]kyang gzugs kyi nyes pa rnams kyis ma gos te gzugs kyi nyes pa ni 'dod chags dang khong khro ba nye bar spyod pa'i rgyu ste sngon po la sogs pa sna tshogs yin no/_/rnam pa gcig tu na sprin dang khug rna dang gzugs nag nog du 'dug pa la sogs pa ni yongs su ma dag pa nyid kyis yongs su spang
[\[249b.4\]]bar bya ba yin pa'i phyir dang /_mthong ba rnam par dag pa skye ba'i bgegs su gyur pa'i phyir nyes pa yin no/_/rnam pa gcig tu na gzhan la grags pa'i ngor shes pa la yod pa shes bya la sgro gdags te/_ngo bo nyid kyis rnam par dag pa'i phyir des kyang mi gos pa ltar chos kyi dbyings yongs su
[\[249b.5\]]dag pa yang de dang 'dra'o/_/sems can thams cad dang sems mnyam pa nyid kyis yongs su grub pas tha mi dad par zhugs zhes bya ba ni rang gi sems kyis yongs su grub pa rnam par dag pa rtag tu rang bzhin gyis 'od gsal zhing rang bzhin yongs su dag pa ci 'dra ba sems can thams cad kyi sems
[\[249b.6\]]par gyur pa rang bzhin gyis yongs su dag pa yang de dang 'dra ba ste/_sems kyi rang bzhin de ni de bzhin nyid do/_/des de dag mnyam pa yin te/_ji skad du 'di gang gis mnyam zhe na/_stong pa nyid du mnyam pas 'di mnyam mo zhes bya ba la sogs pa gsungs pa lta bu'o/_/sems kyi rang bzhin
[\[249b.7\]]yang sems kyi chos nyid yin te/_de nyid kyi phyir de'i chos nyid yin par bstan pa'i phyir sems mnyam pa nyid ces ngo bo'i skyon du byas pa yin no/_/de'i gyur pa ni yongs su gyur pa ste/_yongs su dag pa yin no/_/de ni rang bzhin gyis yongs su dag pa yin no/_/de ni rang bzhin gyis yongs su dag pa yin mod kyi/_
[\[250a\]]
[\[250a.1\]]de'i tshe glo bur gyi dri ma dang bral ba las rnam par gzhag go/_/rnam pa gcig tu na sems mnyam pa kho na yongs su grub pa yin te/_yongs su grub pa'i ngo bo nyid yin pa'i phyir ro/_/gsum pa ni de lta bu'i ngo bor yin te/_sems can thams cad dang sems mnyam pa nyid kyi
[\[250a.2\]]yongs su grub pa'i mtshan nyid de lta bur 'di sems can thams cad kyi sems dag la tha mi dad par mtshon par byed do/_/rnam pa gcig tu na ngo bor yin te/_yongs su grub pa'i mtshan nyid du sems can thams cad kyi sems dag la ngo bo tha mi dad par 'jug par mtshon par byed de/_tha dad pa ma
[\[250a.3\]]yin par brjod par bya ba nyid kyis sems can gyi nyes pa rnams kyis kyang mi gos te/_rang bzhin gyis rnam par dag pa'i phyir ro/_/nyes pa ni 'dod chags la sogs pa ste/_sems la skyon chags par byed pa'i phyir dang /_dri ma can du byed pa'i phyir ro/_/de dag kyang rtog pa'i dbang gis byung bas/_de'i
[\[250a.4\]]rang bzhin ma yin pa'i phyir glo bur ba dag yin no/_/de nyid kyi phyir de dag spang bar bya ste/_rang bzhin ni spang bar mi nus pa'i phyir ro/_/de nyid las dgongs te chos nyid kyi sems la sems kyi sgrar btags nas/_'di ni rang bzhin gyis 'od gsal ba'o zhes gsungs te/_chos nyid kyi sems ma gtogs
[\[250a.5\]]par rang bzhin gyis 'od gsal ba'i sems gzhan med pa'i phyir ro/_/'o na ji ltar sems can dag la 'dod chags la sogs pa yod ce na/_rang gi rtog pa'i stobs bskyed pa'i phyir te/_de yang phyin ci log ma spangs pa'i phyir la/_de yang ma rig pa'i dbang gis so/_/'di skad du ji ltar nam mkha'
[\[250a.6\]]rang bzhin gyis yongs su dag kyang mig rnam par dag pa rnams la rab rib la sogs pa'i gnod pas rnam par ma dag par snang ba de bzhin du chos kyi dbyings rnam par dag pa yang rang gi rtog pas kun nas bslang ba'i 'dod chags la sogs pa'i rgyus ma rig pa'i rab rib kyis gnod par byas pa'i mig
[\[250a.7\]]can rnams la rang bzhin gyis yongs su dag kyang /_phyin ci log tu snang gi rnam pa thams cad du yongs su dag pa'i shes rab kyi mig can rnams ni de ltar mi gos so zhes bshad pa yin no/_/chos kyi dbyings rnam par dag pa de yang rnam pa thams cad du yongs su dag cing de bzhin gshegs pa thams cad
[\[250b\]]
[\[250b.1\]]kyi khyad par med par chos kyi skur brjod par bya ste/_de nyid dus thams cad du de kho na bzhin du yod pa'i phyir/_don dam par de bzhin gshegs pa zhes bya'o/_/de nyid kyi phyir sems can thams cad kyi sems kyi rgyu la yang yod pas sems can thams cad ni de bzhin gshegs pa'i snying po
[\[250b.2\]]can no zhes gsungs so/_/de ni thams cad la yod kyang sems can rnams kyi rang gi skyid pa'i stobs bskyed pas dmus long gis nyi ma bzhin du ma mthong ste ji skad du snod chag pa'i zla ba bzhin/_sems can nyes pas mi snang ngo zhes gsungs pa lta bu'o/_/de la chos kyi dbyings ni 'dod chags
[\[250b.3\]]la sogs pa'i dri ma dang 'brel pa'i phyir rnam par dag pa ma yin no/_/sems dang sems las byung ba bzhin no zhes gang smras pa/_nam mkha' gzugs la sogs pa'i dri ma dang 'brel kyang rnam par ma dag pa med pas ma nges pa yin no/_/de bzhin du sems la sogs pa'i chos nyid kyang 'dod
[\[250b.4\]]chags la sogs pa dang 'brel pa'i phyir rnam par ma dag pa yang ma yin pas dper mi rung ngo /_/bsam pa rnam par ma dag pa'i don ni de'i ngo bo mi gsal ba'i phyir chos kyi dbyings rnam par ma dag pa nyid du yang 'dod do/_/bsam pa rnam par dag pa rnams ni 'dod chags la sogs pa'i dri ma
[\[250b.5\]]'brel pa dang bral ba'i phyir de ltar mi gos so zhes bshad zin to/_/'dis ni nam mkha' la sogs pa bzhin du chos kyi dbyings thams cad ni yod pa'i phyir/_sems can gyi nyes pa dag gis mi gos so zhes bshad pa yin no/_/brtags pa'i chos kyis dben pa thams cad ni yod pa nyid ni kun nas
[\[250b.6\]]yod pa'i phyir bsgrub mi dgos so/_/gal te de bzhin gshegs pa rnams chos kyi dbyings rnam par dag pa'i rang bzhin pa/_de yang spros pa med pa'i ngo bo nyid yin pa'i phyir rtsol ba med na sems can gyi don bya ba rgyu mtshan ye shes rnams ji ltar 'byung 'on te de 'byung na ni rtsol ba dang
[\[250b.7\]]bcas pa'i phyir ji ltar de bzhin gshegs pa de bzhin nyid kyi mtshan nyid yin zhe na/_de'i lan gdab pa'i phyir/_dper na nam mkha' ni lus dang ngag dang yid kyi las su gyur pa thams cad kyi go 'byed kyang zhes bya ba 'di gsungs so/_/re zhig lus dang ngag gi las ni lus can yin pa'i phyir/_go
[\[251a\]]
[\[251a.1\]]'byed pa yang rigs na/_yid kyi las la go rims ji ltar te/_lus can ma yin pa la ni gang gis na go 'byed par 'gyur ba thogs pa med do zhe na/_de skye ba la bgegs mi byed pa gang yin pa de nyid go 'byed pa yin no/_/thogs pa dang bcas pa la yang
[\[251a.2\]]skye ba la bgegs mi byed pa nyid nam mkha' go 'byed pa yin te/_gang gi phyir de skye ba na/_sgrib pa med par skye ba de'i phyir de go 'byed ces bshad do/_/rnam pa gcig tu na thogs pa dang bcas pa'i dngos po de nas bsal te/_gzhan gyis go 'byed pas de la yod pa'i chos nam mkha'
[\[251a.3\]]la nye bar 'dogs pa de bzhin du yid kyi las kyang 'gag pa na gzhan gyi go 'byed pas de la yod pa'i chos nam mkha' la ci'i phyir nye bar mi gdags/_de ltar ma yin na thams cad na yod pa'i dngos pos ji zhig go 'byed yod/_nam mkha' ni rtsol ba yang med mngon par 'du byed pa yang
[\[251a.4\]]med cing bya ba ni nam mkha' la 'di la ni go dbye'o/_/'di la ni go mi dbye'o snyam du rnam par rtog pa med do/_/de bzhin du zla ba dang nyi ma dang sgron ma la sogs pa'i 'od zer dag kyang 'byung ba na de'i rtsol ba med bzhin du byung nas gzugs la sogs pa rab tu gsal bar byed la/_yid bzhin gyi nor
[\[251a.5\]]bu rnams kyang rtsol ba dang bral ba sems can gyi bsam pa ji lta ba bzhin du re ba yongs su skong bar byed do/_/nam mkha' smos pa ni dpe tsam du zad pas 'di thams cad la sbyar bar bya'o/_/de bzhin du de bzhin gshegs pa'i chos kyi dbyings rnam par dag pa la de'i bdag nyid du
[\[251a.6\]]gnas pa na yang rtsol ba mi mnga' bar sems can gyi don mdzad par rnam par gshegs te/_de'i phyir de bzhin gshegs pa rnams kyi dbyings rnam par dag pa dang ye shes dang sprul pa dang sems can gyi bya ba sgrub pa thams cad kyi go 'byed kyang zhes bya ba la/_ye shes thams cad ni me lta bu'i
[\[251a.7\]]ye shes la sogs pa'o/_/sprul pa thams cad ni sku dang gsung dang /_thugs sprul pa rnams so/_/sems can thams cad kyi bya ba sgrub pa dag ni sems can gang gi bya ba ste dgos pa gang yin pa de sgrub cing grub par byed pa'o/_/de dag go 'byed pa ni de dag skye ba la rgyu mtshan gyi dngos po
[\[251b\]]
[\[251b.1\]]nye bar 'gro ba'i phyir ro/_/rtsol ba yang med mngon par 'du byed pa yang med ces bya ba la sogs pa ni yid la byed pa ste/_sems dmigs pa las dmigs pa gzhan la 'gro ba gang yin pa'o/_/mngon par 'du byed pa ni sems kyi yongs su g.yo ba'o/_/rnam pa gcig tu na ye shes kyi
[\[251b.2\]]sprul pa longs spyod rdzogs pa dang /_sprul pa'i sku'i bdag nyid sems can gyi bya ba sgrub pa'i rgyu mtshan thams cad kyi go 'byed ces bya ste/_mi zad pa nyid kyis rgya che ba'i phyir dang /_thogs pa med pa'i phyir/_rnam par mi rtog pa bzhin du yang de'i dbang gis 'byung ba'i phyir
[\[251b.3\]]ro/_/'di skad du ji ltar nam mkha' la sogs pa gzugs la sogs pa'i skye ba'i go 'byed pa la sogs pa'i bya ba la 'jug pa rnams ngar 'dzin pa dang /_nga yir 'dzin pa la rtsol ba la sogs pa'i spros pa med mod kyi 'on kyang bya ba'i bye brag thams cad mngon pa de bzhin du de bzhin
[\[251b.4\]]gshegs pa zag pa med pa'i dbyings la rnam pa thams cad du ngar 'dzin pa dang nga yir 'dzin pa'i rtsol ba'i spros pa dang bral ba rnams kyis ye shes dang sprul pa dang /_sems can gyi bya ba sgrub pa thams cad kyang /_sngon mngon par 'du mdzad pa'i dbang gis 'byung ngo zhes bshad pa yin no/_/
[\[251b.5\]]gang mtshan dang dpe byad bzang po'i yo byad thams cad dang ldan par 'khor ba'i mtha'i bskal pa ji srid bzhugs shing chos kyi skur bzhugs pa'i phyir rnam par rtog pa mi mnga' yang /_sngon gyi smon lam gyi stobs bskyed pas ye shes kyi sprul pa thams cad kyis sems can gyi don
[\[251b.6\]]byed pa 'di nyid de/_de bzhin gshegs pa rnams kyi mchog tu bsam gyis mi khyab pa'i ngo bo yin no/_/de'i tshe de bzhin gshegs pa las 'di ni mdzad do/_/'di ni mi mdzad do snyam pa la sogs pa'i rnam par rtog pa mi mnga' mod kyi/_'on kyang sngon 'phangs pa'i dbang gis bsam
[\[251b.7\]]nas gnyid kyis log pa las sad pa dang /_'gog pa'i snyoms par 'jug pa las ldang ba bzhin du ji skad bshad pa'i bya ba rnams kyang mngon te/_ji skad du 'phags pa blo gros rgya mtshos bstan pa las dper na dge slong gaN+DI brdung ba la bab kyi bar du byin gyis brlabs te/_'gog pa la
[\[252a\]]
[\[252a.1\]]snyoms par zhugs pa de'i rna lam du gaN+DI'i sgra mi grag pa rnam par rtog pa yang mi byed mod kyi/_'on kyang ldan par 'gyur ro zhes bya ba gsungs pa lta bu'o/_/gal te chos kyi dbyings rnam par dag pa shes bya thams cad kyi rjes su song zhing tha mi dad par 'dug pa yin na/_de dang tha mi dad pa'i
[\[252a.2\]]phyir de yang de dang 'dra ba kho nar skye ba dang 'jig pa dag tu 'gyur ba'am/_skye ba dang 'jig pa med pa'i phyir/_de shes bya dang tha mi dad par 'dug pa ma yin no zhe na/_dper na nam mkha' la gzugs kyi rnam pa sna tshogs pa rnams kyi skye ba yang snang 'jig pa yang snang zhes bya ba la sogs pa gsungs
[\[252a.3\]]te/_'di skad du ji ltar gzugs la sogs pa skye ba dang 'gag pa yod kyang /_de dang tha mi dad par 'dug cing de'i go 'byed pa'i mtshan nyid nam mkha' la ni skye ba dang 'gag pa dag med pa de bzhin du chos kyi dbyings rnam par dag pa ye shes dang /_sprul pa dang /_sems can gyi bya ba
[\[252a.4\]]sgrub pa thams cad kyi go 'byed pa la zhugs shing de dang tha mi dad par 'dug pa la yang skye ba dang 'gag pa dag med do zhes bshad pa yin no/_/de nyid la dgongs nas 'jam dpal skye ba med pa dang /_'gag pa med pa zhes bya ba 'di ni de bzhin gshegs pa'i tshig bla dgas so zhes bya ba la sogs pa
[\[252a.5\]]gsungs so/_/gzugs la sogs pa yang don dam par de bzhin nyid kyi ngo bo yin pa'i phyir skye ba la sogs pa ni med kyi kun rdzob tu rnam par gzhag go/_/de nyid kyi phyir snang zhes gsungs te/_kun rdzob tu yin gyi don dam pa ni ma yin no snyam du dgongs te/_ye shes kyi sprul pa la sogs pa thams
[\[252a.6\]]cad kyang de dang 'dra'o/_/gal te chos kyi dbyings rnam pa thams cad du 'gro ba yin na/_de bzhin gshegs pa'i bstan pa yang 'phel ba dang nub pa snang bas de yang tha mi dad pa'i phyir de kho na bzhin du 'phel ba dang 'grib pa dag tu 'gyur te/_de'i phyir rnam par dag pa med par thal bar 'gyur
[\[252a.7\]]ro zhe na/_dper na nam mkha' la gzugs kyi rnam pa sna tshogs rnams kyi 'phel ba yang snang 'grib pa yang snang zhes bya ba la sogs pa gsungs so/_/de dang 'dra bar de bzhin gshegs pa'i bstan pa'i nying khu ni de bzhin gshegs pa bstan pa nyid de las gzhan pa mu stegs can gyi bstan pa la
[\[252b\]]
[\[252b.1\]]ltos na/_shin tu mchog tu gyur pa nyid kyis snying por gyur pa'i phyir snying khu yin te mar gyi snying khu bzhin no/_/chos kyi dbyings rnam par dag pa la ni 'phel ba yang med 'grib pa yang med do zhes bya ba ni de bzhin gshegs pa'i bstan pa la yang don dam par na chos kyi dbyings kyi rang bzhin yin
[\[252b.2\]]pa'i phyir 'phel ba dang 'grib pa dag med do/_/kun rdzob kyi tshul du ni gzugs la sogs pa bzhin du yod do/_/de dag kyang chos kyi dbyings kyi rang bzhin rnams ni yang dag par na med pa'i ngo bo yin pa'i phyir nam mkha' bzhin du 'phel ba dang 'grib pa dag med do/_/de nyid kyi phyir snang
[\[252b.3\]]zhes gsungs te/_der snang ba'i rnam par shes pa'i skye ba med pa'i phyir kun rdzob tu snang ba yin gyi/_yang dag par na chos kyi dbyings spros pa med pa'i ngo bo la ni ma yin no/_/gal te de bzhin gshegs pa yang sems can rnams la phan pa dang nye bar sgrub pa'i phyir bzhud cing byon na
[\[252b.4\]]go chos kyi dbyings kyang de dang tha mi dad pa'i phyir 'gro ba dang 'ong bar thal bar 'gyur bas phal pa bzhin du rnam par dag pa med pa dang /_skye ba dang sogs pa thal bar 'gyur ba 'am/_de med na phyogs gzhan dag tu sems can rnams la phan pa dang bde ba nye bar gnas pa yang
[\[252b.5\]]med do zhe na/_dper na nam mkha' mthar thug pa med pa'i phyir/_nam mkha' la phyogs bcu na gzugs su gyur pa g.yo ba rnams mtha' yas mu med kyang nam mkha' ni 'gro ba'am zhes bya ba la sogs pa gsungs te/_ji ltar na nam mkha' mtha' thug pa med pa de bzhin du 'jig
[\[252b.6\]]rten gyi khams kyang mtha' thug pa med do/_/de'i phyir gzugs su gyur pa gzugs kyi rnam pa rnams mtha' yas pa ni phyogs gcig gi sgo nas so/_/mu med pa ni thams cad du'o/_/yang na dus sam yul gyi sgo nas so/_/yang nam mkha' ni thams cad na yod pa'i phyir dang /_byed pa med
[\[252b.7\]]pa'i phyir sgo dbye ba'i phyir 'gro ba'am 'ong ba yang med do/_/de bzhin du chos kyi dbyings rnam par dag pa mtha' thug pa med pa'i phyir/_chos kyi dbyings rnam par dag pa mu thug pa med pa'i phyir de bzhin gshegs pa rnams kyi chos kyi dbyings rnam par dag pa la sogs pa sems
[\[253a\]]
[\[253a.1\]]can la phan pa dang bde ba nye bar gnas pa'i bya ba gang dag yin pa de dag kyang mu med pa de snga ma bzhin no/_/'gro ba med kyang 'jig rten gyi khams mtha' yas pa dag tu sems can gyi don mdzad pa mtha' yas pa dag 'byung ngo /_/'gro ba zhes bya ba ni 'di nas gzhan
[\[253a.2\]]du'o/_/'ong ba zhes bya ba ni gzhan nas 'dir ro/_/g.yo ba 'am 'gul ba zhes bya ba ni bstan pa dang bshad pa dag go/_/de dag med pa ni chos kyi dbyings mu med pa'i phyir ro/_/gang zhig lus yod pa de ni yul gzhan dag tu 'byung ba'i phyir 'gro'o zhes bya ba la sogs pa'i tha snyad
[\[253a.3\]]'thob kyi lus med pa ni ma yin te/_nam mkha' la sogs pa bzhin no/_/'di skad du de bzhin gshegs pa ni don dam par chos kyi dbyings rang bzhin kho na yin la chos kyi dbyings kyang sems can thams cad kyi rgyud la sogs pas sems can de dag kyang rang gi sa bon yongs su
[\[253a.4\]]smin pa'i dbang dang /_de'i byin gyis de lta bu'i spyod par snang ba'i rnam par rig pa skyes na gang gis na de bzhin gshegs pas sems can gyi don mdzad pa mdzad do zhes bya ba de lta bu'i tha snyad 'dogs pa 'byung ngo zhes bshad pa yin no/_/de bzhin gshegs pa la ni byin tsam nyid ma
[\[253a.5\]]gtogs par gang gis na de lta bu'i mdzad par 'gyur ba'i spyod pa gzhan mi mnga' ste/_ji skad du rigs kyi bu de bzhin gshegs pa ni gang du'ang bzhugs pa'am byon pa mi mnga'o zhes bya ba la sogs pa gsungs pa lta bu'o/_/sprul pa'i sku las dgongs nas de bzhin gshegs pa
[\[253a.6\]]bzhud do zhes bya ba la sogs pa gsungs pa 'gal ba med do/_/gal te chos kyi dbyings rnam par dag pa 'gro ba dang 'ong ba med na yang yul der 'gro ba med par ji ltar mngon par rdzogs par byang chub pa dang /_yongs su mya ngan las 'das par 'gyur ba'am/_'gro ba dang 'ong ba
[\[253a.7\]]yod na ni de nyid nyes pa yin no zhe na ma yin te/_'jig rten gyi khams la yang 'jig pa dang chags pa dag yod kyang nam mkha' la med pa de dag med pa de bzhin du chos kyi dbyings rnam par dag pa la gang gi na de'i don du der 'gro bar 'gyur ba mngon par rdzogs par byang chub pa dang /_mya ngan
[\[253b\]]
[\[253b.1\]]las 'da' ba med de/_dper na nam mkha' la 'jig rten gyi khams 'jig pa ste rnam par 'jig pa dang chags pa ste/_'byung ba kun rdzob tu mngon gyi de dag kyang nam mkha' 'dra bar stong pa'i phyir yang dag par ni ma yin pa de bzhin du/_chos kyi dbyings rnam par
[\[253b.2\]]dag pa la rnam pa thams cad mngon par rdzogs par byang chub pa dang /_yongs su mya ngan las 'das pa dpag tu med pa snang ba yang kun rdzob tu mngon gyi yang dag par ni ma yin te/_mngon par rdzogs par byang chub pa po dang /_yongs su mya ngan las 'da' ba po dag med pa'i phyir ro/_/phung po
[\[253b.3\]]rnams ni rten cing 'brel par 'byung ba nyid kyis de'i bdag nyid ma yin pa'i phyir ro/_/gal te de gnyis ka yang dag pa nyid du yin no zhe na/_yang dag pa ni rang gi ngo bo la ma nyams pa yin na/_mngon par rdzogs par byang chub pa'i gnas skabs nyams na/_mngon par rdzogs par byang chub
[\[253b.4\]]la yongs su mya ngan las ma 'das pa'i gnas skabs nyams na yongs su mya ngan las 'das par 'dod pa'i phyir ro/_/'on te yang 'di snyam du mngon par rdzogs par byang chub pa yang nam yang mngon par rdzogs par byang chub pa ma yin par mi 'gyur la/_yongs su mya ngan las 'das pa
[\[253b.5\]]yang nam yongs su mya ngan las ma 'das pa ma yin no zhes bya ba 'di nyid yang dag pa yin no snyam du sems na/_'di la yang de dang 'dra bar 'gyur te/_'jig pa yang nam yang 'chags pa ma yin zhing /_'chags pa yang nam yang 'jig pa ma yin la bum pa la sogs pa yang nam yang
[\[253b.6\]]bum pa la sogs pa ma yin pa ma yin no/_/de'i phyir rnal 'byor pa rnams 'jig rten gyi khams me la sogs pas yongs su gang ba brgal te/_'gro bar yang mi 'gyur te/_de dag dang 'brel na tshig pa la sogs pa thal bar 'gyur ba'i phyir la/_mos pa'i dbang gis sa la sogs
[\[253b.7\]]pa gser la sogs pa'i dngos por yang mi 'gyur ro/_/ting nge 'dzin gyi stobs kyis mngon par rdzogs par byang chub pa ma yin par mi 'gyur ro/_/de lta bas na mngon par rdzogs par byang chub pa dang yongs su mya ngan las 'das pa'i gnas skabs kyi sngon rol dang /_de'i tshe yang de bzhin
[\[254a\]]
[\[254a.1\]]nyid ma nyams pa'i ngo bo yin pa'i phyir chos kyi dbyings rnam par dag pa ni mngon par rdzogs par 'tshang rgya ba yang med/_yongs su mya ngan las 'das pa yang med do/_/de gnyis ni de la sgro btags pa'i ngo bo yin pas yang dag pa ma yin te/_byed pa po dang bya ba dag ni kun
[\[254a.2\]]brtags pa'i ngo bo nyid yin pas med pa'i phyir ro/_/chos thams cad thugs su chud pa ni byang chub yin no zhes gsungs pa gang yin pa de yang mi rtog pa'i ye shes las dgongs pa yin te/_de bzhin nyid la dmigs pa'i ye shes de yang gnyis su rnam par rtog pa kun du mi 'byung
[\[254a.3\]]ba'i phyir/_de'i tshe yang mngon par rdzogs par 'tshang rgya ba yang ma yin la/_yongs su mya ngan las 'da' ba yang ma yin no/_/de nyid la dgongs nas lha'i bu chos thams cad 'byung ba med pa ni de bzhin gshegs pa 'byung ba'o zhes bya ba dang /_de bzhin du thob pa med pa dang
[\[254a.4\]]mngon par rdzogs pa med pa ni zhes bya ba la sogs pa gsungs te/_kun brtags pa med pa'i phyir dang /_skye ba la sogs pa rnam par rtog pa med pa'i phyir ro/_/kun rdzob tu mi de gnyis ka mngon te/_de bzhin gshegs pa sprul pa'i skus de ltar kun du bstan pas
[\[254a.5\]]'dul bar 'gyur ba'i sems can gyi ngor de gnyi ga ston par mdzad do/_/gal te chos dbyings sems can thams cad dang ldan na/_de dag ji ltar log par sgrub pa yin chos kyi dbyings la ni log par sgrub pa dag med de yongs su dag pa'i phyir ro/_/de'i phyir bslab pa'i gzhi bca'
[\[254a.6\]]ba don med par thal bar 'gyur te sems can rnams kyis log par sgrub pa med pa'i phyir ram/_nyan thos bzhin du yongs su skye ba dang /_yongs su dag pa med par ji ltar 'gyur zhe na ma yin te nam mkha' bzhin no/_/dper na rtswa la sogs pa gzugs kyi rnam pa nam mkha' la
[\[254a.7\]]brten pa rnams la snang ba la sogs pa 'gyur ba sna tshogs dmigs kyang nam mkha' ni de'i khongs su gtogs kyang nam mkha' ni gzhan du mi 'gyur ba'i phyir de dag gi 'gyur ba yang med la snang ba la sogs pa'i sdug bsngal gyis mi gnod pa'i phyir yongs su skyo ba yang med do/_/de
[\[254b\]]
[\[254b.1\]]bzhin du sems can gyi khams chos kyi dbyings rnam par dag pa la brten pa la chos kyi dbyings kyi khongs su gtogs pa'i sems can rnams la yang rang gi rnam par rtog pa kun nas bslang ba'i lus dang ngag dang /_yid kyi las log par sgrub pa mi dge ba la sogs pa la stsogs
[\[254b.2\]]pa rnam pa sna tshogs khyim pa dang /_rab tu byung ba rnams la ci rigs par dmigs pa de dag bzlog pa'i phyir kun rdzob tu bslab pa'i gzhi bca' ba dang /_de las 'das pa'i ngo bo log par sgrub pa yang dmigs mod kyi chos kyi dbyings rnam par dag pa ni gzhan du 'gyur ba med pa'i
[\[254b.3\]]phyir log par sgrub pa de dag gis 'gyur ba yang med la mi gnod pa'i phyir yongs su skyo ba yang med do/_/gang zhig sdug bsngal rnams kyis gnod pa ni de mi bzod pa nyid kyis nyan thos bzhin du yongs su skyo bar 'gyur gyi chos kyi dbyings rnam par dag pa ni ma yin te/_nam mkha' bzhin
[\[254b.4\]]du thams cad bzod pa'i phyir ro/_/ji ltar nam mkha' la gzugs la sogs pa'i gnod pa la sogs pa kun rdzob tu yin gyi yang dag par ni mi 'dod pa de bzhin du bslab pa la sogs pa bca' ba dang /_log par sgrub pa rnams kyang rnam par gzhag pa'i chos kyi dbyings rnam par dag pa la
[\[254b.5\]]de dag yod pa ni ma yin no/_/'di ltar lus la sogs pa'i las ni mtshungs par ldan pa dang /_kun nas slong ba'i dbang gis mi dge ba la sogs pa nyid yin gyi rang gi ngo bos ni ma yin zhing /_des kun nas bslang ba'i bong ba la sogs pa nyid ni yang mi dge ba nyid du khas blang bar yang mi
[\[254b.6\]]nus la/_lus kyang sa la sogs pa gnas pa yin pa'i phyir de dang chos mthun pa yin no/_/ngag gi las kyang rnga bo che la sogs pa'i sgra bzhin du mi dge ba la sogs pa nyid mi srid do/_/rnam par rig byed ma yin pa de ltar gyur pa yang yod pa ma yin te/_de ni mi byed pa tsam du zad pa'i phyir ro/_/de
[\[254b.7\]]dang mtshungs par ldan pa'i sems pa yang dag pa la sogs pa dang mtshungs par ldan pa bzhin du mi dge ba la sogs pa nyid mi srid do/_/de'i 'bras bu yang de kho na dang 'dra'o/_/chos kyi dbyings rnam par dag pa la ni las dang 'bras bu dag yod pa ma yin te/_de gnyis ni brtags pa yin pa'i
[\[255a\]]
[\[255a.1\]]phyir ro/_/kun rdzob du der snang ba'i rnam par rig pa skyes na mngon de ji ltar mngon pa de ltar yang rnam par bzhag go/_/gal te chos kyi dbyings rnam par dag pa thams cad ldan pa yin na/_tshul khrims kyi phung po la sogs pa'i mtshan nyid du thal bar 'gyur ba 'am/_de dang
[\[255a.2\]]tha mi dad pa'i phyir de dag kyang de kho na bzhin du phung po'i bdag nyid ma yin pa nyid du 'gyur ro zhe na ma yin te/_nam mkha' bzhin no/_/dper na nam mkha' la brten pa'i sa chen po la sogs pa yang dmigs/_nyi ma la sogs pa rgyu ba yang dmigs mod kyi nam mkha' ni sa la sogs pa'i phung po
[\[255a.3\]]dang 'brel pa'i phyir de'i bdag nyid ma yin pa ltar chos kyi dbyings rnam par dag pa la tshul khrims kyi phung po la sogs pa dmigs pa yang de dang 'dra'o/_/de la tshul khrims kyi phung po ni zag pa med pa'i tshul khrims kyi phung po la/_ting nge 'dzin dang shes rab kyi phung po dag ni zag pa med pa'i
[\[255a.4\]]bsam gtan dang /_shes rab po/_/rnam par grol ba'i phung po ni mi slob pa'i rnam par grol ba'o/_/rnam par grol ba'i ye shes mthong ba'i phung po ni mi slob pa'i yang dag pa'i lta ba'o/_/phung po lnga po 'di dag chos kyi dbyings rnam par dag pa dang ldan yang chos kyi dbyings rnam par
[\[255a.5\]]dag pa ni de dag dang ldan du zin kyang de dag gi mtshan nyid ma yin no/_/tshul khrims kyi phung po la sogs pa'i rang bzhin ma yin no/_/de bzhin du nye bar len pa'i phung po lnga'i rang bzhin can ma yin no zhes brjod par bya ste/_tshul khrims kyi phung po la sogs pa smos pa ni zag pa med pa'i chos
[\[255a.6\]]mthun pas so/_/gal te sangs rgyas thams cad chos kyi dbyings rnam par dag pa'i bdag nyid yin na/_khyod kyi nga'i zhes bya ba'i rtsol ba med par 'khor gyi dkyil 'khor tha dad par ji ltar 'gyur/_rtsol ba yod na ni chos kyi dbyings ltar yongs su dag pa yin zhe na/_ma yin te/_
[\[255a.7\]]nam mkha' bzhin no/_/dper na nam mkha' la rang gi rgyu dang rkyen las yang dag par 'byung ba'i stong gsum la sogs pa'i 'jig rten gyi khams su chud pa'i rlung gi dkyil 'khor la sogs pa dmigs kyang nam mkha' la ni nga yir 'dzin pa'i tha dad pa yang med la de rnam par mi rtog
[\[255b\]]
[\[255b.1\]]kyang 'jig rten gyi khams kyi dkyil 'khor tha dad pa rnams kyi go yang 'byed do/_/de bzhin du de bzhin gshegs pa rnams kyi chos kyi dbyings rnam par dag pa la rang gi las kyi dbang gis yang dag par byung ba'i rnam pa thams cad phun sum tshogs pa thams cad mkhyen pa nyid du
[\[255b.2\]]dbang bskur ba'i sa thob pa'i byang chub sems dpa' rnams gcig tu 'dus pa'i sangs rgyas kyi 'khor gyi dkyil 'khor rang gi rgyu dang rkyen gzhan dag las byung ba rnams dmigs te sangs rgyas kyi 'khor gyi dkyil 'khor gcig gi rgyu gang yin pa de nyid gnyis pa'am gsum pa'i
[\[255b.3\]]rgyu yin no/_/gang gi dbang du mdzad nas mdo gzhan las sangs rgyas de dag gi sangs rgyas kyi zhing tha dad pa nyid dang /_'khor gyi dkyil 'khor tha dad pa nyid ni snang ba 'ba' zhig du zad do zhes gsungs pa ni chos kyi dbyings rnam par dag pa la ni ngar 'dzin pa dang /_nga yir 'dzin
[\[255b.4\]]pa'i ngo bo'i rtsol ba dang gzung ba dang 'dzin pa rnam par rtog pa'i mngon par 'du byed pa yang med pa'o/_/'di skad du de bzhin gshegs pa chos kyi skus tha mi dad cing spros pa med ngo bo rnams kyang sngon gyi smon lam gyi dbang gis longs spyod rdzogs pa dang /_sprul pa'i skus tha dad pa'i
[\[255b.5\]]sangs rgyas bcom ldan 'das rnams kyi 'khor gyi dkyil 'khor rang gi 'du byed pa'i dbang gis byung ba'i rnam pa thams cad phun sum tshogs pa rnams kyang dmigs la/_sangs rgyas kyi zhing sna tshogs kyi bkod pa sna tshogs pa nyid kyang dmigs so zhes bshad par 'gyur te/_'khor los sgyur
[\[255b.6\]]ba'i bud med rin po che la sogs pa bzhin du de lta bu'i rnam par rig pa dag snang ngo zhes bya ba'i tha tshig go/_/snga ma ni ye shes 'byung ba dang gzhan gyi don byed pa la mngon par 'du byed pa med par bshad pa yin gyi/_'di ni chos la rdzogs par longs spyod par bya ba'i phyir/_rang gi las kyi
[\[255b.7\]]'byung ba'i sangs rgyas kyi 'khor gyi dkyil 'khor sna tshogs la tha dad par rnam par rtog pa med pa yin pas bye brag yod do/_/'dis ni chos kyi dbyings kyi mtshan nyid zab pa dang /_las zab pa dang /_gnas zab pa bshad do/_/de la mtshan nyid zab pa ni rnam par ma dag pa'i nyes pa bcu
[\[256a\]]
[\[256a.1\]]yongs su spang bar rnam par dag pa'i mtshan nyid bcu kho nar blta bar bya ste/_rnam par ma dag pa'i nyes pa bcu ni sna tshogs kyi nyes pa dang /_kun nas nyon mongs pa'i nyes pa dang /_mngon par 'du byed pa dang bcas pa'i nyes pa dang /_'dus byas kyi mtshan nyid kyi nyes pa
[\[256a.2\]]dang /_'phel ba dang zad pa'i nyes pa dang /_'ong ba dang 'gro ba'i nyes pa dang /_rtag pa dang chad pa'i nyes pa dang /_yongs su skyo ba'i nyes pa dang /_ril po'i nyes pa dang /_'dzin pa'i nyes pa'o/_/rnam par dag pa'i mtshan nyid bcu ni sna tshogs yin pa'i mtshan nyid dang /_kun nas
[\[256a.3\]]nyon mongs pa med pa'i mtshan nyid dang /_mngon par 'du bya ba med pa'i mtshan nyid dang /_'dus ma byas kyi mtshan nyid dang /_'phel ba med pa dang /_zad pa med pa'i mtshan nyid dang /_'ong ba dang 'gro ba med pa'i mtshan nyid dang /_rtag pa med pa dang chad pa med pa'i mtshan nyid dang /_
[\[256a.4\]]yongs su skyo ba med pa'i mtshan nyid dang /_ril po ma yin pa'i mtshan nyid dang /_nga yir 'dzin pa med pa'i mtshan nyid dang go rims bzhin no/_/las zab pa ni sprul pa la sogs pa'i las kyi sgo nas rig par bya'o/_/gnas zab pa ni 'ong ba dang /_'gro ba med pa'i sgo dang /_rnam pa thams
[\[256a.5\]]cad phun sum tshogs pa'i sangs rgyas kyi 'khor gyi dkyil 'khor gyi sgo nas rig par bya'o/_/chos kyi dbyings kyi rnam pa thams cad nam mkha' dang chos mthun par bstan pa'i phyir thams cad du nam mkha' dper mdzad de/_'di skad du 'di lta ste/_nam mkha' dpe gcig pu ma gtogs
[\[256a.6\]]pa gang gis de bzhin gshegs pa'i tshul khrims kyi bar la 'jal bar byed pa'i dper bkod pa ji snyed pa'i dper dgod pa de dag thams cad ni de bzhin gshegs pa la skur pa 'debs pa yin te/_nam mkha' ji tsam pa de bzhin gshegs pa'i tshul khrims kyang de tsam mo zhes bya ba la
[\[256a.7\]]sogs pa gsungs pa lta bu'o/_/spangs pa rnam par gzhag nas/_ye shes rnam par gzhag pa'i dbang du mdzad nas/_shin tu 'dus me long lta bu'i ye shes ni zhes bya ba la sogs pa gsungs te/_dpes ni me long lta bu'i ye shes kyi 'jug pa'i rgyu mtshan ston par byed do/_/de bzhin
[\[256b\]]
[\[256b.1\]]gshegs pa'i ye shes nyid me long gi dkyil 'khor lta bu yin te/_me long gi dkyil 'khor dang chos mthun par shes pa'i gzugs brnyan 'byung ba'i rgyu mtshan yin pa'i phyir ro/_/skye mched rnams ni mig la sogs pa'i nang gi drug po rnams so/_/de'i yul rnams ni de dag yul te/_mig
[\[256b.2\]]la sogs pa de dag gi yul gzugs la sogs pa phyi'i drug go/_/skye mched rnams dang de'i yul rnams te/_de dag gi rnam par shes pa dag ni gang dag dmigs pa des skye ba rnams so/_/de dag nyid gzugs brnyan dag yin te/_thams cad du shes pa rgyu mtshan nyid du bshad pa'i phyir ro/_/
[\[256b.3\]]mnyam pa nyid kyi ye shes ni rten cing 'brel par 'byung ba'i dngos po tsam gyis yul can me long lta bu'i ye shes la dmigs pa yin no/_/so sor rtog pa'i ye shes ni rang dang spyi'i mtshan nyid kyi yul can te/_bya ba sgrub pa'i ye shes kyang de dang 'dra'o/_/skye mched dang de'i yul te/_gzung ba'i
[\[256b.4\]]yul thams cad shes pa'i gzugs brnyan dang spyi'i mtshan nyid snang ba de bzhin gshegs pa'i me long lta bu'i ye shes kyi dkyil 'khor la brten nas byung ba 'di gsum snang ste yongs su gcod do/_/sus she na/_de bzhin gshegs pa kho nas so/_/yang na de ni mnyam pa nyid kyi ye shes la sogs
[\[256b.5\]]pa'i bdag nyid yin pa'i phyir/_de dag rang rig pa'i rnam par shes pa skye ba na blos tha dad par phye nas/_de bzhin gshegs pas rab tu mkhyen to zhes tha snyad 'dogs so/_/yang na me long lta bu'i ye shes kyis de dag rab tu mkhyen te/_de la brten nas gzugs brnyan tsam gyi tshul
[\[256b.6\]]du 'byung ba de la snang bar 'gyur ba'i phyir ro/_/yang na tshig gsum gyi zlas dbye ba yin te/_skye mched rnams dang /_de'i yul rnams dang /_rnam par shes pa rnams so/_/de dag nyid gzugs brnyan dag yin te/_de dag kyang de bzhin gshegs pas de bzhin gshegs pa'i me long lta bu'i
[\[256b.7\]]ye shes la brten nas byung ba so sor rtog pa'i ye shes la sogs pa ji snyed yod pa nyid dang /_ji lta ba bzhin du yod pa nyid du rab tu mkhyen te snga ma bzhin no/_/yang na me long lta bu'i ye shes la brten nas rnyed nas rab tu mkhyen te/_me long lta bu'i ye shes skye ba na/_shes bya thams cad yul
[\[257a\]]
[\[257a.1\]]gyi ngo bor gyur pa yin la/_de la skye mched la sogs pa gzugs brnyan lta bur snang ba de dag me long lta bu'i ye shes de nyid kyis de'i rnam pa nye bar 'dzin pa'i rnam par rtog pa med kyi 'on kyang me long lta bu'i ye shes de shes bya thams cad la khyad par skye ba na de bzhin
[\[257a.2\]]gshegs pa yang de'i bdag nyid yin pa'i phyir de bzhin gshegs pas gzung ba dang 'dzin pa'i rnam par rtog pa dang bral bas rang dang spyi'i mtshan nyid kyi rjes su song ba de dag rang rig pa'i rnam par rab tu mkhyen to/_/de nyid kyi phyir de bzhin gshegs pa bsnyel ba mi mnga' ba'i
[\[257a.3\]]chos nyid du rgyu ste/_shes bya mtha' dag bsnyel ba mi mnga' ba'i phyir ro/_/de lta ma yin te/_me long lta bu'i ye shes mi mnga' na/_de bzhin gshegs pa ji ltar thams cad mkhyen pa nyid yin/_rgyun gyi spyod pa'i phyir 'gyur te/_ji skad du/_dper na rgyun gyis nus pa'i phyir/_/me yis thams cad bsreg 'dod ltar/_/de
[\[257a.4\]]bzhin thams cad mkhyen 'dod kyi/_/cig char thams cad mkhyen phyir min/_/zhes bshad pa lta bu'o zhe na/_de yang 'di lta ste/_gzhan gyi sems shes pa la sogs pa rdzas gcig 'dzin pa'i dus na/_de las gzhan pa'i rdzas mi 'dzin pa'i phyir ma gtogs pa kho nas 'das pas rgyun gyis kyang 'dzin
[\[257a.5\]]par mi srid la thams cad mkhyen pa yang brtag par 'gyur gyis dngos ni ma yin no/_/thams cad mkhyen pa ma yin pa la thams cad mkhyen par nye bar brtags par ni thams cad mkhyen par mi 'gyur ro/_/yang na de bzhin gshegs pa'i me long lta bu'i ye shes kyi dkyil 'khor la brten nas/_'jig rten
[\[257a.6\]]na'am 'jig rten gyi rgyud gzhan dag la yang skye mched dang /_de'i yul dang /_rnam par shes pa'i gzugs brnyan rnams snang ste/_de med na de dag mi snang ba'i phyir ro/_/'byung ba'i dus nyid na rig pas de'i phyir/_'di skad du de bzhin gshegs pa'i me long lta bu'i
[\[257a.7\]]ye shes kyi dkyil 'khor la brten nas skye mched dang /_de'i yul dang rnam par shes pa'i gzugs brnyan rnams snang ngo zhes gsungs so/_/de'i dbang gis 'byung ngo snyam du dgongs pa ste/_sa bon yod kyang sa la sogs pa med pa'i phyir/_myu gu mi skye ba lta bu dang /_
[\[257b\]]
[\[257b.1\]]gzugs yod kyang me long med na gzugs brnyan mi 'byung ba bzhin no/_/'bras bu thams cad skyed pa la de'i spyi'i rgyur khas blangs pa'i phyir bcom ldan 'das dbang phyug la sogs pa'i lta ba dang lta ba mthun par thal bar 'gyur ba ma yin nam zhe na/_thal bar 'gyur ba med de/_'di ltar
[\[257b.2\]]de skye ba la de'i bdag po'i rkyen tsam nyid yin gyi/_byed pa po nyid ni ma yin la/_de ni dus dpag tu med pa nas bsod nams dang ye shes kyi tshogs bstsags pa las yang dag par 'gyur ba'i phyir/_mi rtag pa yang yin/_dbang phyug la sogs pa'i byed pa po yang yin la/_ther zug [(]gyi [,]gi [)]rtag pa
[\[257b.3\]]nyid kyis rtag pa nyid kyang yin pas 'dir ni mi mthun no/_/'o na ni rang gi gzugs brnyan rdzas gzhan med pa'i ltar na/_de ji ltar dper rung ste/_'di ltar rgyu mtshan du gyur pa me long yod na gzugs nyid de lta bur snang ngo zhe na/_de la yang mngon par zhen pa'i bag chags yongs su smin pa'i dbang
[\[257b.4\]]gis rnam par shes pa nang na gnas pa nyid de ltar snang ste/_des na 'jig rten gzugs brnyan mthong ngo zhes de snyam du nga rgyal skye'o/_/de nyid kyi phyir snang ngo zhes bshad kyi skye'o zhes ni ma bshad do/_/de bzhin du shes bya gzhan yang shes bya nang gi yin par lta ba de 'dra bar lta'o/_/'dra ba
[\[257b.5\]]mnyam pa ni mnyam pa ste/_me long dang de bzhin gshegs pa'i me long lta bu'i ye shes kyi dkyil 'khor de dag gzugs brnyan 'byung ba'i rgyu mtshan tsam dang rnam par mi rtog pas mnyam mo/_/des na zhes bya ba ni rgyu'i gsum pa yin te/_de'i phyir me long lta bu'i ye shes zhes bya ba'i tha snyad 'thob
[\[257b.6\]]po/_/chos kyi dbyings rnam par dag pa nyid gnas yin te/_de la dmigs pa'i sgo nas der gzhag pa yin no/_/der gzhan pas rgyun mi 'chad pa nyid kyi phyir/_'khor ba ji srid par rgyun gyi rgyun mi 'chad par de'i rjes su 'gro ba'i phyir ro/_/de nyid kyi phyir mi g.yo mi 'gul te/_rnam par
[\[257b.7\]]rtog pa'i g.yo ba thams cad dang bral ba'i phyir dang /_rtag tu rgyun gyis rjes su 'gro ba'i phyir ro zhes bshad pa yin no/_/mnyam pa nyid kyi ye shes la sogs pa gsum res 'ga' ba yin pa'i phyir g.yo ba dag yin no/_/ci'i phyir gzhag ce na sems can rnams kun nas nyon mongs pa
[\[258a\]]
[\[258a.1\]]dang rnam par byang ba la so sor rtog par bya ba'i ched du'o/_/ci'i phyir so sor brtag ce na sems can rnams kyi kun nas nyon mongs pa dang rnam par byang ba bstsal zhing skyed pa'i phyir te kun nas nyon mongs pa ni nyon mongs pa dang /_las dang skye ba'i kun nas nyon mongs
[\[258a.2\]]pa'i mtshan nyid do/_/de bsal ba ni 'jig pa dang 'jig rten las 'das pa'i lam dag gis dus re zhig dang gtan du spangs pa'o/_/rnam par byang ba ni dge ba gang gis sems can rnams kyi sems rnam par byang bar 'gyur ba'o/_/de bskyed pa ni ji ltar smon pa'i theg pas sa bon
[\[258a.3\]]'jog pa dang /_gsos 'debs pa dang yongs su smin pa dang rnam par grol ba dag tu 'gyur ba'o/_/'di skad du de bzhin gshegs pa rnams mngon par byang chub sems dpa'i gnas skabs na sems can gyi don mdzad pa rnam pa thams cad 'grub par bya ba'i phyir sems can thams
[\[258a.4\]]cad la phan pa dang bde ba'i lhag pa'i bsam pa dang ldan pa'i rgyud kyis bsod nams dang ye shes kyi tshogs ji ltar bstsags pa rnams yongs su bsngo ba la mkhas pas chos kyi dbyings su 'jog ste/_des na de dag spros pa med pa'i bdag nyid du gnas kyang de dag gi dbang gis ji
[\[258a.5\]]ltar smon lam btab pa bzhin du theg pa rnam par gzhag pa'i rjes su 'brang zhing 'jug pa'i sems can rnams dge ba'i rtsa ba'i sa bon bskyed pa dang /_gsos 'debs pa dang /_yongs su smin pa dang /_rnam par grol ba dag bshad pa yin no/_/gsal ba ni rang bzhin gyis rnam par
[\[258a.6\]]dag pa'i phyir ro/_/rnam par dag pa ni glo bur gyi dri ma dang bral bas khyad par du rnam par dag pa'i phyir ro/_/g.yo ba med pa ni kun nas dri ma rnam par dag pas gnyi ga rnam par dag pa'i phyir ro/_/lam ni rnam par dag pa'i dang po'i phyir ro/_/thal le ni rnam par dang ba'i phyir ro/_/lhang
[\[258a.7\]]nge ni g.ya' med pas gnyi ga rnam par dag pa'i phyir ro/_/nyon mongs pa'i sgrib pa nyid sangs rgyas kyi ye shes kyi dri ma yin no/_/de bsal ba ni bral ba dang spangs pa ste/_de'i phyir ram 'di la dri ma bsal ba de yod na/_me long lta bu'i ye shes shin tu sbyangs pa yin no zhes bya bar
[\[258b\]]
[\[258b.1\]]sbyar ro/_/nyon mongs pa'i sgrib pa 'di 'dod chags la sogs pa'i nyon mongs pa zil gyis gnon pa dang /_kun nas dkris pa dang /_bag la nyal gyi gnas skabs rtag tu kun du 'byung ba rnams yin te/_'phags pa'i lam skye ba'i bgegs byed pa'i phyir ro/_/shes bya'i sgrib pa
[\[258b.2\]]ni nyon mongs pa can ma yin pa'i mi shes pa ste/_thams cad mkhyen pa'i ye shes kyi bgegs yin no/_/mya ngan las 'das pa'i ni ma yin te/_de yod kyang nyan thos la sogs pa mya ngan las 'da' ba mthong ba'i phyir ro/_/sgrib pa de nyid dri ma yin te ye shes rnam par dag pa skye ba'i
[\[258b.3\]]bgegs byed pa'i phyir ro/_/de bsal ba ni bral ba ste/_gnyen po rnyed pas glo bur ba yang gtan du mi 'byung ba'o/_/sgrib pa de dang bral bas de'i tshe me long lta bu'i ye shes shin tu rnam par dag cing shin tu sbyangs pa yin no/_/gang gis she na/_der brten pa'i ting nge 'dzin yongs
[\[258b.4\]]su bzung ba de de la brten pa ni der brten pa'o/_/me long lta bu'i ye shes de la ste/_de la brten nas skye ba'i phyir ro/_/'di na re brten pa yang yin la ting nge 'dzin yang yin pas zhes tshig rnam par sbyar ro/_/yang na ye shes ting nge 'dzin de la brten pa ste/_de'i mjug thogs su rnam par
[\[258b.5\]]grol ba'i lam ches rnam par dag pa skye ba'i phyir ro/_/ting nge 'dzin gyi khyad par de ni rdo rje lta bu yin te/_de'i stobs kyis sgrib pa spong ba'i phyir ro/_/de yongs su gzung ba'am des ye shes te/_yongs su gzung ba ste/_de'i mjug thogs su skye ba'i phyir ro/_/de'i stobs kyis me long lta bu'i ye shes shin tu yongs su dag pa/_rnam
[\[258b.6\]]par rtog par gyur pa'i ngo bo rnam par mi rtog pa 'byung ngo /_/gsal ba ni ngo bo nyid kyis so/_/rnam par dang ba ni nyon mongs pa'i sgrib pa med pa'i phyir ro/_/rnyog pa med pa ni shes bya'i sgrib pa las dben pa'i phyir ro/_/lam me ba ni gsal ba'i phyir te/_ngo bo nyid kyis yongs su dag pa'i phyir ro/_/
[\[258b.7\]]thal le lhang nge ba ni nyon mongs pa dang /_shes bya'i sgrib pa dang bral ba'i phyir te/_go rims bzhin no/_/me long gi dkyil 'khor gdong gi skyon dang /_yon tan kun ston pa'i phyir legs par phyis pa ni snang ba'i phyir lam me zhes byar rung na/_de go mi snang ba yin na ji ltar shin tu sbyangs pa
[\[259a\]]
[\[259a.1\]]lam me zhes bya zhe na/_sems can thams cad kyi bya ba thams cad sgrub pa'i phyir te/_de mi snang du zin kyang de'i dbang gis 'byung ba sprul pa'i skus sems can thams cad kyi bya ba thams cad sgrub pas de snang ba'i phyir te/_des na 'bras bu'i sgo nas de la lam me thal le lhang nge'o/_/
[\[259a.2\]]me long gi dkyil 'khor yang de'i rnam pa can gyi shes pa skye ba'i rgyu mtshan gyi dngos por 'gyur ba kho na'i phyir te/_de skad du tha snyad gdags kyi gzhan du ni ma yin no/_/gal te shes pa skye ba'i rgyu mtshan yin na/_de'i rnam pa tha dad par yang ji ltar mi 'gyur rgyu mtshan rtag tu nye ba'i phyir de la rag lus te/_
[\[259a.3\]]skye ba'i shes pa'i gzugs brnyan rnams srog chags thams cad la cig car dang rtag tu skye bar thal bar yang ji ltar mi 'gyur zhe na/_'di lta ste dper na/_me long gi dkyil 'khor ni gzugs kyi rkyen la ltos nas/_gzugs brnyan sna tshogs 'byung ba'i rgyu mtshan du 'gyur/_yang
[\[259a.4\]]gzugs brnyan tha dad par yang mi 'gyur la/_gzugs brnyan rtag tu 'byung bar yang mi byed de/_gzugs kyi rkyen la ltos pa'i phyir ro/_/de bzhin du me long lta bu'i ye shes kyang sems can gyi dus kyi rkyen la ltos nas shes bya'i gzugs brnyan sna tshogs 'byung ba'i rgyu mtshan du
[\[259a.5\]]'gyur yang sngon po la sogs pa bzhin du tha dad par mi 'gyur ba'i phyir/_de tha dad pas rnam pa yang mi 'gyur la/_sems can rnams kyi shes pa skye ba'i dus kyi rkyen la ltos pa'i phyir thams cad la shes pa'i gzugs brnyan cig car dang rtag tu skyed par yang mi byed do/_/gal te shes pa
[\[259a.6\]]de dag yod na ni ji ltar na de la brten te skye/_'on te med na ni shes pa med pa skye ba'i rgyu mtshan gyis ye shes ji ltar rtsol ba med pa nyid yin te/_bum pa la sogs pa med pa'i skye ba'i rgyu mtshan rdza mkhan la sogs pa'i shes pa rtsol ba nyid ni mthong ngo zhe na/_dper na me long gi dkyil 'khor
[\[259a.7\]]rgyu mtshan du gyur pa la rnam pa du ma zhes bya ba ni rnam pa du ma nyid yin pa'o/_/rnam pa sna tshogs zhes bya ba ni rigs tha dad pa ste/_rigs mthun pa la ltos pa'i phyir ro/_/yang ngo zhes bya ba ni grangs phal che bas so/_/gcig nyid rnam par bcad nas rnam pa du ma zhes bya ba smos la rigs tha dad pa dang /_
[\[259b\]]
[\[259b.1\]]phal che ba la ltos nas rnam pa sna tshogs mang po zhes bya ba smos so/_/gzugs brnyan skye ba de la me long gi dkyil 'khor de rtsol ba ste/_rnam par rtog pa yang med do/_/de bzhin du me long lta bu'i ye shes rgyu mtshan du gyur pa la rnam pa du ma zhes bya ba la sogs pa ni rigs mthun pa dang /_rigs
[\[259b.2\]]mi mthun pa dang /_grangs phal che ba la ltos nas te/_de ltar med pa kho na'i shes pa'i gzugs brnyan rnams 'byung yang /_de rtsol ba ste/_rnam par rtog pa yang med do/_/'di skad du dper na me long gi dkyil 'khor rnam par rtog pa med par gzugs brnyan sna tshogs 'byung ba'i
[\[259b.3\]]rgyu mtshan yin pa de bzhin du me long lta bu'i ye shes kyang ngar 'dzin pa dang /_nga yir 'dzin pa dang /_gzung ba dang 'dzin pa'i rtsol ba mngon par 'du byed pa'i rnam par rtog pa med par shes pa'i gzugs brnyan sna tshogs 'byung ba'i rgyu mtshan yin no zhes bshad pa yin no/_/gal te shes
[\[259b.4\]]pa'i gzugs brnyan rnams dang 'brel na de'i phyir de dag tha dad na de ji ltar tha dad pa ma yin/_'on te ma 'brel na ni ji ltar na ni rgyu mtshan gyi dngos po yin te/_'bras bu dang ma 'brel ba'i sa bon la sogs pa myu gu la sogs pa'i rgyu mtshan gyi dngos po yin pa yang ma mthong la rdo thal la sogs
[\[259b.5\]]pa dang mi ldan pa'i nyi ma'i 'od zer rnams kyang de dag bsal ba thabs kyi dngos por mi 'gyur ro zhe na/_dper na me long gi dkyil 'khor gzugs brnyan 'byung ba'i rgyu mtshan yin yang de dag 'byung ba'i sngon rol na med pa nyid kyis mi nye ba'i phyir de dag dang ldan pa yang ma yin te/_nye ba dang mi nye ba gnyis
[\[259b.6\]]ldan pa med pa'i phyir ro/_/mi nye ba yang ma yin te/_de dag 'byung ba'i rgyu mtshan gyi dngos po yin pa'i phyir/_de yod na de dag yod pa gang yin pa de nyid 'brel pa yin te/_de dag gi rgyu mtshan gyi dngos por gyur pas de tha dad pa yang ma yin no/_/de bzhin du me long lta bu'i ye shes kyang shes pa'i
[\[259b.7\]]gzugs brnyan 'byung ba'i rgyu mtshan yin yang /_de dag dang ldan pa yang ma yin mi ldan pa yang ma yin te/_de dag dang mi nye ba dag dang bsnyil ba mi mnga' ba'i chos nyid kyi phyir ro/_/de dag 'byung ba'i sngon rol na med pa nyid kyis mi nye ba'i phyir ldan pa yang ma yin la/_bsnyel ba mi mnga'
[\[260a\]]
[\[260a.1\]]ba'i chos nyid kyi phyir mi ldan pa yang ma yin te/_de yod na de dag gi shes pa'i gzugs brnyan rnams 'byung la med na mi 'byung ba'i phyir ro/_/bsnyel ba ni 'jigs pa med pa nyid do/_/bsnyel ba mi mnga' ba ni yod pa nyid do/_/yang na dmigs pa mi brjed pa ni bsnyel
[\[260a.2\]]pa mi mnga' ba'o/_/'di ltar shes bya'i tshogs mtha' dag rang gi ngo bo bzhin pa de la rab tu gsal te srog chags thams cad kyi dus gsum pa'i shes pa yang des thugs su ma chud par mi skye'i/_thugs su chud pa kho nas skye'o/_/de'i phyir shes bya mtha' dag bsnyel ba mi mnga'
[\[260a.3\]]ba'i ngo bo yin pa'i phyir mi ldan pa yang ma yin no/_/de dag 'byung ba'i rgyu mtshan gyi dngos por gyur pas tha dad par 'gyur ba yang ma yin te/_me long lta bu kho nar tha dad pa med par 'byung ba'i phyir ro/_/'di skad du dper na me long gi dkyil 'khor gzugs brnyan rnams dang ldan pa
[\[260a.4\]]dang mi ldan pa'i bye brag gis 'dus te reg pas dben yang dag 'byung ba'i rgyu mtshan gyi dngos por 'gyur ba de bzhin du me long lta bu'i ye shes kyang de gnyis ka'i ngo bo'i bye brag gis 'dus te reg pas dben yang shes pa'i gzugs brnyan 'byung ba'i rgyu mtshan gyi dngos por 'gyur ro zhes
[\[260a.5\]]bshad pa yin no/_/sa bon la sogs pa yang 'bras bu dang gnyis kar brjod par bya ba ma yin pa'i ngo bo dag ste 'bras bu skye ba'i rgyu mtshan gyi dngos por 'gyur la/_snang ba'i yan lag kyang gzugs la sogs pa dang ldan pa yang ma yin te/_de nye ba las gzugs la sogs pa'i rnam pa shes pa'i blo dag rab
[\[260a.6\]]tu skye'o/_/de bas na thams cad du yang gnyi ga'i ngo bo'i 'dus te reg pas dben par rgyu mtshan gyi dngos por mthong gi rgyu dang 'bras bu dag phrad pa'i mtshan nyid kyi ldan pa ni med do/_/ngos thams cad nas legs par phyis pa ni dngos po yang dag par bstan pa'i phyir sgrub pa'i thabs kyis ngos thams
[\[260a.7\]]cad nas legs par phyis pa'o/_/kun nas gzugs brnyan 'byung ba'i rgyu mtshan du 'gyur ro zhes bya ba 'di'i rnam par dbye ba ni 'dun dang zhes bya ba la sogs pa yin no/_/rnam pa yongs su ma chad cing tshad med pa shin tu sbyangs pa zhes bya ba la rnam pa yongs su chad pa ni yul gyi sgo nas yongs
[\[260b\]]
[\[260b.1\]]su chad pa med pa'i phyir ro/_/rnam pa tshad med pa'i dus kyi sgo nas te/_thams cad du dang rtag tu dri ma'i rnyog pa thams cad las dben pa'i ye shes 'byung ba'i phyir ro/_/shin tu sbyangs pa ni ji skad bshad pa'i ting nge 'dzin gyi khyad par gyis sgrib pa ma lus par spangs pa'i phyir ro/_/nges pa'i rigs can rnams ni rang gi theg pas nges par
[\[260b.2\]]'byung bar bya ba'i phyir la/_ma nges pa'i rigs can rnams ni theg pa chen po'am/_cig shos kyis yongs su mya ngan las 'da' ba'i phyir te/_mngon sum dang brgyud nas rang gi dge ba'i rtsa ba yongs su smin pa'i khyad par gyis 'byung ba'i lam skye ba'i rgyu mtshan gyi dngos por 'gyur ro/_/kun nas zhes bya ba ni ting nge 'dzin
[\[260b.3\]]thams cad kyis shin tu sbyangs pa'o/_/yang na phyogs thams cad na ste/_de la phyogs gang gis shes pa'i gzugs brnyan skye ba'i rgyu mtshan gyi dngos por mi 'gyur ba'i phyogs 'ga' yang med pa'o/_/'o na me long lta bu kho nar gzugs brnyan 'byung ba'i rgyu mtshan yin pa'i phyir/_tshad
[\[260b.4\]]yongs su chad par thal bar 'gyur ro zhe na/_de lta ma yin te/_dper na me long sa la sogs pa'i gzugs brnyan 'byung ba'i rgyu mtshan gyi dngos po yin yang me long chung ngu la yang ri la sogs pa'i gzugs brnyan chen po dang mang po dag dmigs pas/_de dag gi tshad kyang med la me long gi dkyil
[\[260b.5\]]'khor yang /_grangs kyi tshad dam lus kyi tshad de dag tshad du mi 'gyur ro/_/de bzhin du me long lta bu'i ye shes kyang 'jig rten pa dang 'jig rten las 'das pa'i gzugs brnyan thams cad skye ba'i rgyu mtshan gyi dngos po yin yang /_yul gyi sgo nas sam/_grangs kyi sgo nas tshad yongs su chad pa 'ga'
[\[260b.6\]]yang med de lus tshad med pa'i phyir dang /_rgyu mtshan las byung ba'i grangs kyi bye brag tu mi 'gyur ba'i phyir ro/_/de nyid kyi phyir 'jig rten pa dang 'jig rten las 'das pa'i shes pa'i 'byung gnas su gyur pas sangs rgyas rnams ni shes pa'i 'byung gnas chen po zhes bya ste/_ji skad du sangs
[\[260b.7\]]rgyas bcom ldan 'das rnams ni shes pa'i rnam pa thams cad kyi gnas kyi ye shes dang ldan pa'i phyir shes pa'i 'byung gnas chen po zhes gsungs pa lta bu'o/_/gal te de theg pa gsum gyis nges par 'byung bar bya ba'i phyir shes pa skye ba'i rgyu mtshan yin na de skye ba'i rgyu mtshan nye ba'i
[\[261a\]]
[\[261a.1\]]phyir mu stegs can rnams la yang dag pa'i shes pa ji ltar mi skye de'i phyir de dag la phyin ci log med par thal bar 'gyur ro zhe na ma yin te/_de'i rgyu mtshan ma yin pa'i phyir ro/_/dper na me long gi dkyil 'khor ni rtsig pa la sogs pa gzugs gzhan gyis
[\[261a.2\]]bsgribs pa'i gzugs rnams la gzugs brnyan 'byung ba'i rgyu mtshan du mi 'gyur ro/_/de bzhin du de bzhin gshegs pa'i me long lta bu'i ye shes kyang sems can grogs po ngan pas yongs su zin pa dam pa ma yin pa'i chos nyan pas bsgribs pa dag la dam pa'i chos nyan pa'i phyir
[\[261a.3\]]shes pa'am gzugs brnyan 'byung ba'i rgyu mtshan du mi 'gyur ro/_/de'i mu stegs can rnams la 'phags pa'i lam mi skye bas phyin ci log rnams 'byung ngo /_/dper na phyi rol gyi rkyen gyis bsgribs pa dag ni mi 'byung ba ltar nang gi ma rig pa'i mun pas bsgribs pa dag la yang
[\[261a.4\]]de dang 'dra'o/_/de bzhin du rkyen gnyis ka'i stobs kyis dam pa'i chos spong ba'i lam gang yin pa de ni dam pa'i chos kyis phongs par 'gyur ba'i las yin no/_/des bsgribs na yun ring por yang dam pa'i chos mnyan pa mi rnyed de des bsgribs pa de nyid phongs pa yin no/_/ji ltar na
[\[261a.5\]]de'i 'bras bu dam pa'i chos mnyan pa med pa yin/_mnyan pa med pa ni brjod par bya ba med pa'i phyir ro zhe na/_de nyid 'bras bu yin no zhes ni mi zer ro/_/'on kyang dam pa'i chos mnyan mi nus pa'i lus thob ste dbang po ma tshang ba la sogs pa yin no/_/'dod pa can ma yin
[\[261a.6\]]pa dag ni yongs su mya ngan las mi 'da' ba'i chos can sa bon med pa rnams te/_de dag thams cad kyang rgyud yongs su ma dag pa'i phyir/_dus re zhig dang /_gtan du snod ma yin pa dag go/_/dper na 'dam rdzab la sogs pas rnyog par byas pa'i chu'i snod kyi nang du zla ba'i
[\[261a.7\]]dkyil 'khor gyi gzugs brnyan 'byung ba de bzhin du ye shes de yang de dag la shes pa skye'i rgyu mtshan du mi 'gyur ro/_/'dis ni de ma yin pa'i shes pa dag las me long lta bu'i ye shes kyi khyad par rnam pa brgyad bshad de/_nges pa'i tshig dang /_rnam par mi rtog pa dang /_sgrib
[\[261b\]]
[\[261b.1\]]pa rnam par dag pa dang /_shes pa'i gzugs brnyan 'byung ba'i rgyu mtshan dang /_nga'i yongs su 'dzin par med pa dang shes bya thams cad bsnyel ba mi mnga' ba dang /_thams cad du rtag tu 'byung ba dang /_shes pa thams cad kyi 'byung gnas dang /_snod ma yin pa dag la 'byung ba'i
[\[261b.2\]]rgyu mtshan gyi dngos po ma yin pa'o/_/snod ma yin pa de dag kyang gsum yin te/_mi dge ba'i grogs po dang phrad pas dam pa ma yin pa'i chos ma nyan pas bsgribs pas dus de dag tu snod ma yin pa'i phyir dang /_gang dag nyon mongs pa'i sgrib pas bsgribs pa rnams dang /_gang dag
[\[261b.3\]]las kyi sgrib pa mi bzad pas bsgribs pa rnams dang /_sa bon med pa rnams yun ring po dang dus thams cad du snod ma yin pa'i phyir ro/_/mnyam pa nyid kyi ye shes ni sa bcu bsgoms pa'i 'bras bu yin pa'i phyir yongs su grub pa rnam pa bcu las rig par bya'o/_/mtshan rnams kyi mnyam
[\[261b.4\]]pa nyid ni skyes bu chen po'i mtshan thams cad kun brtags pa'i mtshan nyid kyis dben par mnyam par skyes bu chen po'i mtshan gang dag yin pa de dag mtshan med par de bzhin gshegs pas bstan te/_des na skyes bu chen po'i mtshan rnams zhes bya'o zhes 'byung ba'i phyir ro/_/bdag po ni
[\[261b.5\]]dbang phyug ste/_gzugs la sogs pa'i phung po rnams ni so sor dbang phyug ma yin pa'i phyir la/_chos rnams ni rang bzhin mi 'dor bas de dag 'dus pa yang de'i bdag nyid du mi 'thad pa'i phyir ro/_/de dag la ma gtogs pa'i gang zag gi rdzas kyang med pas de'i phyir kun brtags pa'i bdag
[\[261b.6\]]pos dben pa thams cad kyi bdag pa mnyam pa nyid de/_ji skad du bcom ldan 'das de la bdag ni phyug pa'am dbul ba gang yang ma mchis so snyam bgyid do zhes gsungs pa lta bu'o/_/dga' ba ni yid bde ba ste/_de'i gnas kyi chos rnams la ni kun du rtog pa'i dbang gis dga' ba skye'o/_/de
[\[261b.7\]]las bzlog pa dag la ni yid mi bde ba skye'o/_/de dag med pas sems can thams cad la kun brtags pa'i dga' ba dang bral ba'i phyir dga' ba mnyam pa nyid do/_/mtshan dang bdag po dang dga' ba mnyam pa nyid do/_/khong du chud pa ni rtogs pa ste/_byang chub sems dpa'i sa dang po kho na la de
[\[262a\]]
[\[262a.1\]]khong du chud do/_/sa gong ma gong ma bsgom par khyad zhugs pa'i tshul gyis mtha' sangs rgyas kyi sa la phul du phyin pa brnyes te/_de las lhag pa yongs su grub pa ni med pas yongs su grub pa des mnyam pa nyid kyi ye shes yongs su grub par rig par bya'o/_/yongs su
[\[262a.2\]]grub pa las ni yongs su grub pas te thams cad du gsum pa'i gnas su mnga' bar byas pa yin no/_/rten cing 'brel par 'byung ba ni rnam pa gnyis te nang gi dang phyi'i'o/_/nang gi ni ma rig pa la sogs pa yan lag bcu gnyis so/_/phyi'i ni 'di yod na ni 'di 'byung 'di med na 'di mi
[\[262a.3\]]'byung ngo zhes bya ba rgyu yod na 'bras bu 'byung ba de/_'di lta ste sa bon yod na myu gu 'byung ngo zhes bya ba la sogs pa yin no/_/nang gi ni lugs dang mthun pa dang /_lugs dang mi mthun pa'i rnam par kun nas nyon mongs pa dang /_rnam par byang ba'i yan lag rnams la nye bar btags te bsgoms la
[\[262a.4\]]phyi'i yang rgyu yod na 'bras bu 'byung ngo zhes bya ba la sogs pas bsgoms te/_rten cing 'brel par 'byung ba thams cad la yang gang gi tshe g.yo ba med pa'i don rten cing 'brel par 'byung ba'i don dang /_stong pa'i don dang /_gang zag med pa'i don rten cing 'brel par 'byung ba'i don du mthong ba de'i
[\[262a.5\]]tshe 'di de'i ngo bor nyams su myong ba yin te/_myong ba yin pa'i phyir ro/_/de mnyam pa nyid ni g.yo ba med pa nyid dang gang zag med pa nyid dang /_stong pa nyid dang /_bdag med pa nyid dang /_kun brtags pa'i rten cing 'brel par 'byung bas dben pa nyid de/_chos thams cad rten cing 'brel par 'byung
[\[262a.6\]]ba'i chos nyid de lta bur khong du chud pa'o/_/yongs su grub pa las ni snga ma bzhin te/_ji skad du tshangs pa chos thams cad ni rten cing 'brel par 'byung ba'o/_/rten cing 'brel par 'byung ba khong du chud pa ni byang chub ste/_tshangs pa de bzhin gshegs pas chos thams cad ji lta bur gzigs pa ltar chos
[\[262a.7\]]rnams ni de lta bu kho na yin no zhes gsungs pa lta bu dang yang rten cing 'brel par 'byung ba'i chos nyid la rten cing 'brel par 'byung ba'i sgrar btags nas rten cing 'brel par 'byung ba la ma gtogs pa'i chos gang yin pa de ni cung zad kyang yang dag par rjes su ma mthong ngo zhes gsungs pa lta
[\[262b\]]
[\[262b.1\]]bu'o/_/de nyid la dgongs nas sus rten cing 'brel par 'byung ba des chos mthong ngo /_/sus chos mthong bas sangs rgyas mthong ngo zhes gsungs so/_/don dam pa'i chos dang don dam pa'i sangs rgyas yin pa'i phyir te/_de ni thams cad du tha dad pa med do/_/gzugs la sogs pa'i mtshan
[\[262b.2\]]nyid gzugs su rung bas ni gzugs so zhes bya ba la sogs pa mtshan nyid dben par gyur cing ma 'brel pa nye bar gzhag pa gang yin pa de ni de dag gi spyi'i mtshan nyid yin gyi/_de la sgro btags pa'i ngo bo yin pa'i phyir rang gi mtshan nyid ni ma yin no/_/de lta bas na de dag ni mtshan nyid
[\[262b.3\]]dang mi mthun zhing mtshan nyid dang mi 'dra ba dag yin no/_/yang de dag gi mtshan nyid gang yin zhe na/_mtshan nyid med pa nyid mtshan nyid yin te/_chos thams cad ni mtshan nyid med par mtshan nyid gcig go zhes 'byung ba'i phyir ro/_/chos thams cad kun brtags pa'i mtshan kyis dben
[\[262b.4\]]par mnyam pa khong du chud pa yongs su grub pa las so/_/byams pa ni rnam pa gsum ste/_sems can la dmigs pa dang /_chos la dmigs pa dang /_dmigs pa med pa'o/_/de la byang chub sems dpa' sems dang po bskyed pa rnams kyi byams pa ni sems can rnams la dmigs
[\[262b.5\]]pa ste/_kun rdzob tu yod pa'i yul can yin pa'i phyir zag pa dang bcas pa yin no/_/byang chub sems dpa' spyod pa la zhugs pa rnams kyi ni chos la dmigs pa ste/_theg pa chen po bstan pa'i chos kyi yul can yin pa'i phyir zag pa dang bcas pa kho na'o/_/byang chub sems dpa'
[\[262b.6\]]mi skye ba'i chos la bzod pa thob pa rnams kyi ni dmigs pa med pa ste/_mig la sogs pa bzhin du rnam par smin par gyur pa/_mngon par 'du bya ba med par 'byung ba mnyam pa nyid kyi ye shes dang mtshungs par ldan pa chos kyi dbyings kyi yul can dmigs pa med pa ste/_rnam
[\[262b.7\]]par rtog pa med pa'i phyir dang /_chos thams cad la mi dmigs pa'i phyir dmigs pa med pa zhes bya'o/_/mnyam pa nyid kyi ye shes dang mtshungs par ldan pa'i byams pa de nyid sangs rgyas kyi sa la de bzhin gshegs pa rnams la rnam pa thams cad yongs su grub cing rtag tu ldan pa
[\[263a\]]
[\[263a.1\]]yin no/_/byams pa gzhan gnyis ma smos kyang de bzhin gshegs pa la 'grub po/_/de bzhin gshegs pa'i byams pa rnam pa gsum ni sems can thams cad yongs su skyob pa'i rnam pa yin gyi bde ba nye bar sgrub pa ni rnam pa 'ba' zhig ni ma yin no/_/sems can
[\[263a.2\]]mthun pa dag dang mi mthun pa dag dang /_mthun pa dang mi mthun pa thams cad la snyoms pa dang rtag tu ldan pa yin gyi/_nyan thos dag gi lta bur res 'ga' ba dang /_nyi tshe bar 'byung ba dang yongs su mi skyob pa'i rnam pa dag ni ma yin no/_/de nyid kyi phyir 'di ni nyan thos la sogs
[\[263a.3\]]pa'i byams pa dag las khyad par du 'phags pa'i phyir chen po nyid yin pas yongs su skyob pa'i rnam pa'i byams pa chen po'o/_/de'i mnyam pa nyid ni thams cad du khyad par med par 'byung ba'i phyir te/_de'i chos nyid do zhes tha dad par brjod do/_/yang na yongs su skyob pa'i rnam pa'i
[\[263a.4\]]byams pa chen po de nyid mnyam pa nyid de/_mnyam pa de nyid du dmigs pa'i phyir ro/_/de'i mnyam pa nyid yongs su grub pa las so/_/nyan thos rnam pa'i snying rje ni sems can 'don pa'i rnam pa ma yin pa/_'dod pa na spyod pa'i sems can la dmigs pa nyi tshe bar 'gyur ba res 'ga' yin
[\[263a.5\]]gyi/_de bzhin gshegs pa rnams kyi thugs rje chen po ni khams gsum pa'i sems can gyi yul can yal bar mi 'dor ba'i rnam pa ste/_sdug bsngal nyid gsum gyis ci rigs par sdug bsngal ba'i sems can yongs su skyob pa'i phyir ro/_/'byung zhing sems can thams cad la tshong
[\[263a.6\]]dpon bu gcig pa la byams pa bzhin du snyoms par 'byung ba'i phyir yal bar mi 'dor ro/_/rtag tu ldan pa yang yin te/_sems can gyi khams mtha' yas pas sems can yongs su smin par bya ba'i dus rnams kyang rgyun mi 'chad la sems can yongs su smin par bya ba'i dus las mi 'da' ba'i phyir
[\[263a.7\]]ro/_/de dang ldan pa'i phyir de bzhin gshegs pa rnams yin te/_ji skad du rigs kyi bu sangs rgyas bcom ldan 'das rnams kyi thugs rje chen po ni sems can rnams la skye'o/_/mi 'byung ngo zhes brjod par mi bya'o/_/de ci'i phyir zhe na/_sangs rgyas bcom ldan 'das rnams kyi thugs rje chen po ni rtag tu 'byung ba kho na ste
[\[263b\]]
[\[263b.1\]]zhes bya ba nas de bzhin gshegs pas ni rtsa ba med pa gzhi med pa'i byang chub mngon par rdzogs par sangs rgyas pas na sems can 'di dag chos 'di dag thams cad rtsa ba med pa dang /_gzhi med pas khong du mi chud kyis de dag khong du chud par bya'o zhes sems can rnams la de bzhin gshegs pa'i thugs
[\[263b.2\]]rje chen po skye'o zhes bya ba'i bar rgyas par gsungs pa lta bu'o/_/des na de bzhin gshegs pa nyin dus gsum mtshan dus gsum du 'jig rten la gzigs par mdzad do/_/'o na ji ltar rtag tu ldan pa yin zhe na/_mdzad pa'i rgyun mi 'chad pa'i phyir bshad pas 'gal ba med de/_de'i mnyam pa nyid
[\[263b.3\]]yongs su grub pa las so/_/sems can gang dag de bzhin gshegs pa'i gzugs kyi sku kun du bstan pas ji ltar mos pa de dag gis de bzhin gshegs pa spros pa mi mnga' bar bzhugs kyang /_mnyam pa nyid kyi ye shes kyi dbang gis de bzhin gshegs pa'i gzugs kyi sku bai DUr+ya'i rang bzhin la sogs pa
[\[263b.4\]]lta bur mthong ste/_ji skad du lha dang mi kha cig gis ni de bzhin gshegs pa gser gyi kha dog lta bur mthong ngo zhes bya ba la sogs pa gsungs pa lta bu'o/_/de'i rnam pa kun du ston pa mnyam pa nyid yongs su grub pa las te/_ji skad du nor bu rin po che bai DUr+ya'i gzugs kun nas ston pas 'dul ba'i
[\[263b.5\]]sems can rnams la de bzhin gshegs pa nor bu rin po che bai DUr+ya'i mdog tu ston pa la thogs pa mi mnga'o zhes bya ba la sogs pa gsungs pa lta bu'o/_/tshig gzung bar 'os pas ni gsung ba'i phrin las ji lta bus sems can rnams yongs su smin par 'gyur ba dang /_dga' ba dang /_dang ba
[\[263b.6\]]dang /_mchog tu dga' ba thob par 'gyur ba de kho na lta bu'i de bzhin gshegs pa'i gsung rang gi mos pa'i dbang gis thos pa ste/_de bzhin gshegs pa ni spros pa mi mnga' ba'i ngo bo nyid yin pa'i phyir rtog par mi mdzad do/_/de ltar na lha'am mi 'ga' yang de bzhin gshegs pa'i bka' las mi
[\[263b.7\]]'da' bas tshig gzung bar 'os pa nyid do/_/de nyid kyi phyir bka' bzhin du 'gyur ba mi mnga' bas sangs rgyas bcom ldan 'das rnams ni phyin ci ma log par gsungs pa zhes bya ste/_de'i mnyam pa nyid yongs su grub pa las so/_/'jig rten zhes bya ba ni phung po lnga po dag ste 'jig pa'i phyir ro/_/de nye bar zhi ba ni gang
[\[264a\]]
[\[264a.1\]]gis dang gang du ste lam dang mya ngan las 'das pa'o/_/de gnyis ro gcig pa ni kun brtags pa med pa'i phyir yongs su grub pa'i ngo bo nyid do/_/de bas na rang bzhin gyis nye bar zhi ba'i phyir te/_de'i mnyam pa nyid yongs su grub pa las so/_/'jig rten gyi chos ni rnyed pa dang ma rnyed
[\[264a.2\]]pa la sogs pa brgyad do/_/de dag ro gcig pa ni rnyed pas dregs pa med pa dang ma rnyed pas sro shi ba med pa nas/_de bzhin bde bas rjes su chags pa med pa dang /_sdug bsngal gyis khong khro ba med pa'i bar du ste/_'phags pa rnams la ni ste'u dang tsan+dan du mtshungs so zhes 'byung ba'i phyir ro/_/rnam par
[\[264a.3\]]brtags pa'i 'jig rten gyi chos kyis dben pa ni thams cad du ro gcig pa'i phyir ro/_/ro gcig pa de'i mnyam pa nyid yongs su grub pa las so/_/yon tan ni byang chub kyi phyogs dang mthun pa la sogs pa'i chos rnams so/_/de dag gi sa bon 'jog pa dang /_gsos 'debs pa dang /_yongs su smin pa dang /_
[\[264a.4\]]rnam par grol ba'i sgo nas bskyed pa ste/_de bzhin gyi nor bu ltar rnam par mi rtog kyang /_de bzhin gshegs pa'i dbang gis rgyud gzhan dag la de rnams skye bas de skad ces bya'o/_/shin tu zhes bya ba smos pa ni bskyed ma thag pa gsum gyis thar pa'i rgyu mtshan yin pa'i phyir te/_gzhan ni ma smos kyang grub
[\[264a.5\]]pa kho na'o/_/de'i mnyam pa nyid yongs su grub pa la sogs so sor rtog pa'i ye shes ni rgyu'i rab tu dbye ba rnam pa bcu kas blangs nas rig par bya ste/_rgyu rnam pa bcu ni gnas kyi rgyu dang /_skye ba'i rgyu dang /_dga' ba'i rgyu dang /_rab tu rnam par dbye ba'i rgyu dang /_rdzogs par longs spyod pa'i rgyu dang /_'gro ba
[\[264a.6\]]dang khams gsum yongs su gcod pa'i bye brag gis/_yongs su gcod pa'i rgyu rnam pa gnyis dang /_chos kyi char chen po 'bebs pa'i rgyu dang /_phyir rgol ba nges par 'joms pa'i rgyu dang /_the tshom thams cad rnam par gcod pa'i rgyu'o/_/de la gnas kyi rgyu ni gzungs kyi sgo thams cad yang dag par
[\[264a.7\]]'dzin pa'i phyir ro/_/gzungs ni mi zad pa'i za ma tog la sogs pa ste/_rnam pa gcig tu chos thams cad yang dag par 'dzin pa'i phyir mi zad pa'i za ma tog ces bya ste/_tshig dang don gyi gzungs gzhan dag kyang de bzhin du brjod par bya'o/_/ting nge 'dzin dag ni dpa' bar 'gro ba la sogs
[\[264b\]]
[\[264b.1\]]pa'o/_/'jig rten pa dang 'jig rten las 'das pa'i ting nge 'dzin thams cad thibs kyis gnon la/_gzhan dag gis thibs kyis gnon mi nus pas dpa' bar 'gro ba'i ting nge 'dzin ces bya ste/_de bzhin du ting nge 'dzin dag kyang mdo dang mthun par brjod par bya'o/_/gzugs dang ting nge
[\[264b.2\]]'dzin dag nyid sgo yin te/_rnam par thar pa'i sgo bzhin no/_/thams cad ces bya ba'i sgra ni re re dang sbyar ro/_/so so yang dag par rig pa dag ni chos dang /_don dang /_nges pa'i tshig dang /_spobs pa rnams so/_/sangs rgyas kyi chos rnams ni stobs dang mi 'jigs pa la sogs pa'o/_/
[\[264b.3\]]yang na gzungs la sogs pa de de dag nyid yin te/_de dag yang dag par 'dzin pa'i phyir ro/_/skye ba'i rgyu ni shes bya thams cad la cig car rig pa rnam par rig pa sna tshogs can skye ba'i rgyu mtshan yin pa'i phyir te/_'jig rten gyi khams ni snod kyi 'jig rten gyi khams so/_/ji ltar gzugs sna tshogs
[\[264b.4\]]rnam par rig pa rnam pa sna tshogs can skye ba'i rgyu mtshan nyid du rgyu yin pa de ltar so so'i ye shes kyang shes bya thams cad la cig car kho nar nam mkha' ltar thogs pa med pa'i rnam par rig pa rnam pa sna tshogs can ngo bo sna tshogs la dmigs pa'i rgyu yin te/_'byung ba'i rgyu yin pa'i phyir ro/_/ji skad du sna tshogs kyi ngo bo
[\[264b.5\]]dang /_cig shos te/_shes bya tha dad pa'i dngos po ma lus pa ni de bzhin gshegs pa'i ye shes lan cig 'byung ba'i gzung ba yin te/_sna tshogs yin pa'i phyir gzugs sna tshogs bzhin no zhes bshad pa yin no/_/dga' ba'i rgyu ni pha rol tu phyin pa la sogs pa'i chos rnams gyis nyams dga' ba rnam pa sna tshogs
[\[264b.6\]]pa ni byang chub sems dpa' rnams shin tu rnam par mngon par dga' ba'i rgyu yin pa'i phyir te/_de la byang chub sems dpa' rnams kun du dga' bas so/_/'di nyid kyi phyir pha rol tu phyin pa la sogs pa chos sna tshogs rab tu ston pas/_lam me thal le lhang nge'o/_/rab tu rnam par dbye ba'i rgyu ni shin tu rnam par nges pa'i rnam pa
[\[264b.7\]]ste/_chos de dag ji ltar ma 'dres pa'i rnam par che ba de bzhin du ma 'dres pa'i rnam par so sor rtog pa'i phyir ro/_/rdzogs par longs spyod pa'i rgyu ni longs spyod rdzogs pa'i skus 'byor pa sna tshogs pa kun du bstan pa'i sgo nas so/_/byang chub sems dpa' chen po rnams dang chos la rdzogs par longs spyod pa so sor sku nyams su
[\[265a\]]
[\[265a.1\]]bstar ba'i phyir ro/_/'gro ba yongs su gcod pa'i rgyu ni 'gro ba lnga po yul yin pa'i phyir te/_'gro ba lnga po de la snang ba ni yul nyid du snang gi rten nyid du ni ma yin no/_/khams yongs su gcod pa'i rgyu ni khams gsum pa yul yin pa'i phyir te/_'jig rten gyi khams ni snod kyi 'jig rten no/_/
[\[265a.2\]]ji rigs par 'dod pa la sogs pa'i khams dang /_sems can gyi 'jig rten gyis bsdus pa rnams yin te/_snod kyi 'jig rten ni sems can dang /_snod kyi 'jig rten dag gi rten yin no/_/sems can gyi 'jig rten ni sems can gyi yin no/_/de nyid kyi phyir gzugs med pa'i khams na gzugs med pa'i khams
[\[265a.3\]]snang ngo /_/khams gsum pa rnam pa rab tu dbye ba mtha' yas pa dag snang ba ni so sor rtog pa'i ye shes la yul nyid du snang ba'o/_/'di skad du de bzhin gshegs pa rnams la gzung ba dang 'dzin par rnam par rtog pa mi mnga' yang /_me long lta bu'i ye shes kyi dbang gis so sor rtog pa'i ye shes
[\[265a.4\]]las/_sems dang sems las byung ba'i rgyu dang 'bras bus bsdus pa khams dang 'gro ba dang skye gnas 'grub par 'gyur ba'i 'du byed yongs su smin pas 'phangs pa mtha' yas pa snang ba 'byung ste/_'di ltar de'i dbang gis rtogs pa po rnams smon lam gyi shes pa yongs su gzung bas sam/_
[\[265a.5\]]shes pa'i khyad par gzhan gyis de lta bu'i rnam par rtog pa nye bar 'god do zhes bshad pa yin no/_/ye shes de nyid nyon mongs pa'i dri ma'i rnyog pa thams cad las dben pa yin te/_des na shes bya'i dngos po mtha' dag me long yongs su dag pa'i dkyil 'khor la gzugs brnyan bzhin du de la snang ngo /_/
[\[265a.6\]]de me long lta bu'i ye shes dang khyad par med pa yang thal bar mi 'gyur te/_de rnam par rtog pa yin pa'i phyir ro/_/rnam par rtog pa la ni rgyu dang 'bras bu la sogs pa la so sor rtog pa mi srid la/_me long lta bu'i ye shes ni rnam par mi rtog pa kho nar bshad do/_/chos kyi char chen po 'bebs pa'i rgyu ni sangs rgyas
[\[265a.7\]]dang byang chub sems dpa'i mthu yang dag par rab tu ston pa'i phyir ro/_/sangs rgyas dang byang chub sems dpa' rnams kyi mthu ni ston pa gang dag gis na dbang phyug ces bya ba ste/_de dang ldan pa de dang 'brel pa de las rab tu byung ba de dag snang ngo /_/phyir rgol ba nges par 'joms pa'i rgyu ni chos kyi dbyings zab mo
[\[265b\]]
[\[265b.1\]]ston pa'i phyir ro/_/gzhan mu stegs can rnams ni lta ba la gnas pa dag yin la stong pa nyid ni lta bar gyur pa thams cad las dben pa yin te/_de'i phyir stong pa nyid bstan pa gzhan dag gis gting mi dpogs pa'i phyir zab la dkrugs par mi nus so/_/de nyid kyi phyir snga ma las khyad par yod do/_/
[\[265b.2\]]shes bya'i rnam pa thams cad yang dag par rab tu ston pa'i rgyu mtshan yin pa'i phyir so sor rtog pa'i ye shes la zhes rgyu'i bdun pa bstan te/_de nyid kyi phyir shes bya'i rnam pa thams cad yang dag par rab tu ston pa'i phyir sangs rgyas bcom ldan 'das rnams ni ye shes kyi nyi ma chen po zhes gsungs so/_/the
[\[265b.3\]]tshom thams cad rnam par gcod pa'i rgyu ni rang dang spyi'i mtshan nyid kyi yul la kun du rmongs pa sel ba'i phyir te/_yul la rang dang spyi'i mtshan nyid kyi yul rnam pa kun tu rmongs pa med cing des chos rab tu ston par mdzad pa'i phyir 'jig rten gyi the tshom thams cad rnam par gcod pa'i rgyu mtshan yin
[\[265b.4\]]no/_/rang dang spyi'i mtshan nyid kyi rnam pa thams cad la kun du rmongs pa ni the tshom gyi rgyu yin te/_de las dben pa kun du rmongs pa med pa/_the tshom thams cad spangs pa'i ye shes kyis yongs su bskor/_yongs su dkris/_yongs su bsrungs pa yin no/_/de yang me long lta bu'i ye shes yin te/_de
[\[265b.5\]]ni nyon mongs pa dang /_shes bya'i sgrib pa dang bral bas rang dang spyi'i mtshan nyid kyi yul thams cad la kun du rmongs pa med pa'i phyir ro/_/des yongs su bskor ba ste/_de'i dbang gis byung ba de ni chos sna tshogs ston pas srog chags thams cad kyi the tshom thams cad rnam par gcod pa'i nus pa
[\[265b.6\]]yin no/_/bya ba sgrub pa'i ye shes ni de bzhin gshegs pa rnams kyi sprul pa'i sku'o/_/de yang rnam pa gsum ste/_sku sprul pa dang gsung sprul pa dang /_thugs sprul pa'o/_/de la sku sprul pa ni rnam pa gsum ste/_rdzu 'phrul kun du ston pa dang /_skye ba kun du ston pa dang /_las kyi rnam
[\[265b.7\]]par smin pa kun du ston pa'o/_/rdzu 'phrul kun du ston pa ni bzo la sogs pa kun du ston par rig par bya'o/_/rtsol ba ni sems mngon par spro ba ste/_de las byung ba des kun nas bslang ba'i sku'i phrin las so/_/bya ba sgrub par mdzad pa'i ye shes brtson 'grus dang ldan pa ste/_de nyid rtsol ba las byung ba
[\[266a\]]
[\[266a.1\]]yin no/_/sku sprul pa'i phrin las ni sku ltar snang ba kun du ston pa'i phyir ro/_/las dang bzo'i gnas thams cad kun du ston pa ni byang chub sems dpar gyur pas rdza mkhan la sogs pa'i gzugs bstan pa gang yin pa'o/_/thabs la mkhas pa ni shes rab dang snying rje mnyam du 'byung
[\[266a.2\]]ba'i lam mo/_/dad par mdzad pa ni dang ba yang dag par bskyed pa'i sgo nas dang por mngon du phyogs pa bskyed pa'i phyir ro/_/yongs su smin par mdzad pa ni dge ba'i rtsa ba brtas par mdzad pa'i sgo nas sems las su rung bar mdzad pa'i phyir ro/_/rnam par grol bar mdzad pa ni khams gsum pa dang ngan
[\[266a.3\]]song las te/_de'i man ngag gi stobs kyis 'phags pa'i lam skyed pa'i phyir dang /_'od zer rab tu dgye ba la sogs pas sngon gyi dge ba'i rtsa ba rnams rjes su dran par byas nas sdug bsngal nye bar zhi bar byas te/_bde 'gro la dgod pa'i phyir ro/_/de ltar na rdzu 'phrul kun du bstan pas/_chu bo 'od
[\[266a.4\]]srungs la sogs pa dang ba la sogs pa mdzad pa yin no/_/skye ba kun du ston pas ni skye ba'i skye mched thams cad du cig car skye ba kun ston pa las rig par bya'o/_/yongs su spyod pa'i rgyu mtshan ni yongs su spyod par 'gyur ba'o/_/yongs su spyod pa ni dbang po rnams rang gi yul dang phrad pa'o/_/bya ba sgrub pa'i ye
[\[266a.5\]]shes nyid skye ba nyid du ston pa yongs su spyod pa'i rgyu mtshan yin pa'i phyir yongs su spyod par 'gyur ba yin no/_/skye ba'i skye mched ji snyed pa'i skye ba'i skye mched thams cad du ste/_gling thams cad dang lha'i rigs thams cad du rgyal rigs la sogs pa'i rigs su de dag dang /_skye ba mnyam pa nyid du de dag dang 'dra ba nyid du nye
[\[266a.6\]]bar ston par mdzad de de dag dang 'dra bar kun du bstan pas/_sems can yongs su smin par bya ba'i phyir ro/_/'dzud par mdzad ces bya ba la sogs pa'i tshig rnams ni snga ma bzhin du rnam par bshad do/_/las kyi rnam par smin pa kun du ston pa ni las kyi rnam pa kun du ston pa las rig par bya'o/_/lus nyid la yin pas lus kyi las te/_
[\[266a.7\]]sngon gyi las kyi 'bras bu ni las kyi lus yin pa'i phyir ro/_/nyams su myong bar 'gyur ba ni las kyi 'bras bu 'dod pa dang /_mi 'dod pa la nye bar spyod pa'i rgyu mtshan yin pa'i phyir ro/_/lus kyi tshor ba bde ba dang /_sdug bsngal ni sngon gyi las kyi 'bras bu yin te/_de la brtan nas 'byung ngo /_/bya ba sgrub pa'i ye
[\[266b\]]
[\[266b.1\]]shes nyid sku nyams su bstar ba'i rgyu mtshan yin pa'i phyir/_sku nyams su bstar bar 'gyur ba yin no/_/sku sprul pa'i phrin las ni sku ltar snang ba'i rnam par shes pa skye ba'i rgyu mtshan yin pa'i phyir ro/_/de lta bur byung ba'i sde ni sngon gyi gtam nges par bstan pa'o/_/skyes pa'i rabs kyi sde ni
[\[266b.2\]]kun gyi mchog la sogs pa'o/_/dka' ba spyod pa ni byang chub kyi sngon rol du'o/_/de thams cad ni sprul pa'i skus ston te/_srog chags rnams dge ba dang mi dge ba'i lam la 'jug pa dang /_bzlog par bya ba'i phyir de dag dang skal ba mnyam par kun du bstan pas gdul bar
[\[266b.3\]]bya ba'i phyir ro/_/dka' ba spyod pa kun du ston pa ni de lta bu kun du bstan pas 'dul bar 'gyur ba rnams gdul ba'i phyir dang /_tshul khrims dang brtul zhugs tsam gyis dag pa ma yin gyi/_ye shes kyis 'dag go zhes rab tu bstan pa'i phyir ro/_/dge sbyong mgo reg la byang chub
[\[266b.4\]]ga la yod byang chub ni mchog tu dka' ba yin no zhes byas pa de'i 'bras bu yin no zhes bka' stsal pa ni ngag gis nyes par spyod pa bzlog pa'i phyir te/_de lta ma yin na skye ba gcig gis thogs pa sangs rgyas du ma bsnyen bkur byas pa'i dge ba'i rtsa ba rang bzhin gyis tshe rabs dran pa la ngag gis nyes par spyod pa
[\[266b.5\]]rnam pa de lta bu ji ltar srid par nus/_de la de skad du smras pa ni tshig de lta bus 'dul bar 'gyur ba rnams de bzhin gshegs pa'i drung du 'gro ba'i phyir ro/_/gsung sprul pa yang rnam pa gsum ste/_yang dag par dga' bar 'gyur ba zhes bya ba la yang dag par dga' ba ni mgu ba ste/_
[\[266b.6\]]rangs pa'i bye brag go/_/de'i rgyu mtshan yin pas yang dag par dga' bar 'gyur ba ste/_gang zhig thos nas phan tshun mgu ba skye ba'o/_/don bzang po ni tshig gi don grags pa'i phyir ro/_/tshig 'bru bzang po ni gsal ba nyid kyis mnyan par 'os pa'i phyir ro/_/thos pa tsam kho nas
[\[266b.7\]]kyang /_sems can byis pa'i shes rab can dang ces bya ba ni yan lag drug cu dang ldan pa'i phyir/_de bzhin gshegs pa'i gsung byis pa'i shes rab can rnams kyis kyang thos nas dad pa skyes na/_don shes pa gzhan dag lta smos kyang ci dgos pa'o/_/bya ba sgrub pa'i ye shes nyid yang dag par dga'
[\[267a\]]
[\[267a.1\]]bar 'gyur ba yin te/_sems can rnams rangs pa skye ba'i rgyu mtshan yin pa'i phyir ro/_/gzhan gyis tshig kyang gang gis na chos kyi gting ma dpogs pa rnams kyang sangs rgyas kyi gsung gis ston pa zab mor 'jug par byed pa de lta bur sprul pa mdzad de/_dper na gnas
[\[267a.2\]]brtan rab 'byor la sogs pa lta bu'o/_/de bzhin du sil snyan gyi rnam pa thams cad dang /_gzugs su snang ba thams cad dang /_nam mkha' las kyang zhes bya ba brjod par bya'o/_/sbyor bar 'gyur ba ni che ge mo zhig bya ba rnams la 'jug pa'i sbyor ba'o/_/sems can bag med pa la sogs pa
[\[267a.3\]]de dag nyid kyi don gyis sam/_thugs rjes de bzhin gshegs pa bslab pa'i gzhi la sogs pa rnam par gzhag pa'i phyir sbyor ba la/_de bzhin gshegs pas kyang de dag 'bras bu 'jug pa dang /_ldog pa can gyi bya ba dag la sbyor ba'o/_/de'i mtshan nyid rgyu mtshan yin pa'i phyir sbyor bar gyur pa
[\[267a.4\]]ste/_mi 'dod pa la ldog pa dang /_dge ba la 'jug pa dang /_'phags pa'i lam gyi gnas skabs kyi bye brag la sbyor ba'i phyir ro/_/yang dag par go bar 'gyur ba yang /_don go ba'i rgyu mtshan yin pa'i phyir ro/_/des na sems can bsam pa tha dad pa don sna tshogs la kun du rmongs pa'i blo can
[\[267a.5\]]rnams sgra gcig lan gcig brjod pas don yang dag par go bar 'gyur ba'i phyir/_the tshom thams cad sel ba ste/_ji skad gcig ni bka' stsal na/_gsung la du mar go ba yin/_/zhes bya ba la sogs pa gsungs pa lta bu'o/_/thugs sprul pa ni rnam pa bzhi ste/_rnam par nges par 'gyur ba ni sems
[\[267a.6\]]can gyi spyod pa rnam par nges pa'i rgyu mtshan yin pa'i phyir ro/_/mngon par 'du mdzad par 'gyur ba ni sems can gyi spyod pa ji ltar spyad pa bzhin du yon tan dang nges pa skyed pa dang /_dor ba'i gnyen po mngon par 'du mdzad pa'i rgyu mtshan yin pa'i phyir te/_de bzhin gshegs pa thams cad rtsol ba mi mnga' ba yin mod
[\[267a.7\]]kyi/_'on kyang gzhan dag gi rnam par shes pa la so sor snang ba yongs su 'dzin pa'i tshul bshad do/_/kun nas slong bar 'gyur ba zhes bya ba la kun nas slong ba ni kun nas ldang ba ste/_lus dang ngag gi bya ba ste/_de'i rgyu mtshan yin pa'i phyir ro/_/yang na shes pa gang gis de kun nas slong bar byed
[\[267b\]]
[\[267b.1\]]pa de ni kun nas slong ba ste/_de las byung ba'i phyir kun nas slong bar 'gyur ba'o/_/de'i gnyen po bstan pa ni sems can thams cad kyi spyod pa de'i'o/_/de'i phyir ming gi tshogs la sogs pa gang dag yin pa ste/_bstan pa'i chos ni de'i bdag nyid yin pa'i phyir ro/_/gdul ba rnams la ming gi
[\[267b.2\]]tshogs la sogs par snang ba'i rnam par rig pa skye ba'i rgyu mtshan yin pa'i phyir ro/_/de bzhin gshegs pa rnams dga' bar mdzad de de la dga' ba bskyed par mdzad do/_/nyams su myong bar 'gyur ba zhes bya ba la nyams su myong ba ni bde ba dang sdug bsngal yang dag par tshor ba'o/_/de'i rgyu mtshan
[\[267b.3\]]yin pa'i phyir nyams su myong bar 'gyur ba'o/_/bya ba sgrub pa'i ye shes nyid 'dri ba lung bstan pa'i don sku nyams su bstar ba'i rgyu mtshan yin pa'i phyir thugs sprul pa'i phrin las sku nyams su bstar bar 'gyur ba yin te/_'dri ba lung bstan par bya ba bzhi po dag la ci rigs par 'di ni
[\[267b.4\]]mgo gcig tu lung bstan par bya ba'i 'dri ba'o zhes bya ba nas/_gzhag par bya ba'i 'dri ba'o zhes bya ba'i bar mkhyen nas/_re re'i 'dri ba'i yul du gyur pa dus gsum pa'i don rnams ci rigs par don gang gi ngo bo gang yin pa de'i bdag nyid sku nyams su bstar zhing rab tu mkhyen to/_/mkhyen nas
[\[267b.5\]]kyang de bzhin du lung ston par mdzad do/_/de la sku gsung thugs sprul pa ni bdag dang gzhan gyi lus 'brel pa dang lus ma 'brel pa yin no/_/thugs sprul pa ni rang dang gzhan dang 'brel pa kho na yin no/_/'dis ni cho 'phrul rnam pa gsum po rdzu 'phrul dang /_rjes su bstan pa
[\[267b.6\]]dang /_kun brjod pa'i cho 'phrul rnam par bshad pa yin no/_/sangs rgyas kyi sprul pa de yang rnam pa thams cad du rtag tu ldan pa dang /_bsam gyis mi khyab par rig par bya ste/_mdzad pa mdzad pa dang /_grangs dang zhing gi bye brag gi sgo nas bsam gyis mi khyab pa'i
[\[267b.7\]]phyir dang /_sems can gyi don mdzad pa'i nyams pa mi mnga' bar 'jug pa'i phyir ro/_/de bzhin gshegs pa rnams kyi sprul pa rnam pa gsum char yang sems can yongs su smin par bya ba'i sngon du 'gro ba yin pa'i phyir thabs kyi dam pa yin no/_/de nyid kyi phyir sangs rgyas bcom
[\[268a\]]
[\[268a.1\]]ldan 'das rnams ni nyon mongs pa'i nad thams cad rab tu zhi bar mdzad pa'i phyir ro/_/ye shes kyi sman chen po zhes gsungs so/_/ye shes rdzogs par longs spyad pa'i bye brag gi dbang du byas nas zhu ba ste/_byang chub sems dpa' shin tu 'dus sangs rgyas
[\[268a.2\]]kyis rab tu dbye ba la me long gi dpes de la rtsol ba yang med mngon par 'du byed pa yang med do zhes 'byung ba'i phyir/_de bzhin gshegs pa rtsol ba mi mnga' ba rnams kyi ro gcig pa 'dres pa ngo bo nyid gcig pa ye shes rdzogs par longs spyod pa ni de bzhin gshegs pa rnams kho na
[\[268a.3\]]yin no zhes nges par bzung ste bshad pa byang chub sems dpa' rnams kyi yang yin par 'dod do snyam du sems shing bcom ldan 'das la zhu ba yin no/_/rnam pa gcig tu na chos lngas sangs rgyas kyi sa bsdus par rig par bya'o zhes bshad pa la chos kyi dbyings rnam par dag pa la
[\[268a.4\]]dmigs pa med pa me long lta bu'i ye shes ni ngo bo gcig pa yin la/_de la brten te byung ba mnyam pa nyid kyi ye shes de yang de bzhin nyid la dmigs pa'i phyir ngo bo gcig pa kho na yin te gnyis su rnam par rtog pa dang bral ba'i phyir ro/_/rnam par shes pa gzhan gnyis ni gzhan la phan
[\[268a.5\]]'dogs pa gcig tu gces par byed pa yin pa'i phyir ro/_/gcig pa yang yin la de dag kyang sangs rgyas rnams kho na yin zhes nges par bzung ba'i phyir zhu ba yin no/_/chos kyi dbyings rnam par dag pa na 'dres pa nye bar 'dres pa 'bras bu ro gcig pa ye shes rdzogs par longs spyad pa
[\[268a.6\]]zhes 'byung ba'i phyir gzhan ni ro gcig pa ma yin par mngon no/_/'dres pa ni gcig tu gyur pa'o/_/gcig tu gyur kyang res 'ga' tha dad du bya ba yod na de ni nams kyang tha dad du bya ba med pas nye bar 'dres pa ste dmigs par byas pa dang /_dmigs par byed pa gnyis shin tu 'dres
[\[268a.7\]]pas mnyam par gyur pa'i phyir ro/_/'bras bu ro gcig pa zhes bya ba la ro ni snying po ste/_ngo bo nyid do/_/ye shes rdzogs par longs spyad pa ni yul te/_rdzogs par spyod pa yin pa'i phyir ro/_/des na ye shes ni 'dir me long lta bu'i ye shes dang /_mnyam pa nyid kyi ye shes yin par dgongs
[\[268b\]]
[\[268b.1\]]pa'o/_/de'i yul ni chos kyi dbyings te ye shes rdzogs par longs spyod pa gang la 'bras bu dgos pa ro gcig pa yod pa zhes bya bas rnam par sbyar ro/_/yang na ye shes de nyid ro gcig pa yin te/_rnam par mi rtog pa'i phyir ro/_/chos kyi dbyings kyi 'bras bu yang yin te/_de la dmigs nas skye
[\[268b.2\]]ba'i phyir ro/_/rnam pa gcig tu na rdzogs par longs spyod pa ni kun du spyad pa ste tshor ba'o de ni des kun du spyad par bya ba yin pa'i phyir de ni de'i rdzogs par longs spyod pa yin no/_/de yang btang snyoms te de la bde ba dang sdug bsngal gyi bye brag med pas ngo bo nyid gcig pa'i phyir ro gcig pa'o/_/de
[\[268b.3\]]yang de'i 'bras bu yin te/_de dang mtshungs par ldan pa nyid du de'i stobs kyis skye ba'i phyir ro/_/yang na 'du byed pa btang snyoms pa ste/_thams cad rtsol ba med pa'i mtshan nyid du ngo bo nyid gcig par 'jug pa'i phyir 'bras bu ro gcig pa ye shes rdzogs par longs spyad pa'o/_/rnam pa
[\[268b.4\]]gcig tu na ye shes nyid rdzogs par longs spyad pa yin te/_rang rig pa'i rnam par rdzogs par longs spyad par bya ba yin pa'i phyir ro/_/ye shes de ni ro gcig pa yang yin te/_bdag dang gzhan la sogs pa gnyis su rnam par rtog pa med pa'i phyir ro/_/'bras bu yang yin te/_rtag
[\[268b.5\]]tu las gnyis su 'du shes pa las dben par 'byung ba'i phyir ro/_/byang chub sems dpa' rnams kyi yang zhes bya ba ni de bzhin gshegs pa rnams kho na ni yin no zhes de ltar nges par bzung ba ni ma yin no snyam du dgongs pa'o/_/byang chub sems dpa' rnams kyi yang de lta bu yin no/_/
[\[268b.6\]]'o na ji ltar sangs rgyas kyi sa chos lngas bsdus pa yin zhe na/_sangs rgyas kyi sa ni chos lnga kho nas zhes nges par bzung ba'i phyir sangs rgyas kho na'i 'o zhes bya ba ni ma yin pas/_byang chub sems dpa'i sa rnams kyang 'di dag gis bsdus pa'i phyir ro/_/byang chub sems dpa' mngon par
[\[268b.7\]]'du byed pa dang bcas par 'byung ba'i lam la gnas pa rnams la/_'bras bu ro gcig pa ye shes rdzogs par longs spyod pa med pas/_gang dag gi lags zhes zhu'o/_/mi skye ba'i chos la bzod pa thob pa rnams kyi zhes bya ba la byang chub sems dpa' ni rnam pa gsum ste/_
[\[269a\]]
[\[269a.1\]]byang chub sems dpa'i skyon med par zhugs pas sems dang po bskyed pa rnams dang /_sa gong ma drug po dag tu bsgom pa'i lam thob pa'i phyir spyod pa la zhugs pa rnams dang /_sa gong ma gsum dag tu bsgom pa'i lam kho na ste/_phyir mi ldog pa rnams so/_/de la
[\[269a.2\]]sa brgyad pa la chos thams cad gzod ma nas ma byung ba gzod ma nas ma skyes pa zhes bya ba'i bzod pa chen po gcig tu yongs su dag pas zad pa med pa lhun gyis grub pa 'byung bar skye'o/_/de thob pa'i phyir mi skye ba'i chos la bzod pa thob pa dag ces bya ste/_sa brgyad las 'di skad du de
[\[269a.3\]]yan chad byang chub sems dpa' gnyis su 'du shes pa dang bral ba yin no zhes gsungs pa lta bu'o/_/gnyis ni nga dang nga'i dang /_yod pa dang med pa dang /_rtag pa dang mi rtag pa dang /_byung ba dang ma byung ba dang /_skyes pa dang ma skyes pa dang /_bdag dang gzhan zhes bya ba la sogs
[\[269a.4\]]pa'o/_/de dag gi gnyen por thams cad du sems mnyam pa nyid thob ste/_de yan chad gnyis su 'du shes pa dang bral bas tshor ba thams cad dang bral ba zag pa med pa gcig tu yongs su dag pa lhun gyis grub par 'byung ba rnam par mi rtog pa'i ye shes thob pa'i phyir 'bras bu ro gcig pa ye
[\[269a.5\]]shes rdzogs par longs spyod pa yin no/_/byang chub sems dpa'i sa dang po kho na la bdag dang gzhan mnyam pa nyid thob pa yin mod kyi 'on kyang rtsol ba dang bcas par 'byung ba nyid kyis yongs su ma dag pa'i phyir rnam par dag par mi gzhag go/_/don de bstan pa'i phyir 'dres pa'i tshal
[\[269a.6\]]gyi dpe ste/_ji srid du 'dres pa'i tshal du zhugs par ma gyur pa de srid du lha'i longs spyod 'dres pa nye bar 'dres pa rnams kun du mi gnas kyi zhes bya bar sbyar ro/_/dngos po'i sgo nas tha dad pa ni gzhal med khang dang /_rgyan la sogs pas tha dad pa'o/_/nyams su myong ba'i sgo nas ni bde ba dang sdug
[\[269a.7\]]bsngal tha dad pa dang rab dang rab mchog tha dad pa'o/_/nga yir 'dzin pa'i sgo nas tha dad pa ni 'di ni khyod kyi 'di ni nga zhes bya ba ste/_der zhugs pa rnams la de dag med do/_/de nyid kyi phyir 'dres pa'i tshal zhes bya ste/_der zhugs pa'i lha rnams kyi longs spyod 'dres pa yin pa'i phyir ro/_/'dres pa ni
[\[269b\]]
[\[269b.1\]]tshol ba yin no/_/ji srid du thob par ma gyur pa de srid du mi 'thob po zhes bya bar sbyar te/_sa 'og ma pa rnams kyi lam ni rtsol ba dang bcas par 'byung ba'i phyir btang snyoms yongs su ma dag pa yin pas gnyis su 'du shes pa dang bral bas kun du mi gnas so zhes bya bar sbyar ro/_/thun mong ma yin pa ni
[\[269b.2\]]theg pa dman pa rnams dang /_byang chub sems dpa'i sa 'og ma pa rnams la yang med pa'i phyir ro/_/gal te 'bras bu tshul gcig pa'i ye shes rdzogs par longs spyod pa sangs rgyas rnams kho na'i yin no zhes nges par bzung du zin kyang de lta na yang nyes pa med do zhes bstan pa'i phyir rgya chen po'i dpe ste/_de bzhin gshegs pa'i
[\[269b.3\]]ye shes ni rnam pa thams cad du yongs su dag pa'i phyir sems can thams cad kyi don thams cad rnam pa thams cad du bya ba la mkhas pa'i phyir 'bras bu ro gcig pa ye shes rdzogs par longs spyad pa de dag kho na'i yin par rnam par gzhag par rigs pa dang ldan gyi/_byang chub sems dpa' rnams kyi ni ma yin te/_sgrib
[\[269b.4\]]pa lhag ma dang bcas pa nyid kyi ye shes yongs su ma dag pa'i phyir ro/_/'o na 'dres pa nye bar 'dres pa 'bras bu ro gcig pa ye shes rdzogs par longs spyod pa byang chub sems dpa' mi skye ba'i chos la bzod pa thob pa rnams kyi yin no zhes 'byung ba ji ltar mi 'gal zhe na/_lhun gyis grub pa'i
[\[269b.5\]]ye shes la spyir dgongs nas gsungs pa'i phyir 'gal ba med de/_gzhan du yang nges par gzung du rung bar bshad do/_/chu bo ni gang gA la sogs pa bzhi'o/_/chu bran ni de las gzhan pa dag go/_/gnas tha dad pa ni sa phyogs tha dad pa la brten pa'i phyir ro/_/chu chen tha dad pa ni rnyog pa can
[\[269b.6\]]dang /_kha dog skya bo dang /_lan tshwa bro ba dang chu mngar ba tha dad pa'o/_/chu chung ba ni rgya mtsho chen po la ltos pa'i phyir ro/_/chu skye 'bri yod pa ni char che ba dang /_char chung ba'i dus na'o/_/so so rang gi bya ba sgrub pa'i las can gyi chu ni ro bro ba dang /_mthu dang rnam par smin pa tha dad pas so/_/nyung
[\[269b.7\]]ngu dag ces bya ba ni grangs nyung ba nyid dang bong chung ba nyid kyis nyung ba'i phyir ro/_/gnas tha dad pa ma yin pa zhes bya ba la sogs pa thams cad ni ji skad bshad pa las bzlog ste/_brjod par bya'o/_/phal po che chen po rnams zhes bya ba ni grangs phal che ba dang /_bong che ba'i dbang
[\[270a\]]
[\[270a.1\]]du mdzad nas so/_/gnas tha dad pa ni de bzhin gshegs pa tha dad pa la brten pa'i phyir ro/_/ye shes tha dad pa ni rnam par grol ba tha dad pas rab tu phye ba'i phyir ro/_/ye shes chung ba ni de bzhin gshegs pa'i ye shes la ltos nas so/_/ye shes 'phel 'grib
[\[270a.2\]]yod pa ni sa gong nas gong du khyad zhugs pa la ltos pa'i phyir dang /_ting nge 'dzin khyad zhugs pa la ltos pa'i phyir ro/_/so so rang gi bya ba sgrub pa'i las can gyi ye shes ni byang chub sems dpa'i ting nge 'dzin rnams kyi bya ba tha dad pa'i phyir/_byang chub sems dpa'i rnam par thar pa gang gi yul
[\[270a.3\]]sems can gyi khams ji snyed cig yin pa de las phan tshun mi 'jug pa'i phyir ro/_/nyung ngu dag ces bya ba ni grangs nyung ba nyid la dgongs pa yin gyi bong chung ba nyid ni ma yin no/_/de dag yongs su smin par 'gyur ba'i rtsa ba gang yin pa de'i gnas yin te/_de'i dbang gis de dag yongs su
[\[270a.4\]]smin par 'gyur ba'i phyir ro/_/de bzhin gshegs pa'i ting nge 'dzin la ltos na/_byang chub sems dpa'i ting nge 'dzin rnam grangs dpag tu yod pa'i phyir/_sems can dpag tu yod pa rnams kyi don byed pa yin no/_/nam de bzhin gshegs pa rnams kyi chos kyi dbyings rnam par dag pa'i
[\[270a.5\]]rgya mtsho chen por zhugs par gyur pa na sangs rgyas kyis sgrib pa thams cad kyi dri ma med pa mngon sum du mdzad pa'i phyir gnas tha dad pa ma yin pa dag ste/_de bzhin gshegs pa thams cad kyi gnas de bzhin nyid yongs su dag pa la tha dad pa med pa'i phyir ro/_/de nyid kyi phyir zag pa med pa'i
[\[270a.6\]]dbyings la sangs rgyas rnams du ma nyid du rnam par mi gzhag go/_/ye shes tha dad pa ma yin pa ni thams cad kyi me long lta bu'i ye shes bdag dang gzhan du 'byed pa mi mnga' bas mtshungs pa'i phyir ro/_/ye shes tshad med pa ni shes bya tshad med pa'i yul can yin pa nyid kyi phyir ro/_/ye shes 'phel 'grib
[\[270a.7\]]med pa ni yongs su dag pa mtshungs pa'i phyir dang /_yul nyung ngu dang /_ches mang po la ma khyab pa mi mnga' ba'i phyir ro/_/'dres pa nye bar 'dres par mdzad pa ro gcig pa'i ye shes ni thams cad kyi mnyam pa nyid kyi ye shes la sogs pa'i mdzad pa mtshungs pa'i phyir ro/_/tshad med pa dag ni grangs tshad med pa'i
[\[270b\]]
[\[270b.1\]]phyir te/_bsod nams dang ye shes kyi tshogs zad mi shes pa mtshungs pa'i phyir chos kyi skus 'khor ba ji srid par sems can rnams yongs su smin par byed pa'i dge ba'i rtsa ba'i gnas su 'gyur ro/_/tshigs su bcad pa bzhis ni chos kyi dbyings rnam par dag pa'i mtshan nyid kyi mdor bsdus
[\[270b.2\]]nas ston par mdzad de/_chos rnams kun gyi de bzhin nyid/_/sgrib gnyis ldan dag mtshan nyid can/_/zhes bya ba ni 'di la yan lag gnyis yod pa'o/_/de nyid sgrib pa gnyis te/_spyir bstan pa yin no/_/sgrib par byed pa ni sgrib pa ste 'di la gnyis yod pa'o/_/de'i phyir de bzhin nyid kyi
[\[270b.3\]]sgra dang gzhi mthun pa yin no/_/'di la zag pa dang bcas pa dang /_zag pa med pa'i chos thams cad kyi de bzhin nyid sgrib gnyis dang ldan de dag rnam par dag pa'i mtshan nyid yod pas zhes bya bar tshig rnam par sbyar ro/_/don ni chos thams cad kyi de bzhin du yod pa ni de bzhin nyid de/_chos thams
[\[270b.4\]]cad kyi phyin ci ma log pa'i ngo bo de kho na nyid dang /_stong pa nyid yin la chos thams cad kyi de bzhin nyid de/_nyon mongs pa dang shes bya'i sgrib pa gnyis las rnam par dag cing de las dben pa ste/_chos kyi dbyings ni de'i mtshan nyid can yin no zhes bya ba yin no/_/'dis ni de bzhin nyid gnas
[\[270b.5\]]yongs su gyur pa bstan te/_de yang 'jig rten las 'das pa'i ye shes kyi lam shin tu rnam par dag pa thob pas sgrib pa gnyis kyi sa bon gtan du bral na chos kyi dbyings yongs su dag pa yin te/_rdo rje lta bu'i 'og tu de bzhin nyid gnas gyur pa zhes bya'o/_/dngos po shes pa de dmigs pa/_/
[\[270b.6\]]dbang zad mi shes mtshan nyid can/_/zhes bya ba la dngos po ni gzhan gyi dbang gi ngo bo nyid do/_/dngos po de shes pa ni dngos po shes pa'o/_/de yang me long lta bu'i ye shes te/_de'i dmigs pa ni gzhan gyi dbang gi ngo bo nyid yin no/_/dmigs pa ni dmigs par bya bar bya ba'o/_/'di la dmigs
[\[270b.7\]]pa de yod pas na de dmigs pa ste/_de zhes bya ba'i sgra ni chos kyi dbyings dang sbyar gyi dngos po shes pa ni ma yin no/_/rab tu mchod pa la yang 'brel pa ma mthong ba'i phyir te/_dper na/_ut+pa la sngon po'i 'dab ma 'dra ba'i spyan mnga' ba/_/khyod kyi zhal ras de yi ngad dang dri mtshungs 'dri/_/zhes bya ba lta
[\[271a\]]
[\[271a.1\]]bu'o/_/me long lta bu'i ye shes kyi dmigs pa ni chos kyi dbyings kyang yin te/_so so rang rig pa nyid du de la dmigs pa'i 'khor ba ji srid par gnas pa'i phyir ro/_/de ni dngos po shes pa yang yin la/_de dmigs pa yang yin pas zhes gzhi mthun par bsdu'o/_/
[\[271a.2\]]de ltar na chos thams cad me long lta bu'i ye shes kyi dmigs pa nyid du bstan pa yin te/_rang dang spyi'i mtshan nyid la dmigs pa'i phyir ro/_/rnam pa gcig tu na dngos po shes pa dang /_de dmigs pa zhes bya ba zlas dbye ba yin te/_gnas ngan len mtha' dag gi gnas kun gzhi rnam
[\[271a.3\]]par shes pa gnyen po'i stobs kyis gnas ngan len ma lus pa dang bral bas yongs su gyur pa me long lta bu'i ye shes zhes bya ba gzhan gyi dbang dag pa zhes tha snyad gdags pa sems kyi rnam par rtog pa thams cad med pa'i ngo bo la 'di ni dngos po tsam mo zhes spyi'i rnam par sgro btags
[\[271a.4\]]nas/_dngos po'i sgra brjod do/_/me long lta bu'i ye shes dmigs par bya ba dang /_dmigs pa mnyam pa'i rnam pa yang gnas ngan len gyi gnas yongs su gyur na de ltar rnam par gzhag go/_/dngos po de shes pa ni dngos po shes pa ste/_de la dmigs pa zhes bya ba'i tha tshig
[\[271a.5\]]go/_/de yang mnyam pa nyid kyi ye shes yin no/_/de'i rjes la thob pa dag la 'jig rten pa rang gi rtog pa yongs su gcod pa'i rnam pa gang yin pa de'i spyod yul yang gzhan gyi dbang gi ngo bo nyid yongs su gyur pa yin no/_/rjes las thob pa'i ye shes de ni so sor rtog pa'i ye shes kho na yin te/_
[\[271a.6\]]de rang gis rtogs pa la so sor rtog pa'i tshe/_de gnyis yul yin pa'i phyir ro/_/de la'am de gnyis la dbang ba ste/_'di de la zad mi shes pa'i mtshan nyid yod pas zhes bya bar tshig rnam par sbyar ro/_/'dis mtshon par byed shes par byed pas na zhes byed pa'i byed pa por byas pa'i phyir
[\[271a.7\]]ro/_/dngos po shes pa de dmigs pa/_/de la'ang dngos po shes pa dang /_/de dmigs pa de gnyis la dbang zad mi shes pa'i mtshan nyid ces bya ba'i tha tshig ste/_'dis ni lam gnas yongs su gyur pa yang bstan pa yin no/_/nyon mongs pa can gyi yid yongs su gyur na/_me long lta bu'i ye shes
[\[271b\]]
[\[271b.1\]]chos kyi dbyings la dmigs pa la dmigs nas mnyam pa nyid kyi ye shes skye ste/_de bzhin yongs su dag na de la yang dbang zad mi shes pa 'thob po/_/me long lta bu'i ye shes ni rgyun gyis rtag pa nyid kyis 'khor ba ji srid par gnas pa'i phyir dbang zad mi shes pa thob pa'i yang rigs na/_mnyam pa nyid kyi ye shes
[\[271b.2\]]so/_/ci de kho na dang 'dra bar rtag pa'i phyir mi zad pa nyid gcig yin nam zhe na ma yin no/_/'o na ji lta bu zhe na bzhed dgur mngon par 'gyur ba'i phyir te/_rtsol ba mi mnga' bas bzhed pa tsam gyis mngon sum du mdzad pa gang yin pa de nyid de la mi zad pa de nyid yin no/_/de'i rjes la thob pa'i ye shes kyang de bzhin du
[\[271b.3\]]gzhan gyi dbang gi ngo bo nyid dag pa dngos po tsam de la dbang zad mi shes pa 'thob po ji lta zhe na/_phyin ci log ma yin pa'i don gyis te/_ji ltar gzhan gyi dbang gi ngo bo nyid dag dngos te phyin ci log thams cad med pa'i ngo bo yin pa ltar de'i rjes la thob pa'i ye shes kyang de dang 'dra'o/_/de nyid kyi phyir phyin
[\[271b.4\]]ci ma log par yongs su grub pa'i phyir de ni de la dmigs pa yin no/_/'o na ji ltar 'jig rten pa yin zhe na/_rnam par rtog pa dang bcas pa'i rnam pa yin pa'i phyir ro/_/'o na ji ltar de la dmigs pa yin zhe na/_rang rig pa'i rnam par ro/_/ji skad du rang rig pa dang mthun par skye ba'i phyir/_rang gis
[\[271b.5\]]rtogs pa yongs su gcod pa'i rnam pa phyin ci ma log par snang ste/_des na de la dmigs pa zhes bya ba'i tha snyad 'thob po/_/de bzhin nyid shes thams cad nas/_/bsgoms pas yang dag grub pa can/_/de la de bzhin nyid la dmigs pa'i ye shes bsgom pa gang yin pa de las yang dag par 'grub pa
[\[271b.6\]]yod pas zhes bya bar tshig rnam par sbyar ro/_/de bzhin nyid ces ni rnam par mi rtog pa'i ye shes te/_sa dang po thob pa'i tshe thob pa yin no/_/de bsgoms pa ni sa lhag ma rnams te/_de bzhin nyid shes pa de thams cad nas chos kyi rnam grangs 'di thams cad nas thos pa dang bsam pa dang /_bsgom pa
[\[271b.7\]]la sogs pa'i rim gyis sbyor ba la sogs pa'i gnas skabs dag tu ji lta ji ltar/_bsgoms pa de lta de ltar sa re re la nyon mongs pa can ma yin pa'i mun pa dang bral ba'i phyir chos kyi dbyings rnam par dag pa'i rgyur 'gyur te/_sangs rgyas kyi sa la chos kyi dbyings rnam pa thams cad yongs su dag
[\[272a\]]
[\[272a.1\]]pa gsal ba'i bar du 'gyur ro/_/'dis ni mnyam nyid kyi ye shes bstan te/_de yang de yongs su dag pa'i rgyu yin pa'i phyir ro/_/sems can kun gyi gnyis bskyed pa/_/gtan du mi zad 'bras bu can/_/'di la sems can thams cad la rnam pa thams cad du phan pa dang /_
[\[272a.2\]]bde ba gnyis bskyed pa mi zad pa'i 'bras bu yod pas zhes bya bar rnam par sbyar te/_sems can thams cad la phan pa skyed pa ni dge ba bskyed pa'o/_/bde ba bskyed pa ni 'phral du'o/_/de gnyis ni 'di'i stobs kyis 'khor ba ji srid par mdzad pas 'di gnyis mi zad pa ni 'di'i 'bras bu
[\[272a.3\]]yin te/_chos kyi dbyings yongs su dag pa ni de'i phyed yin pa'i phyir ro/_/'dis ni so sor rtog pa'i ye shes bstan te/_de yang de'i 'bras bu yin pa'i phyir ro/_/sku dang gsung dang thugs sprul pa/_/sbyor ba'i thabs kyi phrin las can/_'di la sku dang gsung dang thugs sprul pa rnams sbyor
[\[272a.4\]]bar byed pa'i thabs gang yin pa de nyid kyi phrin las mnga' bas zhes bya bar sbyar ro/_/de'i thabs yongs su mkhyen pa'i phyir/_de'i phrin las can zhes bya'o/_/sku sprul pa ni rnam pa gsum ste/_rang dang gzhan gyi lus dang 'brel pa dang ma 'brel pa'o/_/rang gi lus dang 'brel pa 'di bdag
[\[272a.5\]]nyid 'khor los sgyur ba la sogs pa'i gzugs su kun du ston pa'o/_/gzhan gyi lus dang 'brel pa ni bdud la sogs pa sangs rgyas pa'i gzugs su kun du ston pa'o/_/ma 'brel pa ni sa la sogs pa'i rin po che sna bdun gyi rang bzhin du kun du ston pa'o/_/sangs rgyas kyi sku yongs su gzung
[\[272a.6\]]ba dpag tu med pa kun du ston pa gang yin pa yang yin te/_ji skad du sngar bshad pa bzhin no/_/'od zer rab tu dgye bas 'jig rten gyi khams mtha' yas pa snang ba mdzad pa gang yin pa de yang sku sprul pa kho na yin te/_des kyang sems can gyi don mdzad pa'i phyir ro/_/skye ba la sogs pa kun du ston pa
[\[272a.7\]]gang yin pa yang yin no/_/de bzhin du gsung sprul pa yang rang gi lus dang 'brel pa ni tshangs pa'i dbyangs kyis 'jig rten gyi khams mtha' yas par go bar mdzad pa'o/_/gzhan gyi lus dang 'brel pa ni gang gis na nyan thos la sogs pa'i yang /_sangs rgyas kyi gsung dbyangs kyis theg pa
[\[272b\]]
[\[272b.1\]]chen po'i chos bstan par mdzad pa'o/_/ma 'brel pa ni nam mkha' la sogs pa dag las chos ston pa'i sgra 'byung zhes bya ba la sogs pa'o/_/thugs sprul pa ni bdag dang gzhan dang 'brel pa ste/_bdag nyid chos thams cad thugs su chud la/_gzhan yang gang gis na shes rab chung ngus
[\[272b.2\]]kyang chos zab mo yang khong du chud par 'gyur ba de lta bu'i sems nges par 'dzin par mdzad pa dang /_dran pa nyams pa rnams kyang dran pa slar rnyed do zhes bya ba la sogs pa'o/_/'di ni bya ba sgrub pa'i ye shes bstan pa yin te/_ji skad du sngar bshad pa bzhin no/_/ting nge 'dzin dang gzungs kyi
[\[272b.3\]]sgo dang /_/dpag tu med pa gnyis dang ldan/_sgo ni sgo mo'o/_/dpag tu med pa gnyis ni bsod nams dang ye shes kyi tshogs dag go/_/ting nge 'dzin dang gzungs kyi sgo dang bsod nams dang ye shes kyi tshogs dpag tu med pa dang ldan pa ste yang dag par ldan pa dang 'byor pa zhes bya ba'i tha tshig go/_/rang
[\[272b.4\]]bzhin chos rdzogs longs spyod dang /_/sprul pas tha dad 'jug pa can/_'di la rang bzhin pa dang /_longs spyod rdzogs pa dang /_sprul pa'i sku dag gis tha snyad du 'jug pa yod pas zhes bya bar tshig rnam par sbyar ro/_/de bzhin gshegs pa rnams kyi sku chos kyi dbyings rnam par dag pa tha dad pa ma yin mod
[\[272b.5\]]kyi/_'on kyang sku gsum gyi bye brag gis 'jug pa'i phyir 'di la tha dad du 'jug pa yod pas zhes bya'o/_/sku gsum po 'di dag gis ni rang dang gzhan gyi don rten dang bcas pa ston te/_de la rang bzhin pa ni chos kyi sku ste/_gnas yongs su gyur pa'i mtshan nyid 'byor pa thams cad kyi gnas chos
[\[272b.6\]]dkar po thams cad la mnga' mdzad pa/_sangs rgyas thams cad kyi sku'i gnas de bzhin gshegs pa thams cad kyi mtshungs pa phra zhing shes par dka' ba yin no/_/de'i dbang du mdzad nas gzhan las brtags par bya ba ma yin pa rtog ge'i spyod yul ma yin pa rtog ge'i lam las yang
[\[272b.7\]]dag par 'das pa zhes bya ba la sogs pa gsungs so/_/longs spyod rdzogs pa ni de'i dbang gis 'byung ba'i shes rab rnam par mi rtog pa'i ye shes kyi rjes la thob pa ste/_shel la sogs pa'i rang bzhin gyis sangs rgyas kyi zhing rnams su 'khor gyi dkyil 'khor sna tshogs
[\[273a\]]
[\[273a.1\]]kyi nang dag tu sar zhugs pa'i byang chub sems dpa' chen po rnams dang thabs cig tu chos la rdzogs par longs spyod pa'i rgyu mtshan yin no/_/sprul pa du ma gdul ba'i sems can ji lta ba rnams la gzugs kyi sku la sogs pa kun du bstan pas yongs su smin par 'gyur
[\[273a.2\]]ba dang mthun pa ste/_de'i rjes la thob pa'i shes rab kho na yin no/_/sprul pa pa ni nyan thos la sogs pa'i yul yin gyi longs spyod rdzogs pa pa ni ma yin no/_/de yang de bzhin gshegs pa rnams kyi don chen po ste/_gzugs sna tshogs kun du ston pas rtag tu sems can yongs su smin par bya ba'i
[\[273a.3\]]phyir nye bar gnas pa yin no/_/longs spyod rdzogs pa pa ni rang gi don mdzad pa yin gyi/_'di ni gzhan gyi don mdzad pa kho na yin no/_/gzhan nas sangs rgyas kyi rab tu dbye ba bcu gsungs pa gang dag yin pa mngon par rdzogs par byang chub pa'i sangs rgyas dang /_smon lam gyi sangs rgyas dang /_
[\[273a.4\]]las kyi rnam par smin pa'i sangs rgyas dang /_byin gyi rlabs kyi sangs rgyas dang /_sprul pa'i sangs rgyas dang /_chos kyi dbyings kyi sangs rgyas dang /_sems kyi sangs rgyas dang /_ting nge 'dzin gyi sangs rgyas dang /_rang bzhin gyi sangs rgyas dang /_bsam pa ji lta ba bzhin gyi sangs rgyas dang zhes bya ba
[\[273a.5\]]de dag kyang gsum po 'di dag kho na'i khongs su 'dus te/_de la dang po lnga ni kun rdzob kyi sangs rgyas yin no/_/'og ma lnga ni don dam pa'i sangs rgyas yin no/_/sangs rgyas rnams kyi chos kyi dbyings/_/rnam dag 'di ni yang dag brjod/_/yongs su dag pa'i mtshan nyid ji skad bshad pas sangs
[\[273a.6\]]rgyas rnams kyi chos kyi dbyings su yongs su dag pa gang yin pa 'di ni yang dag par brjod zin par tshigs su bcad pa bzhis ni go rims bzhin du rang bzhin gyi mtshan nyid dang rgyu dag dang phrin las dang ldan pa dang 'jug pa'i don gyi sa sangs rgyas kyi sa'i rnam par dbye ba de mdor
[\[273a.7\]]bsdus te ston par byed do/_/mdo sde rnam par bshad byas nas/_/bsod nams bdag gis gang bskyed pa/_/des ni 'jig rten sangs rgyas sa/_/dam pa mchog ni thob par shog_/slob dpon ngang tshul bzang pos mdzad pa rdzogs so//_//