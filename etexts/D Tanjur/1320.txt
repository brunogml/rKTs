<p>1a</p>
<p>1b</p>
<p>1b.1</p>@##/ /rgya gar skad du/ kau mu di pany+tsi kA nA ma/ bod skad du/ kau mu di zhes bya ba'i dka' 'grel/ kye rdo rje la phyag 'tshal lo/ /glang po rta sogs nad brgyad phyag brgyad 'dzin cing
<p>1b.2</p>lhag ma g.yon pa'i phyag brgyad kyis/ /dbang phyug brgyad kyi phun tshogs nor 'dzin dang po rim par 'dzin pa'i dbang phyug ni/ /sprin med nam mkha'i mthil du brgyad pa'i zla phyed zil gnon thod pa'i phreng ba
<p>1b.3</p>can/ /phyag gi yal ga spyi bo me tog brgyan mdzad he ru ka dpal khyod la skyongs/ /byang chub sems dpa' rdor snying sogs/ /mchog gi spyod yul kye'i rdo rje/ /'di ni bla ma'i mthu stobs kyis/ /bdag
<p>1b.4</p>gis kyang ni bshad par bya/ /ngan par bstan pa'i dri mas gos pas ming gi lhag ma ni/ /gang yod mun pas bsgribs pa chu skyes tshal ni khyad med pa/ /sgrib pa las de kau mu di mtshungs kau mu di 'dis ni/ / 
<p>1b.5</p>kye'i rdo rje'i tshig gi lam ni btu bar bya/ /'di skad ces bya ba'i tshig gi phrad ni 'di skad bdag gis zhes bya ba la sogs pa nas/ de skad ces gsungs nas zhes bya ba'i mthar thug pa'i rgyud la bsnyegs so/ / 
<p>2a</p>
<p>2a.1</p>bdag gis zhes bya ba ni sdud par byed pa rdo rje snying pos so/ /thos pa zhes bya ba ni goms pa'o/ /gang las she na/ bcom ldan 'das zhes bya ba ni bcom ldan 'das las so/ /bzhugs so zhes bya ba ni gnas pa
<p>2a.2</p>las so/ /thos pa'i 'brel pas rnam par dbye ba yongs su bsgyur ba'i phyir lnga pa'i don la dang po'o/ /yang na ston pa po rdo rje 'dzin pas thos pa ni thos pa'o/ /'dir bcom ldan 'das rdo rje 'dzin pa gcig la yang / thams cad kyi rang bzhin
<p>2a.3</p>gyis du ma'i gzugs kyi phyir 'di ni bstan par bya ba dang / ston pa po dang / bstan pa 'gal ba med pa'i phyir/ /de ltar yang 'di 'gal ba med do/ /du mar yang bcom ldan 'das nyid kyis 'dir rtogs par bya bar/ /'chad pa po nga chos
<p>2a.4</p>kyang nga / /rang gi tshogs ldan nyan pa nga / /zhes bya ba la sogs pa'o/ /yang na 'di skad bdag gis thos pa zhes bya ba ni/ e waM ma yA'i yi ge 'bru bzhir rab tu grub par ji ltar gyur pa de ltar/ bcom ldan 'das bzhugs so zhes bya
<p>2a.5</p>bar 'brel to/ /don ni 'di lta ste/ e waM ma yA'i rang gi ngo bo de la bcom ldan 'das gnas pa'o/ /zhes bya'o/ /e waM ma yA'i yig 'bru rnams kyi ngo bo gang zhe na/ gang zhig bcom ldan 'das kyi ngo bo zhes bya ba de'i ngo bo 'di brjod par
<p>2b</p>
<p>2b.1</p>bya ste/ e ni sa ru shes par bya/ /las kyi phyag rgya'ang spyan ma nyid/ /byams pa chen po thabs chen ma/ /sna tshogs gzugs ma sna tshogs bskyed/ /chu skyes 'dab ma drug cu bzhir/ /sprul pa'i 'khor lo nyid du gnas/ waM ni chu ru shes par bya/ /chos kyi phyag rgya mA ma kI/ /snying
<p>2b.2</p>rje dang ni smon lam tshul/ /lha mo rdo rje rigs rjes 'gro/ /snying gar chu skyes 'dab brgyad du/ /chos kyi 'khor lor yang dag gnas/ /ma ni me ru brjod pa nyid/ /phyag rgya chen po gos dkar mo/ /dga' dang stobs kyi sbyor ba yis/ /lha mo pad+ma'i rigs 'byung ma/ /mgrin par chu skyes 'dab brgyad
<p>2b.3</p>gnyis/ /longs spyod rdzogs pa'i 'khor lor gnas/ /ya ni rlung du bshad pa nyid/ /nyon mongs thams cad rab 'joms pa/ /dam tshig chen po'i phyag rgya de/ /lha mo las kyi rigs rjes 'gro/ /btang snyoms ye shes rnal 'byor gyis/ /sgrol ma 'khor ba sgrol ba mo/ /'dam skyes 'dab
<p>2b.4</p>ma sum cu gnyis/ /bde chen 'khor lo chen po la/ /zhes phyag rgya bzhis rgyas btab pa'o/ /bzhugs so zhes bya ba ni gnas pa'o/ /'di nyid du gsungs pa/ sra ba'i chos kyis sa nyid de/ /'gro bas rlung du rab tu grags/ /gsher ba'i phyir na chu yi khams/ /bskyod pa las ni me skye
<p>2b.5</p>ste/ /zhes bya ba la sogs pa'o/ /yang na e waM 'di dag ni thabs dang shes rab dag go/ /yang gsungs pa/ es ni shes rab brjod pa ste/ /waM ni thabs su gyur pa nyid/ /bud med la ni es mdzes pa/ /de ni waM gyis rnam par brgyan/ /'og dang steng du snyoms 'jug pas/ /thabs dang
<p>2b.6</p>shes rab rab bskyed pa/ /e nyid dang ni waM nyid de/ /gnyis gnyis su ni brjod pa nyid/ /bdag gis thos pa 'dod chags che/ /mtshon 'gyur 'di la yang dag gnas/ /zhe'o/ /yang gang gi tshe 'di thos shing bzhugs she na/ dus nges par bya ba'i phyir gcig na zhes bya ba la sogs pa gsungs
<p>2b.7</p>te/ dus gcig na zhes bya ba ni gnyis ma yin pa dang / mang po rnams ma yin pa'o/ /gcig ces bya ba ni lhan cig ma yin pa'o/ /dus zhes bya ba ni dus tshod do/ /de yang rnam pa gsum ste/ bde ba'i dus nyid dang / sdug bsngal gyi dus nyid dang / bsam gyis mi khyab pa'i yang dus nyid do/ / 
<p>3a</p>
<p>3a.1</p>'dod chags dang 'dod chags dang bral ba ni bde ba'i dus dang sdug bsngal gyi dus so/ /de dag gis spangs pa'i dus ni bsam gyis mi khyab pa'i dus de/ der dus gcig na bsam pa dang bral ba ni/ /de ltar ting nge 'dzin la snyoms par zhugs pas bdag gis thos kyi/ yang
<p>3a.2</p>so so'i skye bo nyid kyi dus kyi dbye ba dang / bsam pa dang / the tshom mang bas ni ma yin no/ /yang gsungs pa/ dus ni bsam gyis mi khyab dus/ /gcig ni lhan cig med pa yin/ /zhes bya ba la sogs pa'o/ /bcom ldan 'das zhes bya ba ni ston pa dpal rdo rje 'dzin pa ste b+ha ga'i sbyor ba'i
<p>3a.3</p>phyir/ bcom ldan 'das zhes brjod par 'gyur ro/ /b+ha ga ni rnam pa gnyis te/ dbang phyug la sogs pa yon tan drug gi b+ha ga dang / 'dod chags la sogs pa dgra'i dpung 'joms pa'i b+ha ga ste/ 'di gnyis 'di la mnga' ba'i phyir de skad ces brjod do/ /de bzhin gshegs pa
<p>3a.4</p>thams cad kyi sku dang gsung dang thugs zhes bya ba ni/ de rnams nyid kyi mchog nyid kyi phyir snying po rnams te/ snying po ni mchog ces bya ba'i tha tshig go/ /rdo rje ni mi phyed pa'i phyir ro/ /btsun mo ni gdul bya'i skye bo'i dor byas pa'i phyir ro/ /yang na de bzhin gshegs pa thams cad kyi sku rdo rje la
<p>3a.5</p>sogs pa de rnams kyi snying po'i mchog ste/ rgyur gyur pa rgyal ba drug pa rdo rje 'dzin pa'o/ /rdo rje 'dzin ni sku rdo rje la sogs pa ste/ de rnams kyi ni rdo rje 'dzin pa drug po rnams kyi ste rnam par snang mdzad la sogs pa de bzhin gshegs pa lnga po rnams kyi btsun mo rnams so/ /de bzhin gshegs
<p>3a.6</p>pa thams cad kyi sku dang gsung dang thugs kyi snying po/ rdo rje'i btsun mo rnams ni spyan la sogs pa bzhi po rnams dang / phyag rgya lnga pa bdag med ma ste/ de rnams kyi b+ha ga ni khyim rnams so/ /yang gsungs pa/ gang la gtso bo spyod gyur pa'i/ /khyim ni b+ha ga zhes su gsungs/ /ji srid lus
<p>3a.7</p>ni rnam gnas pa/ de yis las dang las min 'gyur/ /zhes so/ /de bzhin gshegs pa thams cad kyi sku dang gsung dang thugs kyi snying po rdo rje'i btsun mo'i b+ha ga de rnams la bzhugs pa ni rnam par spyad pa'o/ /de ltar gnas su bzhugs pa na/ /rdo rje snying po stan las langs te/ bla gos phrag
<p>3b</p>
<p>3b.1</p>pa gcig du gzar nas pus mo g.yas pa'i lha nga sa la btsugs te/ thal mo sbyar ba byas nas/ bcom ldan 'das la 'di skad ces gsol to/ /ye shes kyi dbang po de bzhin gshegs pa thams cad kyi sku dang gsung dang thugs kyi snying po rje btsun gsang ba'i yang shin tu ches gsang
<p>3b.2</p>ba'i gleng gzhi'i tshig gsungs pa nyan par 'tshal na sku ni gang gsung ni gang thugs ni ci lags/ de nyid gsang ba gsum po 'di rnams kyi yang snying po shin tu ches gsang ba de gang lags/ de'i phyir bcom ldan 'das kyis bshad par rigs so/ /de nas bcom ldan 'das kyis bka'
<p>3b.3</p>stsal pa/ e ma'o rdo rje snying po zhes bya ba la sogs pa la/ e ma'o zhes bya ba'i tshig gi phrad ni ngo mtshar ba la bya'o/ /rdo rje snying po rnal 'byor gyi dbang phyug bye ba phrag brgyad cu'i 'khor rnams kyi de kho na 'di spyod yul ma yin pa zhu ba legs so legs so/ /zhes bya ba 'di ni mdzes pa'o/ /'dod
<p>3b.4</p>pa de bshad par bya yis nyon cig /rdo rje sems dpa' ni sku ste/ he ru ka phyag gnyis pa'o/ /sems dpa' chen po ni gsung ste phyag bzhi pa'o/ /dam tshig sems dpa' ni thugs te phyag drug pa'o/ /rdo rje sems dpa' dang / sems dpa' chen po dang / dam tshig sems dpa' dang / de'i
<p>3b.5</p>snying po kye'i rdo rje zhes bya ba 'bras bu rdo rje 'dzin nyon cig /sku dang gsung dang thugs ni rab tu grub bo/ /de rnams kyis mtshan gzhan gyi yon tan gyi khyad par shes par 'dod pas zhus pa/ gang phyir rdo rje sems dpa' lags/ /zhes bya ba la sogs pa'o/ /de la bcom ldan 'das kyis bka' stsal pa/ 
<p>3b.6</p>rdo rje mi phyed ces bya ba la sogs pa ni/ /rang bzhin dang bral ba'i phyir gzugs brnyan la sogs pa lta bur mi phyed pa ni rdo rje'o/ /gnyis su med pa'i ngo bos dngos po thams cad snyoms pa'i phyir/ sems dpa' ni gcig pa nyid do/ /zhes tshig rkang gnyis kyis sku rdo rje ni rdo rje sems dpa' zhes
<p>3b.7</p>gsungs so/ /ye shes rnams kyang yin la/ chen po rnams kyang yin pa de rnams ni ye shes chen po rnams te/ me long lta bu la sogs pa rnams so/ /de'i rang bzhin gyi phyir ye shes chen po'i sgras ni sangs rgyas lnga ru gsungs so/ /ro ni kha ba dang / skyur ba dang / tsha ba dang / bska ba dang / 
<p>4a</p>
<p>4a.1</p>lan tshwa dang / mngar ba rnams so/ /ye shes chen po rnams kyang yin la/ ro rnams kyang yin pa de rnams ni ye shes chen po'i ro rnams so/ /de'i gnas kyi phyir de rnams kyis gang ba ni gsung gi rdo rje ste/ sems dpa' chen po zhes gsungs so/ /ro'i rang bzhin de nyid dang / sangs rgyas
<p>4a.2</p>rnams kyi tshigs bcad 'di la dpyad par bya ste/ kha ba tsha ba rdo rjer dbul/ /mngar ba rdo rje rtag pa la/ /skyur ba rdo rje nyi ma la/ /de bzhin lan tshwa 'jig rten rjer/ /rta yi rgyal po thams cad dam/ /bska ba rab tu brtag par bya/ /zhes so/ /dam tshig ni bskyang bar bya ba nyid de/ 
<p>4a.3</p>de yang rnam pa gnyis te/ bsrung bar bya ba dang / bza' bar bya ba'o/ /de la bsrung bar bya ba ni bzhi nyid de/ 'di lta ste/ rang rang gi yul la rnam par shes pa lnga'i lus bsrung ba zhes bya ba'i dam tshig rnams dang / phung po lnga dul ba zhes bya ba'i dam tshig rnams dang / khams bzhi 'dus pa zhes
<p>4a.4</p>bya ba'i dam tshig rnams dang / rang dang gzhan gyi don gyi rgyur gyur pa zhes bya ba'i byang chub kyi sems 'dris par byed pa dang goms pa zhes bya ba'i dam tshig ste/ 'di ni bsrung bar bya ba'i dam tshig go/ /'dris par bya ba'i dam tshig kyang bcud kyis len pa lnga po rnams te/ de rnams thams cad
<p>4a.5</p>la spyad pa ni/ dam tshig la spyad pa ste/ de'i dngos po ni dam tshig la spyad pa nyid de/ de'i phyir dam tshig la spyad pa nyid kyi rgyu'i phyir thugs kyi rdo rje ni dam tshig sems dpa' zhes bshad do/ /rdo rje sems dpa'i sku la sogs pa lta bur rab tu grub pa de'i phyir/ ji ltar 'dir kye'i rdo rje zhes bya ba'i
<p>4a.6</p>mtshan gyi rgyu rtogs par bya ba'i phyir/ he yi rnam pas ci zhig bshad/ /ces bya ba la sogs pa gsungs te go sla'o/ /de la bcom ldan 'das kyis bka' stsal pa/ tes ni snying rje chen po nyid/ /ces bya ba la sogs pa ni sems can thams cad la snyoms pa'i phyir ro/ /nyi tshe ba las che ba'i phyir
<p>4a.7</p>snying rje chen po ni sems can thams cad yongs su skyob pa'o/ /'ang zhes bya ba ni yang gi don to/ /hes ni re zhig snying rje gsungs na/ badzra yis kyang ci gsungs she na/ badzra shes rab brjod par bya/ /zhes gsungs te/ nges pa rnyed pa'i phyir the tshom zlog pa ni shes rab ste/ rdo rjes brjod par
<p>4b</p>
<p>4b.1</p>'gyur ro/ /ci 'di dag yang snying rje dang / shes rab dag gis sku gsum dmigs par 'gyur zhing / de dmigs pa'i phyir ji ltar de'i snying por 'gyur ba'i rigs de'i phyir bdag nyid can gyi kye'i rdo rje yang 'grub par mi 'gyur ro/ /'di'i phyir snying po kye'i rdo rje zhes bya ba yang nyon cig /ces bya
<p>4b.2</p>ba yang 'thad pa ma yin te/ sku gsum las steng du sangs rgyas kyang yod pa ma yin zhing / 'on kyang sku gsum 'dus pa nyid sangs rgyas su 'dod do/ /de bzhin du yang dpal gsang ba 'dus pa las/ sku gsung thugs ni rnam pa gsum/ /gsang ba zhes ni mngon par brjod/ /sangs rgyas thams
<p>4b.3</p>cad ces bya ba/ /tshogs pa 'dus par gsungs pa nyid/ /ce'o/ /de ltar ni ma yin te/ sku gsum bsdu ba'i phyir/ der thabs kyi yan lag 'di 'ba' zhig gsungs kyi/ yang shes rab kyi yan lag ni ma yin no/ /'dir yang thabs dang shes rab ldan zhing dmigs pa med pa'i phyir sku gsum
<p>4b.4</p>las 'das pa shes rab kyi yan lag gi snying po gsungs so/ /de bas na de'i yan lag gnyis bstan pa kye'i rdo rje nyon cig ces bya ba ni mdzes pa'o/ /de bzhin du yang bshad pa'i rgyud du snying rje dang shes rab dag gi dmigs pa med pa nyid yang gsungs pa/ spros pa med pa'i rang bzhin nyid/ /shes
<p>4b.5</p>rab ces ni yongs su grags/ /yid bzhin nor ltar ma lus pa'i/ /sems can don mdzad snying rje nyid/ /dmigs med gnas su shes rab dang / /dmigs med snying rje chen po ni/ /blo dang lhan cig gcig gyur pa/ /nam mkhar nam mkha' ji lta ba/ /zhe'o/ /de nyid thabs ni rgyu dang thun mong ma
<p>4b.6</p>yin par/ thabs dang shes rab bdag nyid rgyud/ /de ni nga yis bshad kyis nyon/ /zhes gsungs te/ rgyud ces bya ba ni rjod par byed pa'o/ /de ni zhes bya ba ni kye'i rdo rje zhes bya ba'i snying po zhes bya ba ste brjod par bya ba'o/ /nga yis bshad kyis zhes bya ba ni byed pa'i drug pa ste/ /bdag gis
<p>4b.7</p>bshad do zhes bya ba'i don to/ /rgyud ni brjod par bya ba la sgra'i tshogs zhes bya ba 'dis ston par byed pa dang / rtogs par byed pa'o/ /de yang rjod par byed pa dang brjod par bya ba'i don to/ /yang 'brel pa ni 'di dag gnyis kyi nyams su myong ba lhan cig 'byung ba'o/ /rgyud 'dir skye bo gus pa ni re zhig
<p>5a</p>
<p>5a.1</p>dgos pa'o/ /sangs rgyas nyid dang dngos grub brgyad po rnams ni dgos pa'i yang dgos pa'o/ /de la he ru ka ni bskyed pa'i rgyu/ dang po re zhig gcig yin no/ /zhes bya ba la sogs pas/ re zhig dmigs pa dang bcas pa'i thabs gsungs te/ he ru ka bskyed pa'i
<p>5a.2</p>rgyu ni he ru ka 'byung ba phun sum tshogs pa'i rgyu ni rtsa'i 'khor lo ste/ de de ltar 'gyur ro/ /phyis ni 'bras bu kye'i rdo rje zhes bya ba 'byung bar 'gyur ro/ /grol bar 'dod pa'i srid pa la zhe sdang ba rnams kyi he ru ka bskyed pa'i rgyu dang / he ru kas kyang ci zhig bya/ /zhes dogs pa la/ dngos po nyid kyis rnam
<p>5a.3</p>grol zhing / /zhes bya ba la sogs pa smos te/ 'byung ba'i phyir dngos po ste/ phung po de khams dang skye mched la sogs pa'o/ /de nyid kyi phyir dngos po nyid kyis rnam par grol bar 'gyur gyi yang phung po la sogs pa dang dngos po med pas ni ma yin no/ /gal te dngos po nyid kyis rnam par grol
<p>5a.4</p>bar 'gyur na/ de'i tshe sems can rnams kyang gang gis grol/ /gang gis 'ching bar 'gyur zhes dogs pa la/ /dngos po'i 'ching bas 'ching bar 'gyur/ /zhes bya ba la sogs pa gsungs te/ dngos po'i 'ching bas ni dngos por mngon par zhen pa ste/ ji ltar gzung ba dang 'dzin
<p>5a.5</p>pa'i shes pa des 'ching bar 'gyur ro/ /gal te dngos po'i 'ching bas 'ching bar 'gyur na/ de'i tshe bcings pa nyid kyis grol bar mi 'gyur ro zhes dogs pa la/ de yongs shes pas grol bar 'gyur/ /zhes gsungs te/ de yongs shes pa ni de'i yongs su shes pa ste/ dngos po yongs
<p>5a.6</p>su shes pa'i phyir de yongs su shes pa zhes gsungs so/ /gal te de ltar de'i phyir ji ltar de yongs su shes pa yin zhes dogs pa la/ dngos po bsgom gyur shes rab can/ /zhes bya ba la sogs pa gsungs te/ shes rab can zhes bya ba ni/ rdo rje snying po'o/ /dngos po bsgom pa ni dngos po yongs su
<p>5a.7</p>shes pa don du gnyer bas yongs su shes pa'i phyir/ chos dang don la bye brag phyed pa'i shes rab kyis bsgom par bya ba'i dngos po zhes bya ba'i don to/ /gal te des cir 'gyur zhe na/ dngos po med pa nyid ces bya ba la sogs pa gsungs so/ /de bas na dngos po med pa yang bsgom par 'gyur gyi/ 
<p>5b</p>
<p>5b.1</p>dngos po 'ba' zhig ni ma yin no/ /de'i phyir/ de nyid dngos po yongs su shes pa ste/ /'on kyang gcig dang dum dang bral ba'i phyir rang bzhin med pas dngos po'i dngos po med par rab tu shes so/ /gal te de ltar dngos po'i dngos po med pa yongs su shes na/ de'i tshe dngos po med
<p>5b.2</p>pa nyid mchog ste cung zad bsgom pa mchog na dngos po bsgom zhes dogs pa la/ bshad pa'i rgyud du gsungs pas dris pa'i lan gdab pa'i phyir gsungs pa/ lta ba rnams las log rnams dang / /bdag tu lta ba tshol rnams kyi/ /bdag zhen bsam pa bzlog don du/ /ston pa rgyal ba
<p>5b.3</p>rnams kyis gsungs/ /gal te stong pa thabs yin na/ /de tshe sangs rgyas nyid mi 'gyur/ /'bras bu las rgyu gzhan min phyir/ /thabs ni stong pa nyid ma yin/ /'di ni nga ste/ ston pa sum cu rtsa gnyis mtshan/ /gtso bo dpe byad brgyad cur ldan/ /ji ltar mi 'dra ba'i rgyus bsgrub par
<p>5b.4</p>bya bar 'gyur/ de nas rdo rje snying pos gsol ba/ de'i tshe bcom ldan 'das bems po'o/ /bcom ldan 'das kyis bka' stsal pa/ nga ni bems po ma yin no/ /de ci lags/ nga ni me long lta bu'i ye shes so/ /rdo rje snying pos gsol ba/ me long lta bu'i ye shes de ci lags/ rdo rje 'dzin pas bka' stsal pa/ bden pa ma yin pa
<p>5b.5</p>dang / brdzun pa ma yin pa dang / dor ba ma yin pa dang / blang ba ma yin pa'o/ /de ltar nga ni mnyam pa nyid la sogs pa'o/ /de'i phyir rnam pa med pa'i byang chub ni ma yin no/ /rdo rje snying pos gsol ba/ de'i tshe khyod 'dus byas nyid do/ /zhes bya ba la sogs pa'o/ /rdo rje 'dzin pas bka'
<p>5b.6</p>stsal pa/ de ltar ni ma yin no/ /ji ltar me long rnams la gzugs brnyan don med pa dang / bden pa rnam par spangs pa de bzhin du dkyil 'khor gyi 'khor lo 'dus byas pas kyang zil gyis gnon par mi 'gyur ro/ /de ltar he ru ka bsgom bya/ zhes bya ba ni/ dngos po dang dngos po med pa'i bdag nyid
<p>5b.7</p>can he ru ka bsgom par bya zhes pa'i don to/ /yang gsungs pa/ dngos nga dngos po med pa'ang nga / /dang por grol ba'i de bzhin gshegs/ /gzugs med gzugs can rnams kyi mchog /zab cing rgya che'i rang bzhin can/ /zhe'o/ /de nyid la gsungs pa'i dbye ba rtogs par bya ba'i phyir/ lus la
<p>6a</p>
<p>6a.1</p>ye shes chen po gnas/ /zhes bya ba la sogs pa smos te/ lus la gnas pa'i phyir lus la gnas pa ste/ lus la med na ni dmigs par mi 'gyur ro/ /de'i phyir lus kyi rgyu blang bar bya ste/ gzhan du na de yongs su mi shes par ye shes gnas par mi 'gyur ro/ / 
<p>6a.2</p>bshad pa'i rgyud du gsungs pa/ rang gi lus ni sangs rgyas nyid/ /lus las gzhan du sangs rgyas nyid/ /gzhan ni gang du'ang mi gnas te/ /mi shes pa yis bsgribs par brjod/ /ce'o/ /'di'i phyogs gcig pa nyid spang bar bya ba'i phyir/ dngos po kun la khyab pa po/ /zhes bya
<p>6a.3</p>ba la sogs pa gsungs so/ /'dis ni lus la ye shes yongs su shes pa yang dag par yid ches par bya ba'i phyir gsungs pa de'i rgyu zhus pa/ rdo rje'i lus la rtsa du lags zhes bya ba la sogs pa la/ rdo rje'i lus ni kye'i rdo rje'i lus la ste/ ma lus par bsdus pa yang gang yang phyogs
<p>6a.4</p>gcig gis gsungs pa ste/ bden pa'i gsal ba ni gsal ba zhes bya ba lta bu'o/ /de la gtso bo'i dbang du mdzad nas/ rtsa rnams ni sum cu rtsa gnyis te/ /zhes bya ba la sogs pa gsungs te/ gtso bo ni yang 'di rnams su byang chub kyi sems 'bab pa'i phyir ro/ /yang gsungs pa/ 'khor
<p>6a.5</p>lo bzhi yi rab dbye bas/ /brgya dang nyi shu lhag pa nyid/ /byang chub sems kyi rang bzhin gyi/ /rtsa ni sum cu rtsa gnyis mchog /ces so/ /de la mchog rnams kyi yang mchog gsum du gsungs pa/ de rnams kyi nang nas rtsa rnam pa gsum ni gtso mo ste/ zhes bya ba la sogs pa rtsa sum cu rtsa
<p>6a.6</p>gnyis kyi nang nas rtsa gsum po rnams ni gtso mo'o/ /gal te gsum po de rnams gang zhe na/ brkyang ma dang ro ma dang / kun 'dar ma'o/ /gtso mo nyid kyi gtan tshigs su/ /brkyang ma shes rab rang bzhin gyis/ /zhes bya ba la sogs pa gsungs te/ thabs dang shes rab dag gis legs pa'i
<p>6a.7</p>thun mong ma yin pa'i rgyu dag go/ /kun 'dar ma ni 'bras bur gyur pa de gnyis su med pa ste/ ma ning gi phyir dang / mtha' gnyis dang bral ba'i phyir gzung ba dang 'dzin pa spangs pa zhes gsungs so/ /de rnams kyi 'bab pa'i dbye ba'i bye brag ni/ brkyang ma mi bskyod 'bab pa ste/ /zhes bya ba la sogs
<p>6b</p>
<p>6b.1</p>pa gsungs so/ /de nyid kyi phyir byang chub kyi sems 'bab pa zhes bya ba smos te/ yang 'di rnams su byang chub kyi sems kyis yongs su gang ba 'di rnams la phung po dang / skye mched la sogs pa bdag gi lus skye bar 'gyur ro/ /'di nyid bshad pa'i rgyud du gsungs pa/ /byang sems sum cu
<p>6b.2</p>rtsa gnyis kyis/ /gang tshe 'dir ni gang gyur pa/ /phung po 'byung ba dbang po yi/ /sangs rgyas de yi de ma thag /ce'o/ /rtsa rnams kyi grangs nyid gcig pu gsungs nas/ bya ba dang ming dang / ngo bo yang rtogs par bya ba'i phyir/ /bde ba chen po'i gnas su 'dzag pa zhes bya ba la sogs pa
<p>6b.3</p>gsungs te/ zag pa dang bcas pa'i yul las byung ba'i bde ba rnams las che ba ni bde ba chen po ste/ de'i gnas ni lte ba'i dkyil 'khor ro/ /de la pul+lI ra la sogs pa'i yul du gnas pas 'dzag pa nyid du gnas pa'i phyir bya ba'o/ /ming dang ngo bo yang gsungs pa/ mi phyed ma ni so dang sen
<p>6b.4</p>mo 'bab ma'o/ /phra gzugs ma ni skra dang ba spu 'bab ma'o/ /rtse ba ma ni pags pa dang dri ma 'bab ma'o/ /g.yon pa ni sha 'bab ma'o/ /thung ngu ma ni chu rgyus 'bab ma'o/ /rus sbal skyes ma ni rus pa 'dzin ma'o/ /sgom ma ni mkhal ma 'bab ba'o/ /dbang ma ni snying 'dzin ma'o/ /skyon ma ni
<p>6b.5</p>mig 'bab ma ste/ de ni skyon ldan ma zhes bya'o/ /mjug ma ni mkhris pa 'bab ma'o/ /ma mo ni glo ba 'bab ma'o/ /mtshan mo ni rgyu ma 'bab ma'o/ /bsil sbyin ma ni ngos kyi chu rgyus 'bab ma'o/ /tsha ba ma ni lto ba'i bdag ma'o/ /brkyang ma ni mi bskyod pa 'bab ma'o/ /kun 'dar ma ni shes rab
<p>6b.6</p>zla ba 'bab ma'o/ /ro ma ni khrag 'bab ma'o/ /gzhol ma ni bshang ba 'bab ma'o/ /rangs ma'i gdong ma ni mtshams kyi mtha'i dbus su 'gro ma'o/ /shin tu gzugs can ma ni bad kan 'bab ma'o/ /spyi ma ni rnag 'bab ma'o/ /rgyu sbyin ma ni dmar po 'bab ma'o/ /sbyor bral ma ni rdul
<p>6b.7</p>'bab ma'o/ /sdug gu ma ni tshil 'bab ma'o/ /grub ma ni mya ngan dang mchi ma 'bab ma'o/ /'tshed ma ni mchil ma 'bab ma'o/ /yid bzang ma ni snabs 'bab ma'o/ /sum skor ma ni gzugs la mi reg pa'i phyir ro/ /'dod ma ni sgra la gnas ma'o/ /khyim ma ni dril gnas ma'o/ /gtum ma ni
<p>7a</p>
<p>7a.1</p>re 'gyur ma'o/ /kA t+ya ma ni reg bya 'bab ma'o/ /bdud bral ma ni chos zhes so/ /'di rnams kyi rang bzhin gsungs pa/ srid gsum yongs gyur zhes bya ba la sogs pa ni 'dod pa'i srid pa dang / gzugs kyi srid pa dang / gzugs med pa'i srid pa ni srid
<p>7a.2</p>gsum mo/ /de las gzhan pa'i ngo bo med pa'i phyir/ sku dang gsung dang thugs rnams so/ /sku gsum yang srid gsum ste/ sku gsum gyi ngo bos yongs su gyur pa ni srid gsum yongs su gyur pa'o/ /ci gal te rtsa'i 'khor lo 'di kho na he ru ka bskyed pa'i rgyur gsungs sam/ 'on te rgyu
<p>7a.3</p>gzhan yang yod ce na/ sdom pa'i dbye bas bshad par bya ste/ /zhes bya ba la sogs pa gsungs te/ 'dir sdom pa'i phyir sdom pa'am/ 'dir sdom par byed pa'i phyir sdom pa ste dpal rdo rje sems pa'i lus so/ /de'i khyad par ni sdom pa'i dbye ba 'chad par 'gyur ba de'i yan lag dang nyid
<p>7a.4</p>lag go/ /yang gsungs pa/ sangs rgyas kun gyi bde chen gyi/ /sde ba sdom zhes rnam par bshad/ /sgyu ma kun gyi sbyor ba yis/ /sdom pa des na sdom pa nyid/ /ces bya ba la sogs pa'o/ /rdo rje skye ba mi 'da' ba'i/ /sdom pa dang tshig nyid du brjod/ /de yi dbye ba'i khyad par 'di/ / 
<p>7a.5</p>snga ma'i rjes su rab tu bstan/ /zhe'o/ /A li dang kA li dang / thabs dang shes rab dag go/ /chos dang longs spyod rdzogs pa dang / sprul pa dang / sku dang gsung dang thugs so/ /sku gsum ni 'khor lo gsum mo/ /bsdu ba'i 'khor lo ni bzhi pa ste/ 'khor lo gsum gyi gnas pa'o/ / 
<p>7a.6</p>e waM ma yA ni dang po'i tshig tu bshad pa'o/ /rnal 'byor ma lus dbus gnas su/ /e yi rnam pa'i sdom pa gnas/ /ji ltar phyi rol de ltar nang / /sdom pa'i de nyid rab tu dbye/ /e waM ma yA zhes bya ba la sogs pa sngar gsungs pa rnams dang / 'chad par 'gyur ba skad cig ma la
<p>7a.7</p>sogs pa rnams kyis yang rnam par gzhag par 'khor lo'i grangs kyi rim pas zhes bya ba la sogs pa gsungs te/ 'khor lo ni sngar gsungs pa'i mtshan nyid bzhi po rnams so/ /de rnams kyi grangs ni 'khor lo'i grangs so/ /'khor lo'i grangs kyi rim pa ni de'i rjes su ste/ sprul pa
<p>7b</p>
<p>7b.1</p>dang chos dang longs spyod rdzogs pa dang / bde ba chen po'i rim pa las bzlog pa ma yin no/ /de bas na 'khor lo'i grangs kyi rim pas rnam par gzhag pa ni/ sprul pa la ni e'o/ /chos la ni waM ngo / /longs spyod rdzogs pa la ni ma'o/ /bde ba chen po la ni yA'o/ /de bzhin du sprul ba la
<p>7b.2</p>ni sna tshogs so/ /chos la ni rnam par smin pa'o/ /longs spyod rdzogs pa la ni rnam par nyed pa'o/ /bde ba chen po la ni mtshan nyid dang bral ba'o/ /de ltar sdug bsngal gyi bden pa dang / kun 'byung gi bden pa dang / 'gog pa'i bden pa dang / lam gyi bden pa zhes bya ba la sogs pa'o/ / 
<p>7b.3</p>de ltar thams cad bzhi bzhi'o/ /zhes bya ba ni/ 'khor lo bzhi po rnams la thams cad rnam par gzhag go/ /'di rnams kyi mtshan nyid gsungs pa rnams ni rgyas par bshad bar bya'o/ /thabs thams cad dang / sdom pa thams cad dang ldan pa bcom ldan 'das kyis lhan cig skyes pa'i
<p>7b.4</p>shes rab gtum mo zhes bya ba la sogs pa gsungs so/ /gzhung rab tu grub pa 'di'i bshad pa gsungs pa/ A li kA li mnyam byas nas/ /de la re khA sbyar ba nyid/ /steng gi re khAr 'bar ba ni/ /gzhan du 'dzag pa'i rgyu can ma/ /bdud rtsi'i thig le'i gzugs can ni/ /khu ba'i
<p>7b.5</p>gzugs kyis 'dzag par 'gyur/ /gtsub dang gtsub byed sbyor ba'i phyir/ /'dir ni las kyi ye shes me/ /rlung gis bskyod pa'i lte ba'i dkyil 'khor du 'bar ba'i 'od zer rnams kyis dam tshig gi 'khor lor son pa'i de bzhin gshegs pa bsregs nas/ longs spyod rdzogs pa'i
<p>7b.6</p>'khor lor gshegs pa'i de bzhin gshegs pa rnams kyi thabs la bskor ba lan gsum byas nas mdzod spur son pas gnad kyi sgo phye nas byung ste/ phyogs bcu'i 'jig rten gyi khams su bzhugs pa'i de bzhin gshegs pa rnams kyi ye shes kyi bdud rtsi blangs nas spyi gtsug gi ba spu'i
<p>7b.7</p>khung bu gser gyi sgo 'bar ba 'dzin pa zhes bya ba nas zhugs te/ so so'i mtshams kyi dbus su son pa'i bu gnas longs spyod rdzogs pa'i 'khor lor ngal bsos te/ bsregs pa'i de bzhin gshegs pa rnams kyi dga' ba skyed par byed pa ni lte ba'i dkyil 'khor du gnas par 'gyur ro/ /'di
<p>8a</p>
<p>8a.1</p>la yang 'byung ba dang 'jug pa mi mthong ste/ skra'i rtse mo brgya stong gi cha'i phyir ro/ /de nas ji ltar bde bar gnas par bya ste/ rang gi lha'i rnal 'byor gyis/ /zhes bya ba la sogs pa'o/ /rdo rje rigs kyi le'u zhes bya ba la/ rdo rje ni byang chub kyi sems so/ /rigs ni
<p>8a.2</p>dang po'i rus te/ A li dang kA li'o/ /de'i le'u ni le'u bshad pa ste/ byang chub kyi sems kyi le'u zhes bya ba ji snyed pa'o/ /yang gsungs pa/ sangs rgyas kun gyi rang bzhin phyir/ /byang chub sems 'di rdo rje nyid/ /ces bya ba la sogs pa'o/ /slob dpon mkhas pa dpal sbyang dka'
<p>8a.3</p>ba'i zla bas mdzad pa/ kau mu di zhes bya ba'i dka' 'grel las/ /rdo rje rigs kyi le'u ste dang po'o// //gang gi gleng gzhi dang rtsa ba'i 'khor lo de rtogs par bya ba'i phyir/ sngags kyi le'u bshad par bya'o/ /zhes bya ba la sogs pa gsungs te/ sngags ni snyan gsan 'bebs par shes par bya ste/ 
<p>8a.4</p>bsgrub par bya ba mngon du byed pa'o/ /A li kA li gnyis ni sngags/ /yang na de las gang btus pa/ /zhe'o/ /yang gsungs pa/ de la A li kA li 'dres/ /sde tshan brgyad ni rnam par gnas/ /lus can rnams kyi sngags gzugs kyis/ /las kyi tshogs
<p>8a.5</p>ni byed par 'gyur/ /zhes bya ba la sogs pa'o/ /de nyid nye bar bstan pa'i phyir/ /'byung po thams cad kyi zhes bya ba la sogs pa gsungs te/ 'byung po thams cad kyi 'gro ba drug tu 'khor ba 'di ni 'byung po thams cad do/ /gtor ma ni mchod pa'o/ /de yis byin gyis rlob par byed pa dang / 
<p>8a.6</p>de yongs su brtag par byed pa ni sngags te/ 'byung po thams cad kyi gtor ma'i sngags so/ /a kA ro mu khaM zhes bya ba la/ a kA ro ni dang po'i dbyangs so/ /de ni mu khaM ste dang po'o/ /de'i phyir de ni mchog nyid du gsungs te/ de las byung ba'i phyir yang de ma thag tu gzhan rnams so/ /yang
<p>8a.7</p>gsungs pa/ a ni yig 'bru kun gyi mchog /don chen sde tshan 'dren pa nyid/ /lus can rnams kyi sngags kun ni/ /de nyid las ni yang dag 'byung / /zhe'o/ /a kA ro 'di la sngags thams cad 'byung du zin kyang / yang ji ltar dang po yin zhe na/ gtan tshigs gsungs pa/ sarba d+ha r+m+mA NAM
<p>8b</p>
<p>8b.1</p>A d+ya nu t+pa n+na twA ta/ ces bya ba ni dang por a kA ro las sngon du ma skyes pa ni A d+ya nu t+pan na te/ de rnams kyi dngos po ni de nyid do/ /de'i phyir dang por ma skyes pa'i phyir/ a kA ro 'di ni sarba d+harmA NAM A d+ya'o/ /de ltar dang po ma yin pa'i phyir dang po'i dbyangs kyi rgyu'i 'byung ba med pa'i phyir/ skye ba med
<p>8b.2</p>pa yang rtogs par mdzad do/ /yang gsungs pa/ de'i phyir grub par gnas pa'i sngags/ /nges pa gang yang yod ma yin/ /skye ba med pa'i rang bzhin phyir/ /sngags kyi sde tshan dbang phyug mchog/ /ce'o/ /sngags thams cad kyi rkang pa dang po zhes bya ba ni khyad par ma bstan pa de bzhin
<p>8b.3</p>gshegs pa thams cad dang / lha mo thams cad kyi sngags dang / a ka tsa Ta ta pa ya sha zhes bya bar gsungs kyi/ yang gzhan khyad par gyi cho gas khyad par du byas pa la ni ma yin no/ /a kA ro 'di ni gtor ma kho na'i 'am/ ci chos thams cad kyi dang po yin pa'i phyir/ sngags thams cad kyi dang por
<p>8b.4</p>sbyar zhe na/ sun dbyung ba'i phyir/ A kA ro dang por zhes bya ba la sogs pa gsungs te/ a kA ro las a ni a kA ro'o/ /gang dag gi de dang po dang / mthar swA hA yin pa de dag ni/ a kA ro dang por mthar swA hA'o/ /a ni don dang shes pa dang khyad par dang bsrub pa dang yi ge dang bsgyur zhing bsgrub pa dang / tshigs su bcad
<p>8b.5</p>pa ni shugs rnams la ci rigs par sbyar bar bya'o/ /gang la don ma rtogs pas khyad par med pa'i phyir/ phyi ma ma grub pa'i bsam pa med pa'i phyir tshigs bcad kyi tshad ma'i phyir yang bsre ba'o/ /hUM phaT kyi rnam pa ni nang du gzhug go/ /zhes bya ba ni phaT dang bcas par yi ge gsum dbus
<p>8b.6</p>su byas pa'o/ /de'i phyir oM a b+h+rUM hUM phaT swA hA/ oM AHaM hUM phaT swA hA/ zhes bya ba la sogs pa'o/ /oM AHa hUM phaT swA hA/ zhes bya ba la sogs pa ni so sos so/ /bsdus pa yang / oM a A i i zhes bya ba la sogs pa nas/ mthar aM ka ra'o/ /oM a ka tsa Ta ta ba ya sha hUM phaT
<p>8b.7</p>swA hA/ zhes bya ba ni sngags rdzogs pa'o/ /char mi 'bab na char dbab pa'i phyir/ /mtha' yas kyi gzugs brnyan byas la zhes bya ba la sogs pa gsungs so/ /bdud rtsi lnga ni gzugs brnyan la sbyar gyi/ yang blugs pa ni ma yin no/ /blugs pa zhes bya ba ni dbang bskur bar bya ba ste/ 
<p>9a</p>
<p>9a.1</p>bsnyen pa la sogs pa bzhi'i yan lag rnams kyis rab tu bsgrub par bya'o zhes bya ba ji snyed pa'o/ /lha dgas par 'dod pas thig le gsungs pa/ tshangs pa zhes bya ba la sogs la tshangs pa dang sa bon ni tshangs pa'i sa bon no/ /rgyal la bsgrubs nas zhes bya ba ni
<p>9a.2</p>me tog dang sgrub pa ni me tog sgrub pa'o/ /gzhan ni go sla'o/ /zla ba dang nyi ma rnam par 'dzin pa'i cho ga gsungs pa/ sA lu btags pa can gyis zhes bya ba la sogs pa la/ /sA lu btags pa ni sA lu btags pa'o/ /can gyi dngos ni can gyi rang bzhin no/ /de ni sA lu btags pa can yang
<p>9a.3</p>yin la/ can gyi dngos yang yin pa'i phyir/ sA lu btags pa can gyi dngos po'o/ /de ltar phyogs 'di nyid kyis gzhan la yang dpyad par bya'o/ /slob dpon mkhas pa dpal sbyang dka' ba'i zla bas mdzad pa/ kau mu di zhes bya ba'i dka' 'grel las sngags kyi le'u ste gnyis pa'o// // 
<p>9a.4</p>sngags gsungs nas lus brjod par bya ba'i phyir/ lha'i le'u zhes bya ba la sogs pa gsungs so/ /de la so so'i skye bo rmongs par bya ba'i phyir/ rim pa bzlog par rig pa rnams kyi rim pa btu bar bcom ldan 'das lha 'dis rgyud kyi rim pa shin tu spang bar bya ste de'i phyir/ dang por
<p>9a.5</p>byams pa bsgom par bya/ /zhes bya ba la sogs pa ring du spangs nas rang gi snying gar re pha sgom/ zhes bya ba la sogs pa gsungs so/ /'chad par 'gyur ba'i rnal 'byor dang rjes su mthun pa'i gnas su dur khrod la sogs par bde ba'i stan la nye bar 'dug ste/ rnal 'byor pa rang gi
<p>9a.6</p>snying gar pad+ma dmar po'i steng du/ re pha kha dog dmar po'o/ /de yongs su gyur pa las nyi ma'i gzugs brnyan no/ /de'i steng du thabs dang shes rab kyi rang gi lha'i myu gu'i sa bon hUM yang rnam par bsam par bya'o/ /yangs la sogs pa lta bur lhan cig byed pa'i rgyu bsod nams kyi
<p>9a.7</p>tshogs bskyed par bya ba'i phyir/ nam mkhar rje btsun zhes bya ba la sogs pa nas/ 'dod chags chen po'i rjes chags nas/ /zhes bya ba la sogs pa'i mthar thug pa gsungs te go sla'o/ /phyis 'chad par 'gyur ba lha mo'i 'khor lo'am/ dpal he ru ka'i 'khor lor gsungs pa 'dir
<p>9b</p>
<p>9b.1</p>gzhan du mthong ba blangs nas rtogs par bya ba ni/ sdig pa bshags par bya ba dang / byed pa sdom pa dang / rjes su yi rang ba dang / yongs su bsngo ba dang / skyabs su 'gro ba dang / byang chub tu sems bskyed par yang blta bar bya'o/ /tshangs pa chen po dang / bsod nams kyi tshogs de'i
<p>9b.2</p>gnas ni gnas kyi phyogs te/ byams pa la sogs pa bzhi po rnams so/ /de rnams kyi sgom pa ni ji ltar 'dod pa nges pa ma yin te/ 'on kyang rim pa 'di nyid kyis nges par bstan pa'i phyir/ dang po byams pa bsgom par bya/ /zhes bya ba la sogs pa gsungs te/ byams pa spyod
<p>9b.3</p>pa la dgra dang btang snyoms su bya ba'i cha gnyis spyad pas sems can gyi khams la snying rje la sogs pa rnams kyi spyad pa rang gi ro 'bab pa'i phyir/ dang por byams pa sgom par gsungs so/ /de la mtshan ma med pa dang / sems can thams cad la phan pa dang / bde ba'i bsam pa ni byams pa'o/ / 
<p>9b.4</p>de ltar ma rig pa dang / sdug bsngal rnams las sems can thams cad yongs su skyob pa ni snying rje'o/ /rig pa ma yin pa dang bral ba'i sems can rnams kyis dge ba'i phyogs la spyod pa ji ltar chos rtogs pa la yang rangs pa'i sems ni dga' ba'o/ /bag med pa'i mi mthun pa'i phyogs su
<p>9b.5</p>gyur pa srid pa dang / zhi ba mnyam pa nyid la spyod pa'i sems can rnams la ltos pa med pa ni btang snyoms so/ /yang ni stong pa'i byang chub ste/ /zhes bya ba la/ yang gi sgras ni/ /bla ma rdo rje mchod pa dang / /bdun po rnam par dag par bya/ /zhes mchod pa la sogs pa bshad pa'i rgyud du gsungs
<p>9b.6</p>pa bdun po rnam par dag pa'i nang du son pa byang chub kyi sems bskyed ma thag tu gnyis pa byang chub kyi sems 'di zhes bsnyegs so/ /rang bzhin med pa'i phyir chos thams cad kyi gnyis su med pa'i ngo bo nyid ni stong pa nyid do/ /yang rnam par nges pa las gsungs pa/ kun nas nyon mongs pa mi rgyu
<p>9b.7</p>ba'i phyir/ gnyis su med pa'i rnam par spyod pa ni stong pa nyid ces so/ /de nyid kyang byang chub kyi rgyu yin pa'i phyir byang chub ni byang chub kyi sems so/ /de'i ngo bo'i sems las sems zhes bya ba ni gzhan du ma gsungs so/ /go dka' ba ma yin pa'i phyir 'dir tshig ni bshad par mi bya ste/ 'on kyang
<p>10a</p>
<p>10a.1</p>mngon par rtogs pa'i rim pa'i tshigs bcad sbyar bar bya'o/ /byang chub kyi sems stong pa nyid 'di tsam ni ma yin te/ 'on kyang yan lag bzhi zhes bya ba'i yan lag rnams bstan par bya ba'i phyir/ gnyis pa la ni sa bon bsdu/ /zhes bya ba la sogs pa gsungs so/ / 
<p>10a.2</p>stong pa dang rang bzhin med pa'i khyad par las ji ltar bzhir dbye zhes dogs pa la/ yang dag par dgod pa'i 'du byed dang ldan pa'i blos khyad par gsungs pa/ re phas zhes bya ba la sogs pa ni stong pa nyid kyi ye shes kyi rdo rje'i lus kyi rnal 'byor pa'i mdun du/ paM dmar po yongs su gyur
<p>10a.3</p>pa las chu skyes dmar po'i steng du/ raM dmar po las byung ba'i nyi ma'i dkyil 'khor du gnyis pa la sogs pa'i tshig bsdus nas/ yan lag gsum pa rnam par bsgom par bya ba'i phyir/ hUM byung sna tshogs rdo rje ste/ /zhes bya ba la sogs pa gsungs te/ hUM ni sa bon te de bskyed pa ni
<p>10a.4</p>sa bon bsdu ba ste/ yan lag gnyis pa'o/ /de'i sa bon las byung ba'i sna tshogs rdo rje ni hUM las byung ba sna tshogs rdo rje ste/ de nyid ni gzugs brnyan dang / phyag rgya dang / mtshan ma ste yan lag gsum pa'o/ /de'i lte ba la de'i sa bon dgod pa ni yan lag bzhi pa'o/ /stong pa nyid
<p>10a.5</p>kyi yan lag me long lta bu la gzugs brnyan 'byung ba thabs su gyur pa byang chub kyi sems rdo rje 'dis ci zhig byed ces dogs pa la/ de nyid kyis ni zhes bya ba la sogs pa gsungs te/ de nyid kyis gsungs pa'i yon tan dang ldan pa'i rdo rje ra ba dang gur 'di gnyis kyang bsam par bya'o/ / 
<p>10a.6</p>gal te de ma thag tu de dag gi nang du ci zhig bya zhe na/ dang por ro ni rnam sgom pa/ /zhes bya ba la sogs pa gsungs te go sla'o/ /'dir ra ba dang gur 'di gnyis 'ba' zhig ngos dang steng gi sgrib g.yogs gsungs kyi/ yang gnas ni ma yin te/ de'i phyir gang du ro sgom par 'gyur/ de
<p>10a.7</p>yang dang po'i phyir 'di thams cad mthun par dka'o zhe na/ de'i phyir 'dir bla ma la zhu bar bya ba'am/ bshad pa'i rgyud du btsal bar bya'o/ /de yang bshad pa'i rgyud du/ nam mkha'i khams nang pad+ma la/ /nyi ma'i dkyil 'khor bsam par bya/ /de la hUM skyes sngon po ni/ /brtul
<p>10b</p>
<p>10b.1</p>zhugs can gyis phyag gnyis bsgom/ /zhes bya ba la sogs pa'o/ /de la 'di ni mngon par rtogs pa'i rim pa ste/ nam mkha'i khams su pad+ma 'dab ma brgyad pa dmar po'o/ /de'i steng du nyi ma'i dkyil 'khor ro/ /der ni ro ste/ de'i snying gar rnam pa lnga po rnams kyis bcom ldan
<p>10b.2</p>'das bzhengs par sbyar bar bya ba'i phyir/ A li zla ba zhes bya ba la sogs pa gsungs te/ A li zla ba'i rnam pas yongs su gyur pa ni A li zla ba'o/ /kA li nyi ma zhes bya ba ni kA li las nyi ma'o/ /de dag gi nang du sa bon ni hUM ngo / /de nyid sems dpa' zhes bya ba la de nyid ni hUM ngo / /sems
<p>10b.3</p>dpa' ni rdo rje sems dpa'o/ /mchog tu dga' ba'i rang bzhin ni byang chub kyi sems kyi rang bzhin gyi phyir ro/ /de nas cir 'gyur zhes snyam pa la/ kha dog nag po 'jigs chen po/ /zhes bya ba la sogs pa gsungs so/ /hUM las gyur pa'i rdo rje ni/ /zhes bya ba ni rnam par dbye ba
<p>10b.4</p>phyis pa'i tshig can no/ /lhag ma gzhan ni go sla'o/ /bcom ldan 'das bskyed pa na de'i rnal 'byor ma rnams ji ltar bya zhes snyam pa la/ rang gi lus mtshungs rnam par spro/ /zhes bya ba la sogs pa gsungs te go sla'o/ /'di lta bu'i bcom ldan 'das gang du ci zhig mdzad ces snyam pa
<p>10b.5</p>la/ dur khrod du ni mgon po rol/ /ces bya ba la sogs pa gsungs te/ dur khrod ni gnyis te/ lus dang yi dgas kyi gnas so/ /de la 'jigs med 'phrog pa tsU ta la/ /snying rje bral yin asho ka la chu bdag nyid/ /byang chub shing la lus ngan po/ /ka ra ny+dzar 'bar la tA dzA TU la
<p>10b.6</p>mtshan rgyu/ /ka ku ba khyA la rlung n+ya gro d+ha la 'byung po'i bdag po nyid/ /ces phyogs skyong ba brgyad po rnams kyi rang gi 'khor thams cad blta bar bya'o/ /zhes bya ba la sogs pa bshad pa'i rgyud du gsungs pa'i mtshan nyid ni phyi rol te/ yi dgas kyi gnas su rab tu grags pa'o/ /lus ni
<p>10b.7</p>yang ji ltar dur khrod ces sems dpa' la/ dbugs rgyu zhes bya ba la sogs pa gsungs te/ 'dir dbugs rgyu ba dang srog ces bya ba ni dur khrod de dpal he ru ka'i lus so/ /phyag gnyis pa'i bskyed pa 'di ji lta bar/ phyag bzhi pa dang / phyag drug pa yang de bzhin te/ khyad par ni 'di gnyis
<p>11a</p>
<p>11a.1</p>shes rab dang bcas pa'o/ /slob dpon mkhas pa dpal sbyang dka' ba'i zla bas mdzad pa'i/ kau mu di zhes bya ba'i dka' 'grel las lha'i le'u ste gsum pa'o// //lha'i le'u bshad nas/ de dbang bskur ba'i le'u gsungs pa/ lha zhes bya ba la sogs
<p>11a.2</p>pa gsungs te/ lha ni lha nyid de sangs rgyas kyi gzugs brnyan no/ /de'i dbang bskur ba ni rab tu gnas pa ste yan lag bzhi pa'o/ /de rtogs par byed pa'i le'u ni lha dbang bskur ba'i le'u ste de bshad par bya'o/ /de'i bshad pa ji ltar thos zhes snyam pa la/ rang gi snying gar zhes bya ba
<p>11a.3</p>la sogs pa gsungs te/ bdag gi snying gar son pa'i rang gi sa bon las byung ste/ lcags kyu lta bu'i 'od zer gyis rgyal ba rnams spyan drangs nas ma mo rnams kyis mchod de/ rjes su blang bar bya ba/ a b+hi Shiny+tsa tu maM sarba ta thA ga ta/ zhes gsol ba btab pas/ de rnams kyis de la dbang
<p>11a.4</p>bskur bar 'gyur ro/ /he ru ka'i gzugs su byas pas zhes bya ba ni zhal brgyad pa/ zhabs bzhi pa/ phyag bcu drug gis brgyan pa rnams kyis so/ /spyi bor rang gi rigs kyi bdag por 'gyur ro/ /zhes bya ba ni 'di cod pan la dbang bskur ba'i mtshan ma rang gi rigs kyi bdag po mi bskyod
<p>11a.5</p>par 'gyur ro/ /slob dpon mkhas pa dpal sbyang dka' ba'i zla bas mdzad pa/ kau mu di zhes bya ba'i dka' 'grel las lha dbang bskur ba'i le'u ste bzhi pa'o// //lha gsungs nas de'i rigs brjod par bya ba'i phyir/ de kho na nyid kyi le'u zhes bya ba la sogs pa gsungs te/ de kho na ni
<p>11a.6</p>de'i dngos po ste rigs lnga'o/ /gang du gsungs pa de ni kho na'i le'u 'o/ /de rtogs par bya ba'i phyir/ ngo bos gzugs med ces bya ba la sogs pa gsungs te/ gzugs ni gzugs su yod pa'i mtshan nyid do/ /de yod pa ma yin pa ni 'byung ba bzhi la gnas pas rang gi rang bzhin
<p>11a.7</p>dang bral ba'i phyir ro/ /yang rnam par nges pa las gsungs pa/ gzugs gang yin pa ci yang rung ba de thams cad gzhan du mi 'thad pa'i phyir ram/ rjes su 'gyur ba'i phyir ram/ gnas skabs thams cad du 'byung ba chen po bzhi rnams bzung nas rig par bya'o zhe'o/ /gzugs kyi
<p>11b</p>
<p>11b.1</p>stong pa nyid kyi phyir/ gzugs kyi phung por lta ba la sogs pa'i yul can rnams kyang bsdus pa'o/ /sgra la sogs pa'i yul rnams kyang stong pa'o/ /de nyid du yang gsungs pa/ gzugs nas gzung ba'i yul drug po rnams dang dbang po drug po rnams so zhe'o/ /sems ni kun
<p>11b.2</p>gzhi rnam par shes pa ste rang bzhin stong pa'o/ /de yang dag pa ma yin pa'i phyir/ bzhi la sogs pa'i sems par bya ba tshad mas ma yin no/ /gzung ba'i ngo bo ni gzugs dang sgra la sogs pa'o/ /sems kyi bdag po sngon du 'gro ba can gyi 'dzin pa mig gi dbang po la sogs pa'i
<p>11b.3</p>rnam par shes pa lnga po ste don dam par 'di dag thams cad yang dag pa ma yin no/ /yod pa ni du yod ce na/ gzugs la sogs pa yang dag ma yin yang / yang dag pa lta bur 'dod pa de de'i tshe gang yin/ de mi dmigs pa yang dag pa ji lta bu zhes dogs pa la/ bshad pa'i rgyud
<p>11b.4</p>las/ rnam shes ye shes sems kyis ni/ mtshan gzhi mtshan nyid mtshon par bya/ /zhes bya ba la sogs pa gsungs so/ /ci de ltar yang 'gyur zhes snyam pa la/ rang 'dod lha yi rnal 'byor bya/ /mtshan gzhi mngon sum bya ba nyid/ /rdzogs pa de yi mtshon bya la/ /gnas
<p>11b.5</p>gsum de yi rang bzhin 'gyur/ /zhes gsungs so/ /de ltar gal te dge bas cho ga ste/ de'i phyir gang du yang mtshon par bya ba 'di sngon du bya zhes dogs pa la/ mtshon pa'i gnas ni skyed byed ma dang / zhes bya ba la sogs pa gsungs te/ ma ni bla mas 'di la gsang ba skyed par byed
<p>11b.6</p>pa'i phyir/ ma ni shes rab bo/ /sring mo ni lhan cig nyan pa ma'o/ /mchod pa ni mnyes pa bskyed par bya'o/ /rnal 'byor rig pa zhes bya ba ni mnyes par byed pa'i snyoms par 'jug pa'i bstan bcos kyi sbyor ba mthong ba'o/ /ma dang sring mo de yang gang zhes dogs pa la/ gar ma tshos ma
<p>11b.7</p>zhes bya ba la sogs pa gsungs so/ /bshad pa'i rgyud las gsungs pa'i yang / phyag rgya rab tu dbye ba'i phyir/ /ma ni skye gnyis de bzhin gshegs/ /bu mo g.yung mor brjod pa yin/ /mna' ma gdol ba mor shes bya/ /sring mo gar mar brjod pa nyid/ /sring mo'i bu mo tshos ma ste/ / 
<p>12a</p>
<p>12a.1</p>zhes brda'i skad gsungs so/ /dge ba'i mchod pa rab tu dbye ba'i phyir/ /thabs dang shes rab cho ga yis/ /zhes bya ba gsungs te/ thabs ni rang ngo / /shes rab ni de rnams so/ /de dag gi cho ga ji lta ba des na/ /thabs dang shes rab cho gas so/ /mchod
<p>12a.2</p>pa po ni ji lta bu zhe na/ de nyid bsrubs pas zhes bya ba ni/ de kho na nyid gcig pu 'dod pa'o/ /de kho na nyid shes par 'dod pas 'di rnams nyid ji ltar na mchod par bya zhes dogs pa la/ rigs lnga'i phyag rgya zhes bya ba la sogs pa gsungs te/ rigs lnga po rnams ni phyag rgya lnga po rnams so/ / 
<p>12a.3</p>grol bar 'dod pa la rigs kyis ci zhig bya zhes dogs pa la/ thar pa'i rgyur ni brjod par bya/ /zhes bya ba la sogs pa gsungs te/ thar pa ni bsgrub par bya ba'o/ /rgyu ni zhes bya ba ni de dag nyid las gar ma la sogs pa tha mal ba las phyir log pa de rnams kyi sgrub pa'i cho ga la te/ de
<p>12a.4</p>bas na thar pa'i rgyus so/ /bud med ni rigs yin du zin kyang / yang phyag rgya ji ltar yin zhes snyam pa la/ rdo rjes gdab pa zhes bya ba la sogs pa smos te/ rdo rje gdab pa dang bskyed pa'i phyir phyag rgya ni bud med de rdo rje gzhug pa'i gnas yin gyi/ yang phyag rgya ni phyag rgyas gdab pa
<p>12a.5</p>dang / mtshan ma ni ma yin no/ /de rnams kyi rigs kyi ming ci zhes snyam pa la/ rdo rje pad+ma zhes bya ba la sogs pa gsungs so/ /ci rigs rnams ni de tsam kho nar bya zhes snyam pa la dam pa'i zhes bya ba gsungs te/ rigs rnams mang du zin kyang 'on kyang 'dir thams cad bsdu bar
<p>12a.6</p>bya ba lnga po nyid mchog tu gsungs so/ /gang dag gis rigs rnams ji lta bu zhes snyam pa la/ rdo rje g.yung mo zhes bya ba la sogs pa gsungs so/ /rigs 'di rnams gang rnams kyi zhes snyam pa la/ de bzhin gshegs pa'i zhes bya ba la sogs pa gsungs te/ de bzhin gshegs
<p>12a.7</p>pa'i sgra 'di ni Da tI dang Da ba t+tha la sogs pa lta bur bstan pa med pa ni ma yin te/ 'on kyang ma he dang rma bya la sogs pa lta bur bstan pa'i phyir dang / bstan par bya ba bshad pa'i phyir/ de bzhin nyid du gshegs shing zhes bya ba la sogs pa gsungs te/ dge ba rnams dang / mi dge ba
<p>12b</p>
<p>12b.1</p>rnams dang / lung du ma bstan pa rnams kyi chos rnams kyis dbye ba'i phyir/ de bzhin nyid gsum mo/ /yang na stong pa nyid dang / mtshan ma med pa dang / don dam pa dang / yang dag pa'i mtha' dang / chos kyi dbyings zhes bya ba rnam pa lnga'o/ /de de ltar 'gyur ba de la de bzhin nyid du
<p>12b.2</p>byon pa'am gshegs pa ni de bzhin gshegs pa'o/ /dpal dang ldan zhes bya ba ni/ tshogs gnyis phun sum tshogs pa'o/ /ci de lta bur yang rtogs zhes snyam du dogs pa la/ rigs dang 'byung ba lnga rnams ni/ /zhes bya ba la sogs pa gsungs te/ gzugs la sogs
<p>12b.3</p>pa'i phung po lnga po de rnams nyid kyi rang gi ngo bo ste/ rnam pa yod par 'gyur ba de rnams dang gang dag phung po lnga'i rang gi ngo bo rnams te/ de rnams kyi phung po lnga'i rang gi ngo bo can rnams kyi phung po lngar gyur pa rnams kyi rigs rnams kyi phyag rgya 'di rnams mi phyed pa'i phyir yang rigs rnams te/ de
<p>12b.4</p>bzhin gshegs pas de bzhin nyid brnyes pa de lta bu'i rang bzhin zhes bya ba ji snyed pa'o/ /'byung ba rnams ni sa la sogs pa rnams so/ /phung po ni gzugs dang tshor ba la sogs pa rnams so/ /de bzhin nyid kyi mi mthun pa'i phyogs su gyur pa de rnams ji ltar de'i rang bzhin yin/ yang
<p>12b.5</p>dag pa'i phung po lnga po rnams la gang gi phyir bsgom par bya ba dang / sgom pa po 'di dgag par bya/ de bas na phung po lnga'i rang gi ngo bo can rnams kyi phyir/ sgom pa po med bsgom pa'ang med/ /ces bya ba la sogs pa yang 'thad par mi 'gyur ro/ /de la 'di ni dgongs pa ste/ 'byung ba'i bdag nyid
<p>12b.6</p>phung po lnga po rnams la de'i rang bzhin gyi phyir/ de bzhin gshegs pa rnams 'jug pa ni me dang mtshungs pas phung po'i bud shing rnams sreg par byed do/ /yang gsungs pa/ gang zhig gang gis za bar gyur pa de rnams de'i ngo bo bud shing bsreg par rigs pa'i phyir/ rgyal ba'i gar de nyams
<p>12b.7</p>dga' bar 'gyur te/ de'i phyir 'di thams cad 'gal ba med do/ /gal te de ltar de bzhin nyid kyis brdzun par byas pa de'i tshe/ sna tshogs cung zad kyang yod pa ma yin no/ /de'i phyir sngags dang rgyud dang man ngag 'di'i don ci zhes dogs pa la/ sngags dang lha dag yang dag gnas/ /zhes bya
<p>13a</p>
<p>13a.1</p>ba la sogs pa gsungs te/ sngags dang lha dag mi gnas pa nyid ma yin mod kyi 'on kyang spros pa med pa'i rang bzhin las zhe'o/ /'di ni dgongs pa ste/ de bzhin nyid kyis spros pa phyag dang zhal dang dbyibs la sogs pa gzhan du brtags pas 'joms par 'gyur
<p>13a.2</p>gyi/ yang rang bzhin las byung ba'i chos thams cad kyi rang bzhin spros pa dang bral ba ni ma yin no/ /yang gsungs pa/ gang tshe las kyis lus bcom pa/ /de ltar lha ru 'gyur ba yin/ /ji srid las dang las min 'gyur/ /de srid lus la rnam par gnas/ /zhe'o/ /gang dag rigs 'di
<p>13a.3</p>rnams kyi de bzhin gshegs pa de rnams kyi mtshan ci zhes bya ba snyam pa la/ rnam snang zhes bya ba la sogs pa gsungs te/ rnam par snang mdzad nas brtsams te/ sems dpa' chen po'i mthar thug pa de bzhin gshegs pa drug po rnams gsungs so/ /de la rnam par snang mdzad ni
<p>13a.4</p>gang / gzhan ni gang zhes dogs pa la/ rjes kyi rim pas tshangs pa zhes bya ba la sogs pa gsungs so/ /ji ltar de ltar 'gyur zhes dogs pa la/ tshangs pa sgrib bral sangs rgyas nyid/ /ces bya ba la sogs pa gsungs te/ sgrib bral ni mya ngan las 'das pa ste/ nub par 'gyur
<p>13a.5</p>ba dang / ci yang mi nus pa dang / 'od gsal ba zhes bya ba ji snyed pa ste/ de'i phyir sgrib pa dang bral ba'i phyir tshangs pa ni sangs rgyas rnam par snang mdzad du 'gyur ro/ /chos thams cad la de'i ngo bo'i phyir ram/ 'jug pa'i phyir khyab 'jug ni mi bskyod pa'o/ /rtag tu sems can gyi don gyi
<p>13a.6</p>bya ba byed pa'i phyir/ zhi ba ni don yod grub pa'o/ /rgyu'i phyir ram rjes su 'gyur ba'i phyir kun gyi bdag nyid la gnas pa'i phyir thams cad ni rin chen 'byung gnas so/ /dam pa'i bde ba'i rgyu'i phyir dam pa'i bde ba ste/ de'i dngos po ni de kho na'o/ /de bas na dam pa'i bde ba nyid kyi
<p>13a.7</p>phyir de nyid ni 'od dpag tu med pa'o/ /dga' ba las bde ba chen po phun sum tshogs pa rtogs pa'i phyir rnam par sangs rgyas ni sems pa po ste/ sems pa las skyes pas rigs thams cad sdud pa ni sangs rgyas drug pa'o/ /de bzhin nyid du gshegs pa'i phyir rnam par snang mdzad la
<p>13b</p>
<p>13b.1</p>sogs pa 'di'i de bzhin gshegs pa nyid ni rigs na/ lha nyid yang ji ltar yin zhes dogs pa la/ lus las 'byung zhes bya ba la sogs pa gsungs te/ de ltar de bzhin gshegs pa nyid grub pa'i nges pa'i tshig gis de bzhin nyid kyi nyid che ba de bzhin du/ 'dir yang lus la ha ni war
<p>13b.2</p>byas te de bas na lha zhes bya bar 'gyur ro/ /de bzhin gshegs pa dang lha'i lus gsungs pa yin du zin kyang / bcom ldan 'das yang ji ltar yin zhes dogs pa la/ 'di la b+ha ga mnga' zhes bya ba la sogs pa gsungs te/ 'di ni gleng gzhi'i tshig tu bshad do/ /ma dang sring mo la sogs
<p>13b.3</p>par gyur pa rnams kyi gar ma dang / chos ma la sogs pa phyag rgya lnga po rnams kyi shes rab nyid rtogs par bya ba'i phyir/ ma ni zhes bya ba la sogs pa gsungs te/ 'dir sna tshogs kyis skyed par byed pa'i phyir/ ma ni shes rab tu mngon par brjod par bya'o/ /de bzhin gshegs pa lnga
<p>13b.4</p>po rnams dang / drug pa snying rje'i cha rnams dang / bsnyen pa'i phyir sring mo'o/ /'dod chags kyi rang bzhin gyis skye bo dga' bar byed pa'i phyir btso blag ma'o/ /sangs rgyas kyi yon tan ma lus par 'jo ba'i phyir bu mo'o/ /thams cad du 'gro ba'i phyir dang g.yo ba'i phyir gar ma'o/ /stong pa'i
<p>13b.5</p>phyir dang reg pa'i sbyor ba med pa'i phyir g.yung mo'o/ /thams cad dngos po med pa'i mtshan nyid kyi gtum pa'i las byed pa'i phyir dang / nus pa'i phyir gdol ba mo ni shes rab nyid du gsungs so/ /lha'i de kho na nyid gsungs nas/ da ni sngags kyi de kho na nyid brjod pa'i phyir/ brjod pa bzlas pa
<p>13b.6</p>yang dag bshad/ /ces bya ba la sogs pa gsungs te/ don dam par sngags kyi bye brag ma byung ba'i phyir/ gang smras pa nyid de bzlas pa'o/ /gtan tshigs gsungs pa/ A li kA li rab smras pas/ /zhes bya ba ni/ A li dang kA li dag las gzhan du smra bar mi 'gyur ba'i phyir te 'on kyang
<p>13b.7</p>A li dang kA li bdag nyid de/ de bas bzlas pa 'grub po/ /ci bzlas par ni grub pa nyid na yang sngags kyi bzlas pa ni ma yin te/ sngags nyid du A li dang kA li dag ni mi 'dod pa'i phyir ro/ /sngags kyi le'u las sngags cung zad gsungs pa'i phyir/ de rnams kyi gang smras pa de sngags kyi
<p>14a</p>
<p>14a.1</p>bzlas pa yin gyi/ yang A li dang kA li dag ni ma yin no/ /zhes bcom ldan 'das la mi mkhas pa rnams kyis brgal ba de'i lan gdab par de ma thag tu gsungs pa 'di dran par bya ste/ spros pa med pa'i rang bzhin las/ /sngags dang lha ni yang dag gnas/ / 
<p>14a.2</p>zhe'o/ /sngags kyi le'u las ni spros pa gsungs so/ /spros pa med pa ni 'dir brjod par bya ste/ pad nang sde tshan brgyad rnams kyis/ /sde tshan gtso bo yongs su bskor/ /de sgra sngags zhes gsungs pa ni/ /sna tshogs gdung bar rnam 'byung ba/ /sngags dang rgyud dang dngos grub rnams/ / 
<p>14a.3</p>de nyid las ni 'byung bar 'gyur/ /yang gsungs pa/ gang zhig cung zad tshig rgyas pa/ /skye bo rnams kyis rtogs bya ba/ /de kun sngags kyi ngo bo'i phyir/ /de nyid las ni skye bar 'gyur/ /gang zhig ral gri mi sman rkang phyug ri lu rkang 'og gnod sbyin yan lag ma/ /'jig rten
<p>14a.4</p>gsum gyi nang du gnas pa dngul chur gyur pa las kyi rjes 'gro grub/ /gang zhig rdzu 'phrul chen po thams cad rang gi gnas su 'dod bcas bsgrub pa yang / /de rnams sde brgyad nang 'gro dbyangs mchog sde tshan bdag nyid can las 'byung gyur pa/ /zhe'o/ /gsungs pa dang / 'chad par
<p>14a.5</p>'gyur ba'i dkyil 'khor la mngon par zhen pa sun dbyung ba'i phyir/ rkang pa'i rjes ni dkyil 'khor yin/ /zhes bya ba la sogs pa gsungs so/ /nyid phyir zhes bya ba ni nyed pa las skyes pa ste/ rkang pas 'dri ba'i dkyil 'khor ro/ /lag pa bsgyur ba phyag rgya zhes bya ba ni lag pa'i
<p>14a.6</p>mtshan ma'o/ /sor mo nyed pa ji lta bas/ /zhes bya ba ni gang gi phyir sen mo bsgul ba'i khyad par ro/ /bsam gtan gyi bsam pa'i rang bzhin gyi phyir gang sems pa de bsam par bya ba'o/ /spros pa thams cad dang bral ba'i phyir rnal 'byor pas ci bza' zhes dogs pa la/ ji ltar pha la
<p>14a.7</p>bde ba gang thob pa/ de yis bde ba za zhes bya ba la sogs pa gsungs te/ med pa'i dngos po med pa'i phyir skyed pa po pha la zhes bdun pa'i mtha' nyid do/ /de'i bdag nyid ni de'i bde ba ste za zhes bya ba ji srid pa'o/ /'chi ba ni las kyi lus 'jig pa ste/ de gang gi 'gyur ba de'i bde ba ni bsam
<p>14b</p>
<p>14b.1</p>gtan no/ /slob dpon mkhas pa dpal sbyang dka' ba'i zla bas mdzad pa/ kau mu di zhes bya ba'i dka' 'grel las de kho na nyid kyi le'u ste lnga pa'o// //rgyal tshab kyi gnas dbang du bya ba de kho na rig pa'i rnal 'byor pa'i sems can rjes su bzung ba dang / nges par sems pa'i phyir le'u
<p>14b.2</p>drug pa gsungs pa/ spyod pa pha rol phyin mchog nyid/ /ces bya ba la sogs pa la/ spyod pa ni rgyu ba ste/ gnas dang nye ba'i gnas su yongs su 'gro ba'o/ /pha rol phyin pa ni so so'i skye bo shin tu spangs pa'o/ /mchog ni dam tshig gi tshogs te/ sgrub pa po rnams kyi nus pa rnams kyi shin tu
<p>14b.3</p>legs pa'o/ /sems can rjes su gzung ba dang nges par sems pa'i phyir thabs rnams ni mang po yod na ci'i don du yang yongs su 'gro bas khams zad par byed pa'i spyod pa 'di bcom ldan 'das kyis gsungs snyam pa la/ gang gi dngos grub mthar 'gro ba/ /zhes bya ba la sogs pa smos
<p>14b.4</p>te/ gang gi phyir spyod pa 'dis kye'i rdo rje'i rgyud 'dir gsungs pa'i grub pa'i gnas bcu gnyis po rnams kyi mthar thug par 'gro bar 'gyur ro/ /yang na gnas de la gnas pa'i grub pa'i skyes bu rnams kyi'am/ grub pa'i rnal 'byor ma rnams kyi mtha' dang nye bar 'gro bar 'gyur ro/ /de la
<p>14b.5</p>yang ci'i phyir na 'gro bar 'gyur zhes dogs pa la/ dngos grub rgyus zhes gsungs te/ dngos grub ni sangs rgyas nyid de/ de'i rgyu ni rnal 'byor ma'o/ /gang gi phyir rim gro byed pa dang bsnyen bkur byed pa'am/ de dang lhan cig grub pa'i phyir ro/ /yang gsungs pa/ gnod sbyin dri za lha
<p>14b.6</p>min chu 'byung gi/ /gang yang mngon par 'dod pa blangs nas ni/ /bu mo rim gror bcas pa'i phyir/ /rnal 'byor pa yi nus pas sbyar/ /mi yi phyag rgyar blangs nas ni/ /de la chos ni rab tu dbye/ /de dang lhan cig dngos grub 'gyur/ /phyag rgya chen po zhes su brjod/ /ces bya ba la
<p>14b.7</p>sogs pa'o/ /rgyal tshab kyi rgyan ni/ sgom pa po yis rnam bzung ba/ /zhes bya ba la sogs pa gsungs so/ /rgyal tshab kyi gnas la dbang bar 'os pa'i rgyu sgom pa'i gnas ni shing gcig ces bya ba la sogs pa gsungs te/ shing gcig ni gnyis pa med pa'o/ /dur khrod ni srog song
<p>15a</p>
<p>15a.1</p>ba'i gnas so/ /ma mo'i khyim ni tshangs ma la sogs pa ma mo bdun gyi gnas su'o/ /mtshan mo ni dus ma yin pa na'o/ /dben pa ni skye bo spangs pa'o/ /bas mtha' ni lam ring ba'o/ /sgom pa ni rang gi lha mngon du byed pa'o/ /yang na shing gcig ces bya ba ni/ /shing
<p>15a.2</p>yang yin la gcig kyang yin pa ni shing gcig go/ /de las gzhan pa mi dmigs pa'i phyir gcig go/ /shing dang chos mthun pa'i phyir shing ngo / /gang gi phyir shing gis ni 'bras bu dang 'dab ma la sogs pa phun sum tshogs pa rnams kyis sems can rnams la phan par byed do/ /de bzhin
<p>15a.3</p>du 'bras bu la sogs par gyur pa dman pa dang / 'bring dang mchog gi dngos grub rnams kyis 'dis kyang zhe'o/ /phun sum tshogs pa thams cad kyi rgyu rang bzhin gyis 'od gsal ba'i rnam par rang gi rnam pa lta bu ni shing gcig ces gsungs te/ der ni shing gcig la'o/ /yang gsungs pa/ 
<p>15a.4</p>kha dog can gyi sgrib pa rnams/ /zhen pa med pa'i sems kyis ni/ /ba spu'i khung bu'i rtse bug nas/ /phyogs bcu dag tu 'byung bar 'gyur/ /zhe'o/ /dur khrod ces bya ba ni 'di dbugs rgyu zhes bstan pa'i phyir/ rang gi lus ni dur khrod do/ /yang na rus pa'i dum bu la sogs pa'i gnas kyi phyir dur khrod
<p>15a.5</p>lta bu ni dur khrod do/ /ma mo'i khyim zhes bya ba la ma mo ni rnal 'byor ma bco lnga rnams so/ /de rnams kyi khyim ni rtsa'i 'khor lo ste/ der byang chub bsam pa'am sgom pa'o/ /mtshan mo ni shes rab bo/ /skye bo ni rgyal ba rnams so/ /de rnams bral ba ni gang du der dben pa na'o/ /bas
<p>15a.6</p>mtha' ni bde ba chen po'i 'khor lo las 'og tu 'khor lo gsum gyi nang gi lam la'o/ /bsgom pa ni yid de ro gcig pa nyid do/ /drod ni 'dir bsgom pas cung zad thob pa'o/ /'grub 'gyur zhes bya ba ni dngos grub kyi phyir spyod pa bya bar 'dod pa'o/ /gal te zhes bya ba ni nges pa med pas so/ / 
<p>15a.7</p>'dis ni spyod pa spyad pa nyid/ /ces bya ba ni cho ga'o/ /shes rab med pas spyod pa spyad pa ma yin no zhes bstan pa'i phyir/ shin tu bzhin bzang zhes bya ba la sogs pa gsungs so/ /de'i rjes su chags par bya ba'i phyir dga' ba'i rtse mo'i rkyen gsungs pa/ gal te glu blang zhes bya ba la
<p>15b</p>
<p>15b.1</p>sogs pa la/ dga' bar zhes bya ba ni rnal 'byor ma dga' ba'i phyir ro/ /rdo rje ldan pa zhes bya ba ni rdo rje'i tshig dang ldan pa'o/ /yang gsungs pa/ shes rab can gyis glu mi smad/ /de ni rnal 'byor ma gsol 'debs/ /de ltar rnal 'byor rig pa des/ /de lta bu'am de gzhan bya/ / 
<p>15b.2</p>zhes so/ /'dod pa'i rtsed mo'i longs spyod sman ni rnam par bza' bas te/ /zhes bya ba la sogs pa gsungs te/ sman ni tsan+dan dmar po'o/ /chu ni ri dgas las skyes pa'i chang ngo / /rtag tu ga bur gur gum dag /ces bya ba/ 'di dag thams cad ni khams bsdu bar gsal lo/ / 
<p>15b.3</p>rga shi zil gyis mi non cing / /zhes bya ba ni dus drug tu byed pa rnams la'o/ /slob dpon mkhas pa dpal sbyang dka' ba'i zla bas mdzad pa kau mu di zhes bya ba'i dka' 'grel las spyod pa'i le'u ste drug pa'o// //rgyal tshab kyi phyogs las rgyal bar byad pa'i spyod pa'i le'u gsungs pa dang / 
<p>15b.4</p>'gro ba'i phyir lnga'i le'u las/ sgrub pa'i thabs dang srid las nyams pa bsrung ba'i de kho na'i le'u las/ de kho na'i dang / zla ba dang / nyi ma dang / A li dang / kA li dang / zhes bya ba la sogs pas rigs kyi le'u las dus dang / a kA ro mu khaM sarba d+ha rmA NAM/ zhes bya ba la sogs pas sngags
<p>15b.5</p>kyi le'u las sngags gsungs pa dang / lhan cig pa dang yul gyi yan lag gnyis brjod par bya bar/ ts+tsho ma'i le'u zhes bya ba la sogs pa gsungs so/ /'jig rten la grags pa ni/ /lhan cig pa dang sgrub thabs dang / /yul dang dus kyi cha dag dang / /srid las nyams pa srung ba dang / /sngags
<p>15b.6</p>kyi yan lag lnga ru 'dod/ ce'o/ /grogs kyi yan lag ni lnga ru 'dod do/ /'jig rten pa la ji lta bar bstan bcos la yang bcom ldan 'das kyis kyang yan lag lnga nyid du 'gyur ba'i yan lag gsungs so/ /ts+tsho ma'i le'u zhes bya ba ni so so'i skye bo'i the tshom gyis yin la/ dam tshig rig pa'i skye bo ni
<p>15b.7</p>'gro ba yin no/ /ts+tsho ma ni brda'i skad do/ /de brjod pa ni le'ur bcad pa'o/ /gang gis zhes bya ba ni ts+tsho ma'i le'u yis sam/ /brda yis so/ /spun ni dngos grub bsgrub par bya ba'i lhan cig pa mchog ste/ brda rig pa'i dpa' bo'o/ /sring mo ni dam tshig gi brda'i rig ma'o/ / 
<p>16a</p>
<p>16a.1</p>gang gis shes par bya ba de'i ts+tsho ma'i le'u bshad par bya'o zhes/ dngos grub kyi yan lag tu gyur pa spun la sogs pa lhan cig pa mchog gi mtshan nyid gsungs nas/ yan lag lnga pa g.yul las rgyal ba gsungs pa/ gnas dang nye ba'i gnas dang zhes bya ba la
<p>16a.2</p>sogs pa ste/ 'di rnams ni bcu gnyis te/ zhes 'chad par gyur pa yul sum cu rtsa gnyis las rgyal ba blang bar bya ba'i 'bras bu gsungs so/ /sa dang grogs dang nor dang ni/ /g.yul gyi 'bras bu gsum po nyid/ /gang phyir 'di ni nges 'gyur ba/ /de tshe g.yul du 'jug par bya/ / 
<p>16a.3</p>zhe'o/ /'di ni 'jig rten gyi tha snyad do/ /yul gyi sgras ni mi phyed ma la sogs pa rtsa sum cu rtsa gnyis gsungs so/ /de rnams kyi gnas la sogs pa'i rim pas rab tu dga' ba la sogs pa sa bcu gnyis po rnams bsdu ba ni 'di lta ste/ gnas ni rab tu dga' ba'i sa/ /de
<p>16a.4</p>bzhin nye gnas dri ma med/ /zhing ni 'od byed shes par bya/ /'od 'phro can ni nye ba'i zhing / /tshan+do ha ni sbyang dka' zhes/ /nye ba'i tshan+do mngon du gyur/ /ring du song dang mi g.yo ba/ /gnyis ni 'du dang nye 'du ba/ /dur khrod legs pa'i blo gros nyid/ /chos sprin nye ba'i dur khrod ces/ /'thung
<p>16a.5</p>gcod dpe med de bzhin du/ /nye ba'i 'thung gcod ye shes can/ /gnas la sogs pa kla klo'i skad kyis gsungs pa'o/ /'di rnams sa ni bcu gnyis te/ /sa bcu'i dbang phyug mgon po nyid/ /'di ni gzhan gyis brjod mi bya/ /zhes bya ba la/ sa bcu'i dbang phyug ni byang chub sems
<p>16a.6</p>dpa' 'o/ /mgon po ni de bzhin gshegs pa rnams so/ /'di gnyis kyang sa'i brda gnas pa dang / nye ba'i gnas la sogs pa rnams las logs na med pas/ de las gzhan pa'i rang bzhin ma yin pa'i phyir brjod par mi bya ba ni dbye bar mi bya ba'o/ /mtshan mo gsungs nas 'du ba'i
<p>16a.7</p>dus gsungs pa/ nyin par nyin kyang rab bshad bya/ /zhes bya ba la sogs pa gsungs te/ re zhig byo ni mtho ris te/ de las byung ba'i bde ba yang d+yo nyid do/ /de smod pa'i phyir nyin par te/ mtho ris kyi 'jig rten gyi bde ba phun sum tshogs pa las shin tu 'das pa'o/ /dam tshig can rnams kyi
<p>16b</p>
<p>16b.1</p>mar gyi ngo'i brgyad pa dang / bcu bzhi pas mtshan mo nyin mo'i bye brag tu grags pa sngags pa der 'du ba ni/ yi dgas zla phyed bcu bzhi dang / /zhes bya ba la sogs pa gsungs te/ bcu bzhi pa rnams kyi gang ba ni bcu bzhi pa ste/ cha dma' ba'i tshes ni bde bar dga' ba'i rang gi ngo bo'o/ / 
<p>16b.2</p>brgyad pa rnams kyi gang ba ni brgyad pa ste/ bco lnga lta bur yang dag par gang ba ni lhan cig skyes pa'i rang bzhin te rgyu dang yid ches pa 'di dag gi tshes ni bcom ldan 'das kyis gsungs so/ /de la 'dus pa'i bya ba ni/ rgyal mtshan dang ni mtshon bsnun nyid/ /ces bya ba la sogs pa gsungs
<p>16b.3</p>te/ rgyal mtshan ni steng du bcings pa'o/ /mtshon bsnun ni dpa' bo 'thabs pas shi ba'o/ /lan bdun pa ni skye ba bdun pa'o/ /gal te 'di dag thams cad mang ba ma yin pa de ltar yang mtshan mo gsungs pa'i phyir/ de'i mtshams nas lan bdun pa'i mthar spyad par bya'o/ /nges pa
<p>16b.4</p>bshad nas de nyid kyi phyir/ nyin mo bcom ldan rdo rje can/ /mtshan mo shes rab brtag par bya/ /zhes bya ba la sogs pa gsungs so/ /gsungs pa'i rim pas nyin mo ni bcom ldan 'das so/ /mtshan mo ni shes rab po/ /de la zhes bya ba ni thabs dang shes rab kyi bdag nyid kyis rnam par
<p>16b.5</p>rtog pa'i mun pa kun bcom pa'i phyir/ /las dang las ma yin pa'i rgyus sdug bsngal nub pa'i rnal 'byor ba'i bya ba dang / bya ba ma yin pa ci yang yod pa ma yin par bstan pa'i phyir/ mi bya cung zad yod ma yin/ /zhes bya ba la sogs pa gsungs te/ bya ba dang bya ba ma yin par grags
<p>16b.6</p>pa 'di ni las kyi lus can gyi chos te/ de yang las kyi lus bcom pa'i byang chub kyi sems kyi rang gi ngo bo las ma byung pa zhes dgongs pa'o/ /yin mod kyi sad par gyur pas byang chub kyi sems kyang rtogs par 'gyur ba ste/ rnal 'byor gyi gnyid la gnas pa'i rnal 'byor pa des ci mi
<p>16b.7</p>za bar 'gyur ram zhe na/ de'i tshe ci mi za bar 'gyur te za bar 'gyur ro/ /ji ltar za zhes dogs pa la/ ji ltar bdag nyid ces bya ba la sogs pa gsungs te/ bdag la zhes bya ba ni dang po'i don la bdun pa'o/ /de bas na ji ltar bdag nyid de ltar sems can zhes bya ba'i don to/ /yang na bzhi
<p>17a</p>
<p>17a.1</p>nyid kyi bdun pa'o/ /ji ltar bdag la zhes bya ba ni rang la thabs dang shes rab kyi yan lag gnyis rtogs par 'gyur ro/ /de bzhin du de'i yan lag gnyis dang ldan pa sems can la yang des ci rang gi rang bzhin las gzhan du za bar 'gyur
<p>17a.2</p>te za bar mi 'gyur ro/ /de nyid kyi phyir 'di ltar sems dpa'i zhes bya ba la sogs pa gsungs so/ /rnal 'byor bdag ces bya ba ni ting nge 'dzin la rtse gcig pa ste/ so so'i skye bo yang za ba nyid ces bya ba'i tha snyad yod do/ /yin mod kyi gang yang rnal 'byor gyi bdag nyid ting nge 'dzin la rtse gcig pa des ji ltar
<p>17a.3</p>yang las ma yin pa byed par mi 'gyur ro/ /de bzhin du las kyang 'das pa dang / bsam gtan la sogs par gyur pa/ bsam gtan la rtse gcig pa'i phyir bya bar mi nus so/ /de'i phyir ji ltar 'di'i tshogs rdzogs par 'gyur zhes dogs pa la/ yan lag ji snyed bsgyur ba dang / 
<p>17a.4</p>zhes bya ba la sogs pa gsungs so/ /gal te de ltar gzhan la yang 'di lta bur 'byung bar 'gyur ro/ /zhes dogs pa la/ he ru ka dpal gnas bzhugs nas/ /zhes bya ba la sogs pa gsungs te/ thams cad la de ltar 'byung ba ni ma yin te/ 'on kyang dpal he ru ka'i gnas su
<p>17a.5</p>gnas pa nyid kyi rnal 'byor pa la 'byung bar 'gyur ro/ /zhes dgongs pa'o/ /gal te de ltar shes pa de'i tshe bcom ldan 'das dpal he ru ka de smros shig ces snyam pa la/ shrI zhes bya ba la sogs pa'i bshad pa gsungs te/ gang gi phyir dpal he ru ka'i gnas su gnas pa'i las
<p>17a.6</p>dang las ma yin par gnas pa thams cad dge bar 'gyur ro/ /skye bo za bas kyang skyon du mi 'gyur ba'i bye brag nyid ji snyed pa bstan pa'i phyir/ gang dang gang rnams kyi zhes bya ba la sogs pa gsungs te/ gang dang gang rnams kyi zhes bya ba la sogs pas ni/ sems can gyi khams ma
<p>17a.7</p>lus par bstan par 'gyur ro/ /gang gis za bar mi 'gyur ba des gzhan dbang du mi 'gyur ro/ /gang gis kyang za bar 'gyur ba ni blos bskyed par 'gyur ba ste/ des dbang du 'gyur ba ni de'i rang bzhin nyid du 'gyur ro zhes bya ba'i don to/ /skye bo 'dis skye bar byed pa'i dngos po'i phyir
<p>17b</p>
<p>17b.1</p>phung po dang skye mched dang khams so/ /sems can zhes bya ba ni sems can gyi shes pa ste/ de'i byin gyis brlabs kyi sems can no/ /de rnams kyi sha ni dmigs pa'o/ /de bas na srog chags kyi rgyu ni skye bo rnams su gsungs kyi/ yang srog chags ni ma yin te/ /byang chub kyi
<p>17b.2</p>yan lag ma yin pa'i phyir dang / de rnams kyi sha bza' ba'i skabs ma yin pa'i phyir ro/ /yang yan lag yin na ni de'i tshe khyi dang ce spyang la sogs pa dang por byang chub par 'gyur gyi gzhan ni the tshom za'o/ /srog chags kyi sha bza' ba ma yin du zin kyang / mi nus pa rnams rang gi rang bzhin
<p>17b.3</p>rnams kyi phung po la sogs pa bza' ba yang ji ltar yin zhes dogs pa la/ rdo rje thod pa'i sbyor ba la/ /zhes gsungs so/ /rdo rje ni 'byed pa'o/ /thod pa ni bde ba skye ba'i phyir thod pa ste/ dbye bar bya ba gsungs shing de la yang dag par 'gro ba ni rdo rje dang thod pa'o/ /de ni rdo rje yang yin la
<p>17b.4</p>thod pa yang yin pas rdo rje thod pa'o/ /de'i sbyor ba ni nye ba'i sbyor ba ste/ de'i bya ba'o/ /de'i phyir rdo rje thod pa'i sbyor ba las longs spyod pa nus par 'gyur ro/ /yang sangs rgyas thod pa'i rgyud du gsungs pa/ rdo rje sangs rgyas zhes su gsungs/ /thod pa gsang ba yang dag gnas/ /sbyor
<p>17b.5</p>ba gsar bar gnas de yis/ /ngo mtshar sna tshogs byed pa'o/ /zhes bya ba la sogs pa'o/ /slob dpon mkhas pa dpal sbyang dka' ba'i zla bas mdzad pa/ kau mu di zhes bya ba'i dka' 'grel las brda dang gnas gtan la phab pa'i le'u ste bdun pa'o// //ming gis
<p>17b.6</p>yul gyi tha snyad 'dogs pas yang rtogs par gyur pa rnams kyi rtsa rnams lha'i rnam par bya ba ste rtogs par bya ba'i phyir/ le'u brgyad pa rnal 'byor ma'i 'khor lo zhes bya ba la sogs pa gsungs te/ las kyi lus la phung po dang skye mched dang / khams nyid du gyur pa rnams kyi yang
<p>17b.7</p>dbyangs dang gsal byed sbyor ba ni rnal 'byor ro/ /de dag gang dag bco lnga po rnams la yod pa de dag ni rnal 'byor ma ste/ de rnams kyi 'chad par 'gyur ba'i dkyil 'khor gyi nang du 'khor lo'i rim pa ji ltar gnas pas 'du ba ni 'khor lo'o/ /de dag gang du bshad par bya snyam pa la/ 
<p>18a</p>
<p>18a.1</p>nam mkha'i khams su zhes bya ba la sogs pa gsungs te/ nam mkha'i khams su zhes bya ba ni skabs 'byed pa'i khams su'o/ /b+ha ga ni e'i rnam pa ste chos kyi 'byung gnas so/ /dbus su zhes bya ba ni chos kyi 'byung gnas kyi snying por ro/ /sgom pa
<p>18a.2</p>zhes bya ba ni gzhal med khang la sogs pa rdzogs pa'i rim pas lha mo'i 'khor lo sems pa'o/ /rdzogs pa'i rim pa yang bcom ldan 'das nyid kyis 'chad par 'gyur ro/ /rdzogs pa bzhag la bskyed pa'i rim pa bsgom pa nyid ji ltar bya zhes snyam pa la/ 'khor lo sngon du zhes
<p>18a.3</p>bya ba la sogs pa gsungs so/ /'khor lo zhes bya ba ni lha'i khang pa'o/ /de sngon du ji ltar 'gyur ba'o/ /ci rigs pa ni snga ma'i go rims kyi rim pas so/ /lha rnams ji ltar 'byung ba nyid/ /ces bya ba ni/ lha mo rnams kyi 'byung ba'i rgyu rnam pa lnga'i rim pa las ma 'das pa'o/ / 
<p>18a.4</p>gang snga ma'i go rims kyi rim pa ma spangs pa ste/ gang zhes dogs pa la/ 'khor los dang zhes bya ba la sogs pa gsungs so/ /'khor lo ni rnam par snang mdzad kyi mtshan mar rab tu grags so/ /sa ni laM las byung ba sa'i dkyil 'khor gru bzhi pa rdo rje'i phreng bas bskor ba ser po'o/ / 
<p>18a.5</p>chu ni baM las byung ba chu'i dkyil 'khor zlum po dkar po bum pa'i tshar gyis mtshan pa'o/ /byin za ni raM las byung ba'i me'i dkyil 'khor gru gsum dmar po rdo rje'i phreng bas phyi rol bskor ba'o/ /rlung chen ni yaM las byung ba rlung gi dkyil 'khor sngon po gzhu'i dbyibs du ba 'thul zhing 'khyil
<p>18a.6</p>ba 'ang na gnyis kyis mtshan pa'o/ /ji ltar rigs pa ni rim pa ji lta ba'o/ /lha rnams kyi ni zhes bya ba 'di ni tshig 'dis lhan cig sbyar ro/ /de bas na 'byung ba bzhi'i dkyil 'khor rnam par gzhag pa ni lha rnams kyi rim pas bya'i yang rang dbang gis ni ma yin no zhes bstan par
<p>18a.7</p>'gyur ro/ /gang dag gi rigs pas rjes su bya ba de dag gi lha nyid 'di gang zhe na/ bye brag gi dngos po med par yang 'byung ba rnams thob pa'i phyir/ de rnam par dag pa spyan la sogs pa lha mo bzhi po rnams 'dir lha nyid du blta bar bya'o/ /de rnams kyi rim pa ni spyan dang / mA ma
<p>18b</p>
<p>18b.1</p>kI dang / gos dkar mo dang / sgrol ma zhes bya ba'i go rims so/ /de bas na ji ltar rigs pas dkyil 'khor rnam par gzhag ste/ de la dang po steng du sa'i dkyil 'khor de'i 'og tu chu'i dkyil 'khor ro/ /de nas kyang de'i 'og tu me'i dkyil 'khor ro/ /me'i 'og tu rlung gi
<p>18b.2</p>dkyil 'khor zhes bya ba'i rim pa'o/ /'og dang steng du rnam par gnas pa so so'i dkyil 'khor de rnams kyi nang gi rnal 'byor gyi rigs pa dang / gsungs pa dang gnyis yod de/ de bzhin rkang pa'i mthil du rlung / /rtsom pa chen po gzhu yi dbyibs/ /gru gsum 'bar ba'i
<p>18b.3</p>dkyil 'khor ni/ /sum mdo'i gnas su rnam par gnas/ /zlum po'i rnam pa'i gzugs kyis ni/ /chu ni lto bar 'gyur ba yin/ /snying gar yang ni sa nyid de/ /kun nas gru bzhi pa nyid do/ /zhes bya ba la sogs pa'o/ /ji ltar sgom pa po 'byung ba/ /zhes bya ba la yang ni
<p>18b.4</p>bsdu ba'o/ /dkyil 'khor 'ba' zhig bsgom par bya ba ni ma yin gyi/ sgom pa po'i bdag nyid kyang bsgom par bya'o zhes bya ba dgongs pa'o/ /ji ltar 'byung zhes bya ba ni byang chub kyi sems kyi rang gi ngo bo ste/ de'i nga rgyal gyis gnas pa'i phyir ro/ /ci 'byung ba bzhi'i dkyil 'khor
<p>18b.5</p>dang / lnga pa 'khor lo dang / drug pa bdag nyid 'dis yin zhes dogs pa la/ chos 'byung las skyes zhes bya ba la sogs pa gsungs te/ chos kyi 'byung gnas su gsungs pa/ 'di las gcig tu gyur pa las 'byung ba'i phyir/ chos 'byung las skyes pa'i 'khor lo ni gzhal
<p>18b.6</p>med khang yin no/ /ji lta bu zhe na 'phar ma gnyis zhes bya ba ni kha sbyor lta bu'i 'phar ma ste/ rdo rje phreng bas yongs su bcad pa dang sbas pa'o/ /'phar ma gnyis kyi gtan tshigs gsungs pa/ ze 'bru las ni zhes bya ba la sogs pa la/ ze'u 'bru ni snying po'o/ /gru gsum ni phyi rol gyi
<p>18b.7</p>mtha' gsum mo/ /cha gnyis kyis nye bar mtshon pa ni 'phar ma gnyis yin no/ /dag pa ni yon po ma yin pa'o/ /skyon med pa ni nyes pa med pa'o/ /de'i dbus zhes bya ba ni 'khor lo'i dbus su ste lha'i gnas rnams su'o/ /shi ba ni ro'o/ /ji lta bu zhe na/ bco lnga'i gdan gyi bdag
<p>19a</p>
<p>19a.1</p>nyid ces bya ba ni bco lnga ni nyi ma'i dkyil 'khor gyi gdan rnams la bdag gi lus te/ gang gi bco lnga'i gdan gyi bdag nyid do/ /zla ba'i gdan yongs su bshad pa'i phyir bshad pa'i rgyud du bdag med pa bskyed par bcom ldan 'das kyis gsungs pa/ 
<p>19a.2</p>nam mkha'i khams nang pad+mar ni/ /nyi ma'i dkyil 'khor bsam par bya/ /zhes bya ba la sogs pa'o/ /de la don ni 'di lta ste/ snying ga'i nam mkhar nyi ma'i dkyil 'khor bsams te mchod pa byas nas/ sdig pa bshags pa dang / mi byed par sdom pa dang / rjes su yi
<p>19a.3</p>rang ba dang / yongs su bsngo ba dang / skyabs su 'gro ba dang / byang chub kyi sems bskyed pa dang / bdag gi dngos po dbul ba dang / tshangs pa'i gnas bsgom pa dang / 'jug pa'i mtshan nyid kyi byang chub kyi sems dang / ra ba dang gur bcing ba dang / de ma thag tu 'khor lo sa bon dang zhes bya
<p>19a.4</p>ba la sogs pa 'dis ni/ gzhal med khang bsgoms nas de'i nang du son pa 'di ni ro'o/ /de'i steng du zhes bya ba ni shi ba'i snying gar ro/ /sa bon zhes bya ba ni dbyangs kyi yi ge bco lnga'o/ /phyi nas zhes bya ba ni sa bon gyi mthar ro/ /bdud las rgyal bas mnan ces bya ba ni bkab pa'o/ / 
<p>19a.5</p>gnyis 'dus zhes bya ba ni zla ba dang nyi ma dag 'dus pa'o/ /bde ba chen po zhes bya ba ni bde ba chen po'i rgyu'i phyir bde ba chen po ste/ rab tu skye ba bskyed par nus pa'o/ /ci zla ba dang nyi ma 'di dag nam mkha' las lhung bar gyur pa'am zhes snyam pa la/ A li zla ba'i gzugs kyis gnas/ / 
<p>19a.6</p>zhes bya ba la sogs pa gsungs so/ /don ni 'di lta ste shi ba de'i snying gar rjes su mthun pa dang rjes su mi mthun par bkod cing / A li dang kA li dag tshar gnyis yongs su gyur pa dag zla ba dang nyi ma dag ste/ de dag gi 'du ba ni 'du bar gyur pa bde ba chen po ste/ de nyid ni de'i rgyu'i phyir ro/ / 
<p>19a.7</p>dkar mo la sogs zhes gsungs pa la/ dkar mo la sogs pa'i sgras kyang lha'i rnam pa la mi bya ste/ 'on kyang rgyu gri gug ces bya ba'i mtshan ma la ste/ de med na de rnams kyi dngos po med pa'i phyir ro/ /dang por gyur pa bdag med ma dang / rdo rje ma zhes bya ba rnal 'byor ma gnyis yod
<p>19b</p>
<p>19b.1</p>na/ ji ltar yang dkar mo la sogs pa zhes bcom ldan 'das kyis gsungs zhes rdo rje 'dzin pa la brgal ba'i lan 'chad pa pos btab pa 'di ni dgongs pa ste/ 'das ma thag par gsungs pa/ zla ba dang nyi ma 'du bar 'gyur ba na/ bde ba chen po la de dang de'i tshe rnam par rig pa
<p>19b.2</p>nyid 'ba' zhig gnas par 'gyur ro/ /der yang tshor ba'i phung po ste/ de'i rang bzhin ni dkar mo'o/ /de bas na 'di ni gtso mo'i phyir 'di gsungs pa zhes bya ba ni nyes pa ma yin no/ /de nyid rang bzhin gyis 'od gsal ba tshor ba tsam gyi lus dang sems kyi so so'i dbye ba'i phyir/ zla ba
<p>19b.3</p>me long ye shes ldan/ /zhes bya ba la sogs pa gsungs te/ 'dir dngos po ni gzugs brnyan las gzhan pa'i ngo bos kun mthong ba rnams dang / rtogs pa rnams kyi phyir dang / me long dang chos mthun pa'i phyir/ zla ba ni me long lta bu'o/ /me long la ye shes rkyen gyis yang dag
<p>19b.4</p>par 'byung ba'i ngo bo gzugs brnyan dang mi 'gal ba me long lta bu'i ye shes ni gzugs kyi phung po'o/ /gang la de'i bdag nyid kyis de yod pa de ni me long lta bu'i ye shes dang ldan pa'o/ /sangs rgyas kyi yon tan gyi A li nyis 'gyur 'jug pa'i phyir dang / 'od gsal ba'i phyir sems
<p>19b.5</p>ni zla ba lta bu'i zla ba'o/ /yang gsungs pa/ yid gnyis las ni rnam par grol/ /rnam par rtog pa'i rab rib 'phrogs/ /nyon mongs dri ma kun las 'das/ /zla mtshungs sems ni zla ba nyid/ /ce'o/ /mnyam pa nyid ni gzugs brnyan gyi ngo bo mnyam pa'i chos thams cad kyi
<p>19b.6</p>dngos po ste mi 'dra ba med pa ni tshor ba'i phung po'o/ /mnyam pa nyid ldan pa ni de dang ldan pa'o/ /mi shes pa'i mun pa 'joms pa'i phyir yongs su ma chad par sems can gyi don gyi bya ba byed par 'dod pa'i mtshan nyid ka la sogs pa sangs rgyas kyi yon tan dang phrad pa'i phyir nyi ma'i nor bu lta
<p>19b.7</p>bu dza wA'i me tog nye ba'i phyir sems ni dmar po'o/ /bdun gyi bdun pa dang chos mthun pa'i phyir bdun gyi bdun pa'o/ /yang gsungs pa/ snying rje sdug pas yang dag byung / /sems can rjes su bzung ba po/ /dge ba'i chos kyis yang dag gang / /nyon mongs thams cad nges par gnon/ / 
<p>20a</p>
<p>20a.1</p>ce'o/ /sa bon phyag mtshan ni zhes bya ba ni lha mo rnams mang ba'i phyir/ sa bon rnams kyang mang ngo / /phyag mtshan zhes bya ba ni dngos po'i khyad par med pa'i phyir tshig gcig tu bstan par bya ba'o/ /de ma thag tu gsungs pa/ kun du bzang po'i sems bskyed pa'i
<p>20a.2</p>phyir/ bla na med pa'i byang chub kyi spyod pa yang dag par rdzogs pa'i sangs rgyas kyi sa'i mtshan nyid kyis rang gi sa bon yongs su gyur pa'i phyag mtshan ni so sor rtog pa'i ye shes te 'du shes kyi phung po'o/ /yang gsungs pa/ byang chub spyod pa de bzhin sa/ /ye shes dag pa zad pa
<p>20a.3</p>med/ /de phyir dkyil 'khor nang gnas pa/ /de yi rang gi phyag mtshan brtag /ce'o/ /thams cad gcig gyur zhes bya ba ni zla ba dang nyi ma dang mtshan ma rnams tha mi dad pa'i ngo bo sangs rgyas thams cad kyi gzugs brnyan gyi rang bzhin ma skyes pa dang / ma byas pa dang / gnas med pa dang / 
<p>20a.4</p>dngos po dang / dngos po med pa'i cha gnyis spangs pa'o/ /nan tan zhes bya ba ni bya ba nan tan te/ snga ma'i tshig phyi nas gsungs pa ni/ lha sbyin la sbyin zhes bya ba lta bu'o/ /bya ba ni sangs rgyas kyi mdzad pa ste/ sangs rgyas kyis bskyed pa'o/ /ye shes gang gis de nan tan byed pa de ni bya ba
<p>20a.5</p>nan tan te/ ye shes bzhi pa ni 'du byed kyi phung po'o/ /yang gsungs pa/ sangs rgyas kun gyi sku gang ni/ /snang bar byed cing gnas pa med/ /ma skyes ma byas dag pa nyid/ /dngos po med pa la sogs spangs/ /gcad med dbye med gzung du med/ /chos kyi sku ni skyon med
<p>20a.6</p>pa/ /zhes bya ba la sogs pa'o/ /gzugs brnyan rdzogs pa zhes bya ba la/ gzugs brnyan ni gong bu ste/ sku gsum bsdu ba las/ der rdzogs pa'i rnam pa phun sum tshogs pa'o/ /dag pa zhes bya ba ni me long lta bu la sogs pa bzhi'i rnam par bsnyegs te/ snga ma dang
<p>20a.7</p>phyi ma'i tshig bzhi bsdu ba ni dag pa'o/ /de la rnam pa dang / dag pa snga ma'i tshig gnyis dang / lhag ma d+ha rma d+hA tu'i tshig gnyis so/ /de'i phyir gang gi tshig bzhi bsdu ba 'di'i dag pa ste/ shin tu rnam par dag pa'i chos kyi dbyings zhes bya ba'i don to/ /de la legs pa'i bye brag gis dag pa
<p>20b</p>
<p>20b.1</p>na shin tu rnam par dag pa'o/ /phal ba'i dri ma las rnam par grol ba ni chos te phung po lnga'o/ /de ni shin tu rnam par dag pa yang yin la/ chos kyang yin pa'i phyir shin tu rnam par dag pa'i chos so/ /de 'dus byas shin tu rnam par dag pa'i chos 'dzin pa'i phyir/ shin tu rnam par dag
<p>20b.2</p>pa'i chos kyi dbyings te rnam par shes pa'i phung po'o/ /de nyid gzugs brnyan te rdzogs pa'i rnam pa kun gyi mchog dang ldan pa'i lha nyid do/ /yang gsungs pa/ bcom ldan de ni gzugs brnyan yang / /bsgom pa ji ltar lags pa gsungs/ /rnam pa kun gyi mchog ldan pa/ rdo rje
<p>20b.3</p>sems dpa' bsgom par gyis/ /zhe'o/ /mkhas pas cho ga gsungs pa yis/ /rnam pa lnga po sgom pa nyid/ /ces bya ba la/ de rnams nyid ni me long lta bu la sogs pa nas shin tu rnam par dag pa'i mthar thug pa'i rnam pa ste/ gzhan du ni ma yin no zhes bya ba'i don to/ /yang gsungs
<p>20b.4</p>pa/ sku dang gsang ba de bzhin spyod/ /spyod yul de nyid rtogs pa ni/ /mngon par byang chub rnam lnga nyid/ /sangs rgyas kun gyi bdag nyid dge /'di rnams phung po sangs rgyas rnams/ /'di rnams ye shes 'di rnams rigs/ /lus can rnams kyi rnam pa 'di/ /me long la
<p>20b.5</p>sogs rab tu grags/ /zhe'o/ /ji ltar lha mo rnams kyi rnam pa lnga po nges par sbyor ba 'di nyid lhan cig skyes pa bcom ldan 'das kyi'ang ci lta ba de lta bu yin zhe na/ mi 'dra bar bstan pa'i phyir/ A li kA li zhes bya ba la sogs pa gsungs te/ A li dang kA li dag gi mnyam pas zla ba'i
<p>20b.6</p>rnam pa las mi mnyam pa med pa'i ngo bo nyid yin la rang gi sa bon yongs su gyur pa'i zla ba kun du sbyor ba ni A li kA li sbyor ba'o/ /de gcig tu gyur pa lha mo'i yan lag dang nying lag gi gzugs gru gsum gyi zla ba gnyis ni gdan no/ /rdo rje sems dpa' nyid kyi zhes bya ba la/ /rdo rje ni
<p>20b.7</p>ma skyes pa'i rang gi ngo bo'i phyir mi phyed pa'o/ /sems dpa' ni sems can gyi rgyu'i phyir ro/ /'od zer dkar po'i phreng ba can rdo rje rtse lnga pa ni rdo rje sems dpa' zhes gsungs te/ de'i gdan 'di ni rdo rje sems dpa'i gdan no/ /yang gsungs pa/ lha mo'i yan lag nying lag gzugs/ / 
<p>21a</p>
<p>21a.1</p>pad+ma gru gsum zla dkyil 'khor/ /rdo rje sems dpa'i rdo rje ni/ /rtse mo lnga pa 'od zer can/ /zhe'o/ /yi ge las byung gong bu la/ /zhes bya ba ni/ thog ma dang tha ma med pa rang bzhin gyis 'od gsal ba'i sems ni yi ge'o/ /de las byung ba'i phyir
<p>21a.2</p>yi ge las byung gong bu ste/ lus so/ /gang gi yi ge las byung ba'i gong bu gsungs pa de'i mtshan nyid ni rdo rje'o/ /de'i yi ge las byung ba'i gong bu rdo rje sems dpa' la rgyud gzhan nas gsungs pa'i lugs kyis 'gyur ba rnam par gzung ba'i phyir ci hUM dang phaT 'di dag dgod
<p>21a.3</p>dam ma yin zhe na/ lan gdab pa'i phyir/ hUM phaT rnam pa'ang 'dod mi bya/ /zhes bya ba la sogs pa gsungs te/ 'ang ni nges par gzung ba ste/ /hUM dang phaT nyid mi 'dod do/ /'di ni dgongs pa ste/ gnyis po 'di dag gi yan lag dang nying lag stong pas yan lag dang nying lag 'gyur
<p>21a.4</p>ba'i rgyu'i bya ba sbyor ba med pa'i phyir/ ji ltar 'gyur ba yin te dgag pa'i don du 'di dag ni dgod par bya zhes dgongs pa'o/ /sems dpa' gzugs brnyan las byung ba'i/ /zhes bya ba ni so sor rtog pa'i mthar nam mkha'i khams thams cad du yang dag par spro ba'i tshad ma'i bdag
<p>21a.5</p>nyid ni rdo rje ste bsgom pa'o/ /rdo rje des ci zhig bya zhe na/ dris pa'i lan gdab par gnas kyi rdo rje sems dpa'i gzugs brnyan bsams nas de las byung ba ni sems dpa'i gzugs brnyan las yang dag par byung ba'o/ /dkyil 'khor bdag po ni lha mo 'khor lo'i gtso mo ste/ gtso mo
<p>21a.6</p>nyid kyi dkyil 'khor gyi bdag po bsgom par bya'o/ /gong ma bzhin zhes bya ba ni sngon gyi lta bu ni gong ma bzhin te/ char dbab pa'i cho gar bzhengs pa'i dpal he ru ka lta bu'i phyag dang zhal dang mtshan ma la sogs pa rnams kyis mtshon par 'gyur ro/ /yang khyad par ni 'di yod de/ de ni
<p>21a.7</p>nag po'o/ /'di ni zla ba chu shel gyi nor bu'i 'od de dkar ba zhes bya ba'i don to/ /yang rma bya'i mjug sgro ni mtha'i nor bu dang mtshungs pa'i nor bu zhes mi shes pa dag gis 'chad pa ni ma yin te/ de'i tshe/ zla ba chu shel nor bu'i 'od/ /ces bya ba'i khyad par ni don med de/ /phyag mtshan
<p>21b</p>
<p>21b.1</p>zhal sogs gong ma bzhin/ /zhes bya ba ni nag po nyid du yang rab tu bsgrub par nus pa'i phyir ro/ /'di las dkar mo la sogs pa/ /kha dog dbye ba so so yin/ /zhes bya ba de yang de'i tshe mi rigs so/ /de'i phyir bcom ldan 'das ni dkar po nyid de nag po ma yin no/ /yang
<p>21b.2</p>gsungs pa/ rdo rje yongs gyur de ma thag /rnam pa kun gyur mchog ldan pa'i/ /zla ba'i kha dog mnyam 'od kyi/ /rdo rje sems dpa' bsam par bya/ zhe'o/ /'di ni de ma thag tu gsungs pa'i nying lag dang bcas pa'i lha mo'i 'khor lo 'di las dkar mo la sogs pa zhes bya ba
<p>21b.3</p>la sogs pa gsungs so/ A li dang po bdag med ma/ /A li gnyis pa rdo rje ma/ /A li gsum pa dkar mo nyid/ /bzhi pa chu yi rnal 'byor ma/ /lnga pa rdo rje mkha' 'gro ma/ /drug pa puk+ka sI zhes brjod/ /bdun pa nyid ni ri khrod ma/ /brgyad pa sme sha can du brjod/ / 
<p>21b.4</p>dgu pa yang ni g.yung mo nyid/ /yang ni lnga gnyis dkar mo nyid/ /bcu gcig chom rkun ma ru bshad/ /bcu gnyis ro langs ma ru bshad/ /bcu gsum pa ni g+hasmarI/ /bcu bzhi pa ni sa spyod ma/ /bco lnga pa ni mkha' spyod ma/ /rnal 'byor ma ni sa bon nyid/ /re zhig nang
<p>21b.5</p>gi 'phar ma la/ /rnal 'byor ma lnga nges gnas pa/ /dbang por rdo rje gshin rje dkar/ /chu bdag chu yi rnal 'byor ma/ /lus ngan rdo rje mkha' 'gro ma/ /dbus su bdag med rnal 'byor ma/ /phyi rol gyi ni 'phar ma la/ /rdo rje ma la sogs pa'i phyogs su dkar mo dang / chom
<p>21b.6</p>rkun ma dang / ro langs ma dang / g+hasmarI ste/ phyogs kyi rnal 'byor ma'o/ /dbang ldan la sogs pa'i mtshams rnams su ni/ puk+ka sI dang / ri khrod ma dang / gdol ba mo dang / g.yung mo'o/ /lha mo 'og dang steng zhal ma/ /de bzhin mkha' spyod sa spyod ma/ /kha dog nag mo drag
<p>21b.7</p>chen mo/ /'khor lo'i gtso mo bdag med ma/ /zhal gcig dmar ba'i spyan gsum ste/ /phyag gnyis dbu skyes ser po nyid/ /g.yon pa thod pa kha T+wAM ga /g.yas pa'i phyag tu gri gug nyid/ /'khor lo rna cha mgul rgyan dang / /lag gdub dang ni ska rags 'dzin/ /skyil
<p>22a</p>
<p>22a.1</p>krung phyed ma ro la zhon/ /stag gi pags pa'i sham thabs mnabs/ /ji ltar bdag med rnal 'byor ma/ /de ltar thams cad rnam par bshad/ /snying pad nyi bdag sa bon mtshan/ /ye shes thugs kar ye shes bsgom/ /byas nas spyan drangs mngon par
<p>22a.2</p>mchod/ /ye shes 'khor lo gzhug par bya/ /mig sogs rnams la gti mug sogs/ /rdo rje gsum ni gnas gsum dgod/ /mig la gti mug rdo rje ma/ /rna bar zhe sdang rdo rje ma/ /sna la ser sna ma zhes bshad/ /kha la 'dod chags rdo rje ma/ /lus la phrag dog rdo rje ma/ / 
<p>22a.3</p>yid la bdag med rnal 'byor ma/ /sku gsum de bzhin thugs la ni/ /oM dang AHhUM zhes sngags las/ /mkha' spyod ma dang sa spyod nyid/ /zhabs 'og gnas pa bsam par bya/ /ji ltar rnam snang la sogs pa/ /sna tshogs gzugs su yang dag bshad/ /snying gar sa bon 'od
<p>22a.4</p>kyi'o/ /rnam pas spyan drangs de bzhin gshegs/ /lha mo brgyad kyis mngon mchod nas/ /dbang bskur bar ni gsol ba gdab/ /ces so/ /bcom ldan de bzhin gshegs pa rnams/ /kun gyis bdag la dbang bskur cig /de nas he ru ka dbyibs kyis/ /rang la dbang
<p>22a.5</p>bskur bsam par bya/ /sems dang rtag pa rin chen bdag /'od dpag med dang don grub kyis/ /sngon du bdag med rdo rje sogs/ /rnal 'byor ma lngas phyag rgyas gdab/ /thugs dang rtag pa rin chen bdag /bdag med mtshams kyi rnal 'byor ma/ /zhe sdang gti mug che nga rgyal/ / 
<p>22a.6</p>'dod chags rdo rje phyogs gnas la'o/ /sa spyod ma dang mkha' spyod nyid/ /sku dang gsung gi phyag rgyas gdab/ /dang por nag po rab tu bsgom/ /gnyis par dmar po rnam par bsgom/ /gsum pa la ni ser po bsgom/ /bzhi par ljang gu de bzhin no/ /lnga par kha dog sngon po dang / / 
<p>22a.7</p>drug par dkar po bsgom par bya/ /yan lag drug bsgom rnal 'byor pas/ /dga' bral mthar yang de bzhin no/ /dang por dga' ba dpa' bo nyid/ /mchog tu dga' ba'i rnal 'byor ma/ /shin tu bde dga' thams cad des/ /de bde'i thabs las thams cad rig /ce'o/ /slob
<p>22b</p>
<p>22b.1</p>dpon gsang ba shes rab dang / /bzhi pa de yang de bzhin no/ /dbang ni bzhi yi grangs kyis ni/ /dga' ba la sogs rim zhes bya/ /sna tshogs dang po'i dga' ba nyid/ /rnam smin la ni mchog dga' nyid/ /rnam nyed dga' bral dga' ba nyid/ /mtshan bral lhan
<p>22b.2</p>cig skyes dga' nyid/ /lte bar gtum mo sbar ba yis/ /de bzhin gshegs pa lnga bsregs shing / /spyan la sogs pa yang bsregs te/ /bsregs pas ri bong can haM 'dzag /gang tshe rnal 'byor bsam pas ngal/ /de tshe dag pa rjes dran bya/ /gzugs phung rdo rje ma yin
<p>22b.3</p>te/ /tshor ba gsang ba'i gau rI nyid/ /'du shes phung po de bzhin chu/ /'du byed rdo rje mkha' 'gro ma/ /rnam shes phung po'i rang bzhin gyis/ /bdag med rnal 'byor ma gnas so/ /sa ni puk+ka sI zhes brjod/ /chu khams rngon pa ma zhes brjod/ /me ni gtum mor shes par bya/ / 
<p>22b.4</p>rlung ni g.yung mor rab tu grags/ /gzugs la dkar mor rtag tu bshad/ /sgra la chom rkun ma rab grags/ /dri yi yul la ro langs ma/ /de bzhin rol g+hasmarI/ /reg la sa spyod ma zhes bshad/ /chos kyi khams la mkha' spyod ma/ /zhe sdang zhes bshad rdo rje ma/ /'dod
<p>22b.5</p>chags chu yi rnal 'byor ma/ /phrag dog rdo rje mkha' 'gro ma/ /ser sna gsang ba'i dkar mo nyid/ /gti mug rdo rje rdo rje ni/ /mkha' 'gro zhe sdang la sogs sbyong / /mgo bo skyes pa'i bdud btul ba/ /gri gug lha ni gcod pa ma/ /nyon mongs gcod pas thod pa ste/ /phung po'i
<p>22b.6</p>bdud ni ro zhes brjod/ /'khor lo'i gzugs kyis mi bskyod pa/ /rna cha'i bdag nyid 'od dpag med/ /mgul gyi phreng ba rin chen bdag /lag gdub la ni rtag par brjod/ /ska rags la ni don yod gnas/ /phyag rgya lnga ni rnam dag pa'o/ /bsam pas ngal bas A
<p>22b.7</p>li ni/ /a spangs sngags ni bzlas par bya/ /oM ni dang po phaT dang bcas/ /swA hA'i mthar thug sngags las ni/ /'dod don bsgrub phyir bar chad ni/ /zhi ba'i phyir dang dge ba'i phyir/ /'chad par 'gyur ba'i cho ga yis/ /g.yel med pas ni gtor ma sbyin/ /rlung dang me dang thod
<p>23a</p>
<p>23a.1</p>par gnas pa 'bar ba dang / bskol ba la sogs pas grub pa mi 'chi lnga dang / sha la yi ge gsum gyis byin gyis brlabs nas sbyin par bya ste/ in+da dza ma dza la dza k+kha b+hU ta bah+ni ba u rak+kha tsan+da su dz+dza mA da pA p+pa/ ta la pA tA laM/ aSh+Ta sa pa swA hA/ i daM ba liM b+hu ny+dza dzi ng+g+ha
<p>23a.2</p>phu l+la d+hU p+pa maM sa pi ng+g+ha a m+b+ha sa p+pa k+ka dz+dza sA dA kha n+ti khu ni phe Ta ga ta/ oM a kA ro mu khaM sarba d+harmA NAM A d+ya nu t+pa n+na twA ta oM AHhUM phaT swA hA/ yan lag drug bsgom zhes bya ba ni gal te bsgom par bya ba yod na/ yan lag drug las gong du yang ci mi bsgom zhes dogs pa la/ /dga' bral mthar
<p>23a.3</p>yang de bzhin no/ /zhes bya ba la sogs pa gsungs so/ /'di ni dgongs pa ste/ ji srid blo ni 'phel 'gyur ba/ /de srid bsgom par 'gyur ba ste/ /gang yang blo yi yul med pa'i/ /lhan cig skyes de ji ltar bsgom/ /de las bzlog pa ni sgom pa zhes bya bar dgongs so/ /bskyed pa
<p>23a.4</p>dang rdzogs pa'i rim pa dag gi bcom ldan 'das kyis chos bstan pa de la yan lag drug po 'di rnams kyis bskyed pa'i rim pa rtogs nas/ da ni rdzogs pa'i rim pa rtogs par bya ba'i phyir/ nam mkha'i khams su zhes bya ba la sogs pa gsungs so/ /thabs dang shes rab kyi dbye bas
<p>23a.5</p>lhan cig skyes pa'i rnam pa bzhi rtogs nas/ de'i bdag nyid du gyur pa'i phyir dga' ba rnams kyis rnam pa bzhi po yang rdzogs pa'i rim pa la yang dag par gnas nas rtogs par bya ba'i phyir/ dga' ba dang po dpa' bo nyid/ /ces bya ba la sogs pa gsungs te/ dang po dga' ba
<p>23a.6</p>ni dpa' bo ste thabs so/ /mchog tu dga' ba rnal 'byor ma/ /zhes bya ba ni shes rab bo/ /dga' ba lhag ma gnyis ni/ bla mas 'chad par 'gyur ro/ /'dis ni lhan cig skyes pa spangs zhes bya ba ni 'di rnams gsum gyis ma reg pa'o/ /dga' ba gsum po 'di dag rtogs
<p>23a.7</p>nas/ lhan cig skyes pa de rnams las mtshan nyid dang bral bde ci ma rtogs pa nyid du rung ngam zhes dogs pa la/ 'dod chags med cing chags bral med/ /ces bya ba la sogs pa gsungs te/ 'dod chags ni zhen pa'i mtshan nyid do/ /chags bral ni 'gog pa'i bden pa'i tshig go/ / 
<p>23b</p>
<p>23b.1</p>gang yang de dag gis spangs pa'i dbu ma ni ro gcig pa'i skad cig ma'o/ /yang gsungs pa/ 'dod chags nyid dang chags bral dag /'dres par gyur pa rnyog pa med/ /de bzhin chags dang chags bral gyis/ /gcig pu ro mnyam skad cig ma'o/ /zhe'o/ /ji ltar 'di
<p>23b.2</p>lta bu'i lhan cig skyes pa 'di rtogs par 'gyur zhes snyam pa la/ /gzhan gyis zhes bya ba la sogs pa gsungs so/ /gzhan gyis ma bsgrags pa bdag gis shes pa yang ji ltar na bdag gis shes zhes dogs pa la/ dman pa 'bring dang mchog rnams dang / /zhes
<p>23b.3</p>bya ba la sogs pa gsungs te/ dman pa 'bring dang mchog rnams dang / /zhes bya ba ni gang la mnyam pa lta bu ste/ khyad par gyi dngos po med pa'i phyir tha mi dad pa lta bur mtshon par 'gyur ro/ /dbu ma de ji ltar 'di rnams mi 'dra ba rnams 'dra ba rnams su 'gyur ro zhes dogs pa la/ 
<p>23b.4</p>ro mnyam de nyid bsgoms pa yis/ /zhes bya ba la sogs pa gsungs so/ /dman pa dang / mchog dang 'bring la sogs pa de rnams ni gang / de kho na nyid bsgom pa de ni gang zhe na/ 'dri ba pos rtogs par bya ba'i phyir/ dman pa gnas ni phra ba'i don/ /zhes bya ba la sogs pa
<p>23b.5</p>gsungs so/ /gsungs pa bsdu ba de nyid bsgoms pa yis dman pa dang 'bring po dang mchog 'di rnams kyi dngos po gcig dang ro mnyam brtogs nas/ yang de kho na nyid bsgom pa ma rtogs pa nyid kyang yod de/ de ma rtogs par mnyam pa nyid kyang 'grub par mi 'gyur te/ de bas na
<p>23b.6</p>de kho na bsgom par 'dod par bya ba'i don 'di ni stong pa bsgom pa de kho na bsgom pa'am/ 'on te dngos po bsgom pa'ang zhe na/ 'dir gnyis ka yang ma bstan te/ de bshad pa'i rgyud du btsal bar bya'o/ /de la dngos po dang dngos po med pa bsgom pa dgag pa las ni de kho na bsgom par
<p>23b.7</p>gsungs so/ /'di lta ste stong pa bsgom par mi bya zhing / /stong pa ma yin bsgom mi bya/ /stong pa mi spang rnal 'byor pas/ /stong min yongs su mi spang ngo / /stong dang stong min bzung ba la/ /brtags pa nyung min skye bar 'gyur/ /yongs su spang na kun rtogs te/ / 
<p>24a</p>
<p>24a.1</p>de phyir gnyis po 'di dag spang / /gnyis kyi bzung ba yongs spangs pa/ /rnam grol gnas dang bral ba ste/ /nga zhes bya ba'i kun rtog 'di/ /de yang de'i phyir yongs su spangs/ /zhe'o/ /des mtha' gsum la ma reg pa ni de kho na sgom pa bcom ldan
<p>24a.2</p>'das kyis gsungs pa/ ji ltar/ gang la sgom pa po yang med/ /gang yang rnam par bsgom pa'ang med/ /bsgom bya nyid kyang yod ma yin/ /de yi de nyid bsgom par brjod/ /ce'o/ /'dis lhan cig skyes pa'i de kho na sgom pa rtogs nas sad pas cha gzhan mi mthong ba dang / 
<p>24a.3</p>rang gi rang bzhin gyi chos thams cad bsgom pa ni nga las byung zhes bya ba la sogs pa gsungs so/ /bdag la ji ltar gzhan la yang 'grub par 'gyur ba'i phyir/ gzhan la bstan pa de ltar zhes bya ba la sogs pa gsungs so/ /gsungs pa'i rigs pas gang gis gang gi rang
<p>24a.4</p>bzhin gyi dngos po bsgom par 'gyur ba'i rnal 'byor pa bsod nams kyis stong pa nges kyang 'grub par 'gyur ro/ /bsgom pa'i dus kyi nges pa la gus pa ma yin par bstan pa'i phyir/ bza' dang btung dang blugs pa dang / /zhes bya ba la sogs pa gsungs so/ /rgyud gzhan du
<p>24a.5</p>gsungs pa yang brjod par bya ste/ gzugs rnams thams cad blta ba dang / /sgra ni rgyas pa mnyan pa dang / /smra ba dang ni dgod pa dang / /sna tshogs ro ni za ba dang / /las rnams thams cad byed pa dang / /gzhan du sems ni mi 'gro ba'i/ /de nyid rig pa'i rnal 'byor pa'i/ /rnal
<p>24a.6</p>'byor rtag tu skye bar 'gyur/ /de ni gnyis med ces brjod de/ /'di ni byang chub sems mchog nyid/ /rdo rje rdo rje sems dpa' dpal/ /rdzogs pa'i sangs rgyas byang chub nyid/ /'di ni shes rab pha rol phyin/ /pha rol phyin pa kun gyi tshogs/ /'di nyid mnyam pa nyid du gsungs/ / 
<p>24a.7</p>sangs rgyas kun mchog sgom pa nyid/ /'gro ba brtan dang g.yo ba'i bdag /'di nyid du ni thams cad skyes/ /byang chub sems dpa' mtha' yas dang / /rdzogs sangs rgyas dang nyan thos sogs/ /zhes bya ba la sogs pa'o/ /gsungs pa de kho na bsgoms pa'i 'bras bu
<p>24b</p>
<p>24b.1</p>ni de nas bde ba nyid du 'gro ba zhes bya ba la sogs pa gsungs te/ bde ba ni bcom ldan 'das bde ba chen po'i rdo rje'o/ /de'i dngos po ni bde ba nyid de de nas 'thob par 'gyur zhes bya ba'i don to/ /rtag tu zhes bya ba'i tshig gzhan de yang 'gal ba med de/ rtag tu zhes
<p>24b.2</p>bya ba ni rgyun du'o/ /rnal 'byor pa yi khyad par ni/ phyag rgya chen po mngon 'dod pas/ /zhes bya ba la sogs pa gsungs te/ 'dus ma byas kyi ngo bo bdag med pa ni phyag rgya chen po ste/ de'i mngon par 'dod pa ni phyag rgya chen po'i mngon par 'dod pa'o/ /gal te dngos po 'di
<p>24b.3</p>rnams thams cad kyang rang gi rang bzhin de ji lta bar de bdag cag lta bur rdzogs pa'i sangs rgyas su mi 'gyur zhes dogs pa la/ de rnams dam pa gcig yod min/ /zhes bya ba la sogs pa gsungs so/ /rang gis yang dag par rig pa ni rang rig pa ste/ gzhan gyis
<p>24b.4</p>ma bsgrubs pa'o/ /gang gis rab tu ma rtogs pa'i ngo bo bde ba chen po'i rang bzhin gyi sems bsgrub par 'gyur ba de yod pa ma yin te/ de'i phyir gang las de rnams kyi bsgrub par bya ba bsgrub par 'gyur zhes dgongs pa'o/ /de nyid kyi phyir rang rig ces bya ba la sogs
<p>24b.5</p>so/ /ci rang rig pa'i sems byang chub kyi yan lag de ji ltar 'khor bar 'gyur zhes dogs pa la/ rang gi rig pa'i 'gyur ba las/ /zhes bya ba la sogs pa gsungs te/ rang rig pa'i 'gyur ba ni rang rig pa'i 'pho ba'o/ /las ni dge ba dang mi dge ba'o/ /dman pa
<p>24b.6</p>las zhes bya ba ni rnam par rtog pa las skye bar 'gyur ba'o/ /de bas na las kyis 'di 'khor bar 'gyur ro zhes bya ba'i don to/ /ci'i phyir yang ji ltar gnon par mi 'gyur ba de ltar sems te 'dul bar mi 'gyur ba zhes dogs pa la/ rang gis byed ces bya ba la sogs pa gsungs
<p>24b.7</p>so/ /gal te sems kyi dbang po zhig yod na ni/ des de'i tshe de nges par byed na/ 'on kyang sems ni rang dbang ngo / /byed pa zhes bya ba ni spros pa spro bar byed pa'o/ /'phrog pa zhes bya ba ni sdud par byed pa'o/ /rgyal po zhes bya ba ni spro bar mi byed pa dang sdud par mi byed pa ste/ spro ba
<p>25a</p>
<p>25a.1</p>dang bsdu ba las rnam par grol ba'i rang bzhin la gnas pa zla ba lta bur rnam par gsal ba'i phyir rgyal po'o/ /de ltar yang sems nyid ni mya ngan las 'das pa dang / sems nyid ni 'khor ba zhes bstan pa'o/ /yang gsungs pa/ kun rtog mang po'i mun
<p>25a.2</p>pas zil mnan cing / /rab tu 'joms pas smyo zhing klog 'gyur ba'i/ /chags sogs dgag dka'i dri mas gos pa yi/ /sems ni rdo rje can gyis 'khor bar gsungs/ /'od gsal rtog pa las ni rnam grol ba'i/ /chags sogs dri mas gos par ba spangs pa/ /gzung dang
<p>25a.3</p>'dzin med sems pa mchog gis ni/ /de nyid mya ngan 'das pa mchog tu gsungs/ /zhe'o/ /'dod chags la sogs pa ni sems kyi rang bzhin du gyur pa'i phyir/ de bas na ci des de 'gugs par mi 'gyur/ gang gis na dngos po dang dngos po med pa zil gyis mnan nas rgyal po yin
<p>25a.4</p>zhes dogs pa la/ /de kun de nas nyams dga' bar/ /zhes bya ba la sogs pa gsungs so/ /de kun ni 'dod chags la sogs pa'o/ /de gnas ni lhan cig skyes pa'i gnas su'o/ /nyams dga' bar zhes bya ba ni thams cad zil gyis gnon par nus pa'i gzi brjid kyi phung por
<p>25a.5</p>ro/ /'dod chags ni ro'o/ /zhe sdang ni sgra'o/ /phrag dog ni reg bya'o/ /gti mug ni gzugs so/ /nga rgyal ni snang ba'o/ /de rnams ni nges par mchod pa'i rgyu'i phyir mchod pa lta bur spyod pa dang phod pa'o/ /mi phod do zhes bya ba ni mchod par mi nus pa'o/ /bcu drug char yang zhes bya ba ni
<p>25a.6</p>zla ba yongs su spangs pa'i bcu drug gi cha ste shes rab bo/ /de mi phod pa dang der ma lus par gnas pa'i yid ni ci smos zhes bya bar dgongs pa'o/ /'dir 'di ni don te/ gzugs dang sgra la sogs pa'i yul ni longs spyod do/ /longs spyod pa ni bcom ldan 'das te/ de yang sems
<p>25a.7</p>kyi rgyal po'o/ /de bas na 'dod chags la sogs pas de 'gugs par mi 'gyur te/ gang yang bsgoms pa'i stobs kyis sred pa'i phyir log pa de gang gis kyang dgug par mi nus zhes bya ba'i don to/ /de nyid rtogs par bya ba'i phyir chos 'byung las skyes zhes bya ba la sogs pa
<p>25b</p>
<p>25b.1</p>gsungs te/ sgra brnyan gyi rnam pa lta bur chos mthun pa gang las 'byung ba las/ chos kyi 'byung gnas de ni bcom ldan 'das ma ste shes rab bo/ /gang gis de las byung ba de ni chos kyi 'byung gnas las skyes pa ste/ mkha' mnyam la sogs pa'i khyad par gyis khyad par du 'phags pa'i ye shes
<p>25b.2</p>so/ /lhan cig thabs dang bcas zhes bya ba la/ lhan cig thabs ni bla ma dang lha nyid kyi rnal 'byor dang / dbang gi rab tu dga' ba la sogs pa'i rab tu dbye ba'i thabs kyis lhan cig spyod pa'i phyir thabs dang lhan cig byang chub kyi sems so/ /de dang bcas pa ni de'i rjes su 'brang ba dang / gang
<p>25b.3</p>yang de dang ldan pa'i ye shes so/ /thabs rnams ni yod kyang sgom pa ma rtogs par ye shes 'di lta bu 'di 'grub par mi 'gyur te/ de'i phyir sgom pa nyid ni 'dir ye shes kyi sgrub pa'i thabs so/ /gang zhig nges par rang gi shes rab ring pos rnyed pa'i rol pa'i ros dran pa dang bral ba bya ba
<p>25b.4</p>gzhan gyis longs spyod pa nyid kyi phyir log pa longs spyod kyis ma bkug pa de ni sgom pa'o/ /yang gsungs pa/ bya ba cung zad yod min 'dir/ /za ba po nyid yod ma yin/ /byed dang za ba po las grol/ /don dam rnam par sgom pa nyid/ /ce'o/ /gsungs pa'i yon tan gyi khyad
<p>25b.5</p>par du 'phags pa'i ye shes kyi 'phel ba de gang yang / gang gis na ye shes 'di mngon du bya bar bla ma la sogs pa'i thabs btsal bar bya zhes dogs pa la/ 'jig rten gsum pa de las skyes/ /zhes bya ba la sogs pa gsungs so/ /gang las gcig nyid skye bar 'gyur ba de yang
<p>25b.6</p>bsngags na/ yang gang las 'jig rten gsum po skye bar 'gyur ba de ci khyad par du 'phags pa ma yin par 'gyur/ yin mod kyi des kyang mi nus pa'i phyir/ ye shes 'ba' zhig thabs su gyur pa las mang po rnams kyi bskyed pa lta zhog gi gcig kyang yod pa ma yin no zhes
<p>25b.7</p>dogs pa la/ thabs dang shes rab rang bzhin las/ /zhes bya ba la sogs pa gsungs te/ ye shes 'di ni thabs 'ba' zhig tsam ni ma yin te/ 'on kyang thabs dang shes rab kyi rang bzhin te/ thabs dang shes rab dag gis dngos po rnams kyi bskyed par blta'o/ /de bas na gang
<p>26a</p>
<p>26a.1</p>gsungs pa de nyid de ltar brdzun pa ma yin no/ /zhes bya bar dgongs pa'o/ /thams cad bsdus pa'i lus gcig pu la du ma nyid du yang 'gal ba med do/ /yang gsungs pa/ de ni gnyis med ye shes brjod/ /'di ni byang chub sems mchog nyid/ /'di ni
<p>26a.2</p>shes rab pha rol phyin/ /pha rol phyin pa kun gyi tshogs/ /'gro ba brtan dang g.yo ba'i bdag /'di nyid du ni thams cad skyes/ /byang chub sems dpa' mtha' yas dang / /rdzogs sangs rgyas dang nyan thos sogs/ /zhes bya ba la sogs pa'o/ /de'i gnyis su med pa'i ye shes la
<p>26a.3</p>thabs dang shes rab kyi yan lag gnyis bstan pa'i phyir/ khu ba'i rnam pa zhes bya ba la sogs pa gsungs so/ /dbye ba so sor rtogs nas dbyer med pa rtogs par 'dod nas/ rang gi rig pa'i ye shes 'di/ /zhes bya ba la sogs pa smos te/ rang gsal ba'i phyir dang / nyams su
<p>26a.4</p>myong ba'i mtshan nyid kyi phyir yang rang gis yang dag par rig pa ste/ gang zhig lam las 'das pa'i spyod yul gyi phyir gzhan gyis ma bsgrags pa'o/ /ngag gi lam ni tshig gi lam ste rkan la sogs pa'o/ /de las 'das pa ni ngag gi lam las 'das pa ste/ bcom ldan 'das rdo rje 'dzin
<p>26a.5</p>pa'o/ /de'i spyod yul ni ngag gi lam las 'das pa'i yul lo/ /yang gsungs pa/ spros med rang gi ngo bo yis/ /de nyid dpa' bo ston pa po/ /zhe'o/ /gal te de ltar bcom ldan 'das kyi spyod yul ni ji ltar na sangs rgyas ma yin pa bdag cag rnams kyis shes par bya/ mi shes pa nyid du
<p>26a.6</p>gnas par 'gyur ro zhes dogs pa la/ 'di ni byin rlabs rim pa'i phyir/ /zhes bya ba la sogs pa gsungs te/ byin gyis brlab pa ni dbab pa'o/ /de'i rim pa ni sangs rgyas kyi byin gyis brlabs pa'i rim pa ste/ rang rig pa'i ye shes so/ /byin gyis brlabs pa'i gtan tshig gsungs
<p>26a.7</p>pa/ kun mkhyen ye shes de lta bu/ /zhes bya ba gsungs pa la kun mkhyen ni sangs rgyas bcom ldan 'das so/ /ye shes de'i zag pa med pa'i mtshan nyid do/ /de lta bu ni de dang 'dra ba ste/ thams cad mkhyen pa'i ye shes zhes bya ba ji snyed pa'o/ /de bas na de'i byin rlabs skye bar 'gyur te 'di la
<p>26b</p>
<p>26b.1</p>ngo mtshar ci zhig yod/ /thams cad mkhyen pa'i ye shes de nyid kyi mtshan nyid ni kun gyis skad cig gnon te/ zhes bya ba la sogs pa gsungs te/ ye shes skye ba'i skad cig la ro gcig pa'i phyir sa la sogs pa 'di rnams kyis so/ /rang bzhin rig pa zhes bya ba ni ji ltar rang
<p>26b.2</p>rig par 'gyur bde ltar gnon par mi 'gyur te/ thams cad mkhyen pa'i ye shes 'di lta bu'i phyir yang de'i dpe rigs so/ /srid par zhes bya ba ni lus can rnams kyi lus te der srid pa la'o/ /'dir gti mug dang zhe sdang la sogs pa 'byung ba'i phyir srid pa'o/ /dngos grub ni rang dang gzhan
<p>26b.3</p>gyi don nus pa'o/ /dag pa ni yongs su sbyangs pa'i chos rnams so/ /de bas na/ ye shes med par rig byed dang / /grub pa'i mtha' la sogs pa rnams kyis ma yin no/ /de'i phyir ye shes brtan par bya'o/ /rnam pa gang gis zhes dogs pa la/ de nyid rnal 'byor gyis zhes bya ba la
<p>26b.4</p>sogs pa gsungs so/ /de nyid ni byang chub kyi sems te rigs lnga'i spros pa med pa'o/ /de'i rnal 'byor ni de'i sgom pa'o/ /ji ltar chu bo 'bab pa dang mar me la sogs pa rgyun mi 'chad pa'i rgyun gyis gnas par 'gyur ro/ /de bas na de ltar de kho na nyid kyi rnal 'byor pas nyin dang mtshan du
<p>26b.5</p>mtshan mo dang nyin mo bye brag med par gzhag par bya'o/ /gzhan du na chu bo'i rgyun zhes bya ba la sogs pa'i dpe mi rigs so/ /slob dpon mkhas pa dpal sbyang dka' ba'i zla bas mdzad pa/ kau mu di zhes bya ba'i dka' 'grel las rnal 'byor ma'i 'khor lo'i le'u ste brgyad
<p>26b.6</p>pa'o// //rnal 'byor ma gsungs nas de rnams kyi yongs su dag pa rtogs par bya ba'i phyir rnam par dag pa'i le'u bshad par bya'o/ /zhes bya ba la sogs pa gsungs so/ /gang dag gi rnam par dag pa de ji lta bu zhes dogs pa la/ spyi'i rnam pa thams cad kyi zhes bya ba la
<p>26b.7</p>sogs pa gsungs te/ khyad par du 'phags pa'i dag pa ni rnam par sbyang ba'o/ /ji lta ji ltar gnas pa'i chos de ltar rnam par gzhag pa nyid du byas te/ rnam par dag pa de ni de bzhin nyid du brjod do/ /ci gang zhig ma dag pa de ni sbyang bar mi nus te/ ma dag pa'i rang bzhin gyi phyir ro/ / 
<p>27a</p>
<p>27a.1</p>gang yang dag pa de yang sbyang ba ma yin te 'gal ba med pa'i phyir ro/ /de'i nus pa med pa dang don med pa dag gis dag pa 'di blo dang mi ldan pa lta bur mtshon te zhes dogs pa la/ rang bzhin gyis rnam par dag ces bya ba la sogs pa gsungs so/ /mi shes pa ni
<p>27a.2</p>ma rig pa'o/ /nyon mongs pa ni de las byung ba ste/ mi shes pa las byung ba'i nyon mongs pa ni 'dod chags dang zhe sdang la sogs pa'o/ /de rnams kyi sgrib pa rang bzhin gyis yongs su dag pa yang dbang po la sogs pa gser la sogs pa lta bur rnyog pa med pa'i bag chags sbyong bar byed
<p>27a.3</p>de/ de'i phyir rnam pa 'di ni de bzhin nyid do zhes gsungs so/ /gal te rang bzhin gyis yongs su dag pa'i chos rnams la ji ltar na sems can rnams sangs rgyas ma yin zhes dogs pa la/ rang rig bdag nyid dag pa nyid/ /ces bya ba la sogs pa gsungs te/ gang kho nas rang gis
<p>27a.4</p>rig pa ni dag pa yin pa'i phyir/ de nyid rnam par grol bar 'gyur gyi/ yang gzhan thams cad ni thar pa thob pa ni ma yin no/ /dngos po nyid kyang ji ltar yongs su dag /gang gi phyir dag pa'i blo bskyed par bya zhes dogs pa la/ 'di ltar 'gro ba sangs rgyas 'gyur/ /zhes bya ba la sogs pa
<p>27a.5</p>gsungs te/ sangs rgyas ni thams cad rtogs pa'i phyir ro/ /de'i 'gyur ba 'di ni byang chub kyi sems las 'byung ba'i phyir ro/ /'gro ba ni de dag pa ste dngos po thams cad ces bya ba'i don to/ /gal te de ltar na ni de'i tshe ma dag pa ni gang / dag pa ni gang gi don du zhes dogs pa la/ gzugs la
<p>27a.6</p>sogs pa'o zhes bya ba la sogs pa gsungs te/ gzung ba nyid kyi dri mas gos pas ma dag pa'i phyir ro/ /ci gzugs la sogs pa 'di rnams spang bar bya ba'am/ spang bar mi bya zhes snyam pa la/ bsten bya 'di dag bsten pa nyid/ /ces bya ba la sogs pa gsungs te/ bsten bya ni nye bar
<p>27a.7</p>longs spyod par bya'o/ /yang na bsten bya ni lha mo gti mug rdo rje ma la sogs pa drug gi rang bzhin gyi phyir gsol ba gdab pa'o/ /dag pas dug med byas nas ni/ /zhes bya bas ni dag pa gsungs te/ gzugs phung rdo rje ma yin te/ zhes bya ba la sogs pa'o/ /'di ni gti mug gi gnyid las
<p>27b</p>
<p>27b.1</p>sang pas phung po la sogs pa rnam par rtogs nas dag pa ma rnyed par yang rnyed pa lta bur sdud par byed pas/ shin tu rab tu dga' bas gar byed cing glu blangs pa ni/ gang dang gang gis zhes bya ba la sogs pa'o/ /slob dpon mkhas pa chen po dpal sbyang dka' ba'i zla bas mdzad pa kau
<p>27b.2</p>mu di zhes bya ba'i dka' 'grel las rnam par dag pa'i le'u ste dgu pa'o// //slob ma dbang bskur ba'i don du rgyu'i gtso bo dkyil 'khor brjod pa'i phyir/ le'u bcu pa gsungs pa/ ji ltar dkyil 'khor gyi rim pa zhes bya ba la sogs pa gsungs pa la/ ji ltar rim pa ni go rims
<p>27b.3</p>bzhin du ste/ /dkyil 'khor gyi cho ga'o/ /nor 'dzin sbyang zhes bya ba la sogs pa ni/ sa gzung ba la sogs pa dkyil 'khor gyi thabs legs par bsdus pa las brjod pa'i phyir 'dir ma smras te/ der ma gsungs pa'i dkyil 'khor gyi tshad/ 'dir khru gsum zhes bya ba la sogs pa
<p>27b.4</p>gsungs so/ /dkyil 'khor khru gsum pa bshad pa'i rgyud nyid las kyang / rdo rje can gyi khru gsum ste/ /zhe'o/ /khru gsum nyid ni dkyil 'khor 'di'i lhag pa yang ma yin la chad pa yang ma yin no/ /yang ni mthe bong gsum lhag par/ /zhes bya ba la ni zhes bya ba ni nges
<p>27b.5</p>par gzung ba'o/ /yang zhes bya ba ni mnan pa'i don to/ /de bas na mthe bong gsum lhag par nges pa nyid du 'di shes par bya'o/ /gsum ni zhes bya ba ni yan lag dang nying lag rnams te 'di'i mtha' rnams so/ /nam mkha'i khams su b+ha ga bsam/ /zhes bya ba gsungs pa
<p>27b.6</p>'dir/ b+ha ga ni gsum zhes gsungs so/ /der mthe bo ni rdo rje'o/ /de'i lhag pa ni phyi rol gyi dkyil 'khor gyi mthar thug pa'o/ /gang gi mthe bong gsum lhag pa ni de'o/ /yang gsungs pa/ pad+ma'i mthe bo gzir ba las/ /de tshe ro ni dbyung bar bya/ /zhes bya ba la
<p>27b.7</p>sogs pa'o/ /dkyil 'khor gyi dgos pa gsungs pa/ der ni rig ma bzang mo rnam par gzhug /ces bya ba la sogs pa'o/ /yang na ji ltar gang rnyed de/ /zhes bya ba ni rigs lnga'i dngos po med pa'i phyir ro/ /phyag rgya'i dgos pa gsungs pa/ de srid bsten par bya zhes bya ba
<p>28a</p>
<p>28a.1</p>la sogs pa'o/ /bsten pa'i dgos pa yang gsungs pa/ slob ma'i khar ni btung bar bya/ /zhes bya ba la sogs pa'o/ /'dis ni slob dpon dang gsang ba'i dbang gi mthar/ de nyid la ni bya bar bya/ /zhes bya ba ni gsum pa'o/ /rang rig ces bya ba la sogs
<p>28a.2</p>pa ni bzhi pa'o/ /'dis ni 'dir dbang rnams kyi phyogs tsam zhig bstan te/ de bas na de don du gnyer ba rnams kyis dkyil 'khor gyi thabs legs par bsdu ba nyid 'dir btsal bar bya'o/ /de yang rim pa las ma 'das par gzhung nyung ngu ma yin zhing rgyas par dbang bzhi po rnams
<p>28a.3</p>rab tu bstan to/ /'dir yang brtag pa gnyis pa'i le'u bcu gnyis par rim pa tsam sbyor bar mdzad de/ rdo rje rab gnas rdo rje ni/ che dang dril bu chen po gzung / /zhes bya ba la sogs pas dbang gi tshigs bcad bzhi po rnams gsungs so/ /yang kha cig glegs bam gyi
<p>28a.4</p>stobs kyis bye brag mi shes pas ji ltar res 'ga' gzhung dang mthun pa'i don gyis dga' ba rnams kyi bzlog pa'i rim pa ma byed cig nges par bya ba'i phyir/ dang por dga' ba tsam nyid de/ /zhes bya ba la sogs pa gsungs te/ dang po zhes bya ba ni rnam par dbye ba med par 'di bstan pa'o/ /dga'
<p>28a.5</p>ba ni mchog tu dga' ba dang rangs pa thob pa'i yid do/ /de yang mchog ma yin pa dang / mchog dang ches mchog dang / che ba las ches mchog gi dbye bas bzhir dbye bar 'gyur ro/ /de bas na de nyid kyi go rims bzhin du/ thu bo dang / rjes su skyes pa dang / 'bring po dang / tha chungs
<p>28a.6</p>kyi dga' ba rtogs par bya ba dang / thu bo ni dang po dang / mchog ma yin pa'o/ /rjes su skyes pa ni mchog dang gnyis pa dang mchog go/ /'bring po ni gsum pa dang / ches mchog dang dga' bral lo/ /tha chungs ni bzhi pa dang che ba las ches mchog dang lhan cig skyes pa'o/ /skad cig ma
<p>28a.7</p>rnams kyis kyang rnam pa sna tshogs pa la sogs pa rnams kyis 'di nyid rtogs par bya'o/ /gzhan du na yang 'phags pa'i bden pa dang / skad cig ma dang / dbang la sogs pa 'khrugs par 'gyur te/ de 'khrugs pa'i phyir sgrub thabs yongs su mi shes pas/ bsgrub par bya ba'i
<p>28b</p>
<p>28b.1</p>dngos grub gang / /zhes bya bar dgongs pa'o/ /bsgom par bya ba dang / sgom pa po dang / sgom pa la sogs pa rnams kyis ma reg pa dang / rlom sems med pa dang / rtog pa'i rlabs med par nyung ngu ma yin par sngags pa lhan cig skyes pa'i rgyu rtogs pa dang / 'bras bu mi 'dra
<p>28b.2</p>bar mthong nas rdo rje snying pos zhus pa/ kye bcom ldan 'das ci'i slad du 'byung ba chen po las gyur pa'i phung po lags zhes bya ba la sogs pa ni gzod ma nas rang bzhin med pa'i chos lhan cig skyes pa'i rang bzhin can ni dag pa'i lus te phung po las gzhan ma yin pa'i phyir phung po'o/ / 
<p>28b.3</p>ji ltar 'byung ba las gyur pa ni 'byung ba lnga po rnams kyis byas pa'o/ /de nas bcom ldan 'das kyis 'byung ba'i byin gyis brlab pa'i lan btab pa/ bo la kak+ko lar sbyor bas/ /zhes bya ba la sogs pa gsungs te/ bo la dang kak+ko lar mngon par sbyor ba ni/ bo la kak+ko lar sbyor ba'o/ / 
<p>28b.4</p>de bas na khams rnams skye bar 'gyur ro/ /lnga po rnams kyis yongs su bskor/ /zhes bya ba ni sa la sogs pa lnga po de rnams kyis byin gyis brlabs pa ste lhan cig skyes pa'o/ /de nyid kyi phyir/ de yi bde ba de nyid min/ /zhes bya ba la sogs pa gsungs so/ /de'i phyir gal te 'di
<p>28b.5</p>skad du 'byung ba chen po lnga'i bdag nyid can gyi bde ba lhan cig skyes pa 'di ni de'i tshe de kho na nyid ma yin te/ 'on kyang 'dir khams rnams 'bras bur gyur pa rnams kyi skyed pa po rgyu ma byung ba'i phyir 'byung ba nyid yod pa ma yin no/ /de'i phyir gang las de byin gyis brlab/ gang gis bde
<p>28b.6</p>ba de kho na nyid ma yin zhes rgol ba'i lan legs par btab pa de la de nyid spyad par bya ste/ bcom ldan 'das kyis lhan cig byed pa'i rgyu'i tshogs pa 'di re zhig gsungs nas 'bras bu'i rgyu la'ang 'byung bar 'gyur ba de ni btsal bar bya'o/ /kak+ko lar grags pa'i g.yon dang g.yas
<p>28b.7</p>pa'i ngos su rtsa gnyis gnas pa de dag la gcig ni khu ba dang / gzhan du khrag 'bab pa na de dag 'du ba ste khams bsdu ba'o/ /de ni 'di gsum ste/ snying stobs dang rngul dang mun pa'o/ /bo la kak+ko sbyor bas/ 'di rnams kyi ro mnyam pa nyid kyi dngos po 'byung ba lnga'i bdag
<p>29a</p>
<p>29a.1</p>nyid can gyi gong bu de las phung po ste de yang rdo rje can no/ /yang gsungs pa/ skye gnas dbus su rtsa gnyis dag /g.yon dang g.yas pa la ni gnas/ /g.yon du khu ba rnam shes bya/ /g.yas pa la yang khrag nyid de/ /gnyis kyi 'du ba gang zhig ni/ / 
<p>29a.2</p>chos kyi dbyings kyi sdud pa nyid/ /snying stobs sku dang 'dod chags rngul/ /mun pa sems kyi rang bzhin las/ /rdo rje pad+ma mnyam sbyor bas/ /mnyam pa nyid du 'ongs pa ni/ /gong bu'i rang bzhin bdud rtsi lnga/ /de phyir rdo rje can du brjod/ /ces bya ba la sogs pa'o/ /gal te
<p>29a.3</p>de ltar na de'i tshe lhan cig skyes pa 'di'i don gang zhe na/ lhan cig skyes pas gang skyes pa/ /zhes bya ba la sogs pa gsungs te/ lhan cig skyes pa 'di ni lhan cig skye ba'i phyir phan tshun du rgyu dang 'bras bur gyur pa ste khu ba dang / dga' ba dag go/ /lhan cig skyes pas zhes bya ba ni
<p>29a.4</p>de dag gis te/ lhan cig skyes pa la'am de dag la'o/ /gang zhes bya ba ni gang gi phyir ro/ /skyes pa ni skye ba ste lhan cig skyes pa'o/ /de las skye ba'i phyir mi rigs pa ma yin no zhes bya ba'i don to/ /re zhig rigs pa 'di ni gsungs na gzhan du yang ji ltar lhan cig skyes par brjod
<p>29a.5</p>ces dogs pa la/ rang bzhin lhan cig skyes zhes bya ba la sogs pa gsungs te/ lhan cig skyes pa 'di ni rnam pa thams cad kyi rang gi ngo bo gcig pa dang / rnam pa thams cad kyi sdom pa gcig pa'o/ /de'i tshe rnal 'byor pa ji lta bu zhes dogs pa la/ /snying rje thabs su 'gyur
<p>29a.6</p>zhes bya ba la sogs pa gsungs te/ snying rje ni thabs te/ yo ga'i snying rje thabs su 'gyur/ /zhe'o/ /de'i tshe shes rab gang zhes snyam pa la/ phyag rgya rgyu dang bral ba las/ /zhes bya ba la sogs pa gsungs te/ rgyu ni 'gro ba drug tu 'khor ba'i sems can rnams so/ /rgyu dang
<p>29a.7</p>bral ba ni de rnams kyi rab tu sbyor ba dang bral ba ste de'i phyir rgyu dang bral ba'o/ /gang gi rgyur gyur pa 'di ni snying rje ste/ de rnams kyi gzung du med pa ni phyag rgya'o/ /yang gsungs pa/ snying rje ldan pa'i sems can la/ /rgyab kyis phyogs par mi bya zhing / /sems can yod dang yod min
<p>29b</p>
<p>29b.1</p>zhes/ /de ltar bsam par mi bya'o/ /de nyid rtogs par bya ba'i phyir/ /stong pa snying rje dbyer med pa/ /zhes bya ba la sogs pa gsungs so/ /sems ni 'dus pa'i gzugs can no/ /zhes bya ba ni der byang chub kyi sems la chos thams cad kyi tshogs pa ni 'dus pa ste/ de
<p>29b.2</p>yang ngo bo nyid 'di'i phyir byang chub kyi sems dang gnyis su med pa'i rnal 'byor pa gsungs so/ /slob dpon mkhas pa chen po dpal sbyang dka' ba'i zla bas mdzad pa/ kau mu di zhes bya ba'i dka' 'grel las dkyil 'khor dang dbang bskur ba'i le'u ste bcu pa'o// //dbang
<p>29b.3</p>bskur las slob dpon gyi gnas thob nas/ rab tu gnas pa'i cho ga bstan pa'i phyir dang / sems can rnams gus par bya ba'i thabs su le'u bcu gcig pa gsungs pa/ mnyam par ma rung dpral ba can/ /zhes bya ba la sogs pa gsungs pa la/ mnyam par ma rung dpral ba
<p>29b.4</p>can/ /zhes bya ba ni dpral ba can ltung bar byed pa'o/ /g.yon dang g.yon na gnas pa'i gzugs brnyan gnyis kyis ni dbang du byed pa'o/ /ltung bar byed pa ni gang / g.yon par dbang du byed pa 'di ni ci zhes dogs pa la/ lta stangs zhes bya ba gsungs te/ 'dis bsgrub par bya ba lta ba
<p>29b.5</p>dang rnam par gzigs par byed pa'i phyir/ sngags dang ldan pa'i mig gis dgod pa'i khyad par ni lta stangs so/ /de ni ltung bar byed pa dang / dbang du byed pa dang / 'gugs par byed pa dang / rengs par byed pa zhes bya ba'i rnam pa bzhir dbye bar 'gyur ro/ /steng du bzlog pa'i
<p>29b.6</p>gzugs brnyan gnyis g.yas pa'i yan lag tu gnas pa ni/ lta stangs te 'gugs par byed pa'o/ /rtse mo ni ral pa zur bcag pa'o/ /de'i dbus su zhes bya ba ni sna'i rtse mo'i dbus su ste/ rdog pa'i steng du ral pa'i dbyibs sna'i rtse mo'i dbus su mig gnyis 'dus par gyur pa
<p>29b.7</p>ni rengs par byed pa'o/ /de lta de ltar kha dog dang ldan pa'i rnam pa'i rjes su 'brang ba lus las 'byung ba'i rlung rnams gsungs pa/ 'byung ba nyid kyis ltung bar byed/ /ces bya ba la sogs pa'o/ /lta stangs kyis bsgrub pa'i gnas ni rlon pa'i shing la zhes bya ba la sogs pa
<p>30a</p>
<p>30a.1</p>gsungs so/ /bsgrub pa la dam tshig gsungs pa dam tshig bza' bya ba zhes bya ba la dam tshig bza' ba'i cho ga ni bcud kyis len grub par gsungs pa'i phyir 'dir ma gsungs so/ /lan bdun pa bza' ba yang bla ma'i thugs rje'i stobs kyis smra bar bya ste/ res
<p>30a.2</p>'ga' 'di ni dman pa'i dngos grub po zhes bya bar byas nas/ dngos grub chen po don du gnyer bas spong ba'i phyir/ lan bdun pa'i bza' ba dngos grub kyi khyad par bya bar/ dga' bral dga' ba la smod pa/ /zhe'o/ /dga' bral gyi dga' ba dman pa'i phyir smod par byed pa dang / 
<p>30a.3</p>bshung bar byed pa ni dga' bral gyi dga' ba la smod par byed pa dang / dga' bral gyi dga' ba la bshung bar byed pa'o/ /'di nyid ni lhan cig skyes pa'i dngos grub ces bya ba de snyed pa'o/ /lta stangs kyi sgrub thabs tsam gyi lha nyid gzhan gyi rnal 'byor gsungs pa/ ku ru kul+le'i
<p>30a.4</p>sgrub thabs bshad par bya ste zhes bya ba la sogs pa'o/ /dang por nag po rnam par bsgom/ /gnyis pa dmar po rnam par bsgom/ /zhes bya ba la sogs pas ni lta stangs kyi sgrub pa dang dam tshig skye ba bdun pa bza' ba la yang rtogs par bya'o/ /rdo rje snying po mngon par byang chub pa/ / 
<p>30a.5</p>zhes bya ba ni byang chub sems dpa' rdo rje snying po ston pa po'o/ /de'i mngon par rdzogs pa'i byang chub pa ni de mngon par rdzogs par sangs rgyas pa ste/ gang la gzhung ji snyed pas sam/ de ni le'u bcu gcig pa'i bdag nyid 'di'o/ /slob dpon mkhas pa chen po dpal sbyang dka'
<p>30a.6</p>ba'i zla bas mdzad pa/ kau mu di zhes bya ba'i dka' 'grel las rdo rje snying po mngon par byang chub pa zhes bya ba'i brtag pa'i rgyal po ste dang po'o// //dbang thob pas slob dpon gyi las bya bar gsol ba gdab pa'i phyir gsol pa/ rim pa ji ltar bshad du gsol/ /ces bya ba la
<p>30a.7</p>sogs pa'o/ /de nas bcom ldan 'das kyis bka' stsal pa/ sbyin sreg byas nas ni zhes bya ba la sogs pa ni/ dang por bar chad zhi bar bya ba'i don du sbyin sreg dang / de nas rab tu gnas pa'i phyir sbyin sreg bya'o/ /rab tu gnas pa yang dkyil 'khor gyi thabs legs par bsdu ba na
<p>30b</p>
<p>30b.1</p>yod pa'i phyir/ gnyi ga yang 'dir ma brjod do/ /slob dpon mkhas pa chen po dpal sbyang dka' ba'i zla bas mdzad pa/ kau mu di zhes bya ba'i dka' 'grel brtag pa gnyis pa'i rab gnas kyi le'u ste dang po'o// //gang zhig yang bsod nams 'dod pa'am srid pa'i longs spyod
<p>30b.2</p>'dod pa de rnams ni/ dkyil 'khor dang rab tu gnas pa la sogs pa nyid kyis chog par 'dzin pas/ gang zhig sangs rgyas nyid nges par 'dod pa de rnams kyis de'i don du gnyis pa rgyu'i dngos grub gtan la phab pa'i le'u/ nam mkha' lta bu'i chos kun la/ /zhes bya ba la
<p>30b.3</p>sogs pa gsungs te/ nam mkha' ni go 'byed pa ste/ gzugs can gyi rdzas kyi dngos po med pa'o/ /nam mkha' lta bu ni tshor ba dang / 'du shes dang / 'du byed dang / rnam par shes pa dang / de bzhin nyid dang / so sor brtags pa'i 'gog pa dang / rtag pa nyid dang / 
<p>30b.4</p>chad par 'gyur ba de rnams su nam mkha' dang 'dra'o/ /chos kun la zhes bya ba ni phung po dang / khams dang / skye mched dang / rkyen gyis 'byung ba la sogs pa'i chos rnams so/ /nam mkha' lta bu'i chos de rnams thams cad la bying bar 'gyur ba rgya mtsho chen po'i ku ba lta bur 'phyo ba'i
<p>30b.5</p>sems can rnams ji ltar rang 'dod pa'i lha nyid kyi gzugs las grub par 'gyur zhes zhu ba'o/ /rdo rje snying po'i dgongs pa ni 'di lta ste/ he ru ka bzhi dang / bdag med ma dang / ku ru kul+le zhes bya ba'i lha nyid mang du gsungs pa de rnams kyi nang nas gang gi rnal 'byor gyis 'grub
<p>30b.6</p>par 'gyur zhe'o/ /de nas bcom ldan 'das kyis bka' stsal pa/ bdag med rnal 'byor ldan pas sam/ /zhes bya ba la sogs pa la/ bdag ni mu stegs kyis nye bar brtags pa'i mchog gi lha ste/ de las 'das pa'am/ des stong pa ni bdag med ma ste/ rnam par
<p>30b.7</p>shes pa'i phung po'o/ /'di'i dngos po yod pa ni bdag med ma ste/ gang la de yod pa de ni bdag med ma'o/ /de'i rnal 'byor ni phyag dang zhabs la sogs pa'i dbyibs rdzogs pa'o/ /de ltar rgyud kyi lugs kyis de'i rnal 'byor dang ldan pas bdag med ma'i rnal 'byor dang ldan
<p>31a</p>
<p>31a.1</p>pa nyid kyis 'grub par 'gyur gyi/ gzhan du ku ru kul+le la sogs pa shes rab kyi rnal 'byor gyis ni ma yin no/ /yang gang zhig shes rab kyi rnal 'byor las kha gzhan du bltas pa de'i tshe 'grub par mi 'gyur ro zhes snyam pa la/ yang na he ru ka
<p>31a.2</p>dpal brtson/ /zhes gsungs te/ gang gi tshe thabs kyi rnal 'byor dang ldan pas 'grub par 'gyur ba de'i tshe dpal he ru la brtson pa yang 'grub par 'gyur ro/ /gzhan dag phyag gnyis pa dang / phyag bzhi pa dang /phyag drug pa'i he ru ka'i rnal 'byor pa/ he ru ka'i sgra mtshungs pa
<p>31a.3</p>las/ gzhan bzlog pa'i phyir he ru ka dpal brtson zhes bya ba gsungs so/ /'dis dpal he ru ka la brtson par byed pa'i phyir dpal he ru ka la brtson pa'o/ /he ru ka'i sgras ni de'i dngos po'am las de mtshan gyi mtshan nyid do/ /dpal he ru ka la brtson pa de gang la yod pa de ni dpal he ru
<p>31a.4</p>ka la brtson pa'o/ /de yang dpal he ru ka ste zhal brgyad pa zhabs bzhi pa/ phyag bcu drug pa 'bras bu rdo rje 'dzin pa/ kye'i rdo rje'i zhes bya ba'i don to/ /'bras bu nyid 'byung ba med pa'i phyir dang / dpal gyi 'os ma yin pa'i phyir yang he ru ka gzhan bzlog go/ /'di'i yi ge
<p>31a.5</p>so so yang / shrI ni gnyis med ye shes te/ /zhes bya ba la sogs pa bcom ldan 'das nyid kyis bshad do/ /de gnyis kyi rnal 'byor dang ldan pa rnams kyi rtag tu gus pa dang bcas pas rgyun du goms pa'i dus kyi gnas la sogs pa ni/ /rang gi khyim du mtshan zhes bya ba la sogs
<p>31a.6</p>pa gsungs so/ /gsungs pa'i lugs kyi dngos grub thob pa'i rnal 'byor pa re zhig ci mdzad ces dogs pa la/ zla ba gcig tu gsang la spyad/ /ces gsungs so/ /ji srid phyag rgya ma rnyed pa de srid du gzhan gyis ma rtogs par zla ba gcig tu gsang la spyad de/ phyi nas rnal 'byor
<p>31a.7</p>ma'i bka' lung ngam/ bdag nyid nus pas lha dang lha ma yin dang mi la sogs pa'i phyag rgya bzang mo bkug nas khyer te/ rang nyid kyi dal ba so sor brtag pa'i phyir spyod pa spyad par bya'o/ /slong mor rgyu zhing g.yo ba ji snyed cig phyag rgya dang ldan pa 'dir mthong yang 'grub par mi 'gyur te/ 
<p>31b</p>
<p>31b.1</p>de'i phyir spyod pa la ma dad pa'i sems can rnams kyis dpyad pa'i spyod pa 'dis chog go zhes dogs pa'o/ gsal bar nus pa'i rnal 'byor pas/ /zhes bya ba la sogs pa gsungs te/ gsal ba ni mngon pa'o/ /nus pa ni nus mthu'o/ /'di'i gsang ba ni nus pa rdzogs pa'i
<p>31b.2</p>rnal 'byor pa ste/ de'i spyod pa dang dngos grub 'di gsungs kyi/ yang lto dgang ba'i dpung gnyen gzhan rnams ni ma yin no/ /phyag rgya'i dngos grub ni phyag rgya bya ba dang / phyag rgya'i phyag rgya gdan mi phyed pas lhan cig 'grub pa ma yin gyi yang phyag rgya nye bar mtshon pa gcig pus gnyis
<p>31b.3</p>su med pa'i rnal 'byor pa'i dngos grub ni ma yin no/ /'on kyang lhan cig mi byed pa'i dngos grub tu 'gyur ba ni phyag rgya'i dngos grub ces bya ba'i don to/ /yang gsungs pa/ mi yi phyag rgya blangs nas ni/ /de la chos ni rab tu dbye/ /de dang lhan cig dngos grub 'gyur/ /phyag rgya'i dngos
<p>31b.4</p>grub rab tu bsgrags/ /mi phyed mtshan nyid phyag rgya yi/ /dngos grub yo gi'i khyad par 'phags/ /zhes bya ba la sogs pa'o/ /'di 'jig rten ji ltar de ltar phyag rgya grub pa yang ci skye ba'am 'gag par 'gyur ram ma yin no zhes dogs pa la/ chags dang 'jig pa dag gis
<p>31b.5</p>kyang / /zhes bya ba la sogs pa gsungs so/ /thabs dang shes rab ni thabs dang shes rab ste/ stong pa nyid dang snying rje dbyer med pa'i sems so/ /gnod mi 'gyur zhes bya ba ni chags pa dang 'jig pa de dag gi mi sbyor ba dang mi bskyed pa dang mi 'gag pa zhes bya ba ji snyed pa'o/ /gang
<p>31b.6</p>gi phyir de ltar yang yin zhes bya ba la sogs pa la/ gang phyir thabs ni 'byung ba nyid/ /ces bya ba la sogs pa gsungs pa ni/ 'dir mdor bsdus nas sngags dang rgyud dang dam tshig rnams dang / chos thams cad 'byung ba'i phyir thabs ni 'byung ba ste/ skye ba dang zad pa spangs pa ni sgra'o/ / 
<p>31b.7</p>'jig pa ni 'dir rtog pa thams cad 'jig par 'gyur ba'i phyir ro/ /shes rab ni bde ba chen po'o/ /de'i phyir de ltar gyur pa'i thabs dang shes rab gnyis su med pa dngos po med pa'i byang chub kyi sems kyi dngos po'i chos gang skye zhing 'gag par 'gyur zhes bya ba'i don to/ /skye ba
<p>32a</p>
<p>32a.1</p>dang 'gag pa'i chos ma yin du zin kyang / yang rig ma'i skyes bu grub pa de gang du 'gro bar 'gyur/ /gang du gnas par 'gyur/ ci zhig mdzad par 'gyur zhes bya ba la sogs pa'o/ /bcom ldan 'das kyis bshad pa'i rgyud du gsal zhing rgyas par
<p>32a.2</p>bka' stsal pa/ rig ma'i skyes bu grub pa zhes bya ba la sogs pa dang / gang du yang mi 'gro gar yang mi gnas/ thog ma dang tha ma la sogs pa rnam par spangs pa/ bsnyen pa'i yan lag gnas gsum du snang ba/ thams cad du gshegs pa/ thams cad mkhyen pa/ thams cad
<p>32a.3</p>pa/ thams cad kyi don/ thams cad kyi sems la gnas pa/ ngan song thams cad las rnam par grol ba/ yon tan thams cad kyis brgyan pa/ thams cad la phan pa/ dge ba mtshungs pa med pa/ lan cig ma yin par 'byung ba mgon po skyob pa/ kun tu rtog pa spangs pa/ kha
<p>32a.4</p>dog dang dbyibs dang bral ba/ skye ba'i spyod yul ma yin pa/ rgyal pos dbye bar dka' ba'i phyir rdo rje/ nyon mongs pa'i nye bar gdung ba las grol ba'i phyir zla ba/ dogs pa med pa'i phyir seng ge /gting dpag dka' ba'i phyir chu'i phung po zhes bya ba la sogs pa de'i phyir 'di'i
<p>32a.5</p>don du gnyer ba rnams kyi ji ltar 'di lta bu'i dngos grub tu 'gyur zhes dogs pa la/ bskyed pa'i rim pa'i rnal 'byor gyis/ /zhes bya ba la sogs pa gsungs so/ /spros pa dang spros pa med pa'i 'bras bu ni ji ltar rmi lam zhes bya ba la sogs pa gsungs so/ /gal te yang dkyil
<p>32a.6</p>'khor gyi skabs nyid 'dir yod pa ma yin mod kyi/ de ltar yang spros pa bsgom pa la sbyor ba'i dkyil 'khor gyi 'khor los sgyur bsgom par byed pa'i phyir/ dkyil 'khor zhes gsungs so/ /yang na lha nyid kyi 'khor lo bsdus pa'i lus nyid kyi dkyil 'khor zhes bya ba gnyis kyi rnam
<p>32a.7</p>pas kyang skyon med do/ /gal te spros pa'i rnam pa'i dkyil 'khor gyi rang bzhin de ji ltar spros pa med par yang 'gyur ro zhes dogs pa la/ phyag rgya chen po'i dbang bskur ba/ /zhes bya ba la sogs pa gsungs te/ ji ltar shes pa'i bde ba chen po 'di ni byin rlabs te/ gang dkyil
<p>32b</p>
<p>32b.1</p>'khor zhes bya ba'o/ /de bas na de ltar yang 'gyur te/ rang bzhin du 'gyur ba'i phyir 'dir ci zhig 'gal bar 'gyur/ de las gzhan 'byung ba med pa'i phyir rnam pa thams cad kyis bdag nyid kyi che ba gsungs pa/ bde ba gnag cing zhes bya ba la sogs pa'o/ /gal te de skad du dri
<p>32b.2</p>don du gnyer ba rnams kyis me tog lta bur bde ba don du gnyer ba rnams kyis gzugs len par byed na ni de'i tshe de skye ba'i phyir bcom ldan 'das kyang dngos po nyid do zhe na/ lan gdab pa yin mod kyi/ dngos nga dngos po nga ma yin/ /zhes bya ba la sogs pa gsungs te/ dngos nga ni rang gsal
<p>32b.3</p>ba'i phyir dang / gzugs la sogs pa la gnas pa'i phyir ro/ /dngos po nga ma yin zhes bya ba ni mngon par zhen pa thams cad rab tu zhi ba'i bde ba 'byung ba'i phyir ji lta bu de me tog ni ma yin no/ /bde ba dngos po ma yin du zin kyang sangs rgyas kyang ji ltar yin zhes dogs pa la/ dngos po rtogs phyir
<p>32b.4</p>zhes gsungs te/ dngos po rnams ni phyi rol gyi don te phung po dang / skye mched la sogs ba'o/ /rtogs pa ni de rnams kyi de'i rgyu las byung ba'i phung po la sogs pa'i bdag nyid dbyer med pa'i phyir rang gi rang bzhin gyi dngos po rtogs pa'o/ /de bas na dngos po rtogs pa'i phyir nges par phyin ci
<p>32b.5</p>ma log par rtogs pa ma gtogs par sangs rgyas kyi mtshan nyid gzhan du yod pa ma yin no/ /de'i phyir de dang de ru gsungs so/ /sangs rgyas ni phyin ci ma log pa'i chos rnams ji lta bar rtogs pa'i phyir/ 'di ni de phyin ci ma log par rtogs pa ste/ gang chos thams cad ro gcig pa nyid
<p>32b.6</p>do zhes bya ba'o/ /bdag gis ni sangs rgyas zhes bya ba gang yang de shes par dka' ba dang / gsol ba gdab par dka' ba de ltar shes na gal te dngos po rtogs pa tsam gyi mtshan nyid kyis bcom ldan 'das ji ltar na shes par mi 'gyur ba dang gsol ba gdab par mi 'gyur zhes dogs pa la/ 
<p>32b.7</p>nga mi shes bya ba la sogs pa gsungs te/ shes par nus kyang ni rmongs pa dang / le lo can gyis shes par mi 'gyur na gang kho na la gsol ba gdab par 'gyur/ yin mod kyi bdag gis shes par bya ba bcom ldan 'das la gsol ba gdab pa yang gang du gnas par 'gyur ba sgrogs shig
<p>33a</p>
<p>33a.1</p>ces bya bar dogs pa la/ bde ba can na nga rtag bzhugs/ /zhes bya ba la sogs pa gsungs so/ /der bcom ldan 'das ci mdzad pas bzhugs snyam pa la/ 'chad pa po nga zhes bya ba la sogs pa gsungs te/ nga las 'byung bas gzhan du 'byung ba med pa'i
<p>33a.2</p>phyir/ nga ni 'chad pa po dang / nyan pa po dang chos so/ /rang gis tshogs ldan pa zhes bya ba ni chos kyi dbyings gsher ba'i ngo bor yongs su gyur pa de bzhin gshegs pa'i tshogs dang lha mo'i tshogs kyis so/ /gal te mchog gi mtha' dang / dga' bral gyi dang por bde ba'i bdag nyid
<p>33a.3</p>bcom ldan 'das dga' ba tsam gyi lus kyis ji ltar dngos po rtogs par 'gyur/ gang gis na sangs rgyas yin zhes dogs pa la/ de bzhin bus kyang yid ches gyis/ /zhes bya ba la sogs pa gsungs te/ bu ni rdo rje snying po'o/ /ji ltar na/ nga ni dga' ba'i bdag nyid de/ /de bzhin bus
<p>33a.4</p>kyang yid ches gyis/ /zhes bya ba la kyang ni bsdu ba'o/ /yid ches pa ni ye shes 'dis dngos po'i don rtogs par byed pa'o/ /ji lta bu zhe na/ mar me ltar zhes bya ba ni ji ltar mar me 'dis mun pa 'joms shing dngos po rnams gsal bar byed pa de bzhin du nga'i ye shes kyis mun pa lta bu'i mi shes pa
<p>33a.5</p>rtsed nas 'joms te/ des bsgribs pa'i bdag nyid kyi dngos po gsal bar byed do/ /gal te bcom ldan 'das kyi ye shes kyi lus ji ltar mtshon par bya zhes dogs pa la/ sum cu rtsa gnyis mtshan zhes bya ba la sogs pa gsungs te/ gang gi mtshan sum cu rtsa gnyis rnams dang / dpe byad
<p>33a.6</p>brgyad cus de mtshon par mi nus sam/ nus pa nyid de zhes ngas mtshon par 'gyur ro/ /zhes bsten pa'o/ /yul mang ba dang / mtshan ma yang mang ba yang yin na/ yul gang du mtshan ma gang gis btsal bar bya ba yin zhes snyam pa la/ bde ba can du zhes bya ba dang / khu ba zhes bya ba la sogs
<p>33a.7</p>pa gsungs so/ /e ma'o/ /bcom ldan 'das kyi gsung gsang ba 'di thams cad ni mthun pa ma yin te/ gsher ba'i bdag nyid kyi bcom ldan 'das khyod 'khor los brgyan pa'i phyag rgya dang zhabs zhes bya ba la sogs pa mtshan sum cu rtsa gnyis rnams dang / sen mo cung zad dmar ba la
<p>33b</p>
<p>33b.1</p>sogs pa dpe byad brgyad cu rnams kyis mdzes pa ma yin na gang gis na khyod mtshon par 'gyur/ de bas na mi shes pa nyid du gnas par 'gyur ro/ /zhes dgongs pa mi shes pas/ rdo rje snying pos bcom ldan 'das la smod do/ /'di ni dgongs pa ste/ mtshan dang dpe byad kyi rgyu rnams
<p>33b.2</p>ni mtshan dang dpe byad rnams so/ /dbyangs yig bcu drug gis mtshan dang / yi ge sum cu rtsa bzhi'i dpe byad de rnams kyis nga mtshon pa de bzhin du ma yin no/ /de ltar yang gsungs pa/ sprul pa'i 'khor lo'i dbus su ni/ /sde tshan brgyad kyis yongs su bskor/ /gzhan rnams
<p>33b.3</p>gang rnams de rnams dang / /sngags rnams thams cad skyed pa po/ /a sogs dbyangs yig thams cad ni/ /sgeg pa sngon 'gro'i ro rnams so/ /yig 'bru lha yi gzugs kyis ni/ /ka la sogs pa yang dag gnas/ /zhe'o/ /las gang gis skye bo rnams 'ching bar
<p>33b.4</p>'gyur ba'i las de ji lta bu'i thabs dang bcas pa de nyid kyis grol bar 'gyur zhe'am/ de'i las bstan pa'i phyir/ chags pas 'jig rten 'ching 'gyur ba/ /zhes bya ba la sogs pa gsungs te/ bdag la 'dis smras pa dang / bdag gis 'di la sbyor bar bya'o zhes bya ba la
<p>33b.5</p>sogs pa mngon pa'i nga rgyal mang pos bde ba 'ba' zhig nye bar longs spyod pa'i sred pa 'dod chags kyi zhen pa mi zad pa'i las des 'di 'ching bar 'gyur ro/ /ji ste 'dod chags kyis 'jig rten 'di 'ching bar 'gyur na de'i tshe bdag cag rnams kyis kyang nyan thos lta bur 'dod chags
<p>33b.6</p>'di spang bar bya'am zhes dogs pa la/ 'dod chags nyid kyis grol bar 'gyur/ /zhes gsungs te/ ji ltar 'dod chags ni 'ching ba'i rgyu yin pa de bzhin du/ thar pa'i rgyu yang yin pa ste ji ltar spang bar bya/ /'on kyang / thabs dang bcas pa de nyid kyis/ /zhes bya ba gsungs so/ /de'i
<p>33b.7</p>phyir da ni thabs btsal bar bya ste/ thabs ni dbyer med pas rdo rje 'dzin pa yongs su shes pa'i phyir dang / dbye bas de bzhin gshegs pa lnga yongs su shes pa'i phyir yang chos thams cad ro gcig pa'i ngo bo'i 'dod chags ni mi zad pa ma yin no/ /yang gsungs pa/ 'dod chags las ni
<p>34a</p>
<p>34a.1</p>'jig rten skye/ /'dod chags nyid las zad par 'gyur/ /'dod chags rdo rje yongs shes phyir/ /yid ni rdo rje sems dpar gyur/ /zhe'o/ /de la dbye ba ni/ kun tu ru las lda ru 'gyur/ /zhes bya ba la sogs pa gsungs so/ /dbyer med par/ dga'
<p>34a.2</p>ba chen po gcig nyid las/ /zhes gsungs so/ /gal te don dam par bcom ldan 'das gcig pu nyid ni ji ltar lngar dbye bar 'gyur/ ji ste tha dad na de'i dbye ba ji ltar thar pa'i mi mthun pa'i phyogs gti mug la sogs pa'i nyon mongs pa'i ming du 'gyur zhe na/ rgol ba 'di yang mi zad
<p>34a.3</p>pa ma yin par grub pa'i phyir/ /yang de bzhin gshegs pa rnams kyis de ltar thob pas de'i ming du 'gyur te/ de rnams su gyur pa yang bud shing bsregs pa'i rig pas 'joms shing bcom ldan 'das kyang rigs rnams su 'gyur ro/ /yang gsungs pa/ gti mug dag pas gti mug
<p>34a.4</p>ste/ /zhe sdang dag pas zhe sdang nyid/ /'dod chags dag pas 'dod chags te/ /nga rgyal dag pas ches nga rgyal/ /phrag dog dag pas phrag dog nyid/ /thams cad rnam dag rdor 'dzin mgon/ /zhes gti mug la sogs pa rnam par dag pas nyon mongs pa lnga po rnams zhi bar 'gyur
<p>34a.5</p>ro/ /zhes bya ba la sogs pa'o/ /mchog tu bde ba'i rang bzhin gyis don dam par bcom ldan 'das gcig pu la yang 'dod chags la sogs pa gdug pa'i sems 'dul ba'i sems can rnams kyi ngor lngar dbye bar 'gyur zhes bstan par bya ba'i phyir/ dbye bas 'gro ba lnga ru 'gyur/ /zhes
<p>34a.6</p>bya ba la sogs pa gsungs so/ /yang gsungs pa/ gti mug zhe sdang nga rgyal che/ /skye bo 'dod chags ser sna can/ /bsdu phyir rang gi 'khor lo can/ /'khor lo gzugs ni du ma 'dzin/ /zhe'o/ /slob dpon mkhas pa dpal sbyang dka' ba'i zla bas mdzad pa/ kau mu di zhes bya ba'i dka'
<p>34a.7</p>'grel las dngos grub gtan la phab pa zhes bya ba'i le'u ste gnyis pa'o// //dngos grub gtan la phab nas rnal 'byor ma rnams kyi sgrub thabs/ rgyud thams cad kyi gleng gzhi zhes bya ba la sogs pa gsungs te/ rgyud thams cad ni 'dus pa la sogs pa'o/ /gleng gzhi ni
<p>34b</p>
<p>34b.1</p>de rnams la'am de rnams kyi nges pa'o zhes bya ba ni grags pa ste/ rgyud thams cad kyi gleng gzhi zhes bya'o/ /thabs ni 'dis dngos grub nye bar thob par 'gyur ba'o/ /de nyid kyi gleng gzhi zhes bya ba'i thabs kyi dbye ba ni/ sdom pa dang ni dbang dang yang / /zhes bya ba la sogs pa gsungs
<p>34b.2</p>te/ de la shes rab dang thabs kyi dbye bas sdom pa rnam pa gnyis te/ sangs rgyas kyi sdom pa dang / rnal 'byor ma'i sdom pa'o/ /de la re zhig sangs rgyas kyi sdom pa ni/ sangs rgyas kun gyi sdom pa ni/ /zhes bya ba la sogs pa gsungs te/ e waM rnam pa zhes bya ba ni gang du
<p>34b.3</p>bde ba chen po rab tu gnas pa ste sdom pa'o/ /rab tu gnas zhes bya ba ni mngon par 'byung ba'i gnas te/ de yang dag par skyes pa'o/ /mkha' 'gro ma rnams kyi sdom pa/ e waM gyi rnam pa ni/ e yi cha byad bzang po gang / /zhes bya ba la sogs pa gsungs te/ e yi cha byad ces pa 'di
<p>34b.4</p>ni dbyibs te/ gru gsum kun rdzob kyi rnam pa'i gzugs can gyi shes rab po/ /gang zhes bya ba ni dmigs kyis ma bstan pa'o/ /bzang po zhes bya ba ni 'dir bcom ldan 'das bde ba chen por rol pa'i phyir ro/ /dbus su waM gyis rnam par brgyan/ /ces bya ba la/ dbus su zhes bya ba ni
<p>34b.5</p>ze'u 'bru la'o/ /waM gyis zhes bya ba ni thabs su gyur pas so/ /rnam par brgyan zhes bya ba ni brgyan par byas pa'o/ /bde ba thams cad kyi gnas zhes bya ba la gnas ni gzhi'o/ /thams cad ni dam tshig lnga po rnams so/ /bde ba ni drug pa ste/ de rnams kyi bde ba thams cad do/ / 
<p>34b.6</p>sangs rgyas zhes bya ba ni rnam par snang mdzad la sogs pa'o/ /rin chen ni de nyid kyi khyad par du ches 'phags pa'i phyir sangs rgyas rin chen no/ /de rnams kyi za ma tog ni sangs rgyas rin po che'i tshogs kyi gnas so/ /yang gsungs pa/ es ni shes rab brjod pa nyid/ waM gyis
<p>34b.7</p>thabs su gyur pa nyid/ /waM gyis rnam brgyan pa de yi/ /e ni nges par 'dzes par 'gyur/ /zhes bya ba la sogs pa'o/ /ji ste mkha' 'gro ma'i sdom pa yongs su shes pa dang yongs su mi shes pa 'dis ni ci zhig bya zhe na/ dga' ba de las skye bar 'gyur/ /zhes bya ba la sogs pa
<p>35a</p>
<p>35a.1</p>gsungs te/ dga' ba ni rangs pa'i khyad par te/ mig bye ba la sogs pa'i khyad par sna tshogs 'o byed pa dang 'khyud pa la sogs pa'i mtshan nyid rnams te skad cig ma bzhi'o/ /rgyud gzhan las gsungs pa/ 'o dang 'khyud pa la sogs kyis/ /sna tshogs
<p>35a.2</p>dga' bas sna tshogs nyid/ /b+ha ga ling ga rab sbyor bas/ /rnam par smin pa'i ye shes mchog /phyag rgya nyed pa rnam par nyed/ /mtshan nyid bral bas nges mtshon bya/ /zhe'o/ /de rnams kyi nye bar mtshon pa'i dga' ba rnams skad cig ma dang yongs su sbyar ba'i dga' ba
<p>35a.3</p>yongs su shes pas skal ba dang ldan pa'i rgyu'i dbang gsungs pa/ slob dpon gsang ba shes rab dang / /zhes bya ba la sogs pa'o/ /'dir grangs ma gsungs pa la yang / dbang gi grangs kyis dga' grangs ni/ /dga' ba la sogs rim shes bya/ /zhes bya ba
<p>35a.4</p>la sogs pa gsungs te/ dga' ba la sogs pa gang dag gis de rnams ni dga' ba la sogs pa'o/ /dbang gi grangs kyis dga' ba la sogs pa'i grangs su bya ba de nyid ji ltar bzhi zhes dogs pa la/ rgod pa dag pa zhes bya ba la sogs pa gsungs te/ legs
<p>35a.5</p>par bsdu bar brjod pa'i phyir 'dir dbang ma smos so/ /de ma thag tu gsungs pa'i ye shes 'byung ba'i rgyu ni/ /dkyil 'khor 'khor lo'i thabs kyis ni/ /zhes bya ba la sogs pa gsungs te/ dkyil 'khor gyi 'khor lo'i thabs kyis rtag tu zhes bya ba ni rgyun du'o/ /bde bar 'gyur
<p>35a.6</p>zin kyang 'on kyang de nyid me shes so zhes dogs pa la/ dkyil 'khor 'khor lo ci zhes brjod/ /ces bya ba la sogs pa gsungs so/ /de nas bcom ldan 'das kyis bka' stsal pa/ dkyil ni snying po zhes bya ba la sogs pa gsungs pa la/ snying po ni byang chub kyi sems so/ /de yang rnam
<p>35a.7</p>pa gnyis te/ don dam pa dang kun rdzob bo/ /de nyid ni dkyil te byed pa po'o/ /blang ba po'o/ /blang bar zhes bya ba ni bdud rtsi lnga'i rang bzhin gyis sangs rgyas lnga po rnams mdzad pa'i phyir ro/ /'dus pa'i dkyil 'khor zhes bya ba ni sangs rgyas mnyam par sbyor ba ste de'i 'am der ro/ /'khor
<p>35b</p>
<p>35b.1</p>lo'i tshogs ni nam mkha'i khams/ /zhes bya ba ni/ sangs rgyas thams cad kyi khams mnyam pa nyid kyi phyir khams kyi dbye bas tha dad pa med do/ /yul ni gzugs dang sgra la sogs pa'o/ /sogs pa'i sgras ni phung po rnams dang khams rnams dang skye mched rnams dang dbang po rnams so/ / 
<p>35b.2</p>de yi ngo bos de rnams sbyong ba ni yul la sogs pa rnams sbyong ba'o/ /sbyang bar bya ba lta zhog gi yul la sogs pa sbyang ba nyid mi shes so zhes bya bar dogs pa la/ de'i bde ba shes par 'gyur/ /zhes bya ba la sogs pa gsungs te/ de'i zhes bya ba ni sbyang bar bya ba'i yul la sogs pa'o/ / 
<p>35b.3</p>bde ba zhes bya ba ni sbyang ba'o/ /yang na dang po'i don la grub pa ste/ bde ba de rtogs par 'gyur ro zhes bya ba'i don to/ /sbyang bar bya ba sbyang ba'i cho ga rig pa'i rnal 'byor pa rnams kyi dam tshig ni/ khyod kyis srog chags bsad pa dang / /zhes bya ba la sogs pa gsungs te/ sbyang bar bya
<p>35b.4</p>ba shes par 'dod pa'i rnal 'byor ma rnams kyi zhu ba/ yul de rnams kyang ci lags zhes bya ba la sogs pa gsungs so/ /de nas bcom ldan 'das kyis lan gsungs pa/ yul drug ni/ gzugs sgra de bzhin dri dang ni/ /zhes bya ba la sogs pa ste/ de la gzugs ni mig gi dbang po'i
<p>35b.5</p>spyod yul te/ sngon po dang / ser po la sogs pa dang / thung ngu dang ring po la sogs pa dang / zlum po dang gru bzhi la sogs pa dang / sbom po dang phra ba la sogs pa dang / grib ma dang nyi ma dang / snang ba dang / mun pa la sogs pa nyi shu rtsa lnga'i dngos po gzung bar rig par bya'o/ /sgra ni rna
<p>35b.6</p>ba'i dbang po'i gzung bar bya ba'i sgra ste/ rnam pa gsum mo/ /de yang yid du 'ong ba dang / yid du mi 'ong ba dang / gnyi ga ma yin pa'o/ /yang lnga ste/ 'jig rten la grags pa dang / grub pa byas pa dang / kun du brtags pa dang / 'phags pa'i tha snyad dang / 'phags pa ma yin pa'i
<p>35b.7</p>tha snyad de/ /de la yid du 'ong ba ni pi wang la sogs pa'o/ /yid du mi 'ong ba ni khwa la sogs pa rnams kyi'o/ /gnyi ga ma yin pa ni shing dang lag mthil la sogs pa rnams kyi'o/ /'jig rten la grags pa ni 'jig rten pa'i skad kyis bsdus pa'o/ /grub pas byas pa ni 'phags pa rnams
<p>36a</p>
<p>36a.1</p>kyis bstan pa'o/ /kun du brtags pa ni brda las byung ba'o/ /'phags pa dang 'phags pa ma yin pa'i tha snyad dag ni mthong ba dang ma mthong ba'i tha snyad dag gis dbang du byas par rig par bya'o/ /sna'i dbang pos gzung bar bya ba'i dri ni rnam pa gsum
<p>36a.2</p>ste/ nim pa dang / mngar ba dang / gnyi ga ma yin pa'o/ /lhan cig skyes pa dang / sbyar ba las gyur pa dang / yongs su gyur pa las byung ba'o/ /lhan cig skyes pa'i dri ni tsan+dan la sogs pa rnams kyi'o/ /sbyar ba las byung ba ni bdug spos sbyar ba la sogs pa rnams kyi'o/ /yongs su gyur pa las byung
<p>36a.3</p>ba ni 'bras bu smin pa la sogs pa rnams kyi'o/ /ro ni lce'i dbang pos gzung bar bya zhing myang ba de drug go/ /de yang kha ba dang / skyur ba dang / tsha ba dang / bska ba dang / lan tshwa dang / mngar ba'o/ /reg ni lus kyi dbang pos gzung ba'o/ /de yang du ma ste/ 'jam pa dang / rtsub pa dang / lci ba
<p>36a.4</p>dang / yang ba dang / lhod pa dang / grang ba dang / tsha ba dang / bkres pa dang / skom pa la sogs pa'o/ /yid kyis gzung bar bya ba chos kyi skye mched kyi gzugs ni rnam pa lnga ste/ bsdus pa las gyur pa dang / mngon par skabs yod pa dang / yang dag par blangs pa las byung ba dang / 
<p>36a.5</p>kun du brtags pa dang / dbang 'byor pa'o/ /bsdus pa las gyur pa ni rdul phra rab kyi gzugs so/ /mngon par skabs yod pa ni de nyid dam gzhan du rab tu spyod pa'o/ /yang dag par blangs pa las byung ba ni rig byed ma yin pa'i gzugs so/ /kun brtags pa ni tha snyad las byung ba'i
<p>36a.6</p>dngos po'o/ /dbang 'byor ba ni rnam par thar pa la bsam gtan pa'i spyod yul lo/ /rnam par shes pa 'di rnams la dbang byed pa'i phyir dbang po rnams te drug go/ /de rnams ni gti mug dang / zhe sdang dang / nga rgyal dang / 'dod chags dang / ser sna rdo rje ma dang / bdag med ma'i rnal
<p>36a.7</p>'byor ma dang ldan pa rnams te/ mig dang / rna ba dang / sna dang lce dang / lus dang yid rnams so/ /de la mig gi rnam par shes pa yang dag par gnas pas gzugs gsal ba ni mig gi dbang po'o/ /rna ba'i rnam par shes pa yang dag par gnas pas sgra gsal ba ni rna ba'i dbang po
<p>36b</p>
<p>36b.1</p>zhes bya ba la sogs pa blta'o/ /yul ni gzugs dang sgra la sogs pa drug tu brjod do/ /yul can ni dbang po rnams te de snyed pa'o/ /yul dang yul can de dag gis skye ba'i skabs 'byed cing rgyas par byed pa'i phyir skye mched rnams te/ bcu gnyis yin no/ /lnga'i rnam pa'i
<p>36b.2</p>bdag nyid kyi dngos po nye bar bstan pa nyid/ nye bar len la'i phung po yang lnga nyid de/ gzugs kyi phung po dang / tshor ba'i phung po dang / 'du shes kyi phung po dang / 'du byed kyi phung po dang / rnam par shes pa'i phung po'o/ /de la gzugs ni gzugs su yod pa'i mtshan nyid do/ /gzugs
<p>36b.3</p>su yod pa de ni rnam pa gnyis te reg pas gzugs su yod pa dang / bstan pas gzugs su yod pa'o/ /de la gang lag pa dang / rkang pa dang / dbyug pa la sogs pa rnams kyi rig pas mnyen pa dang / sra ba la sogs pa'i gzugs su yod pa de ni reg pas gzugs su yod pa'o/ /gang
<p>36b.4</p>mngon du phyogs gcig tu 'di dang 'di zhes sngon po dang ser po la sogs pa'i gzugs su yod pa'i gzugs de nyid bstan du yod pa'o/ /tshor ba ni nyams su myong ba'i mtshan nyid de/ de yang dge ba rnams dang / mi dge ba rnams dang / dge ba dang mi dge ba rnams kyi rjes su mthun pa'i rnam
<p>36b.5</p>par smin pa'i 'bras bu bde ba dang / sdug bsngal ba dang / bde ba dang / sdug bsngal ma yin pa de dag nyams su myong ba'o/ /de bas tshor ba ni rnam pa gsum ste/ bde ba dang sdug bsngal dang / bde ba dang sdug bsngal ma yin pa'o/ /'du shes ni 'du shes te/ shes par byed pa'i mtshan
<p>36b.6</p>nyid de 'du shes par bya ba ni rnam pa bzhi ste mthong ba dang / thos pa dang / brjod pa dang / rnam par shes pa rnams kyi'o/ /bzhi ni mthong ba'i 'du shes dang / thos pa'i 'du shes dang / brjod pa'i 'du shes dang / rnam par shes pa'i 'du shes so/ /de la mthong ba ni gang mig gi yul du
<p>36b.7</p>byas pa'o/ /thos pa ni gang rna bas rtogs pa'o/ /brjod pa ni gang rang gis spyad pa'o/ /rnam par shes pa ni gang so sor nyams su myong bar gyur pa'o/ /'du byed ni mngon par 'du byed pa'i mtshan nyid do/ /dge ba dang mi dge ba la yang bde ba dang sdug bsngal gyi gnas skabs su yang
<p>37a</p>
<p>37a.1</p>sems kyis rab tu spyod pa'o/ /rnam par shes pa ni rnam par shes par byed pa'i mtshan nyid de/ gang gis gzugs dang sgra dang dri dang ro dang reg bya dang chos rnams rnam par shes pa'o/ /gzugs gang yin pa ci yang rung bde thams cad gzhan du mi 'thad pa'i phyir ram/ 
<p>37a.2</p>rjes su 'gyur ba med pa'i phyir gnas skabs thams cad du 'byung ba chen po bzhi po rnams gzung bar rig par bya ste/ yang de rnams ni sa dang chu dang me dang rlung ngo / /dbang po rnams ni drug go/ /yul rnams kyang drug go/ /dbang po'i rnam par shes pa rnams ni drug go/ /drug tshan gsum po
<p>37a.3</p>'di rnams nyid ni phan tshun du 'dzin pa'i sbyor ba las khams bco brgyad de/ rnal 'byor ma rnams go bar bya ba'i phyir bsgrags so/ /kye ma dman pa gsang ba 'di ci skye bo thams cad kyi yid yin na/ rnal 'byor ma rnams kyis rtogs par mi 'gyur ba ste/ gang gis rtogs par 'gyur ba nyid do/ / 
<p>37a.4</p>zhe na/ go ba'i don ma shes pa'i phyir gang dag bcom ldan 'das la smod par dogs pa de rnams 'di skad du go bar bya ste/ go ba ni yang dag par rdzogs pa'i byang chub ste/ yang dag par rdzogs pa'i sangs rgyas nyid do/ /byang chub kyi don ni de'i don te byang chub kyi don du rnal 'byor ma rnams la
<p>37a.5</p>phung po dang skye mched dang khams 'di rnams bstan to/ /gang gi phyir 'di nyid 'khor ba ste/ 'di rnams nyid dag pa rnams las byang chub de 'grub par 'gyur te/ yang 'di rnams ma gzung ba ni ma yin no/ /gal te de skad du de'i sbyor ba las sems can gyi khams thams cad ma grub pa
<p>37a.6</p>zhes bya ba yod pa ma yin no zhes dogs pa la/ /rkyen gyis 'byung ba ni/ rang bzhin gdod nas ma skyes pa/ /zhes bya ba la sogs pa gsungs te/ gang gis phung po la sogs pa'i sbyor ba tsam gyis byang chub par smra ba de la brjod pa 'di'i skyon du 'gyur ro/ /gang yang phung po la sogs
<p>37a.7</p>pa rtogs pa de rnams kyi rang gi ngo bo byang chub kyi sgrub pa rtogs pa de 'ba' zhig la skyon med de/ gang gi phyir phung po la sogs pa 'ba' zhig rtogs pa rnams kyis ni 'ching ba nyid de byang chub ni ma yin no/ /gdod nas ma skyes pa zhes bya ba ni dang por te 'khor ba las sngon du ma skyes pa'i
<p>37b</p>
<p>37b.1</p>dngos po'i rang bzhin gang rtogs pa de grol bar 'gyur ro/ /'di nyid du gsungs pa/ dngos po'i 'ching bas 'ching bar 'gyur/ /de yongs shes pas grol bar 'gyur/ /zhe'o/ /re zhig grol ba lta shin tu ring du zhog gi /phung po la sogs pa ma skyes pa'i rigs pa nyid mi 'thad de/ 
<p>37b.2</p>skye ba'i phyir dngos po ste gzugs dang sgra la sogs pa'o/ /ji ltar de mi skye bar mi 'gyur te skye bar 'gyur ba nyid do/ /dngos po mi skye bar bya zhes bya bar su zhig nges par smra ste/ dngos po skye bar 'gyur ba nyid do zhe na/ 'on kyang gcig dang du ma la sogs pa'i mtha' gsum dang bral
<p>37b.3</p>pa'i phyir rang bzhin med pas ma skyes pa zhes zer ro/ /de ltar yang 'di skad du 'phags pas gsungs pa yang yod de/ /gang zhig rkyen las gang skyes pa/ /rang bzhin gyis ni de ma skyes/ /gang zhig ngo bos ma skyes pa/ /de las skyes zhes ji skad bya/ /zhes bya ba la sogs pa'o/ /gal
<p>37b.4</p>te de skad du ma skyes pa'i dngos po'i rang bzhin te/ de'i tshe ji lta bur 'dod ces snyam pa la/ brdzun min bden min de bzhin du/ /zhes bya ba gsungs te/ bden min zhes bya ba ni kun rdzob kyi bum pa lta bu'o/ /brdzun min zhes bya ba ni ri bong gi rwa la sogs pa lta bu ste/ de bzhin du dor bar bya ba ma yin
<p>37b.5</p>pa dang / blang bar bya ba ma yin pa'o/ /'di lta bu'i dngos po ni ji lta bur 'dod ces snyam pa la/ thams cad chu yi zla ba ltar/ /zhes bya ba la sogs pa gsungs te/ thams cad ces bya ba 'di ni phung po dang khams dang skye mched la sogs pa rnams chu'i zla ba lta bu ste/ phyogs gcig pa tsam
<p>37b.6</p>ni ma yin zhes bya ba'i don to/ /gal te yang nges par dngos po rnams kyi rang bzhin ni 'byung ba ma yin no zhe na/ de'i phyir rang bzhin med pa'i yang dngos po rnams kyi 'byung ba yang dpes bstan pa'i phyir gtsub shing dang gtsub stan dang zhes bya ba la sogs pa gsungs te/ ji ltar me 'di ni gtsub
<p>37b.7</p>shing dang gtsub stan gyi rkyen las byung ba de bzhin du phung po la sogs pa 'di ni ma rig pa'i rgyu dang 'du byed la sogs pa'i rkyen rnyed pas yang dag par skye bar 'gyur ro zhes bya ba'i don to/ /rkyen gyis 'byung ba'i dngos po rnams kyi rang bzhin gyi sangs rgyas kyi byin gyis brlab pa'i rim pa bza' btung
<p>38a</p>
<p>38a.1</p>zhes bya ba la sogs pa gsungs so/ /byin gyis brlab pa'i dam tshig ni/ /bdud rtsi lnga dang bu ram chang / /zhes bya ba la sogs pa gsungs te/ bu ram ni khrag gi khams so/ /chang ni ri las skyes pa'o/ /dug ni dri'i lo ma'o/ /nim pa ni pags pa'o/ /bu btsas
<p>38a.2</p>skyes ni dri'o/ /skyur ba ni me tog go/ /mngar ba ni chu'o/ /bska ba ni sha'o/ /kha ba ni kun du ru'o/ /lan tshwa ni tshil lo/ /tsha ba ni dzam mo/ /dri nga ba ni dri'i mar khu'o/ /dri zhim pa ni dam sha ka ra dza'o/ /mchi ma ni rgya mtsho las skyes pa'o/ /khrag ni kha ba'i snying po'o/ /byang chub sems kyis
<p>38a.3</p>zhes bya ba ni ga bur gyis so/ /rnal 'byor ma rnams kyi gsang ba'i rdzas bshad pa dang / sha la sogs pa lngar gyur pa'o/ /de ltar bcud kyis len du brjod pa'i rdzas rnams kyi khams bsdus pas dam tshig can rnams la dam tshig can rnams kyi dam tshig gi brda nges smra ba'o/ /slob dpon
<p>38a.4</p>mkhas pa dpal sbyang dka' ba'i zla bas mdzad pa/ kau mu di zhes bya ba'i dka' 'grel las rgyud thams cad kyi gleng gzhi zhes bya ba'i le'u ste gsum pa'o// //rgyud thams cad kyi gleng gzhi'i le'ur khyad par mngon par rtogs pa rnams kyi dbang cung zad ma rtogs pa rtogs par bya ba'i phyir/ 
<p>38a.5</p>le'u bzhi pa gsungs te/ de nas rdo rje snying po la sogs pa zhes bya ba la sogs pa la/ thams cad kyi zhes bya ba la ni rnam par snang mdzad la sogs pa'i rdo rje rnams kyi mkha' 'gro ma ni rdo rje mkha' 'gro ma ste spyan la sogs pa sangs rgyas lnga'i btsun mo rnams so/ /the tshom du gyur ces bya ba ni
<p>38a.6</p>som nyir gyur pa'o/ /yid gnyis ni de'i the tshom ma bcad pa'i phyir/ yid gnyis nyid du gyur pas bcom ldan 'das la the tshom gyi tshig bdun zhus pa ni spyod pa'i le'u las gang bshad pa zhes bya ba la sogs pa'o/ /de nas re zhig bcom ldan 'das kyis glu bka' stsal pa/ kol+la i reT+Thi a bo
<p>38a.7</p>la zhes bya ba la sogs pa la/ kol+la i ri zhes bya ba ni ko la gi ri ste 'og gi gnas su'o/ /mum+mu ni ra kak+ko la zhes bya ba ni mum+mu nu ste/ de bzhin du zhing la'o/ /g+ha Ne na zhes bya ba ni rgyun gyis so/ /kri pi TA ho zhes bya ba ni cang te'u ste char 'bebs par byed pa'o/ /badz+dza i zhes bya ba ni drung bar
<p>38b</p>
<p>38b.1</p>byed pa dang sgra byed pa'o/ /kA ru Ni zhes bya ba ni snying rjes so/ /ki a i Na zhes bya ba ni mi byed pa'o/ /ro lA zhes bya ba ni rtsod pa ste brdeg pa dang thal lcag dang / sgra la sogs pa 'di lus kun no/ /ta hiM zhes bya ba ni da la/ ba la zhes bya ba ni sha'o/ /ma a nA zhes bya ba ni chang ste/ byang chub kyi
<p>38b.2</p>sems sgrub par byed pa'i rim gro byed pa'o/ /khadz+dza i pi dza a zhes bya ba ni za bar byed pa dang 'thung bar byed pa'o/ /lhag ma ni dgongs pa'o/ /he ru ka'i gzugs kyis gar/ /zhes bya ba la/ gar ni rol mo ste bsgrub par bya ba'i dngos grub kyi phyir byed pa'o/ /he ru ka'i gzugs ni gsum ste/ 
<p>38b.3</p>bskyed pa'i ngo bo dang rdzogs pa'i ngo bo dang / lhan cig skyes pa'i ngo bo ste/ dang por ni bskyed pa'i ngo bo/ dbus su ni rdzogs pa'i ngo bo/ mthar ni yongs su rdzogs pa'i ngo bo'o/ /he ru ka'i gzugs kyis zhes bya ba ni gsum gyi dbye bas so/ /dran pa mi 'phrogs zhes bya ba ni 'di las dran pa
<p>38b.4</p>ma bcom pa'o/ /de'i rnal 'byor ces bya ba ni de'i rnam par byas pa'o/ /'dod chags sems kyis bsgom pa nyid/ /ces bya ba la/ bsgom pa ni de kho na sems dpa' ste bsgom par bya ba dang / sgom pa po dang / sgom pa gsum gyis mi dmigs pa'o/ /de'i rnal 'byor ces bya ba ni de'i rnam pa
<p>38b.5</p>'dod chags sems kyis bsgom pa nyid do/ /chags bral min zhes bya ba ni nye bar ma zhi ba'o/ /goms zhes bya ba ni de kho na sems pa'o/ /gang gi sems la de chags pa dang bral ba ma yin pa goms pa'i sems kyis rnal 'byor pa'am rnal 'byor ma rnams kyis so/ /glu dang gar gyi
<p>38b.6</p>dus su rnal 'byor ma rnams kyi rnal 'byor ni/ rdo rje chos dang zhes bya ba la sogs pa gsungs te/ rdo rje chos ni gsung gi rdo rje ste/ de'i rnam par gyur pa'i rnal 'byor pa rnams ni rdo rje chos te de rnams kyis blang bar bya'o/ /sangs rgyas ni rnam par snang mdzad de/ de'i rnal 'byor dang ldan pas sangs
<p>38b.7</p>rgyas te de rnams kyis gar bya'o/ /gar dang glu dag gi dgos pa gsungs pa/ 'di nyid kyis tshogs srung zhing zhes bya ba la sogs pa'o/ /byin gyis brlabs pa gsungs pa/ tshogs kyi bdag po zhes bya ba la sogs pa la/ tshogs kyi bdag po ni 'khor lo'i gtso bo dang tshogs kyi bla
<p>39a</p>
<p>39a.1</p>ma ste/ de gtsor byas pa'o/ /glu dang gar gyis zhus pa dang lan gnyis brjod nas/ phyag rgya bya ba dang / phyag rgya dag gis lan gnyis ni/ /phyag rgya rtags dang mtshan ma ste/ /zhes bya ba la sogs pa gsungs te/ phyag rgya ni mtshan ma ste 'dis phyag rgyas 'debs
<p>39a.2</p>pa'i phyir ro/ /rigs ni rgyal bas mtshan pa'o/ /phyag rgyas 'debs pa'i phyir phyag rgya bya ba ni 'bras bu rnal 'byor ma'i 'khor lo'o/ /bsgom par bya ba rnal 'byor ma'i 'khor lo de 'ba' zhig mngon du 'gyur na/ phyag rgya 'dis ci zhig bya zhes dogs pa la/ rigs 'chol sgom pa'i
<p>39a.3</p>sbyor ba las/ /zhes bya ba la sogs pa gsungs te/ rigs 'chol zhes bya ba ni/ rigs 'khrugs pa dang / rigs la ltos pa med pa'o/ /de'i sgom pa ni rigs 'chol sgom pa'o/ /de'i sbyor ba ni rigs dang rgyal ba stong pa'i lha nyid kyi sgom pa'i sbyor ba ste/ de'i phyir rigs 'chol
<p>39a.4</p>sgom pa'i sbyor ba lags so/ /dngos grub med cing zhes bya ba la rigs stong pa nyid kyi phyir gzugs brnyan la sogs pa lta bu'i rnam pa mngon du byed pa'o/ /sgrub pa po'ang med ces bya ba ni rang gi rigs nges pa med pa ni phyir bsgrub par bya ba mi shes pa'o/ /gang gis sa bon sa bon ci/ /zhes
<p>39a.5</p>bya ba ni lan 'dir gsungs pa/ A li dang po bdag med ma/ /zhes bya ba la sogs pa'o/ /lhag ma rtsa rnam par dag pa'i zhus pa dang lan ni/ rtsa ni gnyis gnyis rnal 'byor ma/ /re re zhes bya ba la sogs pa gsungs pa ni/ rtsa sum cu rtsa gnyis po rnams kyi go rims bzhin du rtsa gnyis
<p>39a.6</p>gnyis ni rnal 'byor ma rdo rje ma la sogs pa re re'o/ /de'i tshe gtso mo dang gzhan gyi bye brag gang yin zhe na/ gtso mo'i khyad par gsungs pa brkyang ma dang ro ma zhes bya ba la sogs pa ni/ brkyang ma dang ro ma kun 'dar ma ste rtsa gsum ni bdag med ma'o/ /de ltar na yang sum cu rtsa gnyis ma bsdus
<p>39a.7</p>par 'gyur ro zhes dogs pa la/ 'bad pas kun gyi lhag ma spang / /zhes bya ba la sogs pa gsungs so/ /yang gang gi phyir de spang bar bya ba'i phyir gtan tshigs ni/ gang phyir bcu drug cha med pas/ /zhes bya ba gsungs so/ /gtan tshigs 'di ni 'gal ba ste bcu drug gi cha
<p>39b</p>
<p>39b.1</p>yod pa nyid do/ /gzhan du na ji ltar 'bad pas kun gyi lhag ma spang zhes yongs su spang ba'i tshig 'thad par 'gyur/ gsungs pa'i rim pas yod pa nyid du grub pa yang cha lhag ma'i yod pa ma yin pa nyid kyi gtan tshigs ni/ don gyi bya ba mi byed phyir/ /zhes bya ba gsungs te/ don zhes bya
<p>39b.2</p>ba ni dgos pa ste dngos po'i bya ba'o/ /de'i bya ba ni de'i bskyed pa'o/ /de'i phyir nges par dngos por 'dzin pa nye bar gcod pa'i mtshan nyid kyi bcu drug gi cha la yod pa ma yin pas bcu drug gi cha med do zhes gsungs te/ ji ltar bu yod kyang bu'i bya ba mi byed pa'i phyir bu med do zhes bya ba lta bu'o/ /de'i
<p>39b.3</p>phyir bco lnga'i cha nyid du grub cing bcu drug ma yin pa de nyid gsal bar bya ba'i phyir/ zla ba byang chub sems su 'gyur/ /zhes bya ba la sogs pa gsungs so/ /'dis ni byang chub kyi sems kyi rang gi ngo bos rtogs nas/ rdo rje snying pos gsol ba/ ga pur nges par cis mi spang / /zhes
<p>39b.4</p>bya ba la sogs pa la/ cis zhes bya ba ni mgo sprug pa'o/ /mi spong zhes bya ba ni ga pur nyid mi spong ba ste/ gsungs pa dang 'chad par 'gyur ba'i yon tan gyi khyad par du 'phags pa ni brten par bya ba nyid do zhes bya bar dgongs pa'o/ /byang chub kyi sems bskyed pa'i rgyu ni/ dkyil 'khor
<p>39b.5</p>'khor lo'i thabs dang ni/ /rang byin brlab pa'i rim pas kyang / /zhes bya ba la sogs pa gsungs so/ /ci byang chub kyi sems gcig pu nyid 'di bskyed pa'i phyir rgyu gnyis so zhes bya bar dogs pa la/ byang chub kyi sems kyang rnam pa gnyis su bstan par bya ba'i phyir/ kun rdzob don dam
<p>39b.6</p>gzugs can gyi/ zhes gsungs te/ rgyu snga mas ni kun rdzob dang rang byin gyis brlabs pas ni don dam pa'i phyir gnyis kyi rgyu gnyis so/ /srid pa dang mya ngan las 'das pa'i rgyur byang chub kyi sems gnas pa'i phyir nye bar bsdus nas/ 'di nyid 'khor ba zhes bya ste/ /'di nyid mya ngan
<p>39b.7</p>'das pa nyid/ /ces bya ba la sogs pa gsungs so/ /gang gi phyir srid pa dang mya ngan las 'das pa thun mong gi rgyu byang chub kyi sems 'di srid pa dang mya ngan las 'das pa yang tha mi dad pa'i mtshan nyid ces bya ba yin par/ 'khor ba spangs nas gzhan du ni/ /mya ngan 'das pa rtogs mi 'gyur
<p>40a</p>
<p>40a.1</p>zhes bya ba la sogs pa gsungs so/ /'khor bar 'gyur bas na 'khor ba'o/ /de dang 'gal ba ni mya ngan las 'das pa ste/ 'khor ba ma yin pa'i mtshan nyid do/ /de'i phyir ji ltar 'khor ba dang mya ngan las 'das pa gcig gi mtshan nyid yin zhes dogs pa la/ 
<p>40a.2</p>'di rnams chos ni mya ngan 'das/ /zhes bya ba la sogs pa gsungs te/ chos gang kho na mya ngan las 'das par gyur pa'i chos de nyid gti mug las 'khor bar 'gyur ro/ /de bas na chos nyid kyis srid pa dang mya ngan 'das pa dag gi khyad par phra mo yang yod pa ma yin te/ de bas na thar pa 'dod
<p>40a.3</p>pa rnams kyang dngos po yongs su spang bar mi bya zhing / gti mug kyang rab tu spang bar mi bya ba de nyid rtogs par bya ba'i phyir/ rmongs med 'khor ba dag pas ni/ /zhes bya ba la sogs pa gsungs so/ /byang chub kyi sems blang ba'i dgos pa ni/ nges par stobs ni 'phel ba'i phyir/ / 
<p>40a.4</p>zhes bya ba la sogs pa gsungs te/ stobs ni dpung ste srid pa las rnam par rgyal ba'i phyir stobs su 'gyur ba dang 'phel bar 'gyur ba'o/ /de ni bcu ste/ gnas dang gnas ma yin pa mkhyen pa'i stobs dang / las kyi rnam par smin pa mkhyen pa'i stobs dang / sems can gzhan gyi
<p>40a.5</p>bsam pa mkhyen pa'i stobs dang / 'jig rten gyi khams sna tshogs mkhyen pa'i stobs dang / sems can gzhan gyi dbang po mkhyen pa'i stobs dang / thams cad du 'gro ba'i lam mkhyen pa'i stobs dang / kun nas nyon mongs pa dang rnam par byang ba mkhyen pa'i stobs dang / sngon gyi gnas
<p>40a.6</p>rjes su dran pa mkhyen pa'i stobs dang / 'chi 'pho ba dang skye ba mkhyen pa'i stobs dang / sems rnam par grol ba mkhyen pa'i stobs dang / de'i stobs kyis 'phel ba'i phyir zhes bya ba ni rgyas pa nyid kyi phyir ro/ /ci gang zhig lus zhu ba'i byang chub kyi sems 'di mchog tu gyur pa yin zhe na/ ga pur
<p>40a.7</p>nyid ni bdag med ma/ /zhes bya ba la sogs pa gsungs te/ bskyed pa la sems de nyid ni bdag med ma'o/ /rdzogs pa la ni bde ba nyid bdag med ma'i gzugs can no/ /gang gi phyir 'di gnyis ni mchog ma yin pa nyid du mi 'gyur te/ de bas na mchog tu 'gyur ro zhes bya bar dgongs pa'o/ / 
<p>40b</p>
<p>40b.1</p>kun rdzob byang chub sems kyi ga pur ni/ shin tu bzhin bzangs zhes bya ba la sogs pa'i mtshan nyid kyis las kyi phyag rgya gsungs nas/ don dam pa byang chub kyi sems kyi phyag rgya gang yin zhe na bstan pa'i phyir/ de'i bde ba zhes bya ba la sogs pa gsungs te/ bde ba zhes bya ba ni drug pa'i don
<p>40b.2</p>la dang po'o/ /don dam par bde ba'i shes rab bcom ldan 'das ma phyag rgya chen po de'i gnas dang dbyibs la sogs pa gsungs pa/ lte ba'i dkyil 'khor nyid du zhes bya ba la sogs pa'o/ /de las skyes pa'i rnal 'byor pa/ /zhes bya ba ni/ 'gro ba skyed pa'i phyir de'i bde ba za ba'o/ / 
<p>40b.3</p>gang zhig de dang lhan cig grub pa de yang phyag rgya chen po'o/ /ji lta bu zhe na/ bde ba sbyin pa zhes bya ba ni zag pa med pa'i mtshan nyid kyis rtag par rgyun mi 'chad par bde ba 'bab pa mar me 'bar ba lta bur 'chad pa mi mthong ba'o/ /dris pa gang zhig nges par gsungs pa'i mtshan nyid kyi phyag
<p>40b.4</p>rgya'i dngos grub bde ba sbyin pa zhes bya ba 'di thams cad ni bde ba ma yin te/ yul rnams bde bar longs ma spyad pas bde ba ma yin no/ /de'i dngos po med pa'i phyir ji ltar bde ba sbyin pa'i dngos grub nyid yod pa ma yin no/ /zhes dogs pa la/ gzugs sgra de bzhin dri dang ni/ /zhes bya
<p>40b.5</p>ba la sogs pa gsungs te/ gzugs la sogs pa'i yul rnams re re yang nyams su myong ba rnams kyi bde ba skye bar 'gyur na/ bcom ldan 'das ma shes rab yul thams cad kyi rang bzhin 'di gang gi phyir nye bar za ba'i rnal 'byor ba bde bas 'phongs par 'gyur ba gang zhig yin de bas na
<p>40b.6</p>gsungs pa grub par 'gyur ro/ /de nyid gsungs pa/ de nyid lhan cig skyes pa'i gzugs/ /zhes bya ba la sogs pa ni de las gzhan pa ma yin pas dngos po thams cad la de nyid de nyid ces gsungs so/ /ye shes lnga ni lha mo'i 'khor lo 'byung ba las gsungs pa'i phyir 'dir ma bshad do/ / 
<p>40b.7</p>bsgom pa'i lam lha mo'i 'khor lo'i bsdu ba'i sdom pa gsungs pa/ rnal 'byor ma ni dbus gnas su/ /zhes bya ba la sogs pa la/ rnal 'byor ma zhes bya ba ni gnas skabs nyid kyi phyir gsungs so/ /rnal 'byor pa'i yang lus kyi dbus su a'i rnam pa'i sdom pa chos thams cad sdud pa bla
<p>41a</p>
<p>41a.1</p>ma'i man ngag las rig par bya ste/ de ltar na yang cung zad brjod par bya ste/ rdo rje ral+lir pad+ma son pa rnams/ /'dab ma brgyad pa so so'i phyogs rnams su/ /lnga bcu tsam du mnyam pa rnams las ni/ /a ka tsa Ta ta pa ya sha yi/ /sde tshan brgyad du gyur pa rnams su
<p>41a.2</p>brjod/ /ces bya ba la sogs pa'o/ /ji ltar phyi rol de bzhin nang / /zhes bya ba ni phyi rol dang nang gi khyad par med pa'i phyir ro/ /gal te de lta na sdom pa de nyid de'i tshe/ shes rab ni gang yin thabs ni gang yin zhes dogs pa la/ /bol+la'i bde ba zhes bya ba la sogs pa gsungs te/ bol+la ni
<p>41a.3</p>byang chub kyi sems 'bab pa'i rtsa'i khar/ bde ba ni bde ba phun sum tshogs pa ste/ phyag rgya chen po'o/ /rdo rje'i skye mched ces bya ba la rdo rje ni mi phyed pa ste gnyis su med pa'i ye shes so/ /de'i skabs 'byed pa dang / skyed par byed pa ni gang du rdo rje'i skye mched de gsungs pa'i sdom pa ni thabs te/ de'i
<p>41a.4</p>phyir gnyis ni gsang ba'o/ /'di dag gi snyoms par 'jug pa ni de'i bdag nyid kyis gnas pa'o/ /'dis ni gsang ba'i snyoms 'jug pas/ /zhes bya ba ni phyag rgya chen po'i dngos grub la'o/ /phyi rol gnyis gnyis bstan pa med/ /ces bya ba la phyi rol thabs dang shes rab dag gis so/ /gnyis
<p>41a.5</p>gnyis ni phyi rol gyi gnyis gnyis so/ /bstan pa med ces bya ba ni de 'dir nye bar mtshon pa'i dgos pa yin pa'i phyir ro/ /lha'i 'khor lo la yang phyi rol gyi gnyis gnyis lta bur phyag rgya chen po'i dngos grub kyi phyi rol zhes bya ba nye bar bstan pa'i phyir nang gi sku gsum gyi dbang du mdzad nas
<p>41a.6</p>'khor lo bzhi gsungs pa/ sku gsum lus kyi nang du ni/ /zhes bya ba la sogs pa'o/ /sku gsum ni sku dang gsung dang thugs rnams te/ de'i dbye ba las 'khor lo gsum du rigs na/ bzhi pa yang re'i re'u lta bur phyi rol du 'khor bar 'gyur ro/ /zhes dogs pa la/ sku gsum
<p>41a.7</p>yongs su shes pa ni/ /zhes bya ba la sogs pa gsungs te/ 'dir sku gsum yongs su shes par byed pa'i phyir sku gsum tha mi dad par yongs su shes pa ste/ bzhi pa bde ba chen po'i 'khor lo'o/ /chos dang longs spyod rdzogs pa dang sprul pa dang bde ba chen po 'di ni 'khor lo bzhi'o/ / 
<p>41b</p>
<p>41b.1</p>gang du blta bar bya zhes dogs pa la/ skye gnas snying mgrin mgo bor yang / /zhes bya ba la sogs pa gsungs so/ /'khor lo rnams ni bzhi yin du zin kyang / yang sku gsum nyid kyi tshig ni med do zhe na/ de bstan pa'i phyir/ sku gsum po ni rnam par gnas/ /zhes bya ba la
<p>41b.2</p>sogs pa gsungs so/ /gnas bzhi po rnams kyi gnas gang du gang ji lta bur zhes dogs pa la/ ma lus pa yi sems can gyi/ /zhes bya ba la sogs pa gsungs so/ /nye bar bstan pa'i 'khor lo rnams kyi dgos pa'ang rnam pa ste/ e waM rnam par rgyu mthun nyid/ /ces bya ba
<p>41b.3</p>la sogs pa gsungs so/ /gal te de skad du 'khor lo rnams kyi 'bras bu nges pa 'di rnams de'i phyir ji ltar brtag pa nyid du 'byung bar mi 'gyur zhes dogs pa la/ las la bcom ldan shes rab spyod/ /ces bya ba la sogs pa gsungs te/ las la spyod pa ni las kyis bskul ba'i
<p>41b.4</p>mtshan nyid nyams su myong ba ste zos pa'o/ /de nges par gnyis su med pa'i ngo bo bde ba chen po'i rang bzhin yin na ji ltar las la spyod ces dogs pa la/ las kyi rlung gis bskul ba'i zhes bya ba la sogs pa gsungs te/ las kyi phyir ni byang chub bya ba'i phyir ro/ /rlung ni las kyi rlung ngo / / 
<p>41b.5</p>des bskul ba ni las kyi rlung gis bskul ba'o/ /gang du las kyi rlung gis gang du bcom ldan 'das ma de ji ltar bskul bar bya zhes dogs pa la/ rgyud gzhan du gsungs pas las kyi rlung rtogs par bya'o/ /'di lta ste/ las kyi rlung gis las byed pa/ /sum mdo'i gnas su yang
<p>41b.6</p>dag gnas/ /zhes bya ba la sogs pa'o/ /las kyi 'bras bu gsungs pa/ ji ltar byas pa de bzhin spyod/ /ces bya ba la sogs pa ji ltar zhes bya ba ni ji lta bu ste srid pa'i rgyur gyur pa'am/ zhi ba'i rgyur gyur pa'o/ /byas pa ni bskul ba'i mtshan nyid de las so/ /de bzhin ni de lta bu'o/ / 
<p>41b.7</p>spyod pa ni nyams su myong ba ste/ srid pa gzhan dang gzhan du'am srid pa zad pa'o/ /rgyu mthun zhes bya ba ni yul dang yul can dbang du byed pa'o/ /rnam par smin pa de las bzlog /ces bya ba ni/ de las gzhan pa nyid de mtha' yas pa nye bar longs ma spyad pa'i las chen po yang dag par 'byung
<p>42a</p>
<p>42a.1</p>ba'i rang bzhin no/ /rnal 'byor dag phyir dri med nyid/ /ces bya ba la dri med nyid ces bya ba ni 'dod chags las rnam par grol ba'o/ /rnal 'byor ni snyoms par 'jug pa'am snyoms par zhugs pa'o/ /de'i dag pa ni rnal 'byor dag pa ste de nyid 'bras bu byang
<p>42a.2</p>chub tu 'byung ba'o/ /skyes bu byed pa ni skyes bu byas pa dang / skyes bu'i don te byang chub bo/ /skyed pa ni sgrub pa dang byang chub mngon du byed pa'o/ /de nyid dpal chos grags kyis gsungs pa/ yang dag pa'i shes pa skyes bu'i don thams cad 'grub pa'i sngon du 'gro ba can yin pas zhe'o gsungs
<p>42a.3</p>pa'i rim pas 'bras bu bzhi bshad pa'i sa bon gsungs pa/ lte ba snying mgrin mgo bo la/ /'khor lor gnas pa rnam pa bzhi/ /pul+lu ta dang ches ring thung / /chad pa'i las kyi dbye ba las/ /pul+lu tas ni thar par 'gyur/ /ring pos rgyas par rab sbyin brjod/ /thung ngus kyang ni dbang du 'gyur/ / 
<p>42a.4</p>chad pa yis ni 'chi bar 'gyur/ /'chi ba ni dbang po dang yul bral ba yang dag pa'i ye shes grub pa gnyis ma yin pa gcig pu bde ba tsam zhes bya ba ji snyed pa'o/ /gnas pa zhes bya ba ni dbyu gu drug cu rtsa bzhi gnas pa'i tshul te de gang la yod pa de ni gnas brtan pa'i sde'o/ /sprul pa ni
<p>42a.5</p>'dir chos thams cad sprul pa dang skyed par byed pa'i 'og gi 'khor lo'o/ /de la de'i chos kyi sprul pa'i 'khor lor gnas brtan no/ /thams cad kyi sgras ni phung po dang skye mched dang khams kyi chos rnams brjod do/ /thams cad yod par smra ba de ni thams cad yod par smra ba ste/ gsungs
<p>42a.6</p>pa'i chos sems kyi 'khor lo thams cad yod par smra ba'o/ /de las chos 'byung ba'i phyir chos kyi 'khor lo la thams cad yod par smra ba'o/ /kun rig ces bya ba ni ro rnams kun rig pa ste/ de 'di la yod pa'i phyir kun gyis bkur ba'o/ /ro myong bar 'gyur bas mgrin par kun gyis
<p>42a.7</p>bkur ba'o/ /dge 'dun ni 'khor lo gsum du gnas pa'i lha rnams kyi tshogs sam sku gsum mo/ /che zhes bya ba ni nyon mongs pa la sogs pa'i dri mas dri ma can ma yin pa'i phyir ro/ /de 'di la yod pa'i phyir dge 'dun phal chen te bde ba chen po'i gnas kyis bde ba chen po'i 'khor lor ni dge
<p>42b</p>
<p>42b.1</p>'dun phal chen no/ /sde pa zhes bya ba 'di'i don gang yin zhes snyam pa la/ sde pa zhes bya sku ru brjod/ /ces bya ba la sogs pa gsungs te/ sku'i don ni sde pa zhes bya ba'i don to/ /zla ba bcu yang sa rnams yin/ /sems can sa bcu'i dbang phyug go/ /zhes bya ba'i mthar thug
<p>42b.2</p>pas sdom pa sngon bshad pa ma thos pa ngo mtshar bar byed pa'i sdom pa rtogs par byed pa'i tshig nye bar thos nas/ lha mo rnams kha cig ni brgyal ba dang kha cig ni mgu ba dang / kha cig ni sa la 'gyel ba dang / kha cig ni 'dar bar gyur to/ /de nas bcom ldan 'das rdo rje can nyid kyis
<p>42b.3</p>lha mo de rnams sad par bya ba'i phyir don ji lta bar bstod pa'i tshigs bcad 'dis bstod do/ /de rnams sad pa rnams la de kho na gsungs pa/ sems can rnams ni sangs rgyas nyid/ /ces bya ba la sogs pa ni/ gong du sdom pa gsungs pas sangs rgyas kyi dngos grub kyi rkyen gyis
<p>42b.4</p>sems can rnams ni the tshom med par sangs rgyas nyid do/ /sangs rgyas ma yin par yang 'di lta bu nyid du bstan pa'i phyir/ 'on kyang glo bur dri mas bsgribs/ /zhes bya ba la sogs pa gsungs te/ 'on kyang zhes bya ba ni yin mod kyi zhes bya ba'o/ /dri ma can du byed pa'i phyir dri ma rnams
<p>42b.5</p>ni bag chags kyi sa bon las byung ba'i mi shes pa rnams so/ /sems kyi rang bzhin med pa'i phyir glo bur rnams so/ /de rnams kyi thog ma med pa'i srid pa'i rgyun gyi tshogs kyis phyi rol gyi don gyi rnam par rtog pa'i dri mas bsgribs pa'i phyir sangs rgyas ma yin no/ /de ltar na sems can
<p>42b.6</p>rnams sangs rgyas nyid du grub pa la yang gang de la dri ma'i rnyog mas 'khor bar 'gyur zhing sdug bsngal sna tshogs du ma myong bar 'gyur bar dpe bstan pa'i phyir/ btsan dug zos pas brgyal bar 'gyur/ /zhes bya ba la sogs pa gsungs te/ btsan dug ni dug go/ /btsan
<p>42b.7</p>dug zos pas ni de'i zos pa rnams so/ /btsan dug zos pas zhes bya ba ni de rnams kyis so/ /brgyal ba ni myos par 'gyur ba'o/ /mi shes zhes bya ba ni shes pa med pa ste/ gang dug gi de kho na rig pa de ni btsan dug zos pas brgyal bar 'gyur ba dang / myos par 'gyur ba'o/ /rmongs
<p>43a</p>
<p>43a.1</p>spangs zhes bya ba ni rmongs pa spangs pa'o/ /gang der de kho na'i yid de ni/ /rmongs spangs de nyid yid kyis ni/ /zhes bya ba ni gang yang dug gi skyon dang rmongs pa 'joms pa'i de kho na'i yid kyis so/ /de yis de nyid yongs su gcod/ /ces bya ba la de yis de nyid
<p>43a.2</p>ni brgyal ba ste yongs su gcod pa'o/ /kye'i rdo rje la sogs pa'i rgyud thos pas rmongs pa dang bral bas/ yang dag pa'i ye shes rnams nye bar skyes pa sangs rgyas nyid grub pa kho nar bstan pa'i phyir/ rang dang rang gi rtogs pa las/ /sangs rgyas ma yin sems can ni/ /gcig kyang
<p>43a.3</p>yod pa ma yin no/ /zhes gsungs te/ rang dang rang gi zhes bya ba ni bdag nyid kyi phung po dang khams dang skye mched la sogs pa bla ma brgyud pa'i rim pas goms pa kye'i rdo rje la sogs pa'i slob dpon gyi'o/ /rtogs pa ni yang dag par rtogs shing nges pa rnyed pa las the tshom ldog ste de'i
<p>43a.4</p>phyir rtogs pa las so/ /ldog pa sangs rgyas nyid kyi rgyu gsungs pa/ /dmyal ba yi dgas byol song dang / /zhes bya ba la sogs pa'o/ /sangs rgyas nyid kyi dngos grub tshol ba rnams las nye ba nas ldog pa gsungs pa/ sangs rgyas gzhan du rnyed mi 'gyur/ /zhes bya ba la
<p>43a.5</p>sogs pa'o/ /log nas kyang sems gcig pu nye bar bsnyen pa dang dri ma med par bya ba'i phyir/ sems ni rdzogs pa'i sangs rgyas nyid/ /ces bya ba la sogs pa gsungs so/ /rgyud kyi che ba'i bdag nyid gsungs pa/ gdol ba smyig mkhan la sogs pa/ zhes bya ba la
<p>43a.6</p>sogs pa'o/ /gang gi phyag rgya phyag rgya ci/ /zhes zhus pa'i lan gsungs pa/ sa ni puk+ka sI ru bshad/ /ces bya ba la sogs pa'o/ /'dod pa'i don grub pa'i phyir dang bar chad zhi bar bya ba'i phyir yang gtor ma gsungs pa/ in+da dza ma dza la dzak+Sha zhes bya ba la sogs pa la/ in+da dza ma
<p>43a.7</p>la sogs pa nas/ aSh+Ta sap+pa'i mthar thug pa ni longs spyod pa'o/ /i daM ba liM b+hu ny+dza dziM g+ha maM sa'i mthar thug pas zo shig par gsol ba gdab pa'o/ /am+b+ha sap+pa ka dz+dza sA dA khan+ti khu Ni phe Da gA da zhes bya ba ni gsol ba gdab pa'o/ /oM a kA ro mu khaM zhes bya ba la sogs pa
<p>43b</p>
<p>43b.1</p>ni byin gyis brlab pa'o/ /gsungs pa'i don ni gtor ma 'di bshad pa'i rgyud kyi rim pas bshad par bya ste/ /nam mkha'i khams kyi dbus gnas par/ /pad+ma 'dab brgyad bsgom par bya/ /dbang po shar gyi 'dab mar bsam/ /mthar byed lhor ni dgod par bya/ /chu bdag nub
<p>43b.2</p>kyi 'dab ma la/ /byang du nor sbyin de bzhin no/ /mer ni byin za chen po nyid/ /bden bral mtshams skyong de bzhin no/ /rlung du gnas med bsam par bya/ /dbang ldan du ni 'byung po'i gtso/ /nyi zla tshangs pa la sogs dang / /tshangs pa'i ris ni dam pa dang / /tshangs pa mdun na
<p>43b.3</p>'don nyid dang / /dga' ldan 'thab bral gnas pa dang / /rgyal po chen por gyur pa dang / /gzhan 'phrul dbang bsgyur nyid dang ni/ /'phrul dga' yi ni lha rnams dang / /dga' ba'i gnas su gang gnas dang / /bde ba can du gnas pa dang / /'og min du ni gnas pa dang / /'od
<p>43b.4</p>zer can gyi 'jig rten khams/ /sum cu rtsa gsum gnas pa ni/ /de kun steng du bsam par bya/ /chos 'byung nang du song ba ni/ /stobs kyi rgyu dang dung skyong dang / /de bzhin mtha' yas nor rgyas bu/ /'jog po dang ni rigs ldan nyid/ /bde chen pad+ma bzang po dang / /lha min
<p>43b.5</p>sems can dmyal ba rnams/ /chos kyi 'byung gnas 'og tu'o/ /oM las tshangs pa la sogs lha/ /hUM las kun 'joms la sogs pa/ /AHlas stobs kyi rgyu la sogs/ /phyag gnyis zhal gcig ldan pa ste/ /steng gi lha rnams dkar po che/ /dbang po la sogs nag po
<p>43b.6</p>por mtshungs/ /stobs kyi rgyu sogs dmar po che/ /rang mtshungs rig ma'i lus spras ldan/ /rdo rje dril bus lag pa brel/ /g.yas brkyang bas ni stan la gnas/ /tshangs sogs rtag pa'i phyag rgyas gdab/ /mchod sbyin brgya sogs rdo rje yis/ /stobs kyi rgyu sogs gar
<p>43b.7</p>bdag gis/ /thams cad rigs gsum las skyes pa'i/ /dkar mos dgug pa byas nas ni/ /chom rkun ma yis zhags bcing bas/ /ro langs mas ni sgrog bcing bas/ /g+hasmarIs ni dril bus dbang / /de nas mchod yon zhabs bsil dbul/ /chogs gtor ma
<p>44a</p>
<p>44a.1</p>bsgrub bya ba/ /rlung dang me yi dkyil 'khor bsam/ /a las byung ba'i pad+mar ni/ /de las 'bar dang khol ba las/ /bdud rtsi lnga ni bsgrub par bya/ /cha yi 'gyur ba 'di bsams nas/ /oM gyis byin gyis brlab par bya/ /oM a kA ro mu khaM
<p>44a.2</p>sarba d+harmA NAM Ad+ya nut+pan+na twA ta oM AHhUM phaT swA hA/ de nas mnyes pa dang gshegs su gsol bar bya ste/ oM badzra satwa sa ma ya ma nu pA la ya/ badzra satwa twe no pa tiSh+Tha dr-i D+ho me b+ha ba/ su to Sh+yo me b+ha ba/ su po Sh+yo me b+ha ba/ a nu ra k+to me b+ha ba/ hr-i da ya me/ a d+hi tiSh+Tha/ sarba sid+d+hi m+me pra
<p>44a.3</p>yats+tsha/ sarba karma su tsa me tsit+taM shre yaH/ ka ru hUM/ ha ha ha ha ho/ /b+ha ga wAn mA me muny+tsa badzrI b+ha wa sa ma ya satwa AHmuHphyag rgya las lha nyid du 'grub pa dang rigs yongs su shes pa ste/ rigs 'chol sgom pa'i sbyor ba las/ /dngos grub med cing sgrub po'ang med/ /ce'o/ /de
<p>44a.4</p>ltar phyag rgya ni re zhig rigs na/ de gang gi lha nyid 'di rnams kyi phyag rgya de rnams su zhig rigs rnams ni gang yin zhes snyam pa la/ rigs ni rnam pa drug tu brjod/ /ces bya ba la sogs pa gsungs te/ rgyas pa ni rnam pa drug po rnams so/ /bsdus pa ni rnam pa lnga bo rnams sam
<p>44a.5</p>rnam pa gsum pa rnams sam gcig pu nyid do/ /ji ltar rnam pa drug gam rnam pa lnga la sogs pa de lta bu nyid du gsungs pa/ mi bskyod rnam snang rin chen 'byung / /dpag med phrag dog rdo rje sems/ /zhes rigs rnams ni drug go/ /rigs 'di dag rtogs nas lha nyid dag pa
<p>44a.6</p>yang ji ltar yin zhes dogs pa la/ /zhe sdang gti mug ser sna dang / /'dod chags phrag dog bde ba dag /'dis ni zhes bya ba la sogs pa gsungs te/ zhe sdang dag pas ni mi bskyod pa'o/ /gti mug dag pas ni rnam par snang mdzad do zhes bya ba la sogs pa'o/ /yang
<p>44a.7</p>gsungs pa/ gti mug dag pas gti mug ste/ /zhe sdang dag pas zhe sdang nyid/ /'dod chags dag pas 'dod chags te/ /nga rgyal dag pas ches nga rgyal/ /phrag dog dag pas phrag dog ste/ /thams cad dag pas rdor 'dzin mgon/ /zhe'o/ /rgyud thams cad ces
<p>44b</p>
<p>44b.1</p>bya ba ni 'dus pa la sogs pa rnams so/ /'di nyid thams cad ma yin pa kye'i rdo rje'i rgyud gang la rgyud thams cad du gsungs pa/ phyag rgya bsdus pa'i don gyi le'u de ni rgyud thams cad kyi phyag rgya bsdus pa'i don to/ /slob dpon mkhas pa dpal sbyang dka' ba'i zla bas mdzad pa/ 
<p>44b.2</p>kau mu di zhes bya ba'i dka' 'grel las rgyud thams cad kyi phyag rgya bsdus pa'i don zhes bya ba'i le'u ste bzhi pa'o// //rang gi rigs kyi phyag rgya dang dkyil 'khor du byung ba rtogs par byas nas/ nyid kyi dkyil 'khor yang rtogs par bya ba'i phyir/ le'u lnga pa gsungs pa/ 
<p>44b.3</p>phyag ni bcu drug ces bya ba la sogs pa'o/ /gsol ba ma btab par/ bcom ldan 'das mi gsung ba'i phyir/ bcom ldan 'das ma bdag med mas/ zhal brgyad pa la sogs pa'i khyad par gyis khyad par du 'phags pa/ rgyu rdo rje 'dzin pa phyag bcu drug pa la zhus pa/ khyod kyi dkyil
<p>44b.4</p>'khor ji ltar lags/ /zhes bya ba la sogs pa'o/ /zhus pas legs par dgyes pa nye bar skyes nas/ bcom ldan 'das kyis phyi dang nang gi bcom ldan 'das ma la rjes su chags pa mdzad nas/ dkyil 'khor gsungs pa/ 'khor lo ji ltar sngar zhes bya ba la sogs pa la/ / 
<p>44b.5</p>'khor lo ni dkyil 'khor ro/ /sngar ni le'u brgyad par gsungs pa'o/ /khyod kyi dkyil 'khor ji lta bar ba'i dkyil 'khor yang de bzhin no/ /'dir thams cad kyi mtshan nyid ma gsungs pas/ do shal dang do shal phyed pa'i khyad par gyi tshig 'dir ma bshad de/ de shes par 'dod
<p>44b.6</p>pas kyang / dkyil 'khor gyi mtshan nyid ma gsungs par brjod pa thig gi mdor btsal bar bya'o/ /dkyil 'khor 'di lta bu yin du zin kyang der gang yin zhes snyam pa la/ de la dbus su nga yod de/ /zhes bya ba la sogs pa gsungs te/ de la zhes bya ba ni dkyil 'khor la'o/ /dbus su
<p>44b.7</p>zhes bya ba ni ze 'bru'i gnas su'o/ /nga ni bdag go/ /khyod dang lhan cig ces bya ba ni/ btsun mo dang gnyis pa'o/ /gang gi rnam pas shes snyam pa la/ /'dod chags chen po'i rjes chags pas/ /zhes bya ba la sogs pa gsungs te/ 'dod chags chen po ni sems can thams
<p>45a</p>
<p>45a.1</p>cad kyi don byed pa'o/ /rjes su chags pa ni de la thogs pa ste/ de bas na 'dod chags chen po'i rjes su chags pas so/ /de ji ltar rjes su gnas pas byung zhes snyam pa la/ lhan cig skyes dga'i rang bzhin las/ /zhes bya ba la sogs pa gsungs te/ lhan
<p>45a.2</p>cig skyes dga' ni kun rdzob kyi byang chub kyi sems so/ /de'i rang bzhin las zhes bya ba ni lhan cig skyes pa'i ngo bo las so/ /de de lta bu'i ngo bo thob par gyur pa rgyu rdo rje 'dzin pa brjod nas/ lha mo'i 'khor lo phyung ma thag tu 'byung bas 'bras bu rdo rje 'dzin pa gsungs pa/ zhal
<p>45a.3</p>brgyad pa la zhabs bzhi pa/ /zhes bya ba la sogs pa gsungs te/ gang 'di rgyud kyi rim pas bshad par bya'i/ yang tshig gi rim pas ni ma yin no/ /rim pa yang bsgrub pa yan lag drug tu shes par bya ste/ de'i phyir sgrub pa 'di ni dang por mchod pa dang / bshags pa dang / bsod
<p>45a.4</p>nams la rjes su yi rang ba dang / yongs su bsngo ba dang / skyabs su 'gro ba dang / byang chub kyi sems bskyed pa dang / bdag gtang ba dang / gnang ba mnod pa dang / tshangs pa'i gnas bsgom pa dang / yang 'jug pa byang chub kyi sems dang / rdo rje ra ba dang / gur dang / yaM raM baM laM 'byung
<p>45a.5</p>ba'i dkyil 'khor te/ b+hUM las 'khor lo'i steng du bdag /srid pa bar ma bsam par bya/ /'dis ni 'byung po'i dkyil 'khor rnams/ /bzhi pa 'khor lo lnga pas ni/ /'dris gyur de las sangs rgyas kyi/ /gzhal yas spyod yul ma yin
<p>45a.6</p>'gyur/ /gru bzhi pa las sgo bzhi pa/ /rta babs bzhis ni rnam par brgyan/ /do shal do shal phyed pas brgyan/ /ka ba brgyad kyis nye bar mdzes/ /lha mo brgyad kyi 'od tshogs kyis/ /lha yi snam bu gsal bar 'gyur/ /'dir ni mtsho skyes 'dab ma ni/ /brgyad pa 'phar ma
<p>45a.7</p>gcig pa bri/ /nyi ma'i dkyil 'khor la gnas pas/ /bdud bzhi yis ni rnam par gsal/ /oM sarba ta thA ga ta nI la ya badzra swa b+hA wa At+ma ko\u0f85haM/ sangs rgyas gzhal yas zin pa dang / /rnam pa lnga po bsgom pa nyid/ /zla ba me long ye shes ldan/ /bdun gyi bdun pa mnyam nyid ldan/ / 
<p>45b</p>
<p>45b.1</p>rang lha'i sa bon phyag mtshan ni/ /so sor rtog par brjod par bya/ /thams cad gcig gyur nan tan nyid/ /gzugs brnyan rdzogs pa chos nyid de/ /A li zla ba bsgom par bya/ /kA li bdun gyi bdun pa nyid/ /'di dag dbus su hUM gnyis te/ /de bas rigs bdag gri
<p>45b.2</p>gug la/ /zla nyi sa bon mtshan ma ni/ /'di dag thams cad gcig gyur pa/ /chu dang 'o 'drar tha dad med/ /des ni rdo rje bsam par bya/ /phyag ni bcu drug zhal brgyad pa/ /zhabs bzhi pa dang 'jigs pa po/ /dpa' bo thod pa'i phreng ba can/ /bdag med ma yis mgul nas
<p>45b.3</p>'khyud/ /phyag rgya lnga ni 'dzin pa'i lha/ /zla ba chu shel nor bu'i 'od/ /rtsa ba'i lus mtshungs g.yon pa ni/ /dmar zhing zhal gzhan gnag pa dang / /glang po rta bong glang rnga mo/ /mi dang sha ra b+ha byi la/ /g.yas pa'i thod pa brgyad rnams la/ /gnyis 'thung la sogs rim shes bya/ / 
<p>45b.4</p>sa dang chu dang rlung dang me/ /zla ba de nas snang byed dang / /mthar byed dang ni nor sbyin nyid/ /g.yon pa'i thod pa brgyad na'o/ /lha mo zhal gcig phyag gnyis ma/ /gnag cing mgo skyes steng du ser/ /gri gug thod pa kha T+wAM ga /'dzin cing spag lpags sham thabs can/ /oM pad+ma
<p>45b.5</p>su kha d+ha ra ma hA rA ga su khaM da da tsa tu rA nan+da b+ha ga bi shwa hUM hUM hUM ka r+yaM ku ru Sh+wa me/ oM badzra ma hA dwe Sha tsa tu rA nan+da da ya ka kha ga mu khe e kA ra so nA tha hUM hUM hUM ka R+YaM ku ru Sh+wa me/ oM sarba ta thA ga tA nu ra ga Na badzra swa b+hA ba At+ma ko\u0f85haM/ dang por skyes bur bsam de nas/ /mkha' 'gro ma yi
<p>45b.6</p>'khor lo spro/ /rdo rje rjes su chags par bya/ /zhu rjes rgyal ba 'dzag par bya/ /de bzhin gshegs pa'i thig le de/ /sa bon brgyad du gyur pa'o/ /gaM tsaM baM g+haM paM shaM laM dam/ sa bon gyis ni lha mo dbyung / /dbang dkar gshin rje chom rkun ma/ /ro langs ma ni chu bdag gnas/ / 
<p>45b.7</p>lus ngan po ni g+hasmarI/ /dbang ldan du ni puk+ka sI/ /byin za'i mtshams su ri khrod ma/ /bden bral du ni gtum mo gnas/ /rlung du yang ni g.yung mo nyid/ /lha mo'i 'khor lo rdzogs pa'o/ /ho gnyis dbus su gnas pa ni/ /sku gsung thugs kyi yi ge ste/ /dri za'i sems
<p>46a</p>
<p>46a.1</p>can zhes bya 'di/ /lha mo'i pad+mar bsam par bya/ /dri za yang dag zhugs pa na/ /khu ba rjes su dran par bya/ /de nas bskul ba'i glu rnams kyis/ /mtshams kyi lha mo rnams kyis bskul/ /rje btsun snying rje'i yid bzhengs shig /puk+ka sI ni bdag la skyobs/ / 
<p>46a.2</p>stong pa'i ting 'dzin nyid spongs la/ /bdag la bde chen sbyor bzhed mdzod/ /khyod med na ni bdag 'gum pas/ /kye yi rdo rje khyod bzhengs shig /stong pa'i rang bzhin nyid spongs la/ /ri khrod ma 'bras grub par mdzod/ /dga' gtso 'jig rten mgron gnyer ba/ /stong pa nyid la
<p>46a.3</p>bzhugs sam ci/ /khyod med phyogs ni mi mtshal bas/ /gdol ba mo bdag zhu bar bgyid/ /bdag gis khyod kyi thugs 'tshal gyis/ /mig 'phrul mnga' ba khyod bzhengs shig /g.yung mo bdag ni gcod yid kyis/ /snying rje rgyun chad ma mdzad cig /bskul bas sad
<p>46a.4</p>pas sngon gyi ni/ /smon lam rjes su dran par bya/ /oM dang hUM gis rdo rje che/ /chu yi gzugs las bzhengs pa ni/ /zhal brgyad pa la zhabs bzhi pa/ /phyag ni bcu drug dag gis brgyan/ /bdud bzhi zhabs kyis mnan pa ste/ /skyil krung phyed pa'i gar mkhan nyid/ /mgo bo'i phreng
<p>46a.5</p>ba'i do shal mdzad/ /sna tshogs rdo rje spyi bor 'dzin/ /rtsa ba'i zhal ni nag po che/ /g.yas pa kun+da lta bu ste/ /g.yon pa dmar zhing cher 'jigs pa/ /lhag ma'i zhal ni bung ba bzhin/ /nyi shu rtsa bzhi phun tshogs spyan/ /bdag med bde ba sbyin pa po/ /glang po rta bong glang rnga mo/ /mi dang
<p>46a.6</p>sha ra b+ha byi la/ /g.yas pa'i thod pa brgyad rnams la/ /rim pas gnyis 'thung la sogs sam/ /sa dang chu dang rlung dang ni/ /me zla de nas snang byed dang / /mthar byed dang ni nor sbyin nyid/ /g.yon pa'i thod pa brgyad na'o/ /dkar mo kha dog nag por 'gyur/ /chom rkun ma ni btsod dang
<p>46a.7</p>mtshungs/ /ro langs ma ni gser btsos bzhin/ /g+hasmarI ni mar kata mtshungs/ /puk+ka sI ni dbang sngon mtshungs/ /ri khrod ma ni zla nor 'od/ /gtum mo nam mkha'i sngo bsangs ma/ /g.yung mo sna tshogs pa zhes brjod/ /dkar mo g.yas na gri gug ste/ /de bzhin g.yon
<p>46b</p>
<p>46b.1</p>na ro hi ta/ /chom rkun ma g.yas cang te'u ste/ /de bzhin g.yon na phag pa nyid/ /ro langs ma g.yas rus sbal te/ /g.yon pa'i phyag na thod pa nyid/ /g+hasmarI yi g.yas na sbrul/ /g.yon pa'i phyag gi thod pa nyid/ /puk+ka sI g.yas seng ge ste/ /g.yon pa'i phyag na dgra
<p>46b.2</p>sta 'dzin/ /ri khrod ma g.yas dge slong ste/ /g.yon na gsil byed de bzhin no/ /gdol ba mo g.yas 'khor lo ste/ /g.yon na thod pa de bzhin no/ /g.yung mo'i g.yas na rdo rje ste/ /g.yon na sdigs mdzub de bzhin no/ /skyil krung phyed pa'i gar gyis gnas/ /dkar mo la
<p>46b.3</p>sogs phyag gnyis brjod/ /spyan gsum skra ni gyen du ste/ /phyag rgya lnga yis rnam par brgyan/ /tshangs pa dbang po nye dbang drag /gshin rje dang ni nor bdag dang / /bden bral dang ni thags bzangs ris/ /dkar mo la sogs lha mo'i gdan/ /rdo rje nyid kyis thams cad kyi/ / 
<p>46b.4</p>snying gar rang sngags yi ge nyid/ /rdzogs pa'i phyag rgya mtshan ma ni/ /brtags pas ye shes gnas dgod bya/ /rang snying pad nyir hUM rdo rje/ /hUM ye shes sems dpa'i thugs son pa'i/ /pad nyir gnas pa'i hUM rdo rje/ /hUM gis ye shes rjes su bsam/ /dam tshig 'khor lor
<p>46b.5</p>bsam par bya/ /dam tshig 'khor lor mnyam zhugs pa'i/ /ye shes 'khor lo cher 'bar ba/ /sangs rgyas nyid dang byang sems nyid/ /'grub 'gyur gzhan gyis yang ma yin/ /dzaHhUM baM hoHbrjod pas ni/ /dkar mo la sogs rnam pa bzhis/ /dgug dang gzhug par bya ba dang / / 
<p>46b.6</p>bcing dang rjes su mnyes par bya/ /mig sogs rnams la gti mug sogs/ /rdo rje gsum ni gnas gsum dgod/ /mig la gti mug rdo rje yin/ /rna bar zhe sdang rdo rje ma/ /sna la ser sna ma zhes bshad/ /kha la 'dod chags rdo rje ma/ /lus la phrag dog rdo rje yin/ /yid
<p>46b.7</p>la bdag med rnal 'byor ma/ /ming gi yi ge dang pos bskyed/ /phyag gnyis zhal gcig dge ba nyid/ /gri gug thod pas lag pa brel/ /kha dog sna tshogs ro yi gdan/ /sku gsung de bzhin thugs la ni/ /oM dang AHhUM sngags 'dis ni/ /mkha' spyod dang ni sa spyod nyid/ / 
<p>47a</p>
<p>47a.1</p>rkang 'og gnas pa bsam par bya/ /sku gsung thugs kyi rdo rje ltar/ /rigs gsum las byung rnal 'byor ma'o/ /rang nyid sa bon las byung ba'i/ /lcags kyu'i gzugs can 'od zer gyis/ /sangs rgyas spyan drangs yang dag mchod/ /dbang bskur ba
<p>47a.2</p>ni blang bar bya/ /bcom ldan de bzhin gshegs pa rnams/ /mgon pos bdag la dbang bskur cig /de nas de bzhin gshegs 'dis ni/ /he ru ka yi gzugs mdzad nas/ /bdud rtsi lnga yi chus gang ba'i/ /bum pa nyid kyi phyag thogs pas/ /blugs te dbang bskur mtha'
<p>47a.3</p>ru 'di'i/ /mi bskyod phyag rgya cod pan la'o/ /'dis ni yang ni dkar mo dang / /puk+ka sI ni phyag rgya bya/ /sangs rgyas rin chen dpag med kyis/ /gnyis gnyis rim pas lhag ma drug/ /oM sarba ta thA ga ta a b+hi She ka ta badzra swa b+hA At+ma ko\u0f85haM/ rlung dang 'bar ba'i thod pa la/ / 
<p>47a.4</p>sa bon las byung lcags kyu lnga/ /lce la nas 'bras rdo rjes ni/ /kye'i rdo rje'i dpal bdud rtsi myang / /oM sarba ta thA ga tA mri ta sA da na/ /badzra swa b+hA ba At+ma ko\u0f85haM/ /mchod pa sna tshogs ye shes las/ /dbyung bar bya zhing lha mo ni/ /brgyad kyis 'khor lo can gyi ni/ /bdag nyid 'khor
<p>47a.5</p>lo'i gtso bo mchod/ /oM sarba ta thA ga ta pU dza badzra swa b+hA At+ma ko\u0f85haM/ bstod pa 'dis ni rnal 'byor mas/ /'khor lo'i gtso bo bstod par bya/ /khyod ni rnal 'byor ma tshogs yongs su bskor/ /khyod ni nyid kyi thugs kyis mchog brnyes pa/ /khyod kyis rgyu dang mi rgyu'i 'gro
<p>47a.6</p>ba kun bsgrubs shing / /snying rje'i thugs kyis sems can sad mdzad pa/ /sgyu ma'i spros pas 'bras bu bsgrub mdzad pa'i/ /he ru ka dpal rdo rje'i yid kyis dgyes/ /oM sarba ta thA ga ta stu ti badzra swa b+hA ba At+ma ko\u0f85haM/ rdo rje rjes su chags byed dang / /sangs rgyas gzhal
<p>47a.7</p>med bsgom pa dang / /dbang bskur bdud rtsi myang ba dang / /mchod pa bstod pa yan lag drug /yo ga'i yan lag drug bsgom bya/ /des ni myur du dngos grub rnyed/ /pho brang sangs rgyas rnam snang mdzad/ /dbang bskur ma bi skyod de bzhin gshegs/ /des ni myur du dngos grub rnyed/ /bdud rtsi myang ba 'od dpag
<p>47b</p>
<p>47b.1</p>med/ /bstod pa rin chen 'byung gnas dpal/ /mchod pa don yod yang dag bshad/ /rjes chags rdo rje sems dpa' nyid/ /yan lag drug gis bskyed pa yi/ /dngos grub 'di ni nye bar 'gyur/ /dang po sprin dang 'dra bar 'dod/ /gnyis pa du ba lta bu ste/ /gsum par me khyer
<p>47b.2</p>rnam pa nyid/ /bzhi par mar me 'bar ba dang / /lnga par rtag tu snang ba ste/ /sprin med nam mkha' lta bu'o/ /phyis ni sgyu ma'i rnam pa ltar/ /rmi lam rnam par skad cig na/ /lte bar gtum mo 'bar ba yis/ /de bzhin gshegs pa lnga bsregs shing / /spyan la sogs pa yang bsregs te/ /bsregs
<p>47b.3</p>pas ri bong can haM 'dzag /gang tshe yo ga'i bsam pas ngal/ /de tshe dag pas rjes dran bya/ /snying rje'i spyan ni dmar po ste/ /byams pas thugs la yan lag gnag /bsdu ba'i dngos po bzhi yis ni/ /zhabs ni rnam pa bzhi zhes brjod/ /zhal rnams rnam thar brgyad po yin/ / 
<p>47b.4</p>phyag ni stong pa bcu drug nyid/ /gug skyed kyis ni sangs rgyas lnga/ /gdug pa gdul phyir khro bo nyid/ /spyan gsum po ni sku gsum yin/ /rus pa bden pa bzhi po yin/ /gzugs phung rdo rje ma yin no/ /tshor ba gsang ba'i dkar mo nyid/ /'du shes phung po chu ma nyid/ /'du byed
<p>47b.5</p>rdo rje mkha' 'gro ma/ /'di yi rnam shes bdag med ma/ /don dam la ni phung po med/ /skye mched drug gi rnam dag phyir/ /de nyid drug po nyid du 'gyur/ /zhe sdang rdo rje rdo rje ma/ /rdo rje ro ma chu ma yin/ /phrag dog rdo rje ma dang ni/ /de bzhin gti mug rdo rje ma/ /rdo rje mkha' 'gro ma ru 'gyur/ / 
<p>47b.6</p>ser sna gsang ba'i dkar mo nyid/ /yid la bdag med rnal 'byor ma/ /sa ni puk+ka sI zhes bshad/ /chu khams rngon pa ma zhes brjod/ /me ni gtum mor shes par bya/ /rlung ni g.yung mor rab tu grags/ /gzugs ni dkar mor rtag tu bshad/ /sgra la chom rkun ma rab grags/ / 
<p>47b.7</p>dri yi cha la ro langs ma/ /ro ni gzugs can g+hasmarI/ /reg la sa spyod ma nyid de/ /chos kyi khams la mkha' spyod ma/ /dbang phyug thams cad rab grub phyir/ /san dang por nor sbyin mtha'/ /glang po la sogs sems can gyi/ /nad rnams zhi phyir 'dzin pa po/ /glo dang dbugs
<p>48a</p>
<p>48a.1</p>dang de bzhin 'bog /khong skam mdze dang 'brum bu dang / /mchin pa mcher pa'i rang bzhin yang / /glang po la sogs rab tu grags/ /ni raM shu dang gzhan gyi ni/ /bsam gtan ldan pas sngags bzlas bya/ /oM a Sh+TA na nA ya/ ping+ga lo r+d+h+wa ke sha wa r+t+ma
<p>48a.2</p>ne tsa tu rbiM ba sha ti ne trA ya/ Sho Da sha b+hu dzA ya/ kriSh+Na dzI mU ta wa pu She/ ka pA la mA lA ne kA d+hA ri Ne/ A d+h+ma krU ra tsi t+tA ya/ a r+d+he n+du daM Sh+rI Ne/ mA ra ya mA ra ya/ kA ra ya kA ra ya/ ga r+dz+dza ya ga r+dz+dza ya/ ta r+dz+dza ya ta r+dz+dza ya/ sho Sha ya sho Sha ya/ sa p+ta sA ga rA na ba n+d+ha ba n+d+ha/ nA gA Sh+Ta kA na/ gr-i
<p>48a.3</p>h+Na gr-i h+na ma ma sha trUM/ ha hA/ hi hri/ hu hwu/ he hai/ ho hau haM haHphaT swA hA/ de ltar rtogs su zin kyang / 'on kyang 'di ni ngo mtshar ba ste/ zhal brgyad dang / zhabs bzhi dang / phyag bcu drug gis brgyan pa/ ji ltar lhan cig skyes pa'i dga' ba'i ngo bor gyur snyam pa la/ de nas rdo rje chags
<p>48a.4</p>chen las/ /zhes bya ba la sogs pa gsungs te/ chags pa 'di ni sku dang gsung dang thugs kyi snying po yi ge gsum dang / hoHdmar po gnyis kyi bdag nyid dri za'i sems can te/ sku dang gsung dang thugs kyi snying por gnas pa dang / hoHdmar po khrag dang 'dra ba dag 'dod chags
<p>48a.5</p>kyi mes zhu bar gyur na ni btsun mo dang bdag po zhu bar gyur par brjod do/ /yang gzhan du gsungs pa/ rgyal po'i 'khor lo bsdus nas ni/ /sngags kyi lus su dbyung bar bya/ /dri za mnyam par zhugs pa na/ /khu ba rjes su dran par bya/ /zhe'o/ /'gro zhing len pa'i phyir dri ni bag
<p>48a.6</p>chags te/ de za ba'i phyir dri za ste/ srid pa bar ma'i sems can no/ /khu ba yin du zin kyang ji ltar yang bcom ldan 'das de sad par 'gyur zhes snyam pa la/ rje btsun snying rje'i yid bzhengs shig /ces bya ba la sogs pa gsungs pa ni/ rje btsun snying rje'i yid bzhengs shig /ces
<p>48a.7</p>bya ba dang / puk+ka sI bdag la yongs su skyobs shig ces bya ba dang / stong pa nyid kyi rang bzhin spongs la zhes bya ba dang / bde ba chen po'i phyir rnal 'byor ni bde ba chen po'i sbyor ba ste/ des bdag la 'dod pa mdzod cig ces bya ba'o/ /'dis ni byams pa'i rang bzhin can/ /puk+ka sI yis
<p>48b</p>
<p>48b.1</p>bskul ba'o/ /snying rje'i rang bzhin ri khrod ma yis bskul ba gsungs pa/ khyod med na ni bdag 'gum pas/ /zhes bya ba la sogs pa ni khyod dang bral na bdag 'gum pa dang / kye yi rdo rje khyod bzhengs shig /ces bya ba dang / stong pa'i rang bzhin nyid spongs la/ /zhes
<p>48b.2</p>bya ba dang / ri khrod ma bdag gi 'bras bu sgrubs shig ces bya ba'o/ /dga' ba las gzhan ma yin pa'i ngo bo gtum mo'i bskul ba gsungs pa/ 'jig rten mgron gnyer 'dod pa'i gtso bo zhes bya ba la sogs gsungs pa ni/ 'jig rten sangs rgyas nyid du sbyar bar mgron
<p>48b.3</p>du gnyer bar 'dod pa'i gtso bo dang / stong pa nyid la ci bzhugs sam zhes bya ba dang / khyod med na ni phyogs spyod par mi nus pa dang / gdol pa mo bdag zhu bar bgyid/ /ces bya ba'o/ /btang snyoms kyi rnam pa g.yung mo'i bskul ba gsungs pa/ mig 'phrul zhes bya
<p>48b.4</p>ba la sogs pa ni/ mig 'phrul mkhan khyod bzhengs shig ces bya ba dang / bdag gis khyod kyi thugs 'tshal gyis/ zhes bya ba dang / /g.yung mo bdag gis bag med pa/ /spyod pa'i yid kyis zhes bya ba dang / snying rje rgyun chad ma mdzad cig /ces bya ba la
<p>48b.5</p>sogs pa'i bskul ba'i glu rnams kyis bskul bas/ bcom ldan 'das sad par 'gyur ro/ /sad pa na ji ltar bzhengs shing ji lta bu zhe na/ bzlog pa'i rim pas/ oM dang hUM gis rdo rje che/ /zhes bya ba la sogs pa gsungs pa ni/ gang zhig glang po rta bong zhes bya ba la
<p>48b.6</p>sogs pa mtshan ma bcu drug 'dzin pa dang / sgeg pa la sogs pa'i gar dgu'i ro dang ldan pa de ni byang chub kyi sems yongs su gyur pas/ oM dang hUM dag gis shes rab dang bcas par bzhengs pa'o/ /'dir tshigs bcad kyi rim pa gsungs pa/ /gaM tsaM zhes bya ba la sogs pa'o/ / 
<p>48b.7</p>gzhan rjes su 'dzin pas bcom ldan 'das rgyu rdo rje 'dzin pas gaM tsaM la sogs pas sa bon brgyad po rnams kyis/ rnal 'byor ma brgyad po rnams phyung ba na/ de nyid shes rab dang bcas pa ni bcom ldan 'das te/ phyis chu ru gyur cing sngags su gyur pas/ gzugs mang po lta bur
<p>49a</p>
<p>49a.1</p>gzugs su gyur pa bshad pa'i rgyud du gsungs pa/ khro bo'i phyag rgya'i gdan gyi steng du gnas pa'i bdud rnams mnan pas chu'i rnam pa'i gzugs las bzhengs pa'o/ /yang gsungs pa/ dang po skyes bu bsams de nas/ /mkha' 'gro ma yi 'khor lo
<p>49a.2</p>spro/ /mtshams kyi lha mos bskul bar bya/ /bskul nas 'khor lo'i 'dren pa ni/ /zhes bya ba la sogs pa'o/ /phyag rgya yang bshad par bya ste/ /g.yas pa'i zhabs kyis brla slebs shing / /g.yon pa'i zhabs rtses sa mnan pa/ /mnan pa'am bzlog nas mnan pa ni/ /khro
<p>49a.3</p>bo'i phyag rgya gdan du brjod/ /ce'o/ /sku brjod nas bcom ldan 'das kyi sngags gsungs pa/ /rig byed rnams kyi dang po nyid/ /ces bya ba la sogs pa la/ rig byed ni nges brjod dang / mchod sbyin dang / snyan dngags dang / srid srung dang bzhi ste/ dbyangs kyi yi ge bzhi'i brda
<p>49a.4</p>rnams so/ /nges brjod ni o'o/ /snyan dngags ni U'o/ /gzhan dag gi aM a'o/ /de la rig byed rnams kyi dang po ni o ste/ de la yang zla ba phyed pas brgyan pa'o/ /de nas zhes bya ba dang / de'i rjes su zhes bya ba'i tshig gsum spangs pa ni sngags so/ /gal te bdag med ma'i
<p>49a.5</p>dkyil 'khor ltar 'di yang dkyil 'khor du brjod pa de'i tshe 'di yang 'phar ma gnyis yin nam zhes yid la sems pa'i the tshom sun dbyung bar/ 'phar ma gcig ces bya ba la sogs pa gsungs te/ lhag ma ni go sla'o/ /dkyil 'khor du gzhug pa'i shes rab kyi khyad par ni ma
<p>49a.6</p>dang sring mo zhes bya ba la sogs pa gsungs te/ 'di ni de kho na'i le'u las bshad pa'i rim pas rtogs par bya'o/ /bcug pa'i rim pas ci zhig bya zhes snyam pa la/ de la dbang bskur sbyin par bya/ /zhes bya ba la sogs pa gsungs te de la dkyil 'khor brgyad po rnams kyi dbang so
<p>49a.7</p>shing dang me tog bskyur ba la sogs pa skal ba dang ldan pa'i slob ma la sbyin par bya'o/ /ji ltar de rnams sbyin par bya zhes snyam pa la/ 'di ltar gsungs pa nyid ces bya ba la sogs pa gsungs te/ ji ltar bshad pa'i rgyud du rgyas pa'i rim pas gsungs pa de bzhin du shes
<p>49b</p>
<p>49b.1</p>nas sbyin par bya'o/ /yang gzhan du na bla ma dang slob ma la mi dge bar 'gyur ro/ /de la 'di ni rim pa ste/ dkyil 'khor 'khor lo bstan par bya/ /lha yi gnas kun rigs rgyal dang / /lha mo'i mtshan ma pad nang du/ /ldan pa rtogs byas de rjes su/ /dkyil 'khor
<p>49b.2</p>shar du khru gnyis dor/ /dkyil 'khor snying po'i phyed tshad ni/ /dkyil 'khor mtshan nyid ldan pa yi/ /dkyil 'khor gzhan du slob ma bkri/ /de la mchod yon zhabs sogs sbyin/ /ma lus rgyal po'i chog byas nas/ /bla ma slob ma'i dge ba yi/ /'dod pa'i bkra shis blang
<p>49b.3</p>bar bya/ /dpal 'dzin dang ni gser gyi ri bo ltar/ /'jig rten gsum mgon dri ma gsum dang bral/ /sangs rgyas pad+ma'i 'dab ma rnam rgyas spyan/ /de yi bkra shis deng khyod bkra shis shog /de yis gsungs pa rab mchog g.yo ba med/ /'jig rten gsum grags
<p>49b.4</p>lha dang mis mchod pa/ /chos mchog so so'i skye bo zhi mdzad pa/ /'jig rten gnyis pa'i bkra shis des khyed la'ang / /thos pa'i bkra shis phun tshogs dam chos ldan/ /dge 'dun lha dang lha min mis mchod pa/ /ngo tsha dpal gnas rab mchog tshogs rnams kyis/ /'jig
<p>49b.5</p>rten gsum pa'i bkra shis des khyod la'ang / gang zhig bkra shis dga' ldan lha yi shing rta'i snying po nas/ /bzhugs pa 'gro ba rnams la phan phyir 'dir ni gshegs pa ni/ /dbang por bcas pa'i lha rnams rjes 'brang de bzhin gshegs pa yi/ /de yi bkra shis de
<p>49b.6</p>ring khyod la zhi bar byed gyur cig /gang zhig bkra shis 'dab sar 'tsher ba me tog char 'bab pa/ /'di nyid lum bi ni yi tshal du mang po'i lhas bltas pa/ /mgon po'i skye ba rnams gyur srid pa'i mthar gyur pa'i/ /de yi bkra shis de ring khyod la zhi bar byed gyur cig /gang zhig
<p>49b.7</p>bkra shis sna tshogs skyon rnams rnam par gzhom pa'i phyir/ /dgyes pas dka' thub tshal du mngon par byung ba nam phyed na/ /dbang por bcas pa'i lha rnams rjes 'brang de bzhin gshegs pa yi/ /de yi bkra shis de ring khyod la zhi bar byed gyur cig /gang zhig bkra shis klu yi rgyal
<p>50a</p>
<p>50a.1</p>pos yang dag bstod pa dang / /chu 'gram nyin par mchod yon phreng bas yongs su bskor ba dang / /zhi don ngo mtshar rmad du gyur pa srid pa gcod pa yi/ /de yi bkra shis de ring khyod la zhi bar byed gyur cig /gang zhig bkra shis grong khyer mchog gyur ser skya
<p>50a.2</p>zhes bya bar/ /bdag nyid chen po'i lha rnams 'chi 'pho med sogs kyis bstod pa/ /de bzhin gshegs pa'i dge ba mtha' yas yod par gyur pa yi/ /de yi bkra shis de ring khyod la zhi bar byed gyur cig /gang zhig bkra shis sems can kun la phan phyir byang chub tu/ /dam pa'i
<p>50a.3</p>chos kyi rin chen tshogs kyi thub par gyur pa ni/ /sems can don du grub par shin tu rgyas par brtson pa yi/ /de yi bkra shis de ring khyod la zhi bar byed gyur cig /gang zhig bkra shis 'bar bar gyur pa'i gser gyi sku lta bu/ /bai DUr+ya yi mdog gi rtswa yi gdan gyi steng du yang dag
<p>50a.4</p>gnas/ /skyil krung shin tu dam par bcas pa mchog tu gyur pa'i sku/ /de yi bkra shis de ring khyod la zhi bar byed gyur cig /gang zhig bkra shis bcom ldan shing gi rgyal po'i rtsa ba ru/ /byams pa'i stobs kyis bdud tshogs kun las rnam par rgyal ba dang / /sa dang mkha' la rnam
<p>50a.5</p>pa sna tshogs ngo mtshar gyur pa yi/ /de yi bkra shis de ring khyed la zhi bar byed gyur cig /gang zhig bkra shis bA rA Na sIr chos kyi 'khor lo mchog /bzhugs par gyur pa'i bde bar gshegs pa'i ston pas gsungs pa dang / /sa dang mkha' la rnam pa sna tshogs ngo mtshar
<p>50a.6</p>smang du gsal bar gyur pa yi/ /de yi bkra shis de ring khyod la zhi bar byed gyur cig /gang zhig bkra shis phan par byed pa mchog tu mchod phyir thogs/ /bsod nams bya ba byed pa 'phags pa'i skye bos mngon brten pa/ /bcom ldan thub pa shAkya seng ges thams cad blangs pa
<p>50a.7</p>yi/ /de yi bkra shis de ring khyod la zhi bar byed gyur cig /dril bu bskyod cing rdo rje gsor/ /bkra shis glu rang ldan pas so/ /gser la sogs pa'i stan gnas pa/ /de la de yis dbang bskur bya/ /slob ma bka' stsal bya ba dang / /de la de lta'i dbang las ni/ /phyag rgya
<p>50b</p>
<p>50b.1</p>mgul nas 'khyud pa yi/ /gang zhig lha yi sbyor bas sbyin/ /dang po chu yi dbang gis dang / /gnyis pa cod pan dbang gis dang / /gsum pa rdo rje dbang gis dang / /rang gi bdag po bzhi pa dang / /lnga pa ming gi dbang bskur bya/ /drug pa rdzogs pa'i sangs rgyas nyid/ /bdun
<p>50b.2</p>pa bum pa'i dbang dang ni/ /brgyad pa gsang ba'i dbang gis dang / /dgu pa shes rab dbang yang ni/ /de nyid rdo rje'i sbyor ba las/ /brtul zhugs dang ni lung bstan nyid/ /'di dag ji bzhin rim pas sbyin/ /rang gi rig ma'i skyes bu chus/ /kun nas bum pa brgyad rnams kyis/ / 
<p>50b.3</p>thugs kyi rdo rje rab bsgoms pas/ /rdo rje bsams nas dbang bskur bya/ /rdo rje nyi ma rnams bsgoms pas/ /de la dbu rgyan sbyin par bya/ /thams cad sngon bzhin bsams nas ni/ /rdo rje tshigs bcad sbyor ba las/ /slob ma 'jig rten dbang byas nas/ /rdo rje chen po rtsi
<p>50b.4</p>dgu pa/ /snying gar rang gi lag byas nas/ /rdo rje sems dpas bskur bar bya/ /rdo rje'i dbang gi sangs rgyas kyis/ /de ring khyod ni dbang bskur 'gyur/ /de ni sangs rgyas thams cad nyid/ /shin tu grub phyir rdo rje zung / /lha mo sgrol mas 'khyud pa yi/ /slob ma rta mchog
<p>50b.5</p>bsams nas ni/ /lag pas rdo rje dril 'khrol bas/ /rdo rje'i bdag pos dbang bskur bya/ /oM badzra a d+hi pa ti s+t+waM/ a b+hiShi ny+tsa mi tiSh+Tha badzra sa ma ya s+t+waM/ slob ma rnam snang byas nas ni/ /ming gis kyang ni dbang bskur bya/ /oM badzra satwa s+t+waM/ a b+hi Sh-i ny+tsA mi badzra nA ma a b+hi She
<p>50b.6</p>ka ta/ kye rdo rje che ge mo rdo rje zhes bya'o/ /dngos po gang gang 'dod de kun/ /gtsor te rang gi lhag pa'i lha/ /chos rnams rang bzhin rnyog med dag /gang zhig sangs rgyas ye shes ltos/ /de ni sangs rgyas thams cad ltos/ /rdo rje sems dpa' phyag na gnas/ /rdo rje snying po
<p>50b.7</p>brtul zhugs brtan/ /khyod kyis kyang ni rtag tu zung / /oM sarba ta thA ga ta sid+d+hi badzra sa ma ya tiSh+Tha badzra sa ma ya s+t+waM d+hA ra ya mi hi hi hi hi hUM/ bde gshegs tshigs bcad bdag cag gis/ /rim pa bsdu bar bya ba ni/ /bde ba can na bcom ldan 'das/ /nyid kyi gang tshe chos bstan
<p>51a</p>
<p>51a.1</p>pa/ /de tshe gsang ba'i dbang pos zhus/ /mi rnams ji ltar dbang bskur bgyi/ /bcom ldan 'das kyis bka' stsal pa/ /dgod pa dag pa slob dpon nyid/ /de bzhin lta ba gsang ba'i dbang / /lag pa reg pa shes rab ste/ /de kho na nyid gnyis gnyis 'khyud/ / 
<p>51a.2</p>dbang bskur ma 'ongs pa yin te/ /bla ma'i zhal las gsal bar 'gyur/ /'di ni dbang bskur drug pa yin/ /dbang rnams kyang ni 'byung bar 'gyur/ /'di dag ni dbang drug po rnams so/ /bla ma slob mas phyag 'tshal nas/ /thal mo
<p>51a.3</p>sbyar ba byas nas ni/ /mdun du 'dug nas 'chad pa yi/ /tshigs bcad kyis ni zhu bar bya/ /byang chub rdo rje sangs rgyas la/ /ji ltar chen po'i tshe stsal pa/ /bdag kyang skyob pa'i don gyi phyir/ /rdo rje mkha' sogs bdag la stsol/ /ces slob mas zhus pa dang / bla mas skad
<p>51a.4</p>cig ma gcig bsam gtan gyi yid kyis gnas nas/ de dbang bskur ba'i don du sangs rgyas kyi dkyil 'khor gyi mchog spro'o/ /ngos su rgyal mtshan 'phan la sogs/ /glu dang rnga sogs mang po rnams/ /gdugs dang bla bre'i 'og gnas su/ /gnas pa'i slob ma 'di skad brjod/ / 
<p>51a.5</p>dbang bskur rin chen chen po ni/ /khams gsum gyis ni phyag byas pa/ /gsang gsum gnas las byung ba yi/ /sangs rgyas kun gyis sbyin par bya/ /bum pa'i dbang ni dang po ste/ /gsang ba'i dbang las gnyis pa'o/ /gsum pa shes rab ye shes te/ /bzhi pa de yang de bzhin
<p>51a.6</p>gshegs/ /thams cad thabs kyi cho ga yis/ /thams cad bla med mchod pa dang / /phyi nas rdo rje lag nas lag /slob ma rdo rje brtul zhugs sbyin/ /thog mtha' med pa'i sems dpa' ni/ /rdo rje sems dpa' dga' chen po/ /kun du bzang po kun bdag nyid/ /rdo rje snyems ma'i
<p>51a.7</p>bdag po'i gtso/ /shes rab pha rol phyin byung ba'i/ /rdo rje dril bu zhes bya'i ming / /sems can kun gyi don gyi phyir/ /yang ni de la dril bu sbyin/ /de ni sangs rgyas thams cad kyi/ /shes rab dbyangs kyi rjes 'gror brjod/ /rgyal bas byang chub mchog gsungs pa/ /khyod kyis
<p>51b</p>
<p>51b.1</p>kyang ni rtag tu zung / /'di nyid kyi ni don du ni/ /rdo rje rab gnas rdo rje ni/ /che dang dril bu chen po zung / /deng nyid rdo rje slob dpon gyur/ /slob ma bsdu ba nyid du gyis/ /mkha' 'gro lnga dang ldan pa dang / /dam tshig lnga yis gang ba dang / /mkha' 'gro ma yi tshogs ldan pas/ /rdo
<p>51b.2</p>rje slob ma dbang bskur bya/ /dkyil 'khor dam pa zhes su gsungs/ /yid kyi dkyil 'khor dam pa nyid/ /gzhal med khang zhes bshad pa ste/ /sems ni gzhal yas srid nyid do/ /de yi phyi rol gru bzhi pa'i/ /tshad ni mnyam pa nyid gyur pa'o/ /gang zhig byams pa la
<p>51b.3</p>sogs sems/ /thig bzhi zhes pa brjod pa nyid/ /thig gang yang dag bshad pa ni/ /sbyor bas chos kyi rjes dran pa'o/ /lta ba kun las rnam grol ba/ /ye shes thig du brjod pa nyid/ /rgyan gang yang dag bshad pa ni/ /tshul khrims kyi ni sdom pa mchog /dbang po gnyis
<p>51b.4</p>la sogs pa'i sems/ /lnga ni ra bar 'byung ba nyid/ /gang zhig sgo zhes bshad pa ni/ /rnam par thar pa rnam pa bzhi/ /yang dag spong ba bzhi po ni/ /rta babs ka ba nyid du brjod/ /dran pa nye bar gzhag pa bzhi/ /kha khyer bzhi ni brjod pa nyid/ /sgo gang rnam pa bzhi po
<p>51b.5</p>de/ /rdzu 'phrul rkang pa rnam pa bzhi/ /de bzhin me tog phreng 'bri ba/ /byang chub yan lag phreng ba bdun/ /'phags lam yan lag brgyad pa ni/ /ka ba brgyad po zhes brjod do/ /lam gyi ye shes khyad par ni/ /rnga yab tu ni yongs su grags/ /gang zhig do shal bshad
<p>51b.6</p>pa ni/ /nyon mongs thams cad bcad pa'i phyir/ /kun du bcad pa'i ngo bo yis/ /nyon mongs 'phrog pas do shal nyid/ /tshogs gnyis dag ni sbyor ba las/ /'khor lo yi ni gnas pa nyid/ /nyon mongs rnams ni phyed gcod pas/ /do shal phyed pa nyid du brjod/ /'di
<p>51b.7</p>ni dkyil 'khor gyi de kho na'o/ /mdor bsdus pas ni phung po lnga/ /sangs rgyas lngar ni rab tu grags/ /rdo rje skye mched nyid dag ni/ /byang chub sems dpa'i dkyil 'khor mchog /sa ni spyan du bshad pa ste/ /chu yi khams ni mA ma kI/ /gos dkar mo dang sgrol ma ni/ / 
<p>52a</p>
<p>52a.1</p>me dang rlung du rab tu grags/ /gti mug gti mug longs spyod pas/ /gti mug zad pa gshin rje mthar/ /des ni phung po mthar byed 'gyur/ /des ni shes bya mthar byed 'gyur/ /zhe sdang zhe sdang longs spyod pas/ /zhe sdang zad pa shes rab mthar/ / 
<p>52a.2</p>des ni sems kyi mthar byed 'gyur/ /des ni nyon mongs mthar byed 'gyur/ /'dod chags 'dod chags longs spyod pas/ /'dod chags zad pa pad mthar byed/ /des ni ngag gi mthar byed 'gyur/ /snyoms 'jug mthar byed de bzhin no/ /gang la nyon mongs kun zad pa/ /de bzhin las kun zad pa nyid/ /sgrib
<p>52a.3</p>pa kun zad ye shes ni/ /bgegs ni mthar byed ces brjod do/ /'di ni lha'i de kho na nyid phyir mi ldog pa'i slob dpon gyi dbang ngo / /mi bskyod sbyang ba byas pa dang / /rtag pa'i dran pa byas nas ni/ /slob ma ring min 'dug par ni/ /byas nas bla mas de ma thag /mig la gos
<p>52a.4</p>la sogs pas dgab/ /brtags pa'i stan la bzhag nas ni/ /phyag rgya ldan pas zhugs pa dang / /rdo rje sbyor ba brtsam par bya/ /rang gi lhag pa'i lhar sbyor bas/ /rdo rje sa bon sbyor bas ni/ /slob ma rtag par bsams nas ni/ /rgyud kyi rigs kyi ming gis
<p>52a.5</p>ni/ /ji ltar 'das pa'i sangs rgyas kyis/ /byang chub sras rnams dbang bskur ba/ /bdag gis gsang ba'i dbang bskur ni/ /sems kyi rgyun gyis dbang bskur ro/ /de nas mi zad dogs pa yi/ /nya phyis la sogs 'dzin spangs pa'i/ /lce yi dag pa'i lce rtse yis/ /gnyis
<p>52a.6</p>las byung bas len du gzhug /bla med 'di ni de nyid de/ /gnyis su med cing mi 'gyur ba/ /chos kyi dbyings kyi rnam pa'i 'od/ /dam pa'i bde ba myang bar gyis/ /g.yas pa mchog sbyin snying gar ni/ /khu tshur chos gos ze'u 'bru dang / /de yi mgrin par dril phyag mtshan/ /gtad
<p>52a.7</p>nas rdor 'dzin bla mas ni/ /dbugs 'byin thams cad byin nas ni/ /shAkya thub par rang gyur pas/ /slob ma chen po lung bstan te/ /sangs rgyas nyid 'gyur the tshom med/ /khyod la 'chi 'jig mya ngan med/ /skye med dga' dang nad med cing / /theg pa bde chen 'di las ni/ / 
<p>52b</p>
<p>52b.1</p>bdag gis bu chen lung bstan bya/ /rdo rje sems dpa' bde gshegs kyi/ /nga yis 'di ltar khyod lung bstan/ /shin tu srid pa grub pa'i phyir/ /srid pa'i ngan 'gro las bsgral te/ kye rang gi lhag pa'i lha yi mtshan/ /de bzhin gshegs pa sa 'og dang / /mi yul
<p>52b.2</p>mtho ris 'grub pa nyid/ /'di ni lung bstan pa dang gsang ba'i dbang dag go/ /gong ma'am yang na gzhan ngag ni/ /rgyud gzhan gsungs pa'i rim pas ni/ /dpag med sbyor bas sbyin pa la/ /phyag rgya bzang po rab tu brtag /lha mo dga' sbyin thar sbyin la/ /sna tshogs gzugs
<p>52b.3</p>can snying rje can/ /khyer cig khyer cig sems dpa' che/ /khyer la mchod pa dag tu gyis/ /rdo rje 'ching ba'i sbyor bas ni/ /rdo rje mchod pa yang dag brtsam/ /rdo rje sems ni phyung nas ni/ /rdo rje lce yis bza' bar bya/ /mnyam pa'i khu ba'i cho ga las/ /dkyil 'khor dam pa bri ba nyid/ / 
<p>52b.4</p>haM maM bsam gtan bskyed byas nas/ /de bzhin dbugs ni 'byin par bya/ /gsang ba'i dkyil 'khor dam pa nyid/ /mchog tu bcug cing mthong ba nas/ /ngan 'gro kun las rnam par grol/ /khyed rnams deng nyid legs par gnas/ /theg pa bde chen 'di las ni/ /khyod la'ang
<p>52b.5</p>'chi ba yod ma yin/ /spobs min 'chad pa'i 'os min pas/ /gang la'ang 'jigs med brtse bar gyis/ /dam tshig sdom pa grub pa ni/ /sangs rgyas kun gyis mnyam gsungs pa/ /bka' mchog rtag pa nyid du ni/ /'di ni khyod kyis rtag tu srungs/ /slob dpon smad par
<p>52b.6</p>mi bya zhing / /bde gshegs bka' las 'da' mi bya/ /spun rnams smod par byed pa ni/ /ji ltar yang ni smra ba min/ /skal med de nyid gtam mi bya/ /skal ldan sems can slu mi bya/ /bdag gi lus la des mi smad/ /chos kyi tshad ni gzung mi bya/ /byang chub snying po'i mthar thug
<p>52b.7</p>par/ /dkon mchog gsum ni spang mi bya/ /rtag tu dam tshig bsrung bar bya/ /rdo rje dril bu'ang gzung bar bya/ /gtsug tor rtag tu gzung bar bya/ /rtag tu sbyin sreg dgang bar bya/ /rtag tu dkyil 'khor bzhengs par bya/ /rtag tu bde gshegs rab gnas bya/ /'byung po
<p>53a</p>
<p>53a.1</p>che la gtor ma sbyin/ /zhes bya ba la sogs pa dbugs dbyung ba rgyas par bya'o/ /shes rab kyi ni dbang bskur nas/ /smra bya bzhi pa de rjes brjod/ /rdo rje dril bu bde dbyangs kyi/ /gnyid kyis mig ni rgyas btab pa/ /sangs rgyas sad dang gnyid log 'di/ / 
<p>53a.2</p>bzhi pa gsal bar 'os pa nyid/ /ye shes 'di ni ches phra zhing / /rdo rje nam mkha'i dkyil lta bur/ /rdul bral mthar sbyin zhi ba nyid/ /khyod rang yang ni de yi pha/ /'di ni bla ma dam pa'i zhal las spyad pa bzhi pa'o/ /dbang bskur nas ci zhig bya zhes snyam pa la/ de la de nyid
<p>53a.3</p>bstan par bya/ /zhes bya ba la sogs pa gsungs pa ni de kho na nyid dang mnyam pa nyid dam de kho na nyid dang 'dra ba'am/ de kho na nyid dbyer med pa'am/ de kho na nyid mtshon par byed pa'o/ /de kho na gsungs pa gang yin zhes snyam pa la/ dga' bral dang po mchog mtha' can/ /zhes
<p>53a.4</p>bya ba la sogs pa gsungs te/ bla mas 'chad par 'gyur ro/ /mtha' yi mtha' yis che ba nyid/ /ces bya ba ni/ de'i dus su 'byung ba'i thabs dang shes rab dag gis mchog gi mchog go/ /re zhig mtshon par byed pa ni de lta bu yin na yang / mtshon par bya ba ji lta ba yin
<p>53a.5</p>zhes dogs pa la/ rang gi g.yas las lag gzhan gyis/ /zhes bya ba la sogs pa gsungs te/ lag pa g.yon pa'i srin lag dang / mthe bong rgan po dag gis bla ma'i man ngag gis longs spyod rdzogs pa'i 'khor lo rgya mtsho lta bu las skye ba'i rlabs gnyis ni dba' rlabs
<p>53a.6</p>gnyis so/ /btsir zhes bya ba ni byin gyis brlab par bya ba'o/ /gang zhig rgyud gzhan gyi lugs kyis/ rgan po'i srin lag dag gis ni/ /slob ma'i khar ni btung bar bya/ /zhes bya ba ni gsang ba'i dbang la sbyor bar byed pa de rnams kyis 'di mi dran pa ste/ de ni lag tu mi blang zhing / /nya
<p>53a.7</p>byas dung chos nyid du min/ /mi 'chi lce yis blang ba nyid/ /ce'o/ /yin mod kyi gal te de ltar na de nyid de'i tshe bram ze bor nas stan kho na la cher gus pa zhes bya ba'i rigs pa 'di rnyed par 'gyur te/ gang gi phyir 'bad pas mtshon par byed pa nyid las yang mtshon par bya ba mi shes pa nyid
<p>53b</p>
<p>53b.1</p>du gnas par gyur to zhe na/ rlabs gnyis btsir bas rtogs par bya'o/ /mtshon par bya ba bstan par mi nus pas/ dpe gnyis kyis gsungs pa/ gzhon nu'i dga' ba ji lta ba'am/ lkugs pa'i rmi lam zhes bya ba ni/ ji ltar gzhon nu mas dga' ba mi shes pa la/ 
<p>53b.2</p>lkugs pas rmi lam du myong ba dga' ba'i bde ba'am/ rmi lam mthong ba bsgrags par 'di gnyis mi nus pa de bzhin du mtshon par bya ba'i ye shes su gyur pa 'di yang zhes bya ba'i don to/ /de'i phyir mtshon par byed pa gang gi mtshon par bya ba de ci zhes snyam pa la/ mchog
<p>53b.3</p>gi mtha' dang dga' bral dbus/ /zhes bya ba la sogs pa gsungs te/ 'di yang bla mas 'chad par 'gyur ro/ /stong dang stong min lhan cig skyes/ /zhes bya ba la 'di nyid ni he ru ka ste/ lhan cig skyes pa ni dpal he ru ka zhes gsungs so/ /slob dpon mkhas pa
<p>53b.4</p>dpal sbyang dka' ba'i zla bas mdzad pa kau mu di zhes bya ba'i dka' 'grel las le'u lnga pa'o// //bcom ldan 'das kyis rnam par gzung ba phyag rgya'i rang gi ngo bo gzung ba sngon du 'gro ba can gyi bris sku'i cho ga'i le'u drug tu gsungs pa/ bla ma slob dpon 'dod lha yi/ / 
<p>53b.5</p>zhes bya ba la sogs pa'o/ /re zhig phyag rgya'i de kho na bshad nas/ yang bris sku'i cho ga ji lta bu zhes snyam pa la/ 'dri mkhan dam tshig can dang ni/ /zhes bya ba la sogs pa gsungs so/ /sgrub pa po yang zhes bya ba ni/ bris sku che ste lha la sogs pa 'debs pa po ste
<p>53b.6</p>des so/ /de nas rgyud las gsungs pa'i bsrung bar bya ba dang / bza' bar bya ba'i dam tshig dag 'di la spyod pa'i phyir dam tshig can no/ /de bas na dam tshig can ni ri mo mkhas dang sgrub pa po'i yang phyir/ 'bri mkhan yang dam tshig can gyis so/ /'dri mkhan dang sgrub pa po dag
<p>53b.7</p>'ba' zhig dam tshig can ma yin zhing / bris sku'i skud pa 'khal ba yang dam tshig can du bstan pa'i phyir/ de yang dam tshig can zhes bya ba la sogs pa gsungs so/ /dam tshig byin rlabs las zhes bya ba ni dam tshig brtan pa las so/ /rnam pa thams cad du cho ga 'di ni ma
<p>54a</p>
<p>54a.1</p>yin te/ 'on kyang dus kyi khyad par nyid rtogs par bya ba'i phyir/ zla ba nya ba'i zhes bya ba la sogs pa gsungs so/ /bris sku bsgrub pa'i rim pa gsungs pa/ rang gi phyag rgya g.yon du bzhag /ces bya ba la sogs pa'o/ /slob dpon mkhas pa dpal
<p>54a.2</p>sbyang dka' ba'i zla bas mdzad pa kau mu di zhes bya ba'i dka' 'grel las bris sku'i cho ga'i le'u ste drug pa'o// //glegs bam gyi cho ga sngon du 'gro ba can gyi bza' ba brjod pa'i phyir le'u bdun pa gsungs pa/ gro gar dam tshig can gyis bri/ /zhes bya ba la sogs pa'o/ /glegs
<p>54a.3</p>bam brjod nas bza' gsungs pa/ tshogs kyi 'khor lo zhes bya ba la sogs pa la tshogs ni 'khor te/ rnal 'byor ma brgyad dang mkha' 'gro ma lnga rnams so/ /yang na de ltar yongs su brtags pa'i sring mo dang spun gyi tshogs rnams so/ /de rnams kyi 'du ba ni tshogs kyi 'khor
<p>54a.4</p>lor ro/ /bza' ba grub pa'i gnas ni/ /dur khrod ri yi bya skyibs dang / /zhes bya ba la sogs pa gsungs te/ mi med phyi rol ri'i bya skyibs ni ri'i brag phug go/ /dur khrod ni yi dgas kyi gnas su rab tu grags pa'o/ /nang gi la yang pu la gi ri dang / pul+lI ra mA la ya'o/ /dur
<p>54a.5</p>khrod ni gang las bcom ldan 'das kyis dbugs rgyu zhes bya ba la sogs pa'o/ /mi med grong khyer zhes bya ba ni rab tu song ba'i grong khyer ro/ /dben pa'am rgya mtsho'i mthar zhes bya ba ni nam mkha' chu 'dzin pa'i ngos su'o/ /bza' ba ni ye shes yongs su skyong ba'o/ /de la
<p>54a.6</p>zhes bya ba ni bza' ba'i gnas so/ /gdan du zhes bya ba ni 'dir 'dug pa'i phyir gdan no/ /brtag pa dang ni rnam par brtag par bya ba'o/ /dgu'i grangs ni phung po lnga dang khams bzhi'o/ /ro'i gzugs ni shes rab kyi rang bzhin no/ /stag ni khyad par gyis kun du bsnol ba'i
<p>54a.7</p>phyir rnam par rtog pa dang bcas pa'i sems so/ /de'i pags pa ni gzugs la sogs pa'i phyi rol gyi don gyi rnam par rtog pa'o/ /dur khrod ras ni zhes bya ba la sogs pa ni phung po'i sgrib pa ste/ rang gi lha'i mngon par zhen pa'o/ /gang du gang de ltar dgod par bya zhes snyam pa
<p>54b</p>
<p>54b.1</p>la/ /dbus su he ru ka bdag gzugs/ /zhes bya ba la sogs pa gsungs te/ lus kyi dkyil 'khor gyi nang du kye'i rdo rje'i rang gi gzugs kyi bdag nyid thabs dang / shes rab gnyis kyi lus rnal 'byor pa dang / rnal 'byor ma rnams kyi rtsa sum cu rtsa gnyis po rnams kyi'o/ / 
<p>54b.2</p>de nas zhes bya ba ni bza' ba'i dus su'o/ /dgod ces bya ba ni las kyi drug pa'o/ /ji ltar dgod snyam pa la/ gnas shes nas zhes bya ba la sogs pa gsungs te/ gnas ni 'bar ba 'dzin pa la sogs pa ji snyed pa'i rtsa rnams so/ /ji ltar mngon bzhin zhes bya ba ni gleng gzhi'i
<p>54b.3</p>le'u las gsungs pa'i rtsa'i 'khor lo rnams sam/ brda'i le'u las gsungs pa'i gnas ji lta ba'o/ /phyogs zhes bya ba ni mdun dang gzhan dang g.yas dang g.yon du gnas pa'o/ /phyogs bral ni mtha'i mtshams so/ /phyogs dang phyogs bral de rnams su de ltar
<p>54b.4</p>lugs 'dis nges pa'i don bshad pas de kho na'i don gsal ba nyid do/ /slob dpon mkhas pa dpal sbyang dka' ba'i zla bas mdzad pa kau mu di zhes bya ba'i dka' 'grel las bza' ba'i le'u ste bdun pa'o// //bza' ba la 'dus pa rnams kyi spun dang bu mo la sogs pa rnams
<p>54b.5</p>dang / ma dang sring mo la sogs pa rnams kyis gdul ba'i don du brgyad pa gdul ba'i le'u gsungs pa/ de la phyag rgya chen po ji lta bu zhes bya ba ni/ de ni phyag rgya yang yin la chen po yang yin pas phyag rgya chen po ste/ thugs kyi rigs las byung ba'i mA ma kI'o/ /yang gsungs pa/ 
<p>54b.6</p>phyag rgya chen po mA ma kI/ /las kyi phyag rgya spyan ma nyid/ /dam tshig phyag rgya sgrol ma ste/ /chos kyi phyag rgya gos dkar mo/ /zhe'o/ /de ci don dam par bstan cing bsgrags par nus sam zhes dogs pa la/ kun rdzob rnam pa'i gzugs kyis so/ /zhes bya ba la sogs pa
<p>54b.7</p>gsungs te/ kun rdzob rnam pa ni tha snyad las byung ba'i rnam pa'o/ /de'i gzugs ni mang ba ste/ de bas na mang bas na kun rdzob kyi rnam pa'i gzugs kyis so/ /de'i rnam pa gsungs pa/ shin tu ring min zhes bya ba la sogs pa ni/ ring ba dang thung ba dag shin tu dgag pa dag tshad
<p>55a</p>
<p>55a.1</p>dang ldan par bstan pa'i phyir ro/ /gnag pa dang dkar ba zhes bya ba ni rab tu dgag pa las sngo bsangs mar rtogs par bya ba'i phyir ro/ /pad+ma'i 'dab ma'i rnam pa 'dra/ /zhes bya ba ni 'dis rnam par 'byed pa dang gsal bar byed pa'i rnam pa ste/ bud med
<p>55a.2</p>kyi gsal byed do/ /pad+ma'i 'dab ma 'dra zhes bya ba ni/ pad+ma'i 'dab ma ltar 'di nye gnas 'jam pa'i phyir pad+ma'i 'dab ma lta bu'i rnam pa'o/ /lhag ma ni go sla'o/ /gsungs pa'i mtshan nyid kyi phyag rgya 'di 'jig rten gyi khams pas ji ltar shes zhes dogs pa la/ /phal bas pad+ma can du
<p>55a.3</p>brjod/ /ces gsungs te/ phyag rgya chen po'i mtshan nyid mi shes pa rnams dang / mkhas pa ma yin pa rnams kyis phyag rgya chen po'i pad+ma can du brjod do/ /de bzhin du yang tsa ra'i bus brjod pa/ shin tu ring ba ma yin pa dang / shin tu thung ba ma yin pa dang / shin tu gnag
<p>55a.4</p>pa ma yin pa dang / shin tu dkar ba ma yin pa dang / shin tu sbom pa ma yin pa dang / shin tu skems pa ma yin pa dang / skyes bu'i skyon rnams mi 'byung ba dang / cha shes pa dang / kun rdzob kyi gros dang / brdung ba shes pa dang / gar shes pa dang / glu shes pa dang / 
<p>55a.5</p>mdzes pa dang rtag tu 'bab pa dang / spu spangs pa dang / tshad dang ldan pa dang / lag pa dang rkang pa'i yan lag mnyen pa dang / 'jam par smra ba zhes bya ba la sogs pa mang pos pad+ma can la bstod do/ /rgyud gzhan las kyang / ri bong can gyi bzhin dang / sngo bsangs dang / nyung ba'i
<p>55a.6</p>yan lag dang / dal gyis 'gro ba dang / mgrin pa ring ba dang / pad+ma'i dri dang ldan pa'i rdul dang / ri dwags kyi lta stangs dang / ri dwags kyi mgrin pa dang / ri dwags kyi lto ba dang / ri dwags kyi rgyal po'i ro smad dang / rked pa dang / pad+ma'i 'dab ma lta bu'i nye gnas dang / dngos
<p>55a.7</p>grub sbyin ma ni pad+ma can gsungs so/ /'di'i nye gnas kyang gsungs pa/ /spu med sha ldan sbom po ste/ rus sbal rgyab 'dra dge ba nyid/ /glang po'i dbang po mgrin pa mtshungs/ /rgyas shing shin tu myos byed 'bab/ /lha mo chen mo 'di gcig gis/ /nang gi yon tan sbyin pa mo/ / 
<p>55b</p>
<p>55b.1</p>rtag par skal bzang shes par bya/ /sgrub pa po la mchog rab sbyin/ /zhes bya ba la sogs pa'o/ /lhan cig skyes pa'i gzugs zhes bya ba ni rang gi ngo bo ste/ de 'di la yod pa'i phyir/ lhan cig skyes pa'i dga' ba'i gzugs can ma'o/ /de rnyed nas ni zhes bya ba ni phyag rgya chen po
<p>55b.2</p>gsungs pa'i mtshan nyid yang dag par thob cing 'grub par 'gyur te/ de'i don du 'di lta bu'i phyag rgya btsal bar bya'o/ /le'u gang las gsungs pa'i phyag rgyas 'dul bar byed pa dang / 'dul ba len par byed pa dang / 'dul bar byed pa'i phyir dbang po rnams 'dul ba de ni 'dul ba'i
<p>55b.3</p>le'u'o/ /slob dpon mkhas pa dpal sbyang dka' ba'i zla bas mdzad pa kau mu di zhes bya ba'i dka' 'grel las 'dul ba'i le'u zhes bya ba ste brgyad pa'o// //gdug pa tshar gcad pa sngon du 'gro ba'i sngags kyi le'u brjod pa'i phyir/ de nas kha sbyar 'byed pa'i mtshan nyid ces bya
<p>55b.4</p>ba la sogs pa gsungs te/ kha sbyar ni lte ba dang / rtsa la sogs pa lta bur pags pa dang / ba spu la so zhes pa rnams kyis bkab pa'i phyir/ yang dag pa'i kha sbyar lta bu ste/ lus la brjod do/ /yang na kha sbyar ni thabs dang shes rab gnyis so/ /de la thabs ni lus so/ /shes
<p>55b.5</p>rab ni rnam par shes pa'o/ /de dag 'dus pa ni kha sbyar te/ de nyid skye bo rnams kyi lus su brjod do/ /de las 'byed pa ni lus rnam par shes pa 'byin pa ste kha sbyar 'byed pa'o/ /de gang gis mtshon pa dang byed pa de ni kha sbyar 'byed pa'i mtshan nyid do/ /gang gis rnam par shes tsam
<p>55b.6</p>gyis/ /zhes bya ba ni gang gis kun du shes pa tsam gyis te bya ba gzhan la mi ltos par kha sbyar 'byed pa'o/ /sgrub pa po dngos grub ces bya ba ni kha sbyar 'byed pa zin cing thob ba'o/ /de nyid kyi mtshan nyid bstan pa'i phyir/ /bsgrub bya'i lte ba'i rtsa ba la/ /zhes bya ba la sogs pa gsungs te/ 
<p>55b.7</p>tshar gcad pa mdun na gnas pa'i lte ba gdon par bya zhes bya ba la sogs pa'o/ /ji ltar skrag par skyed ces byed pa sangs rgyas pa dang 'gal bar byed pa kha sbyar 'byed pa'i mtshan nyid 'di gsungs so zhes dogs pa sun dbyung bar/ snying rjes bsad par bya ba nyid/ /ces bya ba la sogs
<p>56a</p>
<p>56a.1</p>pa gsungs te/ snying rjes 'jigs pa med pa dang 'gal ba med par bya ba nyid do/ /gzhan du na yang de bzhin gshegs pa'i bstan pa la gnod par byed pa dang / pha ma la gnod par byed pa dang / bla ma dang / sangs rgyas 'jig pa dang / mtshams med pa lnga byed pa rnams
<p>56a.2</p>dmyal bar 'gro bar 'gyur ro/ /de bas na ji ltar dmyal bar 'gro bar mi 'gyur ba de lta bu nyid du bla ma dang sangs rgyas la zhus nas mchog tu tshar bcad pa nyid kyis rjes su gzung bar bya'o/ /gzhan yang sbyor ba gzhan gsungs pa/ skye bo'i gzugs mthong nas zhes bya ba la sogs pa'o/ / 
<p>56a.3</p>kha sbyar phye nas de ma thag tu rnam par dag pa gsungs pa/ srid pa sbyor ba nyams dga' ba/ zhes bya ba la sogs pa'o/ /dgos pa gsungs pa/ rtogs med dngos grub sbyin pa po/ /zhes so/ /rnam par dag pa brjod nas sngags btub gsungs pa/ dang por rnam par snang mdzad sbyin/ /zhes bya ba la sogs pa la sngags
<p>56a.4</p>btu ba ni sngags btu ba ste gsang ba'i sngags gsal bar byed pa'o/ /dang por ni thog mar ro/ /rnam par snang mdzad ni oM mo/ /uSh+ma rnams kyi bzhi pa zhes bya ba ni ha'o/ /puk+ka sI ni u'o/ /des brgyan pa ni ldan pa'o/ /stong pas mnan zhes bya ba ni/ /mgo
<p>56a.5</p>bor thig les brgyan pa'o/ /mdog dkar mthar ni swA hA ste/ /sngon du bsnyen pa 'bum bzla zhing / /bsgrub par bya ba'i lus la sbyar ba ni rengs par byed pa'o/ /yig 'bru'i bdag ni oM mo/ /mkha' spyod ni oM ngo / /mthar swA hA ste 'bum bzlas nas/ yan lag gnyis la sbyar ba ni dbang du byed pa'o/ / 
<p>56a.6</p>'bum zhes bya ba ni thams cad la sbyar ro/ /rig byed rnams kyi dang po ni oM mo/ /dang po'i gnyis pa ni kha'o/ /thig ler bcas shing mthar swA hA/ zhes bya bas ni skrod par byed pa'o/ /rnam par snang mdzad ni oM mo/ /gnyis pa'i gsum pa zhes bya ba ni dza'o/ /ra dang ldan zhing chu mas
<p>56a.7</p>brgyan/ /zhes bya ba ni i dang ldan pa'o/ /thig ler bcas shing mthar swA hA/ /zhes bya ba ni sdang bar byed pa'o/ /yig 'bru'i dbang phyug ni oM mo/ /lnga pa nyid kyi gsum pa ni ba'o/ /mkha' 'gro ma ni u ste de dang ldan pa'o/ /stong pa dang bcas shing mthar swA hA ni mngon spyod byed
<p>56b</p>
<p>56b.1</p>pa'o/ /yig 'bru'i thu bo ni oM mo/ /hUM dang mthar swA hA ni 'gugs par byed pa'o/ /gti mug rigs ni oM mo/ /g+hu dang mthar swA hA zhes bya ba ni gsod par byed pa'o/ /dang po rnam par snang mdzad ni oM mo/ /dang po nyid kyi dang po nyid ni ka'o/ /rdo rje mkha' 'gro ma ni u dang
<p>56b.2</p>ldan pa'o/ /mtha' gnas pa yi gnyis pa ni ra'o/ /rdo rje mkha' 'gro ma ni u dang ldan pa'o/ /yang ka ni rdo rje mkha' 'gro ma dang ldan pa'o/ /mthar gnas pa ni gsum pa zhes bya ba ni la ste de dang ldan pa'o/ /chom rkun ma zhes bya ba ni e ste des brgyan pa'o/ /de'i rjes su
<p>56b.3</p>hrIHdang mthar swA hA ni ku ru kul+le'i sngags so/ /oM ni dang po bzhi pa'i gsum pa zhes bya ba ni da'o/ /chom rkun ma zhes bya ba ni es brgyan pa'o/ /mthar gnas pa yi bzhi pa zhes bya ba ni wa'o/ /de nas pi tsu badzra ldan pa'o/ /u Sh+ma rnams kyi bzhi pa zhes bya ba ni ha'o/ /pu k+ka ni
<p>56b.4</p>zhes bya ba ni u dang ldan pa'o/ /stong pas mnan cing sum 'gyur nyid/ /ces bya ba dang lnga pa'i gnyis pa zhes bya ba ni pha'o/ /gsum pa'i dang po ni Ta'o/ /mthar swA hA ni kye'i rdo rje'i snying po'o/ /rnam par snang mdzad dang por zhes bya ba ni oM dang por ro/ /dz+wa la dz+wa la dang lnga pa'i bzhi pa ni b+ha'o/ / 
<p>56b.5</p>mthar gnas pa yi dang po zhes bya ba ni ya dang ldan pa'o/ /g+hasmarI ni oM ste de dang ldan pa'o/ /u Sh+ma rnams kyi bzhi pa ni ha'o/ /rdo rje mkha' 'gro ma ni u dang ldan pa'o/ /stong pa ni thig le dang lhan cig cing sum 'gyur ro/ /lnga pa ni gnyis pa'i pha'o/ /gsum pa'i dang po ni Ta'o/ /mthar
<p>56b.6</p>swA hA ni phyag bzhi pa'i 'o/ /dang por ni oM mo/ /dang po'i dang por zhes bya ba ni ka'o/ /nang gi dkar mo zhes bya ba ni e ste de dang ldan pa'o/ /gsum pa'i dang po ni Ta'o/ /de yang i 'dis brgyan pa ste gnyis ka yang nyis 'gyur ro/ /lnga pa'i gsum pa ni ba'o/ /gnyis pa'i gsum pa ni dza
<p>56b.7</p>ste ra dang ldan pa'o/ /mthar hUM gsum mo/ /lnga pa nyid kyi gnyis pa ni pha'o/ /gsum pa'i dang po ni Ta'o/ /mthar swA hA ni phyag drug pa'i 'o/ /dang por rnam par snang mdzad ces bya ba ni sngon du oM mo/ /bzhi pa'i dang por ni ta'o/ /byin za ni re pha ste de dang ldan pa'o/ /ro langs ma ni e ste
<p>57a</p>
<p>57a.1</p>de dang ldan pa'o/ /mthar gnas pa yi gsum pa ni la'o/ /g+hasmarI ni oM ste de dang ldan pa'o/ /dang po'i dang po ni ka'o/ /mthar gnas pa yi dang po ni ya ste de dang 'dus pa'o/ /rdo rje ma ni dbyangs kyi gnyis pa ste de dang ldan pa'o/ /k+Sha ni chom rkun ma yis zhes bya ba
<p>57a.2</p>ni e dang bcas pa'o/ /lnga pa nyid kyi dang po ni pa'o/ /u Sh+ma rnams kyi bzhi pa ni ha'o/ /rdo rje mkha' 'gro ma ni u ste de dang bcas pa'o/ /stong pa ni thig le ste des mnan pa'o/ /sum 'gyur ni gsum du sbyor ba'o/ /phaT dang mthar swA hA sngags 'di ni phyag gnyis pa'o/ /bdag med
<p>57a.3</p>ces bya ba ni a'o/ /dang po'i dang po ni ka'o/ /de ltar sde tshan drug gi dang po'i yi ge drug go/ /dang por oM dang mthar swA hA 'bum bzlas pas grong khyer dkrugs pa'i sngags kyis 'dod pa'i don byed do/ /dang por rnam par snang mdzad dang / ra k+Sha gnyis dang hUM gsum dang / phaT dang lhag ma
<p>57a.4</p>swA hA ni sa sbyang ba'i sngags so/ /rnam par snang mdzad ni oM ste dang po'o/ /rdo rje ma ni A'o/ /dbyangs kyi mtha' zhes bya ba ni AH ste de dang ldan pa'o/ /mthar hUM ni bza' ba dang btung ba byin gyis brlab pa'i sngags so/ /dang por rnam par snang mdzad ni sngon du oM mo/ /a kA ro mu khaM dang / 
<p>57a.5</p>u Sh+ma rnams kyi gsum pa ni sa'o/ /mthar gnas pa yi bzhi pa ni wa'o/ /mgo bor ra yis rnam par brgyan/ /d+harmA NI de ma thag tu rdo rje ma ni A'o/ /A d+ya nu t+pa n+na twA ta/ oM AHhUM phaT swA hA mthar zhes bya ba ni/ 'byung po thams cad kyi gtor ma'i sngags so/ /slob dpon mkhas
<p>57a.6</p>pa dpal sbyang dka' ba'i zla bas mdzad pa kau mu di zhes bya ba'i dka' 'grel las sngags btu ba zhes bya ba'i le'u ste dgu pa'o// //sngags kyi le'u las btus pa'i sngags rnams kyis bya ba las kyi dbye ba las/ phreng ba'i dbye ba dang / dam tshig gi dbye ba yang brjod par le'u bcu pa
<p>57a.7</p>gsungs pa/ bzlas pa'i yul ni rab phye ba/ /zhes bya ba la sogs pa'o/ /'dis bzlas pa byed pa'i phyir bzlas pa ste phreng ba'o/ /de'i yul ni de'i skye gnas dang de 'byung ba'i gnas te shel la sogs pa'o/ /rengs par 'o ma'i btung ba nyid/ /ces bya ba la sogs pa dang / /bsad pa la
<p>57b</p>
<p>57b.1</p>ni si h+la nyid/ /ces bya ba ni nang gi bshad pa la sogs pa lnga pa'o/ /mtha'i shwa dang po'i shwa/ /zhes bya ba la sogs pa phyi rol gyi dam tshig lnga'o/ /slob dpon mkhas pa dpal sbyang dka' ba'i zla bas mdzad pa kau mu di zhes bya ba'i dka' 'grel las le'u bcu pa'o// //de bzhin
<p>57b.2</p>gshegs pa rnams kyi kun rdzob kyi rigs rtogs par bya ba'i phyir le'u bcu gcig pa gsungs pa/ lus can rnams kyi rigs dang gzugs/ /zhes bya ba la sogs pa la rigs ni rus te de bzhin gshegs pa che ge mo zhes bya ba'i rigs skye bo 'di la gang gis de gzugs su yod pa
<p>57b.3</p>dang / nges par byed pa'i phyir de rigs kyi gzugs can no/ /gang dang gang gis mtshan ma'am/ kha dog gis de dang de'i rigs rtogs pa de lha'i sbyor bas sbyin pa'i phyir/ gang gi srin lag rtsa ba la/ /rdo rje rtse dgu par gyur pa/ rnal 'byor pa gang nag po yin/ /zhes bya ba la sogs
<p>57b.4</p>pa gsungs so/ /brtag pa dang po'i le'u bcu par gsungs pa/ ji srid khu ba ldan gyur pa/ /de srid phyag rgya brten par bya/ /zhes lhan cig skyes pa'i grub pa'i gnas phun sum tshogs pa'i rim gro byed pa phyi dang nang la dga' ba la sogs pa gsungs pa/ tshal dang skye bo med gnas
<p>57b.5</p>dang / /zhes bya ba la sogs pa'o/ /myos pas mtshan pa'i lag pas zhes bya ba la/ myos pas mtshan pa ni chang gi mtshan ma ste dal ba med pa'o/ /de byed pa'i phyir chang gis mtshan pa'i lag pa'o/ /de brjod pa'i las kun gyis gsol ba btab pa'i phyag rgya la/ 'chad par 'gyur
<p>57b.6</p>ba'i khyogs dang brla bskum pa la sogs pa rnams kyis yang dag par 'jug pa rnams kyi las so/ /bya zhes bya ba ni dga' ba la rtsom pa'o/ /yang na myos par byed pa'i phyir myos byed do/ /rang rang gi gnas su mtshan par byed pa'i phyir mtshan ma'o/ /'od gsal bas lag pa lta bu
<p>57b.7</p>ni 'od zer te dbyangs kyi yi ge bcu drug go/ /de rnams kyi ji ltar gnas par bkod pas myos byed kyi mtshan mas mtshan pa'i lag pas te dbyangs kyis so/ /phyag rgya chen po la zhes bya ba ni rang gi phyag rgya la ste/ myos byed 'byung ba'i las byed pa'o/ /'og dang steng dang byin pa dang brla dang / 
<p>58a</p>
<p>58a.1</p>gsang ba dang mjug ma dang lte ba dang de'i steng du snying ga dang / lkog ma dang / rkan dang / zhal dang / sna dang / rna ba dang / dpral ba dang / ltag khung du'o/ /ji ltar bya zhes snyam pa la/ 'og dang steng du lta ba nyid/ /ces bya ba la sogs pa gsungs te phyogs gnyi ga yang
<p>58a.2</p>'gal ba med de 'di ni bla mas 'chad par 'gyur ro/ /lhan cig skyes pa ni gnyis so/ /de'i don ni dgos pa ste lhan cig skyes pa'i don to/ /de'i don gyi sbyor ba ni phyag rgya la sbyor ba'o/ /de brjod pa'i le'u ni lhan cig skyes pa'i don gyi sbyor ba'i le'u'o/ /slob dpon mkhas pa dpal
<p>58a.3</p>sbyang dka' ba'i zla bas mdzad pa kau mu di zhes bya ba'i dka' 'grel las lhan cig skyes pa'i don gyi sbyor ba'i le'u ste bcu gcig pa'o// //dkyil 'khor du zhugs pa'i slob ma rnams la de kho na nyid bsgrags pa'i phyir dang / snod dang ldan par bya ba'i phyir sngags kyi rjes su dbang gi le'u
<p>58a.4</p>gsungs pa/ de nas rdo rje can gyi dbang bzhi'i tshigs bcad bka' stsal pa zhes bya ba la sogs pa ni dga' ba bzhi dang tha mi dad pa'i lus kyi dbang gi tshigs bcad bzhi'o/ /de rnams kyi rnam pa bzhi po de rtogs par bya ba'i phyir yang a na Sh+ya b+ha'i tshigs bcad kyis bsdus pa las bzhi po rtogs
<p>58a.5</p>par bya ba'i phyir yang / rdo rje rab gnas rdo rje ni/ /che dang dril bu zhes bya ba la sogs pa gsungs te/ 'dis ni tshigs bcad bzhi'i rjes su rim pas slob dpon dang / gsang ba dang / shes rab ces bya ba la sogs pa'i dbang bzhi po rtogs par bya'o/ /bshad pa'i rgyud las yang de rnams ji ltar
<p>58a.6</p>cho ga rgyas par dkyil 'khor gyi thabs legs par bsdu bar btus pa'o/ /de don du gnyer ba rnams kyis legs par bsdu ba nyid du bcal bar bya ste de bas na 'dir ma bshad do/ /gsang ba la sogs pa zin par bya ba la yan lag gnyis byin gyis brlab ba gsungs pa/ oM pad+ma zhes bya ba la
<p>58a.7</p>sogs pa'o/ /de ni rgyud kyi rgyal po yang yin la chen po yang yin pa'i phyir ro/ /rgyud kyi rgyal po chen po ste/ sgyu ma'i brtag pa zhes bya ba gzhan kye'i rdo rje zhes bya ba 'bum phrag lnga pa/ brtag pa sum cu rtsa gnyis pa las phyung ba/ brtag pa gnyis kyi bdag nyid kye'i rdo rje'i rgyud kyi rgyal
<p>58b</p>
<p>58b.1</p>po chen po'o/ /slob dpon chen po mkhas pa dpal sbyang dka' ba'i zla bas mdzad pa kau mu di zhes bya ba'i dka' 'grel las khyad par mang po dang bcas pa'i bsdu ba'i rgyud kyi rgyal po chen po sgyu ma'i brtag pa/ brtag pa sum cu rtsa gnyis pa las byung ba brtag pa gnyis kyi bdag nyid rgyud kyi
<p>58b.2</p>rgyal po chen po kye'i rdo rje las le'u bcu gnyis pa'o// //lha mo rgyud stong snying po'i grangs kyi rtsom pa sa la dang po'i ri mo ni/ bcom ldan 'das kyi chen po'i chen po kye'i rdo rje kau mu di'i dka' 'grel 'di/ /mtha' yas rgyud kyi rtsa bar gyur pa bdag gis byas pas bsod nams gang
<p>58b.3</p>bsgrubs pa/ /des ni nges par skye bo gzhan tshogs 'di dag rgyud rgyal de yi don rtogs shog /thos pa'i ston ka byung ba'i dpal/ /sbyang dka'i zla ba kau mu di/ /mkhas pa'i tsa kor tshogs kyis ni/ /bsod nams 'di ni btung bar mdzod/ /slob dpon mkhas pa dpal sbyang dka' ba'i
<p>58b.4</p>zla bas mdzad pa dpal kye'i rdo rje'i rgyud kyi dka' 'grel kau mu di zhes bya ba rdzogs so// //rgya gar gyi mkhan po pradz+nyA in+ta ru tsi ra dang / lo tsA ba dge slong shAkya ye shes kyis bsgyur ba'o// @##/ /rgya gar skad du/ badzra pA da sA ra saM gra ha pa ny+tsi kA /bod skad du/ rdo rje'i tshig
<p>58b.5</p>gi snying po bsdus pa'i dka' 'grel/ dpal kye'i rdo rje la phyag 'tshal lo/ /sangs rgyas kun gyi sprul pa mchog//rdo rje sems dpa' rab rtogs mdzad/ /'byung ba lnga yi bdag nyid mgon/ /dpal ldan bla mar bdag phyag 'tshal/ /sgyu ma lta sogs dpe rnams kyis/ /gang gi ngo
<p>58b.6</p>bo rtogs bya ba/ /phyag rgya chen mo de nyid la/ /kun du gus pas bdag phyag 'tshal/ /dpral nas rdo rje nor bu'i mthar/ /dga' ba sogs kyis rab gang ba/ /gang zhig gang ba'i mthar skye ba/ /lha mo de la bdag phyag 'tshal/ /da ni re zhig 'dir dpal dang po'i sangs rgyas rgyud kyi
<p>58b.7</p>mchog gi rim pa ji lta ba bzhin dang / dpal rdo rje snying po la sogs pa dang / dpal phyag na rdo rje'i gsung rab dang rgyud gzhan ma lus pa legs par bshad pa las phyung ste/ lung sna tshogs nas gsungs pa'i phyag rgya dang dkyil 'khor dang sngags dang sbyin sreg dang las rab 'byams la sogs
<p>59a</p>
<p>59a.1</p>pa rgya che ba gting mi rtogs pa'i zab pas 'jigs pa nyid kyis shin tu bsdus nas/ dpal kye'i rdo rje'i tshig nges par bya ba cung zad cig bla ma dam pa'i brgyud pa'i man ngag gi rim pa thob pa'i kha che chen pos bdag nyid dran pa'i ched dang / /slob ma rnams kyis rtogs pa'i ched du
<p>59a.2</p>yang dag par bsdus te bri bar bya'o/ /snyan dngags bkod tshig mu stegs pas/ /bshad pas ma yin khengs pas min/ /kun mkhyen gsungs pa bshad pa la/ /de phyir mkhas pa rnams bzod mdzod/ /de la dang por re zhig dpal dang po'i sangs rgyas kyi rim pas/ dpal kye'i
<p>59a.3</p>rdo rje'i rgyud kyi don bstan pa drang ba dang / nges pa'i don gyi rim pas gsal bar bya'o/ /mdor bstan pa yis ji ltar byung / /rgyas par bshad pas rnam sbyong byed/ /sbas don rab tu rgyas bstan pas/ /rgyud la bstan pa rnam pa gsum/ /rdo rje theg pa mngon 'dod pa'i/ /rnal 'byor
<p>59a.4</p>ldan pas shes par bya/ /brgyud pa'i rim pa kho na yis/ /drang don nges don sbyar bar bya/ /rengs pa la sogs thams cad kyi/ /sngags dang dkyil 'khor lha rnams dang / spyod brda de bzhin lta stangs dang / /sbyin sreg don dang dam tshig sogs/ /nges pa'i don gang gsal bar bya/ / 
<p>59a.5</p>de rnams drang don la rtogs sla'o/ /rgyud kyi thog ma bar dang mtha'/ /kun du 'di ni nges pa yin/ /dpal dri ma dang bral ba'i 'od du gsungs pa yang 'dir/ thams cad mkhyen pa ston pa po/ /la sogs pa sdud par byed pa rnams kyis rgyud kyi rgyal po ston par mdzad do/ /sgra bzang po smra ba
<p>59a.6</p>de rnams kyi sgra bzang po'i 'dzin pa bshig pa'i ched du don la rton pa nyid la brten te/ kha cig tu don la sgra nyams pa dang / kha cig tu ring po la thung ngu dang / kha cig tu thung ngu yang ring po dang / kha cig tu lnga pa'i don la bdun pa dang / bzhi pa'i don la drug pa dang / kha cig tu gcig gi tshig
<p>59a.7</p>la mang po'i tshig dang mang po'i tshig la yang gcig gi tshig dang / 'ga' zhig tu pho'i rtags can la ma ning gi rtags dang kha cig tu ma ning gi rtags can la pho'i rtags dang / 'ga' zhig tu spyi bo las byung ba/ so las byung ba rkan las byung ba dag dang / kha cig tu so las byung ba la rkan las
<p>59b</p>
<p>59b.1</p>byung ba dang spyi bo las byung ba dag ste/ de bzhin du gzhan rnams kyang rjes su rtogs par bya'o/ /de'i phyir kun mkhyen lam don gnyer ba rnams la sgra dang sgra min rnam dpyad chen mo ni/ /sna tshogs yul skad ngan pa yis kyang chen po rnams kyi lam la rtag tu 'jug /sems can rnams kyi mos
<p>59b.2</p>pa'i sems kyi dbang las thams cad mkhyen pa'i gsung mchog la/ /brda sprod pa la lha klus bkod pa sgra la rtsod pa don gnyer rnams kyi gzhan/ sgra nyams pa dang yul gyi skad las kyang / /rnal 'byor ldan pas don ni 'dzin byed de/ /chu la 'o ma nges par zhugs pa de/ /dang pas gyen
<p>59b.3</p>du byung ste 'thung bar byed/ /don dam de kho na nyid yul la ni/ /rtag tu che rnams tshig la rton pa min/ /bcom ldan 'das kyis kyang bka' stsal pa/ yang rton pa bzhi rnams te/ 'di lta ste/ don la rton pa nyid yin gyi tshig 'bru la rton pa ma yin pa dang / ye shes la rton pa nyid yin gyi rnam
<p>59b.4</p>par shes pa la rton pa nyid ma yin pa dang / nges pa'i don gyi mdo sde la rton pa nyid yin gyi drang ba'i don gyi mdo sde la rton pa nyid ma yin pa dang / chos la rton pa nyid yin gyi gang zag la rton pa nyid ma yin pa'o/ /bcom ldan 'das kyi gsung 'di'i phyir tshig 'bru'i rjes su 'brang ba nyid ma
<p>59b.5</p>yin no/ /'dir sems can rnams kyi mos pa sna tshogs pa'i dbang las thams cad mkhyen pa du ma dang / /thams cad mkhyen pa'i skad du ma dang / bzhugs pa'i gnas du ma dang / gsol ba 'debs pa po du ma dang / chos ston pa du ma'o zhes pa ste/ de phyir de bzhin gshegs pas rgyud
<p>59b.6</p>thams cad ston pa ni e waM mA ya shru ta zhes pa la sogs pas mgrin pa dang / rkan la sogs pa'i 'bad rtsol gyis skyes pa lha'i skad gcig pus ma yin no/ /'dir dang por re zhig nyan thos kyi tshul sde snod gsum la sogs pa la chos bstan pa ni ma ga d+ha'i skad kyis so/ /de ltar de bzhin
<p>59b.7</p>gshegs pa yul du ma'i yul gyi skad kyis theg pa gsum ston par mdzad pa ste/ e waM mA ya shru ta zhes bya ba la sogs par legs par sbyar ba'i skad gcig pus ni ma yin no/ /'dir gal te e waM mA ya shru ta zhes bya ba la sogs pa legs par sbyar ba'i tshig mgrin pa dang / rkan
<p>60a</p>
<p>60a.1</p>la sogs pa'i 'bad rtsol las skyes pa nyi tshe bas de bzhin gshegs pa chos ston pa yin no/ de'i tshe chos kyi phung po brgyad khri bzhi stong dus du mar yang de bzhin gshegs pas ston par mi nus shing / /sdud pa pos bri bar yang mi nus te/ nyi tshe ba'i tshig yin pa
<p>60a.2</p>nyid kyi phyir ro/ /'dir sprul pa'i sku mtha' yas pa med pa'i phyir na mtha' yas pa mtha' yas pa'i 'jig rten gyi khams rnams su sems can mtha' yas pa mtha' yas pa'i sgra rnams kyi cig car chos ston par mi 'gyur zhing / chos kyi phung po brgyad khri bzhi stong ston pa med pa'i
<p>60a.3</p>phyir thams cad mkhyen pa ma yin par 'gyur na/ de ltar yang ma yin no/ /'dir sangs rgyas tshad med pa dang chos tshad med pa dang / dge 'dun tshad med pa ste/ de'i phyir de bzhin gshegs pa'i gsung gi phyir ston pa po thams cad mkhyen pa gcig ma yin zhing / thams cad mkhyen
<p>60a.4</p>pa'i skad gang sems can thams cad kyi skad cig rnams kyis don rtogs par byed pa gcig ma yin no/ /bzhugs pa'i gnas nges par bstan pa gcig ma yin no/ /de bzhin gshegs pa'i nyan thos kyi dge 'dun dang gsol ba 'debs pa po gcig ma yin no/ /dpal dang
<p>60a.5</p>po'i sangs rgyas su bcom ldan 'das kyis gsungs pa de nyid la 'jug par bya ste/ dud 'gro yi dgas lha min rnams dang lto 'phye lha min 'phags pa bod la sogs rnams la/ /byung dang 'byung 'gyur da ltar byung ba rnam pa gsum dang rtag tu bden pa'i chos gsung zhing / /rang rang skad
<p>60a.6</p>gzhan rnams kyis srid gsum ma tshad med pa lam la yang dag 'god byed pa/ /'di ni bde mnyam 'bras bu ster ba thams cad mkhyen pa'i gsung ste lha yi skad kyis min/ /slar yang de nyid du gsungs pa/ skye ba snga mar rang gi snying gis bskyed pa'i zhi dang chags sogs dngos
<p>60a.7</p>po rnams kyis ni/ /bag chags stobs kyis 'khor lor gnas pa gcig ni du mar smon lam yon tan dbang gis mthong / /don gcig du ma'i skad ni rang rang dngos pos srog chags rnams kyi snying la rab tu 'jug /gnas can rnams kyi bsod nams slad du 'khor lo la gnas bsod
<p>60b</p>
<p>60b.1</p>snyoms rnam par rgyu ru gshegs/ /de skad du yang gsungs pa/ ji ltar chu 'dzin las ni bsil zhim dang zhing 'jam la yang ba'i chu byung ba/ /de ni sa gzhir rgyu dang gnas kyi dbye bas rnam pa mang po'i ro nyid 'gyur/ /de bzhin legs yangs thugs rje'i sprin gyi snying po las byung yan lag
<p>60b.2</p>brgyad ldan lam/ /rgyud dang gnas kyi dbye bas skye dgu rnams la rnam pa mang po'i ro nyid 'gyur/ /de'i phyir sems can gyi don gyi ngor sangs rgyas dang byang chub sems dpa' rnams mngal du rab tu 'jug pa rnams dang / dmyal bar gshegs pa yang byis pa'i skye bo rnams kyis
<p>60b.3</p>brtag par nus pa ma yin te/ dpal a ra l+li'i rgyud chen por gsungs pa/ /de nas byang chub sems dpa' de rnams rkang gnyis kyi mchog nyid thob ste/ sangs rgyas kyi zlos gar ston par mdzad do zhes so/ /dpal mtshan yang dag par brjod par yang gsungs pa/ /de nas bcom ldan
<p>60b.4</p>shAkya thub/ /rdzogs pa'i sangs rgyas rkang gnyis mchog /ces so/ /de'i phyir/ la lar rdzogs pa'i byang chub mdzad/ /la lar dka' ba spyod pa dang / lha las babs pa sprul pa dang / de bzhin khab nas nges 'byung dang / /chos kyi 'khor lo bskor ba ste/ /la lar rab tu 'byung
<p>60b.5</p>bar mdzad/ /'dul ba ston mdzad de bzhin du/ /bsam gyis mi khyab mngon pa'i chos/ /la lar sngags kyi tshul 'chang mdzad/ /la lar pha rol phyin pa'i tshul/ /la lar bye brag smra ba'i lam/ /la lar mdo sde ston pa ste/ /la lar rnam shes smra ba yang / /la lar de
<p>60b.6</p>bzhin dbu ma'o/ /la lar dmyal bar gshegs pa dang / /la lar sems can rjes srung ba/ /sems can gdul ba rgyur byas nas/ /snying rje'i bsam pas gar mdzad do/ /zhes pa'o/ /dpal mtshan yang dag par brjod par yang gsungs pa/ phyir mi ldog pa phyir mi
<p>60b.7</p>'ong / /'dren pa rang rgyal bse ru'i tshul/ /nges 'byung sna tshogs nges 'byung ba/ /'byung ba chen po rgyu gcig po/ /dge slong dgra bcom zag pa zad/ /'dod chags bral bas dbang po thul/ /zhes pa la sogs pa'o/ /ji skad du bcom ldan 'das kyis rnam par
<p>61a</p>
<p>61a.1</p>snang mdzad mngon par byang chub pa'i rgyud chen por gsungs pa/ ji ltar rgyal ba'i dbang po phyogs bcur gnas/ /de yi sku las rkang rus sha med kyang / /sems can phan ched ring bsrel rab 'jog cing / /sprul pa'i sku yis bya ba mdzad pa'o/ /zhes so/ / 
<p>61a.2</p>gsungs pa yang / sprul pa'i sku ste sku yi mchog /sangs rgyas sprul pa'i rgyud 'chang ba/ /phyogs bcur sprul pa sna tshogs 'gyed/ /ji bzhin 'gro ba'i don byed pa/ /zhes so/ /dpal dang po'i sangs rgyas su gsungs pa yang / /mi mnyam 'di rnams dgrol ba'i slad du sras
<p>61a.3</p>bcas rgyal ba'i bdag po las kyi sar ni rab zhugs te/ /mngal ni rab tu gzung ba mdzad cing mchog gi thugs rjes byang chub bskyed pa mdzad nas ni/ /nyon mongs dang ni bdud rnams bcom nas sa steng gnas su chos kyi 'khor lo rab bskor te/ /sprul pa sgyu ma mdzad nas slar yang
<p>61a.4</p>bcom ldan 'das ni bdag po'i sku can de kho na'o/ /zhes so/ /dpal shes rab kyi pha rol tu phyin pa 'dzin pa'i yon tan gyi le'ur yang bka' stsal pa/ sangs rgyas bcom ldan 'das rnams ni chos kyi sku can te/ dge slong rnams 'di ni 'jig tshogs kyi skur ma sems cig/ / 
<p>61a.5</p>dge slong rnams ngal ni chos kyi sku yongs su rdzogs par ltos shig /de bzhin gshegs pa'i sku 'di ni yang dag pa'i mthas rab tu phye bar blta bar bya'o zhes pa'o/ /de'i phyir rgyal ba'i dag pa'i sku ni skyes shing ma nyams srid pa gsum po la yang gnas/ /bcom ldan de yis
<p>61a.6</p>thams cad dus su sems can don ni mi 'dor las kyis bcings ma yin/ /de ltar 'jig rten dbang phyug bdag ni srid gsum gnas su las kyi sar gnas nyi ma kye/ /sems can rnams la lam ni sbyin byed dmyal ba'i 'jigs 'phrog lha gzhan nam yang ma yin no/ /zhes so/ / 
<p>61a.7</p>gsungs pa yang / mchog ldan mchog sbyin gtso bo ste/ /skyabs kyi dam pa skyabs su 'os/ /'jig rten dgra ste rab kyi mchog /'jigs pa ma lus sel ba po/ /zhes so/ /de'i phyir byang chub sems dpa' gcig kyang pha rol tu phyin pa bcus nges par byung ba sa bcu'i
<p>61b</p>
<p>61b.1</p>dbang phyug dbang bcu thob pa stong gsum gyi stong chen po'i 'jig rten gyi khams su sprul pa'i sku du ma rnams kyis byang chub sems dpas gdul bar bya ba'i sems can rnams la chos ston par mdzad de/ byang chub sems dpa' de du ma ni ma yin no/ /de ltar sangs rgyas bcom ldan
<p>61b.2</p>'das ni sngon gyi smon lam gyi stobs kyis bsod nams dang ye shes kyi tshogs yongs su rdzogs pa'o/ /gsungs pa yang / bsod nams ldan pa bsod nams tshogs/ /ye shes ye shes 'byung gnas che/ /ye shes ldan pa yod med shes/ /tshogs gnyis tshogs ni bsags
<p>61b.3</p>pa po/ /zhes so/ /mi 'jigs pa la sogs pa thams cad kyi dbang phyug gi yon tan phun sum tshogs pa can stong gsum gyi stong chen po'i 'jig rten gyi khams kyi sangs rgyas kyi zhing rnams su mtha' yas pa mtha' yas pa'i sprul pa'i sku'i sgyu ma sgrib pa med pa rnams kyis mtha' yas
<p>61b.4</p>pa mtha' yas pa'i sems can rnams la/ /mtha' yas pa mtha' yas pa'i skad rnams kyis gsol ba 'debs pa po sna tshogs kyis gsol ba btab pas/ thams cad mkhyen pa'i skad sems can thams cad kyi sgra la rab tu zhugs pas 'jig rten pa dang 'jig rten las
<p>61b.5</p>'das pa'i chos rab tu ston par mdzad do/ /shes rab kyi pha rol tu phyin pa lha'i le'ur gsungs pa yang / rab 'byor 'dir byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas par gyur pas/ 'jig rten rang
<p>61b.6</p>bzhin gyis skye ba med cing 'gag pa med pa'i ched du chos ston to/ /de bzhin du tshor ba dang 'du shes dang / 'du byed rnams dang / rnam par shes pa rang bzhin gyis skye ba med pa dang 'gag pa med pa'i ched du chos ston to/ /de bzhin du chos thams cad kyang rang bzhin gyis skye ba med cing
<p>61b.7</p>'gag pa med pa'i ched du chos ston to zhes so/ /gsungs pa yang / yid bzhin nor bu chen po 'chang / /khyab bdag rin chen kun gyi mchog /dpag bsam shing chen rgyas pa ste/ /bum pa bzang po che ba'i mchog /byed pa sems can kun don byed/ /'phan 'dod sems can
<p>62a</p>
<p>62a.1</p>mnyes gshin pa/ /zhes so/ /dpal he ru ka mngon par 'byung ba'i rgyud du yang gsungs pa/ e ma byang chub sems khyod ni/ /gdul byar bsam pa mnyes gshin pa/ /thugs rje'i lcags kyus drangs nas ni/ /rnam pa du mas tha dad do/ /zhes so/ / 
<p>62a.2</p>de bzhin du bzang po spyod pa'i smon lam du yang gsungs pa/ lha yi skad dang glu dang gnod sbyin skad/ /grul bum rnams dang mi yi skad rnams te/ /'gro ba kun gyi skad rnams ji tsam par/ /thams cad skad du bdag gis chos bstan to/ /zhes so/ /de ltar thams cad mkhyen pa
<p>62a.3</p>gcig yin la/ sangs rgyas bcom ldan 'das kyis chos bstan pa ni gcig kho na ste/ dpal thabs la mkhas pa'i mdo sder gsungs pa/ /theg pa gcig dang tshul yang gcig pu ste/ /'dren pa rnams kyi bstan pa 'di gcig pu/ /bdag gis thabs la mkhas pa'i rang
<p>62a.4</p>bzhin gyis/ /theg pa gsum po rnams ni nye bar bstan/ /zhes so/ /dpal mtshan yang dag par brjod par yang gsungs pa/ /theg pa sna tshogs thabs tshul gyis/ /'gro ba'i don la rtog pa po/ /theg pa gsum gyis nges 'byung la/ /theg pa gcig gis 'bras bur gnas/ 
<p>62a.5</p>zhes so/ /zhes pa la sogs pa don la rton pa nyid sgrub pa'o/ /da ni rgyud sna tshogs su gsungs pa'i phyag rgya bzhi'i man ngag gi rim pas dbang bskur bzhi pa rtogs par byas nas rgyud ston par byed par bya'o/ /las dang ye shes phyag rgya che/ /dam tshig zhes bya 'od gsal
<p>62a.6</p>rnams/ /rgyu dang bsgom bya de bzhin du/ /thob bya bzhi pa 'jig pa med/ /mdor bstan pa'i tshig 'di'i rgyas par bshad par bya ste/ rgyu zhes pa ni dang por re zhig las kyi phyag rgya las byung ba gang / lhan cig skyes pa 'pho ba med pa'i bde bar bcom ldan 'das kyis gsungs so/ / 
<p>62a.7</p>de ni bden pa kho na ste 'on kyang kun rdzob tu 'jig rten pa'i dpe yis me long lta bu yin gyi don dam par ni ma yin no/ /de'i phyir dbang po rnon pos las kyi phyag rgya gzung bar bya ba ma yin no/ /bsgom bya zhes bya ba ye shes kyi phyag rgya ste phung po dang khams dang skye mched la sogs pa lha'i rnam
<p>62b</p>
<p>62b.1</p>pas sbyangs nas dkyil 'khor gyi 'khor lo cho ga ji lta bar gsal bar byas te/ bsrub cing srub pa'i sbyor bas ye shes kyi me sbar la/ ji srid du haM yig bsregs pa 'dzag pa ni/ ri bong can dpral ba nas mgrin padang snying ga dang lte ba dang rdo rje dang pad+ma'i lte ba dang rdo rje dang pad+ma'i lte bar 'ongs pa'i byang chub
<p>62b.2</p>kyi sems kyi ngo bos yul dang dbang po mtha' dag bde ba chen por ro mnyam pa'i go 'phang la gang gcig tu 'dres par gyur te/ de'i rang bzhin gyi ting nge 'dzin la snyoms par zhugs par gyur nas ji srid du dpal phyag rgya chen po mngon du phyogs par gyur pa'i bar du gnas par bya'o/ / 
<p>62b.3</p>thob bya zhes bya ba phyag rgya chen po ste/ rmi lam dang mig 'phrul dang yid kyi rang bzhin dang 'dra ba ste/ de la 'khyud nas dam tshig gi phyag rgya ji srid par mngon du bya'o/ /'jig pa med pa ni mchog tu mi 'gyur ba'i ngo bo can no/ /de ltar lus dang ngag dang sems dang ye shes rnam par dag pas
<p>62b.4</p>phyag rgya bzhi'i ngo bo ji lta ba'o/ /dpal dang po'i sangs rgyas la 'jug par bya ste/ pad+mar rdo rje zhugs dang rtse mo can la rlung dang thig le mi lhung gsum pa'o/ /'di rnams rnal 'byor gsum gyi rab gsal nges par lus dang ngag dang sems kyi phyag rgya'o/ /chags dang chags med dang
<p>62b.5</p>po'i mthar son dang po mchog bde'i gter ni rnal 'byor bgrod bya bzhi pa ste/ /phyag rgya rnams kyi lags pa'i ma rgyud de 'gyur rnam bcu dpal ldan bla ma'i zhal 'di'o/ /zhes so/ /de bzhin du yang gsungs pa/ /'gyur dang 'gyur med de nas g.yo/ /mi g.yo dri ma med pa gzhan/ / 
<p>62b.6</p>zhes pa de bzhin gshegs pa'i nges pa'o/ /dpal rnam par snang mdzad mngon par byang chub pa'i rgyud du yang gsungs pa/ de nyid la 'jug par bya ste/ las kyi phyag rgya yongs bsgrubs nas/ /chos kyi phyag rgya rnam bsgom bya/ /de las steng du phyag rgya che/ /de las dam tshig yang dag
<p>62b.7</p>'byung / /zhes so/ /de skad du dpal mchog gi dang po'i sangs rgyas su yang gsungs pa/ las kyi phyag rgya'i snyoms 'jug dang / /ye shes phyag rgya'i dmigs pa dang / /phyag rgya chen po gcig sbyor bas/ /mi 'gyur ba de 'phel bar 'gyur/ /zhes so/ /de bzhin du
<p>63a</p>
<p>63a.1</p>dpal don dam pa'i bsnyen par yang gsungs pa/ thar pa'i dpal mo ma nyams bde ba de/ /dor nas dge med gzhon nu mar rtse ba/ /phal cher sngon bsags drags pa'i las gang gis/ /bdud rtsi dor nas dug ni 'thung bar byed/ /ces so/ /dpal dang po'i sangs
<p>63a.2</p>rgyas su yang gsungs pa/ snying ni rnyog bcas las kyi phyag rgya 'di dang brtags pa'i ye shes phyag rgya btang byas te/ /yang dag rdzogs pa'i byang chub slad du rgyal ba mchog bskyed mchog gi phyag rgya gos pa med/ /rnam par 'gyur ba med pa mkha' mnyam mun bcom khyab byed rnal 'byor
<p>63a.3</p>bgrong bya ther zug gnas/ /ye shes gzi brjid srid pa'i dri ma 'phrog cing dus kyi 'khor los rje rigs bsgom par bya/ /de bzhin du yang gsungs pa/ gang zhig shes rab kyi ni nu ma la reg gzhan dag bdud rtsi myang dang 'khyud pa gang yin dang / /shes rab dang 'grogs byang chub sems ni
<p>63a.4</p>zhu ba dag la bzhi pa'i skad cig bdud rtsi rtogs pa gang / /de rnams thams cad nges par 'jig rten pa ste mchog gi snying rje yis ni lam gyi rgyu ru bstan/ /'jig rten 'das pa'i dbang gang mchog gi rgyal ba'i bdag po'i phyag rgya mchog la rjes su sbyor ba'o/ /zhes so/ /slar yang de
<p>63a.5</p>nyid du gsungs pa/ sems kyi snang ba tsam ste rang gi yid la skyes pa me long gi ni gzugs brnyan lta bu nyid/ /mtha' dag rgyal ba'i sras dang sangs rgyas sras kyis bsten gang rnal 'byor dbang pos bsten bya ste/ /ye shes me lce rab rgyas de ni bdud tshogs yul dang bcas pa mtha'
<p>63a.6</p>dag sreg byed cing / /lus la chags sogs kyang ste rnal 'byor rnams la lo yi sbyor bas bde mnyam ster bar byed ces so/ /ci ltar zhe na/ gsungs pa/ 'gyur med bde ba'i 'bras ster phyag rgya bzhi po 'di rnams grong dang 'brog dgon dur khrod dang / mi gtsang ba dang gtsang ba'i
<p>63a.7</p>gnas dang khyim dang lha yi khang pa kun du dus kun du/ /rab dga'i dga' ba la gnas 'jig rten lam las rab gol rigs dang rigs min mngon spyod cing / /lus stobs bde ster bza' dang btung sogs longs spyod dang ldan rnal 'byor pa yis bsgom par bya/ /zhes so/ /de bzhin du 'di nyid du
<p>63b</p>
<p>63b.1</p>yang gsungs pa/ /bza' dang btung dang de bzhin khrus/ /sad dang nyal yang bsam par bya/ /phyag rgya chen po mngon 'dod pas/ /de nas rtag pa nyid du 'gro/ /zhes pa dang / chu bo'i rgyun ni rab 'bab dang / /mar me'i 'od kyi rgyun bzhin du/ /rtag tu goms pa'i rnal 'byor gyis/ /nyin dang
<p>63b.2</p>mtshan mor gnas par bya/ /zhes so/ /gsungs pa yang / ji ltar shing gi snying por me/ /gnas pa ma gtsubs 'byung mi 'gyur/ /de ltar goms med byang chub ni/ /skye ba 'di la skye ba min/ /zhes pa la sogs pa'o/ /dpal mtshan yang dag par brjod par gsungs pa yang / /chos kyi
<p>63b.3</p>sbyin bdag gtso bo ste/ /phyag rgya bzhi po'i don ston pa/ /'gro ba'i bsnyen bkur gnas kyi mchog /nges 'byung gsum po bgrod rnams kyi/ /zhes so/ /da ni dang por re zhig rdo rje sems dpa'i sku dang gsung dang thugs kyi ngo bo nges pa'i don gyi rim pas gsal bar bya ste/ /dpal dri ma
<p>63b.4</p>dang bral ba'i 'od du gsungs pa yang / e yig nam mkha'i khams dbus su/ /sangs rgyas kun gyi bde ba'i gzhir/ /waM gyi rdo rje sems dpa' 'di/ /sku gsung thugs kyi sbyor ba las/ /thig le zla ba khu ba sku/ /rnam par bcad pa rdul nyi gsung / /a yig mun can thugs rab brjod/ / 
<p>63b.5</p>mkha' khams e la rnam par gnas/ /sku gsung thugs kyi rnal 'byor gyis/ /sku gsung thugs kyi dkyil 'khor du/ /sku gsung thugs kyi chags pa yis/ /srid gsum bdag nyid la gnas pa'o/ /zhes so/ /de bzhin du gsungs pa/ mkha' dbyings rdo rje'i dbus gnas par/ / 
<p>63b.6</p>rdo rje'i dkyil 'khor bsgom pa ste/ /lus ngag sems kyi nga rgyal ni/ /bsams nas bskal bar de gnas so/ /zhes so/ /dpal mtshan yang dag par brjod par yang gsungs pa/ rigs gsum 'chang ba gsang sngags mkhan/ /dam tshig chen po gsang sngags 'chang / /gtso bo dkon
<p>63b.7</p>mchog gsum 'dzin pa/ /theg pa mchog gsum ston pa po/ /zhes so/ /de ltar brda rnam pa sna tshogs rnams kyis gnas par byas nas/ /de rnams su cher gsal te/ /yid la mi byed pa'i rnal 'byor gyis rtag tu dngos grub thob par 'gyur ro/ /zhes pa'i rgyu 'di'i lha rnams yongs
<p>64a</p>
<p>64a.1</p>su smin pa'i ched dang / yang dag par rdzogs pa'i sangs rgyas nyid thob pa'i ched du dpal 'dus pa la sogs pa dang / kye'i rdo rje'i rgyud kyi rgyal por yang / 'di skad bdag gis thos pa zhes pa la sogs pas bzhugs pa'i gnas nges par bstan pa bcom ldan 'das
<p>64a.2</p>kyis gsungs so/ /dngos po gang zhig dpal 'dus pa la sogs par ming 'dis gsungs pa'i dngos po de nyid mngon par brjod pa 'bum pa la sogs pa'i rgyud kyi rgyal por gsang ba zhes pa la sogs pa de bzhin gshegs pas gsungs so/ /de yang bla ma dam pa'i man ngag
<p>64a.3</p>las rgyud ni rgyud gzhan gyis dang dgongs pa'i skad gzhan gyis rtogs par bya'o/ /gsungs pa yang / dang po'i gsang chen ni e waM du gyur pa sngon sgom pa'i rig pa'o/ /mtha' ste tha ma'i dgyes pa ni shru taM brten par bshad pa'o/ /dbus su mA ya ni mchog ste shin tu khyad du 'phags pa'o/ / 
<p>64a.4</p>dus gcig na ni bcom ldan 'das thams cad kyi bdag nyid la rtag tu bzhugs pa'o zhes pa'o/ /dgos pa ci zhig gis na sdud par mdzad pas de bzhin gshegs pa thams cad kyi gsung rab rnams la/ e waM mA ya zhes pas nges par bstan/ i dam ma yA dang / e tad mA ya zhes pa
<p>64a.5</p>'di lta bu la sogs par yang smra bar nus pa kho na'o zhe na/ 'di la brjod par bya ste/ de bzhin gshegs pa thams cad kyi brda shes rab dang thabs gsal bar byed pa/ e waM zhes pa 'di gsung rab kyi dang por nges par brjod par bya'o/ /smras pa/ gal te de lta na sdud par byed pas 'dir
<p>64a.6</p>bdag gis zhes pa la sogs pa'i tshig rnams 'byung bar mi 'gyur te/ 'brel ba med pa'i phyir ro zhe na/ 'di ni bden mod 'dir sdud par byed pa po ni yod pa ma yin no/ /smras pa/ ci'i don du btsun pa kun dga' bo la sogs pa sdud par byed pa rnams 'jig rten du yang dag par bstan
<p>64a.7</p>zhe na/ smras pa/ 'dir kun dga' bo ni byang chub sems dpa' chen po kun du bzang po ste/ phyag na rdo rje yin la gzhan ma yin gyi rdo rje 'chang chen po kho na'o/ /gzhan du na mdo sde la sogs pa'i chos kyi phung po brgyad khri bzhi stong dang / rdo rje theg pa yang de bzhin gshegs pa'i drung nas chad pa dang
<p>64b</p>
<p>64b.1</p>lhag pa med par lan cig thos nas 'dzin par ga la nus/ 'di ni bcom ldan 'das kyis thun mong ma yin pa'i gsang ba zhes bya ba'i rnal 'byor chen po'i rgyud du gsungs pa/ de nas gzhan yang thams cad mkhyen pa'i 'khor phun sum tshogs pa bshad par bya'o/ /'di lta ste/ rgyal po chen
<p>64b.2</p>po zas gtsang ma ni 'jam dpal du 'gyur ro/ /lha mo chen mo sgyu ma ni 'jig rten dbang phyug tu 'gyur ro/ /lha mo dpal ni grags 'dzin mar ro/ /sgra gcan 'dzin ni rdo rje sems dpa'o/ /shA ri'i bu ni sgrib pa thams cad rnam par sel ba'o/ /gnas brtan 'phags pa kun dga' bo ni kun
<p>64b.3</p>tu bzang po'o/ /gnas brtan lhas byin ni lha'i dbang po'o/ /yang dag par rdzogs pa'i sangs rgyas dpal shAkya thub pa ni rnam par snang mdzad chen por 'gyur ro zhes so/ /de bzhin du dpal A ra l+li chen po'i rgyud du yang gsungs pa/ rgyal po chen po zas gtsang ni/ /A ra l+li ru yang dag
<p>64b.4</p>gsal/ /sgyu ma chen mo ri gi der/ /'gro ba shes rab thabs bdag nyid/ /rdo rje sems dpa' don kun grub/ /mchog tu dga' ba bde ba che/ /lha mo sa 'tsho phyag rgya che/ /sgra gcan 'dzin bzang bde ba che/ /sa 'tsho ma ni sgyu 'phrul che/ /sgyu ma'i rang bzhin spros pa las/ /lhan
<p>64b.5</p>cig skyes dga' dga' rab bshad/ /rdo rje sgyu ma'i rnam 'phrul gyis/ /slar yang bcom ldan rdo rje can/ /skyed pa por ni rab tu grags/ /sgyu ma chen mo skyed mor 'gyur/ /de nyid phyag rgyar rab tu grags/ /zhes so/ /rigs pa 'di'i sdud par byed pa po ni 'khor ro zhes pa'o// // 
<p>64b.6</p>dpal dang po sangs rgyas su gsungs pa yang / lha min bla ma mtho ris 'jig rten du nga dbang po sa steng du ni 'khor los sgyur/ /sa 'og klu yi rgyal po gdengs can rigs kyis btud dang kun 'gro mchog nga ye shes dang / sangs rgyas thub dbang 'gyur med mchog dang khyab bdag rnal
<p>64b.7</p>'byor rnams kyi rdo rje rnal 'byor dang / rig byed oM gyi yi ge gtsang ma'i rgyal po dngos po kun gyis bdag la skyabs su song / /zhes so/ /las dang po pa'i sems can rnams gzhug pa'i ched du 'di ni sangs rgyas kyi zlos gar rab tu bstan pa'o/ /'di la gsungs pa/ sangs rgyas mya
<p>65a</p>
<p>65a.1</p>ngan mi 'da' zhing / /chos kyang nub par mi 'gyur te/ /sems can rnams ni gdul don du/ /mya ngan 'das pa nye bar bstan/ /zhes so/ /smras pa/ e waM zhes pa'i yi ge gnyis po shes rab dang thabs kyi bdag nyid yin pa lags mod/ /'di yang ji
<p>65a.2</p>ltar shes par bya zhe na/ bcom ldan 'das kyis lha'i dbang pos yongs su zhus par gsungs pa/ brgya byin gyis gsol ba/ e waM zhes 'di ci don du/ /ci phyir dang po rab tu sbyar/ /'di ci bde gshegs gsungs yin nam/ /nyan thos kyis bshad yin nam ci/ /bdag gi the tshom
<p>65a.3</p>'di rnams kun/ /srid mthar mdzad pas bsal du gsol/ /dam chos yon tan smras pa yis/ /lha yi dbang po'i tshig gsan nas/ /de las legs so zhes byin te/ /bcom ldan 'das kyis 'di skad gsungs/ /gang don thams cad gzigs pa yis/ /dang por e waM zhes
<p>65a.4</p>gsungs pa/ /de ni go rims ji bzhin khyod/ /lha yi bdag po mnyan par gyis/ /chos kyi phung po brgyad khri dang / /bzhi stong gi ni grangs rnams kyi/ /kun gyi gzhi dang pha ma ni/ /yi ge gnyis su bdag gis bshad/ /e yi yi ge ma ru 'gyur/ /wa yig kyang ni pha ru bshad/ / 
<p>65a.5</p>thig le der ni sbyor bar 'gyur/ /sbyor te mchog tu rmad byung ba'o/ /e yig pad+ma zhes bshad de/ /waM yig rdo rje kho na yang / /thig le der ni sa bon 'gyur/ /de las 'gro ba gsum po skyes/ /e yi yi ge shes rab 'gyur/ /waM yig rab dga'i bdag po'o/ /thig le
<p>65a.6</p>gzhom med de nyid de/ /de las skyes pa yi ge rnams/ /chos kyi phyag rgya yi ge gnyis/ /de nyid shes pa gang gis shes/ /de ni sems can thams cad la/ /chos kyi 'khor lo bskor byed 'gyur/ /skye bo gang gis yi ge gnyis/ /mi shes rtag tu 'don byed pa/ /de ni sangs rgyas chos
<p>65a.7</p>rnams las/ /phyi rol longs spyod spangs sgra bzhin/ /e waM yig gnyis sgyu ma ste/ /'dir ni thams cad mkhyen pa bzhugs/ /de phyir dam chos bstan bcos kyi/ /thog mar de ni rab tu bshad/ /de phyir brgya byin lha bdag po/ /gal te rtag pa'i gnas 'dod na/ /yig gnyis
<p>65b</p>
<p>65b.1</p>sgyu ma dran bya zhing / /dam pa'i chos la bla mar byos/ /zhes gsungs pa yang / dam chos chos rgyal gsal bar ldan/ /'jig rten snang bar byed pa'i mchog /ces so/ /'di skad bdag gis zhes pa la sogs pa'i rdo rje'i tshig rnams kyi don yang bshad pa'i rgyud la 'jug par
<p>65b.2</p>bya ste/ e waM rdo rje chu skyes dang / /nor bu'i nang gnas thig le 'dzin/ /de nyid tha dad med bdag nyid/ /ma mA zhes pas rab gsal byas/ /'di skad bdag gis thos zhes brjod/ /'khor los sgyur ba'i gzugs can gyis/ /rdo rje sems dpa' bde ba che/ /de ni ston byed bde ba
<p>65b.3</p>nga / /thos pa zhes pa bdag gis ni/ /bdag nyid kho nas bdag nyid kyis/ /zhes so/ /gsungs pa'ang / nga las 'gro ba thams cad byung / /nga las sa gsum po yang byung / /nga yis 'di kun khyab pa ste/ /'gro ba rang bzhin gzhan ma mthong / /zhes so/ /slar yang 'di
<p>65b.4</p>nyid du gsungs pa/ /'chang ba po nga chos kyang nga / /rang gi tshogs ldan nyan pa nga / /'gro ba'i ston pa bsgrub bya nga / /'jig rten pa nga 'jig rten dang / /lhan cig skyes dga'i rang bzhin nga / /mchog mtha' dga' bral dang po can/ /dngos dang dngos po med pa nga / /dngos po rtog
<p>65b.5</p>phyir sangs rgyas nga / /gang zhig le los bsnun pa dang / /rmongs pa gang gis nga mi shes/ /rdo rje btsun mo'i b+ha ga ni/ /bde ba can du nga gnas so/ /zhes so/ /dpal thams cad mkhyen pa rdo rje 'jigs byed kyi rgyud du yang gsungs pa/ spro dang sdud pa'i gnas la ni/ /gsang
<p>65b.6</p>chen dam pa rmad byung bar/ /shes rab bdud rtsi'i mtsho gnas su/ /bcom ldan 'das ni skye med bzhugs/ /stong pa ma yin mi stong min/ /rnam par mi rtog gzhi med pa/ /spros pa med cing snang ba med/ /rdo rje sems dpa' bde ba che/ /zhes so/ /dpal dang po'i sangs rgyas
<p>65b.7</p>su yang gsungs pa/ /phung po lnga'i rang bzhin rnams kyis rdo rje btsun mo'i b+ha ga rnams la thugs rjes bzhugs/ /nges pa rnam par ma bsgrubs bsod nams min pa bsags pa'i sems can rnams smin don du ste/ /gtsang ma'i gnas la sogs par bcom ldan gang zhig rnam par
<p>66a</p>
<p>66a.1</p>bzhugs pa nyan thos rnams slad du'o/ /gang zhig e waM yi ge la gnas mchog gi nges pa can rnams mchog la dgod don du'o/ /zhes so/ /dus gcig na zhes pa la sogs pa 'di'i don ni skad cig gcig gis mngon par rdzogs par byang chub pa na'o/ / 
<p>66a.2</p>gsungs pa yang / mkhas pa chen pos skad cig la/ /chos kun khong du chud par 'chang / /zhes so/ /rgyud gzhan du yang gsungs pa/ /sa bon gzugs kyis yang dag 'dres/ /lha yi 'khor lo dam pa ste/ /mchog tu dga' ba'i dus 'di ni/ /dus gcig na zhes brjod par
<p>66a.3</p>bya/ /zhes so/ /bcom ldan 'das zhes pa 'di'i don 'di yin te/ dbang phyug brgyad kyis bcom ldan 'das/ /bde ba chen po'i go 'phang gnas/ /dpal rdo rje rtse mor yang gsungs pa/ nyon mongs las dang de bzhin skye/ /nyon mongs shes bya'i sgrib de bzhin/ /mi mthun phyogs
<p>66a.4</p>kyis chos gang bcom/ /de ni bcom ldan 'das zhes bshad/ /ces so/ /de bzhin gshegs pa thams cad ces pa 'di'i don ni 'di yin te/ rgyal ba phung po lnga rnams 'dir/ /de bzhin gshegs pa thams cad bshad/ /ces bya'o/ /dpal shes rab kyi pha rol tu phyin pa
<p>66a.5</p>dmyal ba'i le'ur yang gsungs pa/ phung po dang khams dang skye mched rnams las gzhan par shes rab kyi pha rol tu phyin pa rtogs par mi bya'o/ /de ci'i phyir zhe na/ rab 'byor phung po dang khams dang skye mched nyid ni stong pa dben pa zhi ba yin pa'i phyir na/ shes rab kyi pha rol tu
<p>66a.6</p>phyin pa dang phung po dang khams dang skye mched ni gnyis su med gnyis su byar med de/ stong pa nyid dang / dben pa nyid kyi phyir dmigs su med do/ /gang chos thams cad kyi dmigs su med pa de ni shes rab kyi pha rol tu phyin pa zhes brjod par bya'o/ /zhes so/ /sku dang gsung dang thugs kyi rdo
<p>66a.7</p>rje zhes pa 'di'i nges pa'i don ni rgyud gzhan du gsungs te/ bdag nyid kyi ni sku gsung thugs/ /snying 'di rdo rje bde ba che/ /rdo rje rdo rje zhes gsungs pa/ /cis 'di rdo rjer brjod ce na/ /sra zhing snying po khong stong med/ /gcad med dbyer med mtshan nyid can/ /mi 'tshig 'jig pa ma yin
<p>66b</p>
<p>66b.1</p>pa/ /stong nyid rdo rjer brjod par bya/ /'gro drug 'khor lo nyes byas kyang / /rdo rje yis ni 'joms par byed/ /byang chub sems gang de rdo rje/ /nyon mongs thams cad 'joms par byed/ /ces so/ /btsun mo zhes bya 'di'i don ni 'di yin te/ btsun mo lags sbyangs phyag rgya
<p>66b.2</p>ste/ /b+ha ga legs sbyar pad+ma'o/ /zhes pa'o/ /dgongs pa lung ston pa'i rgyud du gsungs pa yang / /sangs rgyas kun gyis gang bsten pa/ /bcu gsum pa yi sar gyur gang / /der ni btsun mo yang dag bshad/ /dam chos b+ha ga zhes par yang / /de la ci phyir b+ha ga zhes bya zhe na/ 'di'i don ni 'di
<p>66b.3</p>yin te/ gnas gang zhig tu de bzhin gshegs pa thams cad dang / sangs rgyas dang byang chub sems dpa' rnams shes rab kyi pha rol tu phyin pa'i ye shes dang / ting nge 'dzin la snyoms par zhugs par gyur pa bzhugs pa de kho na ni/ dam tshig sems dpa' nyid yin pa'i phyir/ bcom
<p>66b.4</p>ldan 'das kyis b+ha ga zhes gsungs te/ 'dod pa'i 'dod chags gcod byed cing / /nyon mongs rnams bcom gzhan mi thub/ /de phyir de ni b+ha gar brjod/ /mchog tu gyur pa'i gnas pa'i ched du yin pas na bzhugs so zhes pa'i don to/ /tshig 'di brtan par byed pa'i don du gsungs
<p>66b.5</p>pa/ /dpal rdo rje gsang ba'i rgyud du bka' stsal te/ de nas nyams dga' ba yi gnas/ /nam mkha' kun la rab gnas pa/ /rdo rje rin chen 'od kyis gsal/ /dri med gzi brjid kyis brgyan pa/ /dra ba me long me tog ldan/ /me tog phreng ba rgyan ldan pa/ /bde ba chen po rdo rje che/ / 
<p>66b.6</p>rdo rje kun gyi 'dus byas pa/ /rdo rje sems dpa'i gnas chen po/ /sangs rgyas kun gyis rjes bsten pa/ /byang chub sems dpa'i gnas kyi mchog /rdo rje 'dzin pa kun gyi gzhi/ /bde ba chen po rdo rje che'i/ /nor bu rin chen mchog ces bya/ /rdo rje chen po'i gzhal yas na/ /rdo rje 'dzin pa
<p>66b.7</p>thig le yi/ /gzugs kyis bzhugs shing gnas pa'o/ /zhes so/ /de kho na ni de bzhin gshegs pa thams cad kyi sku dang gsung dang thugs gcig pa'i sku can mchog tu mi 'gyur ba'i bde ba chen po'i ngo bo sna tshogs gzugs 'dzin pa gzhom du med pa'o zhes pa'o/ /dpal
<p>67a</p>
<p>67a.1</p>mtshan yang dag par brjod par gsungs pa/ /sna tshogs gzugs can skyed pa po/ /mchod bya brjed bya drang srong che/ /rigs gsum 'chang ba gsang sngags mkhan/ /dam tshig chen po gsang sngags 'dzin/ /yang de nyid du bka' stsal pa/ 'jig rten
<p>67a.2</p>dbang phyug kun gyi bdag /rdo rje 'dzin pa kun gyi rje/ /sangs rgyas kun gyi thugs che ba/ /sangs rgyas kun gyi thugs la gnas/ /sangs rgyas kun gyi sku che ba/ /sangs rgyas kun gyi gsung yin no/ /zhes pa la sogs pa rgya cher ro/ /de bzhin du dpal dang po'i sangs rgyas su yang
<p>67a.3</p>bka' stsal pa/ rgyud rnams su gang 'di skad bdag gis thos zhes gsungs te 'di ltar bdag gis zhes pa ste/ rdo rje can ni za ba zhu las gang zhig spyi mgrin snying ga'i chu skyes lte gsang ba/ /rdo rje bud med rnams kyi b+ha gar thig le grol ba gsum gyis mchog gi pad+mar gnas/ /de 'dir sangs
<p>67a.4</p>rgyas zhing du rab zhugs bcom ldan 'das su rnal 'byor pa yis rig par bya/ /zhes so/ /'di nyid du yang gsungs pa/ /ston pa sum cu gnyis mtshan can/ /gtso bo dpe byad brgyad cur ldan/ /btsun mo'i b+ha ga bde chen du/ /khu ba'i ming gis rnam par gnas/ /zhes so/ / 
<p>67a.5</p>mtha' yas rtogs las nges grol ba/ /zla ba shar kha ltar dang ba/ /de las rang nyid che nyid kyis/ /sems can kun la rjes brtse bas/ /sprul pa pa yi skur mdzad de/ /sum cu rtsa gnyis mtshan mchog can/ /gang gi srid pa'i rtse mo nas/ /mnar med bar gyi khams gsum
<p>67a.6</p>khyab/ /ces pa'o/ /mtshan yang dag par brjod par yang gsungs pa/ /sum cu rtsa gnyis mtshan 'chang ba/ /sdug gu 'jig rten gsum na mdzes/ /'jig rten shes legs slob dpon te/ /'jig rten slob dpon 'jigs pa med/ /mgon skyob 'jig rten yid gcugs pa/ / 
<p>67a.7</p>skyabs dang skyob pa bla na med/ /ces so/ /dpal thams cad mkhyen pa 'jigs byed kyi rgyud du yang gsungs pa/ /de nas shin tu chen po des/ /sems can kun la rjes brtse bas/ /sprul pa pa yi skur mdzad de/ /sum cu rtsa gnyis mtshan 'chang ba/ /de med bde ba nyid mi 'gyur/ / 
<p>67b</p>
<p>67b.1</p>bde ba spangs nas de ma yin/ /khu ba'i rnam pa bcom ldan 'gyur/ /de yi bde ba 'dod mar bshad/ /de ni rang sangs rgyas rnams dang / /nyan thos rnams kyi spyod yul min/ /sangs rgyas sras kyi spyod yul lo/ /rdo rje pad+ma las byung ba'o/ /zhes pa la sogs pa nges pa'i don to/ /dpal
<p>67b.2</p>nam mkha' dang mnyam pa'i rgyud du yang gsungs pa/ /'gro ba 'di kun sangs rgyas mnga' bdag nyid/ /sna tshogs zlos gar yid 'ong blta bar gyis/ /mchog tu bde ba chen po gcig pu de/ /gcig dang du ma'i nyams kyis gar mdzad do/ /zhes pa la sogs pa'o/ /de'i phyir na/ gcig
<p>67b.3</p>dang gcig min rnam bral 'di/ /skad cig las gcig mchog dga'o/ /rang gi rig bya'i ye shes 'di/ /ngag gi lam 'das spyod yul lo/ /'di ni byin rlabs rim pa ste/ /kun mkhyen ye shes de rang bzhin/ /sa dang chu dang me dang ni/ /rlung dang nam mkha' nyid thams cad/ /rang
<p>67b.4</p>bzhin rig pa'i tshor ba ni/ /skad cig las ni gnod mi 'gyur/ /mtho ris sa steng sa 'og rnams/ /skad cig las ni sku gcig 'gyur/ /rang bzhin cha yi rnam rtog gis/ /gnod par nus pa nyid ma yin/ /zhes so/ /mtshan yang dag par brjod par yang gsungs pa/ /thub pa med pa
<p>67b.5</p>dpe med pa/ /mi mngon mi snang gsal byed min/ /cha med kun 'gro khyab pa po/ /phra zhing zag med sa bon no/ /rdul med rdul bral dri ma med/ /nyes pa spangs pa skyon med pa/ /shin tu sad pa sad pa'i bdag /kun mkhyen kun rig dam pa po/ /rnam par shes pa'i chos nyid 'das/ / 
<p>67b.6</p>ye shes gnyis med tshul 'chang ba/ /zhes so/ /de ltar sgrib pa thams cad las rnam par grol ba sku bzhi'i bdag nyid can bcom ldan 'das kye'i rdo rjes bcu gnyis kyi dbang phyug ni chos ston pa po'o/ /da ni rdo rje snying pos gsol ba btab pa'i de ma thag tu bcom ldan 'das kyis bka' stsal
<p>67b.7</p>pa/ /e ma'o rdo rje snying po snying rje chen po legs so legs so/ /zhes pa la sogs pa ste/ rdo rje snying po ci zhig tu brjod par bya zhe na/ /rdo rje'i sgra yis shes rab yin la/ de'i pad+ma snying po ste/ byang chub sems kyi ngo bos gnas pa nyid kyi phyir na/ rdo rje snying po zhes brjod par bya'o/ /rdo rje
<p>68a</p>
<p>68a.1</p>snying pos gsol pa/ ci yis rdo rje sems dpa' lags/ /ci ltar byang chub sems dpar 'gyur/ /ci phyir sems dpa' chen po lags/ /ci ltar dam tshig sems dpa' gtso/ /zhes pa'o/ /'di'i don ni 'di yin te/ /dpal mchog gi dang po'i sangs rgyas stong
<p>68a.2</p>phrag bcu gnyis par gsungs pa/ /rang 'byung rdo rje sems dpa' 'di/ /don chen mchog tu mi 'gyur ba/ /'dod chags chen po sems dpa' che/ /sems can thams cad dga' bar byed/ /byang chub sems dpa' zhe sdang che/ /nyon mongs sgra chen zad pa po/ /dam tshig sems dpa' gti
<p>68a.3</p>mug che/ /gti mug blo yis gti mug sel/ /dam tshig zla ba bdud rtsi yi/ /khu ba 'pho med de za ba/ /dam tshig sems dpa'o tshul 'di yis/ /gti mug blo can gti mug sel/ /zhes so/ /de bzhin du dpal dri ma med pa'i 'od du yang gsungs pa/ shes rab thabs kyi bdag nyid
<p>68a.4</p>sbyor/ /dbyibs sku rdzu 'phrul bgrod pa can/ /rdo rje sems dpa' sems dpa' che/ /byang chub sems dpa' dam tshig sems/ /de bzhin gshegs pas gsungs pa ste/ /dngos dang dngos med zad khyab bdag /thog ma tha ma med zhi ba/ /byang chub sems te mchog mi 'gyur/ /zhes
<p>68a.5</p>so/ /de bzhin du 'bum phrag lnga par yang bka' stsal te/ de'i phyir de nyid la 'jug par bya'o/ /der bcom ldan 'das kyis bka' stsal pa/ rdo rje mi phyed ces bshad pa/ /waM gyi yi ger rab tu grags/ /mi phyed pa ni sku gsung thugs/ /yi ge waM gyis mngon brjod bya/ /sems dpa' srid
<p>68a.6</p>gsum gcig nyid ni/ /e yi yi ges brjod par bya/ /e yig shes rab dang lhan cig /waM yig rigs gsum bdag nyid can/ /lte ba'i dbus gnas dpa' bo ni/ /ze 'bru gsang ba'i spyod yul na/ /rang 'dra'i shes rab dang ldan te/ /rdo rje sems dpar rab brjod bya/ /phyag
<p>68a.7</p>gnyis he ru ka ru bshad/ /'jig rten gsum bskyod nyid de'o/ /de nyid ngo bo nyid du brjod/ /sangs rgyas sku ste bde ba che/ /de nyid ye shes rdo rjer 'gyur/ /de nyid lhan cig skyes dga'i nyid/ /rgyu mthun par yang de nyid bshad/ /rdo rje rtse gcig pa ru brjod/ /gsungs pa yang / nyin dang
<p>68b</p>
<p>68b.1</p>mtshan mor bsam gtan dbang las ni/ /gang tshe rim gyis sems ni dbu mar gnas/ /mtha' yas sku can shin tu rnam dag sku/ /rdo rje rtse mo gcig par rgyal ba'i dbang / /zhes pa'o/ /de yang bzhi pa'i gnas skabs zad/ /rnam dag mchog tu mi 'gyur ba'o/ /byang chub la gnas
<p>68b.2</p>gang zhig ni/ /snying ga'i pad+ma'i dbus gnas pa/ /hUM yig kho na sems dpar brjod/ /mi bskyod pa ni de kho na'o/ /thugs kyi rdo rjer de nyid brjod/ /khyab 'jug nyid de phyag bzhi pa/ /de nyid dz+wa la dz+wa la b+h+yo/ /de nyid chos kyi sku ru bshad/ /chos 'khor lor gnas rdo rje can/ /khyad dga'i dga'
<p>68b.3</p>ba'i tshul 'chang ba/ /de nyid rnam par smin par bshad/ /gnyid stug zad par byed pa'o/ /ye shes chen po'i ros gang ba/ /sems dpa' chen por de brjod bya/ /mgrin par longs spyod 'khor lo'i dbang / /'od dpag med du mngon brjod bya/ /de nyid gsung gi rdo rjer bshad/ /pad+ma'i
<p>68b.4</p>phyag can de bzhin gshegs/ /de nyid mchog tu dga' bar bshad/ /skyes bu byed par rab tu brjod/ /kun rdzob dang ni bzlog pa ste/ /de yang rmi lam gnas skabs zad/ /de nyid longs spyod rdzogs skur 'gyur/ /sangs rgyas rnams kyis chos ston mdzad/ /de nyid bde byed rab tu brjod/ / 
<p>68b.5</p>zhal gsum rnam pa phyag drug de/ /ki Ti ki Ti rdo rje nyid/ /he ru ka ni gsum par 'gyur/ /rtag tu dam tshig la gnas pas/ /gang zhig gnas pa yongs rtogs bya/ /dam tshig ri bong 'dzin khu ba/ /bde ba chen por dpral bar gnas/ /bdud rtsi legs gnas sems dpa'o/ /yi ge
<p>68b.6</p>oM du rab tu bshad/ /de nyid rnam par snang mdzad brjod/ /byang chub sems te mchog mi 'gyur/ /tshangs pa sku yi rdo rje 'dzin/ /de nyid yongs su bshad par bya/ /dga' ba tshangs pa'i ngo bo ste/ /gzugs kyi sku ru de brjod bya/ /de nyid phyag na 'khor lor bshad/ /sku ni sprul pa'i mtshan
<p>68b.7</p>nyid can/ /don dam pas de dri ma med/ /sad pa'i gnas skabs zad de nyid/ /de nyid pi tsu badzrar 'gyur/ /zhal brgyad he ru ka ru bshad/ /dpa' bo chen po zhabs bzhi pa/ /bcu drug phyag dang yang dag ldan/ /de ltar sku yi dbye ba yin/ /he ru ka ni bzhi par bshad/ /ngo bo nyid las
<p>69a</p>
<p>69a.1</p>chos su 'gyur/ /chos las longs spyod rdzogs pa nyid/ /de las sprul pa'i skur 'gyur te/ /de ltar sku ni bzhi yin no/ /tshangs pa sku yi rdo rje 'dzin/ /gsung gi rdo rje dbang phyug che/ /khyab 'jug thugs kyi rdo rje 'dzin/ /rdo rje sems dpa' bde ba che/ /zhes so/ /rtsa ba'i
<p>69a.2</p>rgyud du rgyas bshad pa/ /rigs ni gsum du nges par brjod/ /ngo bo nyid dang yang dag ldan/ /rigs bzhi zhes par bshad pa yin/ /mdzad pa bzhi yi bye brag gis/ /rigs rnams kyi ni rnam gzhag de'o/ /sangs rgyas lam ni 'dod pa yi/ /rnal 'byor ldan pas shes par bya/ /ces so/ / 
<p>69a.3</p>da ni bcom ldan 'das la rdo rje snying pos 'di skad ces gsol ba/ /mtshan bsdus pa ni 'di lta bu/ /ci yis kye yi rdo rje lags/ /he yig gis ni ci zhig bshad/ /de bzhin badzra yis kyang ci/ /bcom ldan 'das kyis bka' stsal pa/ /he yig gis ni snying rje che/ /badzra'ang shes rab brjod
<p>69a.4</p>par bya/ /mdor bstan pa'i cho ga 'di'i rgyas par bshad pa rtsa ba'i rgyud la 'jug par bya ste/ der bcom ldan 'das kyis bka' stsal pa/ sems can chos dang dmigs pa med/ /snying rje 'di ni rnam gsum bshad/ /'dir sems can la dmigs pa ni dkar po'i tshes gcig la sogs pa tshes
<p>69a.5</p>lnga rnams so/ /chos la dmigs pa ni drug pa la sogs pa tshes lnga rnams so/ /dmigs pa med pa ni bcu gcig pa la sogs pa tshes lnga rnams so/ /nya'i mtha' dang nag po'i tshes gcig 'jug pa'i dang po'i dbus su snying rje bcu drug pa'o/ /'di dag gcig pa nyid stong pa nyid
<p>69a.6</p>bcu drug pa dang snying rje bcu drug gi bdag nyid ces so/ /he yig gis ni mngon par brjod/ /sku gsung thugs kyi sbyor ba yis/ /sngar bshad waM yig de nyid do/ /rdo rje'i sgra yis yi ge e/ /rnam pa thams cad stong pa nyid/ /'di dag snyoms 'jug gang yin pa/ /rnal 'byor sgra yis mngon brjod bya/ /shes
<p>69a.7</p>rab thabs kyi bdag nyid rgyud/ /rnal 'byor rgyud du rab brjod bya/ /'dir ming dang ming gis brjod par bya ba'i 'brel ba med pa shes rab dang thabs kyi bdag nyid gnyis su med pa'i rnal 'byor brjod par bya ba dang / rjod par byed pa'i mtshan nyid can du 'gyur ba ma yin no/ /rnal 'byor gyi sgra ni thabs kyi don
<p>69b</p>
<p>69b.1</p>nyid rjod par byed pa'am/ /shes rab kyi don nyid brjod pa ma yin gyi/ rnal 'byor gyi sgra ni shes rab dang / /thabs kyi don rjod par byed pa'o/ /de skad du yang gsungs pa/ rnal 'byor thabs kyi lus dang ni/ /shes rab gcig pus 'gyur ba min/ /shes rab thabs ni snyoms 'jug pa/ /de
<p>69b.2</p>bzhin gshegs pas rnal 'byor gsungs/ zhes so/ /thabs dang shes rab bdag nyid rgyud/ /de ni nga yis bshad kyis zhes pa la sogs pa 'di'i nges pa'i don ni dpal rdo rje rtse mo'i rgyud du gsungs pa/ ci'i don shes rab brjod par bya/ /rab sbyar sbyor byed shes ldan zhing / /phul du byung bar
<p>69b.3</p>rtogs byed pa/ /de bzhin nyid kyi bden pa shes/ /shes rab shes rab ces brjod bya/ /thabs kyi sgra yis de nyid de/ /dga' ba bzhi yi mtshan nyid can/ /gang gis de yi rang bzhin bya/ /rnal 'byor pa rtag rnal 'byor rig /rgyud kyi sgra yis ci brjod bya/ /rgyud ni rgyun chags zhes
<p>69b.4</p>brjod de/ /'khor ba rgyud du 'dod pa yin/ /de nyid gsang dang gsang chen zhes/ /phyi ma'i rgyud du brjod par bya/ /zhes so/ /da ni/ lta stangs dgug dang brda chen dang / /don mnyam rnam pa mang po rig /rengs par byed dang skrod pa nyid/ /sde rengs byed dang mngon spyod dang / /zhes pa gsal
<p>69b.5</p>bar bya ste lta stangs dgug pa zhes pa ni me long lta bu la sogs pa'i ye shes lnga dgug pa'o/ /brda chen ni 'dra ba'i ngo bo'o/ /don mnyam zhes pa ni thams cad dbyer med pa'i rnal 'byor ro/ /rnam mang zhes pa ni rnam pa sna tshogs pas ye shes bskyed nas sna tshogs pas lta bar byed
<p>69b.6</p>pa'o/ /rengs par byed pa zhes pa ni dbang po rnams ye shes su dmigs pa'o/ /skrod pa zhes bya ba ni gzugs rdo rje la sogs pa rnams kyi gnas gcod pa'o/ /sde ni gzugs la sogs pa'i rgyun gyi ngo bo ste/ mngon spyod ni 'di rnams dag pas gzhan gsal nas/ sems kyi rdo rje la
<p>69b.7</p>rab tu bcug ste rengs par byed do/ /zhes pa ni sde rengs byed dang mngon spyod dang / /zhes pa'o/ /da ni rnal 'byor ma rnams bskyed pa dang gnas pa'i rgyu brjod par bya ste/ rgyud 'dir rnal 'byor ma rnams ni phung po lnga rnams dang khams bzhi rnams dang / skye mched drug rnams te/ zla ba'i cha bco
<p>70a</p>
<p>70a.1</p>lnga'i dbye bas bdag med ma la sogs pa rnams so/ /de rnams kyi bskyed pa dang gnas pa'i rgyu'o/ /de las de rnams kyi don mnyam zhes pa rnam shes dang / lha rnams ji ltar 'byung ba'o ru 'gyur ro/ /'di rnams kyi rgyas par bstan pa le'u brgyad par brjod par
<p>70a.2</p>bya'o/ /da ni kye'i rdo rje'i skye ba dang gnas pa'i byed rgyu brjod par bya'o/ /dang por re zhig gcig tu 'gyur/ /zhes pa e waM gyi yi ge ni he ru ka'i dang po'i byed rgyu'o/ /hUM yig ni gnyis pa'i skyed pa'i byed rgyu'o/ /zhes pa nges pa'o/ /de las dngos po 'byung ba ni/ /gzung dang 'dzin pa'i bye
<p>70a.3</p>brag las/ /yul dang dbang po'i sbyor ba yis/ /rnam shes rnams kyi so so'o/ /dngos po'i 'ching bas 'ching bar 'gyur/ /dngos po'i 'ching ba des rnam par shes pa rnams dang / mig la sogs pa rnams 'ching bar 'gyur ro/ /de yongs shes pas grol bar 'gyur/ /yul dang dbang
<p>70a.4</p>po de rnams 'gog pas de yongs su shes pas zhes pa'o/ /de'i phyir/ dngos po nyid kyis rnam grol 'gyur/ /zhes pa lha'i mig la sogs pa rnams kyis 'das pa dang ma 'ongs pa dang da ltar byung ba'i yul mthong bas rnam par shes pa drug rnams grol lo/ /dpal shes rab kyi pha rol tu
<p>70a.5</p>phyin pa'i rjes su yi rang ba'i le'ur gsungs pa yang / sangs rgyas bcom ldan 'das rnams ni mtshan ma'i tshul gyis yongs su bsngo ba snang bar mdzad pa ma yin te/ gang 'das pa de ni zad pa 'gags pas bral bar rnam par gyur ba'o/ /gang ma 'ongs pa de yang ma thob pa'o/ /da ltar byung
<p>70a.6</p>ba ni gnas pa dmigs su med pa'o zhes so/ /de bzhin du lha'i mig dang lha'i rna ba dang / lha'i sna dang / gzhan gyi sems shes pa dang / sngon gyi gnas rjes su dran pa dang rdzu 'phrul te mngon par shes pa drug rnams so/ /de'i phyir rnam par shes pa la sogs pa gzhan rnams so/ / 
<p>70a.7</p>zhes bcom ldan 'das kyis bka' stsal pa las so/ /dpal dang po'i sangs rgyas su gsungs pa yang / shes rab ye shes rang bzhin las gang bde mnyam thams cad dus su gzhom du med par 'gyur/ /lha yi spyan gyi mthu las mig gis ma mthong ba dang srid rnam gsum yang mthong
<p>70b</p>
<p>70b.1</p>bar 'gyur/ /lha yi rna ba'i mthu las srog chags kyis brjod snying dang ga yi sgra ni thos par 'gyur/ /de bzhin sku gsung thugs kyi sbyor las ma yi bdag po reg bya la sogs thams cad 'gyur/ /zhes so/ /de bzhin du gzugs gzhan no la sogs pa yang ste/ de'i phyir/ thams cad nas
<p>70b.2</p>ni phyag zhabs sogs/ /thams cad du ni spyan zhal dbu/ /kun nas thos ldan 'jig rten du/ /thams cad la ni khyab nas bzhugs/ /zhes pa'o/ /da ni sngar bshad pa'i shes rab dang thabs dag gis don dam pa'i sgom pa brjod par bya ste/ dngos po bsgom bya zhes pa la sogs pa'o/ / 
<p>70b.3</p>'dir nam mkha' la dngos po bsgom bya ni rmi lam lta bu ste rdul phra rab kyi chos nyid las 'das pa'o/ /de yongs su shes pas ni dngos po med pa bsgom par bya ste/ /rtog pa dang bral ba'i sems kyis snang brnyan snang ba/ rtog pa dang bral zhing ma 'khrul pa ni mngon gsum zhes brjod par bya'o/ / 
<p>70b.4</p>nam mkha' zhes pa ni shes rab e yig tu 'gyur la/ /de bzhin he ru ka zhes pa dngos po med pa bsgom bya ste/ /shes rab kyi ye shes su 'gyur ro/ /he ru ka ni bde ba chen po ste shes rab ji lta bar thabs kyang de bzhin no/ /de yongs su shes pas/ dngos po med pa yang bsgom par bya ba ste/ 
<p>70b.5</p>thabs su 'gyur ro/ /de bzhin gyi sgra las rgyu ji lta ba de ltar 'bras bu'o zhes pa'o/ /dpal mchog gi dang po'i sangs rgyas stong phrag bcu gnyis par yang gsungs pa/ stong pa las byung gzugs brnyan rgyu/ /mi 'gyur las skyes bde ba 'bras/ /rgyu la 'bras bus rgyas btab cing / / 
<p>70b.6</p>'bras bu rgyu yis rgyas btab pa'o/ /stong nyid gzugs brnyan 'dzin pa rgyu/ /snying rje 'gyur med 'bras bu'o/ /stong nyid snying rje dbyer med pa/ /byang chub sems su de brjod bya/ /zhes so/ /slar yang de nyid du gsungs pa/ /'bras bu rgyu yis phan tshun du/ /gzhan dang gzhan la
<p>70b.7</p>rgyas btab med/ /rgyu dang 'bras bu thams cad gang / /de ni rten cing 'brel par 'byung / /shes rab ma yin thabs kyang min/ /lhan skyes shes rab dang lhan cig /kun nas yongs su bde ba rdzogs/ /sgrib pa thams cad spangs pa'o/ /zhes so/ /dpal sam+bu Tar yang gsungs
<p>71a</p>
<p>71a.1</p>pa/ spros pa med pa'i rang bzhin nyid/ /shes rab ces par yongs su bsgrags/ /yid bzhin nor ltar ma lus pa'i/ /sems can don mdzad snying rje'o/ /dmigs med gnas su shes rab dang / /dmigs med snying rje chen po ni/ /blo dang lhan cig
<p>71a.2</p>gcig gyur pa/ /nam mkhar nam mkha' ji lta ba'o/ /zhes so/ /de bzhin du 'di nyid du yang gsungs pa/ phyag rgya rgyu dang bral ba las/ /rnal 'byor snying rje thabs su 'gyur/ /stong nyid snying rje dbyer med pa/ /byang chub sems zhes bshad pa'o/ /dpal shes rab kyi pha
<p>71a.3</p>rol tu phyin par yang gsungs pa/ /chos thams cad ni rnam par rtog pa med pa/ chos thams cad ni stong pa/ chos thams cad ni mtshan ma med pa/ chos thams cad ni smon pa med pa/ chos thams cad ni 'dus byas pa dang bral ba/ chos thams cad ni skye ba dang bral ba/ chos thams
<p>71a.4</p>cad ni 'gyur ba med pa rnams so/ /zhes so/ /dpal dri ma dang bral ba'i 'od du yang gsungs pa/ rnam rtog med pa'i chos rnams la/ /dngos po med cing sgom pa'ang med/ /rnam rtog med par mos pa yis/ /brtag bya thams cad brtag par bya/ /rnam rtog med pa'i chos rnams la/ / 
<p>71a.5</p>sems can don la yongs su brtag /de bzhin gshegs pa'i chos rnams kun/ /chos min chos nyid kyang ma yin/ /zhes pa la sogs pa de bzhin gshegs pa'i nges pa'o/ /e waM gyi yi ge shes rab dang thabs kyi bdag nyid can ni lus gnas te lte bar gnas pa'o/ /de ltar na/ 
<p>71a.6</p>lus gnas ye shes chen po ni/ /kun du rtog pa thams cad spangs/ /zhes pa grub ste dkyil 'khor gyi 'khor lo dang las dang ye shes kyi phyag rgya'i rtog pa dang bral ba'o/ /dpal dang po'i sangs rgyas su yang gsungs pa/ bsam gtan dang ni sngags kyi bzlas pa byed pa dkyil 'khor chen po
<p>71a.7</p>rnams dang gdan rnams dang / /sbyin sreg sngags kyi rab gnas tshon la rgyal ba'i rigs rnams spyan drang bskul ba med par yang / /bud med sbyor rnams spangs nas rab mchog khyab bdag bde ba phyag rgya'i dngos grub ster bar byed/ /de phyir de ni nyin zhag so so'i dus su rnal 'byor pa yis thar
<p>71b</p>
<p>71b.1</p>pa'i rgyur bsgom bya/ /zhes so/ /shes rab pha rol phyin pa'i ye shes rnam par rtog pa dang bral ba mchog tu mi 'gyur ba'i bde ba'o zhes pa'o/ /'di'i don ni 'di yin te dpal rdo rje rtse mor yang gsungs pa/ nyan thos rang rgyal phyi rol gyi/ /shes rab las ni mchog tu bshad/ /pha rol de
<p>71b.2</p>bzhin nyid gzhol 'di/ /shes rab pha rol phyin par bshad/ /de nyid rnam shes shes gyur pa/ /slar yang chos kyi rtog pa med/ /chad dang rtag par smra ba ni/ /de bzhin nyid gzhan shes par bya/ /zhes pa nges pa'o/ /de kho na ni rdo rje sems dpa' 'jig rten gsum skyong ba'i he ru ka ngo bo
<p>71b.3</p>nyid kyi sku'o/ /dngos po kun la khyab pa po/ /zhes pa ni/ phung po drug ni gzugs la sogs/ /rnam shes mthar thug snying rje che/ /dbang po dang ni yul nyid dang / /dbang po'i rnam par shes pa nyid/ /rnal 'byor ma rnams go bya'i ched/ /khams ni bco brgyad rnams su bshad/ /dngos
<p>71b.4</p>po 'di rnams la khyab par byed pa ye shes kyi sku'o/ /lus la gnas kyang lus skyes min/ /zhes pa skye ba dang 'jig pa med pa'i phyir te/ dpal sam+bu Ta ru gsungs pa/ /gang tshe las kyi lus zhig na/ /de 'dra ba yi lha ru 'gyur/ /ji srid las dang las min 'gyur/ /de srid lus la rnam
<p>71b.5</p>par gnas/ /zhes so/ /da ni rdo rje'i lus la rtsa rnams bshad par bya ste/ 'dir rdo rje snying pos gsol ba/ /kye bcom ldan 'das rdo rje'i lus la rtsa du lags/ bcom ldan 'das kyis bka' stsal pa/ /rtsa rnams ni sum cu rtsa gnyis te/ byang chub kyi sems sum cu rtsa gnyis
<p>71b.6</p>'bab pa bde ba chen po'i gnas su 'dzag pa rnams so zhes pa/ 'dir bde ba chen po zhes pa ni bde ba chen po myong bar byed pa'i phyir bde ba chen por brjod par bya'o/ /dpal dang po'i sangs rgyas su yang gsungs pa/ dang por mtha' dag rgyal ba'i lus ni dngos grub rgyu ru sngags pas yang
<p>71b.7</p>dag bsrung bar bya/ /lus med na ni dngos grub med cing skye ba 'di la mchog bde thob par 'gyur ba 'ong med/ /de phyir lus kyi don rgyur nyin zhag so so'i dus su rtsa yi sbyor ba bsgom par bya/ /lus ni grub na gzhan pa'i dngos grub srid gsum gnas su mngag gzhug nyid du rab tu
<p>72a</p>
<p>72a.1</p>'gyur/ /zhes so/ /dpal dri ma med pa'i 'od du yang gsungs pa/ /'og tu phyogs pa bdud rtsi 'bab pa sum cu rtsa gnyis rnams brjod par bya ste/ mi phyed ma la sogs pa rnams so zhes pa ste/ 'dir yang ngo la dbyangs bco lnga'i cha rnams te bcu drug pa ni
<p>72a.2</p>thig le'o/ /rtsa de rnams kyis 'phyang ma la bskor nas gnas so/ /'di lta ste/ tshes gcig dang gnyis pa dang gsum pa dang bzhi pa dang lnga pa ste/ rim pa ji lta ba bzhin no/ /de bzhin du yon tan rnams ni drug pa la sogs pa rnams la rim pa ji lta ba bzhin no/ /ya na ru bsgyur ba
<p>72a.3</p>rnams ni bcu gcig pa la sogs pa rnams la rim pa ji lta ba bzhin no/ /thig le ni dbus su ste bcu drug pa 'phyang ma'o/ /de ltar rkan las steng du dbral bar khu ba'i cha'i rang bzhin gyi bdud rtsi 'dzag ste phyi rol du bsil ba dang nang du khu ba'o/ /de bzhin du rtsa so so ste/ 'di lta ste/ mi phyed
<p>72a.4</p>ma dang phra gzugs ma/ /mchog ma g.yon pa thung ngu ma/ /zhes pa tshes gcig la sogs pa lnga rnams so/ /de nas/ rus sbal skyes sgom dbang bskur ma/ /skyon ldan ma dang bshad pa ma/ /zhes pa drug pa la sogs pa rnams so/ /ma mo mtshan mo bsil sbyin ma/ /drod bskyed ma
<p>72a.5</p>dang la la nA/ /zhes pa bcu gcig pa la sogs pa rnams te rim pa ji lta ba bzhin no/ /la la nA bco lnga pa'i bdag nyid dang / a ba d+hU tI ni bcu drug pa ste dga' ba bcu drug rnam par dag pas dkar po'i phyogs la lhan cig skyes pa ma nyams pa'o zhes pa de bzhin gshegs pa'i nges
<p>72a.6</p>pa'o/ /de nas nag po'i tshes gcig la sogs pa rnams ra sa nA'i tshes bco lnga rnams te/ 'di rnams kyi dbus su ra sa nA la sogs pa rnams so/ /'di lta ste ro ma dang 'bab ma dang mdog nag ma dang spyi ma dang / rgyu sbyin ma rnams zhes pa rnams ni tshe gcig la sogs pa lnga
<p>72a.7</p>rnams so/ /sbyor bral ma dang gdu gu ma dang / grub ma dang / 'tshe ma dang / yid bzangs ma zhes pa drug pa la sogs pa rnams so/ /sum skor ma dang 'dod ma dang khyim ma dang gtum mo dang / kA t+yA ya ni zhes pa bcu gcig pa la sogs pa ste/ de ltar bco lnga ni nag po'i
<p>72b</p>
<p>72b.1</p>phyogs la cha nyams pa'o/ /lce'i dbus su bdud bral ma skud pa nag po'i rang bzhin gyis lce'i rtse mor byung ba ro 'dzag tu 'jug pa bcu drug pa rnam par gcod pa'o/ /de'i phyir rnal 'byor pa rnams kyis yongs su spang bar mi bya ba'o zhes pa'i don to/ /dpal sam+bu Tar yang
<p>72b.2</p>gsungs pa/ /'khor lo bzhi yi rab dbye bas/ /bcu phrag gnyis lhag brgya yin te/ /byang chub sems kyi rang bzhin gyis/ /rtsa ni sum cu rtsa gnyis mchog /ces so/ /slar yang de nyid du gsungs pa/ byang chub sems ni sum cu gnyis/ /gang tshe 'dir ni gang bar 'gyur/ / 
<p>72b.3</p>dbang po phung po 'byung ba rnams/ /de ma thag tu sangs rgyas nyid/ /ces so/ /'di'i don ni 'di lta ste/ dpal mchog gi dang po'i sangs rgyas stong phrag bcu gnyis par yang gsungs pa/ shes rab chags pas zhu ba yi/ /thig le rim pas mgo bo las/ /rdzogs pa'i gnas
<p>72b.4</p>su bzhugs pa rnams/ /'ching ba dam pa'i don las so/ /ji ltar zla shar rim pa yis/ /cha rnams kyis ni rdzogs par 'gyur/ /grib ma nyams pa rdzogs pa ste/ /zla ba chad dang rdzogs pa min/ /de bzhin ye shes skyes rim pas/ /sa rnams kyis ni rdzogs par 'gyur/ /nyon mongs
<p>72b.5</p>la sogs nyams pa rdzogs/ /ye shes chad dang rdzogs pa min/ /zhes pa la sogs pa'o/ /rdo rje snying pos gsol pa/ bcom ldan 'das rtsa rnams ci lta bu lags/ bcom ldan 'das kyis bka' stsal pa/ srid gsum yongs gyur thams cad rnams/ /gzung dang 'dzin pa rnam par
<p>72b.6</p>spangs/ /thams cad rnams zhes pa ni phung po dang dbang po yongs su gyur pa rnams so/ /yang na thabs ni thams cad kyis/ /dngos po'i mtshan nyid du ni brtags/ /zhes pa ni gsungs pa/ yang nye ba'i rtsa rnams du ma'i khams/ /lus bkang nas ni legs gnas pa/ /stong phrag
<p>72b.7</p>bdun cu rtsa gnyis po/ /de snyed de rnams lha rnams so/ /zhes so/ /da ni sdom pa'i dbye ba bshad par bya ste/ dpal rdo rje mkha' 'gror yang gsungs pa/ rang gi mtshan ma lha mo'i dpal/ /gos dang rgyan gyis brgyan rnams kyis/ /gzhag bya rtag tu mchod par bya/ /yang dang yang du
<p>73a</p>
<p>73a.1</p>'dod par bya/ /de ltar bshad pa lha mo yi/ /sdom pa bde ba mchog tu 'dod/ /'dir yang gsungs pa/ sangs rgyas kun gyi sdom pa ni/ /e waM yi ger rab tu gnas/ /zhes so/ /A li dang kA li dang / zla ba dang / nyi ma dang shes rab dang thabs zhes pa la sogs pa 'di'i
<p>73a.2</p>don ni 'di yin te/ dpal gdan bzhi par yang gsungs pa/ kA li rdo rje zhes bshad de/ A li yang de bzhin gshegs ma'o/ /A li kA li'i rab sbyor gyis/ /las rnams thams cad bsgrub par bya/ /mtha' dag sems can don nyid kyang / /'di lta'i ngo bos bsgrub par bya/ /shes
<p>73a.3</p>rab thabs las phyi 'gyur rnams/ /'khor ba las sgrol ga la zhig /ces so/ /ji ltar phyi rol de bzhin nang / /sdom pa de ni rab tu gsal/ /bo la'i bde ba phyag rgya che/ /rdo rje skye mched thabs yin te/ /gsang ba'i snyoms par 'jug pa 'dis/ /phyi rol gnyis gnyis bstan pa
<p>73a.4</p>min/ /sku gsum lus kyi nang du ni/ /'khor lo'i ngo bos brjod par bya/ /sku gsum yongs su shes pa ni/ /bde ba chen po'i 'khor lor 'dod/ /chos dang longs spyod sprul pa dang / /de bzhin bde ba chen po nyid/ /skye gnas snying mgrin mgo bo la/ /sku gsum po ni rnam par gnas/ / 
<p>73a.5</p>ma lus pa yi sems can gyi/ /skye ba gang du rab brjod pa/ /der ni sprul pa'i skur 'gyur te/ gang phyir sprul pa gnas brtan no/ /gang gis bskyed dang sprul byed pa/ /sku ni sprul pa ba ru bshad/ /chos ni sems kyi rang bzhin te/ /chos kyi sku ni snying gar 'gyur/ /ro rnams drug gi
<p>73a.6</p>rang bzhin gyi/ /bza' ba yang dag longs spyod brjod/ /mgrin par longs spyod 'khor lo ste/ /bde ba chen po spyi bor gnas/ /e waM yi ger rgyu mthun te/ /rnam smin chos kyi 'khor lo la/ /skyes bu'i byed pa'i longs spyod la/ /bde ba 'khor lor dri ma med/ /rgyu mthun sogs kyis
<p>73a.7</p>rnam phye ba/ /'bras bu rnam pa bzhi ru brjod/ /ji ltar byas pa de bzhin spyod/ /rgyu mthun zhes par bsgrags pa yin/ /rnam par smin pa de las bzlog /las chung 'bras bu che ba'o/ /rnal 'byor dag pas dri ma med/ /skyes bu'i byed pa nyer bsgrub pa'o/ /sprul pa'i 'khor lo gnas brtan pa/ / 
<p>73b</p>
<p>73b.1</p>gang phyir sprul pa gnas brtan phyir/ /thams cad yod smra chos 'khor lor/ /chos ni smra ba yang dag 'byung / /longs spyod 'khor lor kun bkur te/ /gang phyir mgrin par kun rig byed/ /bde ba'i 'khor lor dge 'dun che/ /gang phyir bde chen mgor gnas phyir/ /'dab ma drug cu rtsa
<p>73b.2</p>bzhi par dang / 'dab ma brgyad par dang / 'dab ma sum cu rtsa gnyis par dang / 'dab ma bcu drug par te lte ba dang snying ga dang / mgrin pa dang / dpral ba la'o/ /dpral bar longs spyod do/ /mgrin par dbang byed do/ /snying gar thim pa'o/ /lte bar bdag po nyid do/ /de ltar thams cad
<p>73b.3</p>bzhi'o zhes pa la sogs pa ni ji lta ba bzhin du rtsa ba'i rgyud kyi rjes su 'brangs nas/ rgyud ni rgyud gzhan du gsungs pa'i rnam pas rigs drug gi dbye bas 'khor lo drug rnams su sdom pa'o/ /rigs lnga'i dbye bas rigs lnga rnams su sdom pa'o/ /rigs gsum la sogs pa'i dbye bas
<p>73b.4</p>rigs gsum rnams su sdom pa'o zhes pa de bzhin gshegs pa'i nges pa'o/ /de ni gtum mo'i rnal 'byor brjod par bya ste/ lte bar gtum mo 'bar ba yis/ /de bzhin gshegs pa lnga bsregs te/ /spyan sogs rnams kyi yang bsregs te/ /bsregs nas ri bong can haM 'dzag/ / 
<p>73b.5</p>ces pa mdor bstan pa'i tshig 'di'i rgyas par bshad pa'i tshig /dpal mtshan yang dag par brjod par gsungs pa/ nam mkha' las byung rang byung ba/ /shes rab ye shes me bo che/ /'od chen rnam par snang bar byed/ /ye shes snang ba lam me ba/ /zhes so/ /dpal dri ma dang bral
<p>73b.6</p>ba'i 'od du yang gsungs pa/ gtum mo'i de kho na nyid las me ste de'i mgo bo ni 'od zer yin la/ de'i mgo bo'i steng dpral bar zla ba lta bur byang chub kyi sems skye ba'i gnas su gzhag par bya ba zhu bar gyur te/ gang dang gang thig le sems kyi thig le zhu ba dpral ba nas mgrin pa dang snying ga dang
<p>73b.7</p>lte ba dang gsang bar son zhing 'gag par 'gyur la/ srog rtsol gyi me yis lus kyi thig le gsang bar 'gags pa'o/ /bdud rtsi khu ba'i gzugs can ni/ /thig le'i gzugs kyis 'dzag par byed/ /thig le'i rnal 'byor zhes par bshad/ /bcu drug phyed phyed thig le 'chang / /cha
<p>74a</p>
<p>74a.1</p>med cha las 'das pa ste/ /bsam gtan bzhi pa'i rtse mo 'chang / /phra mo'i rnal 'byor zhes par bshad/ /rgyu mthun la sogs steng du 'gro/ /zhes so/ /dpal 'dus par yang gsungs pa/ rin chen chen po kha dog lnga/ /yungs kar kyi ni 'bru tshod
<p>74a.2</p>tsam/ /sna yi rtse mor 'bad pa yis/ /rnal 'byor rig pas rtag tu bsgom/ /dpal 'dus pa phyi mar yang gsungs pa/ ye shes lnga yi rang bzhin dbugs/ /'byung ba lnga yi rang bzhin can/ /gong bu'i gzugs kyis phyung nas ni/ /sna yi rtse mor rnam par bsgom/ /zhes
<p>74a.3</p>pa ste/ 'dir ni rin chen lnga'i sgras ra sa nA dkyil 'khor lnga'i chos can sa la sogs pa khams lnga po rnams so/ /de'i rang bzhin can gyi dbugs ni/ rin chen lnga yi rang bzhin dbugs/ /zhes pa ste sna bug g.yas pa la'o/ /sangs rgyas rnams ni la la nA dkyil 'khor lnga'i chos
<p>74a.4</p>can rnam par shes pa la sogs pa'i phung po lnga rnams so/ /de rnams kyis byin gyis brlabs pa'i dbugs ni/ /sna bug g.yon pa la'o zhes so/ /gong bu'i gzugs kyis phyung nas ni/ /zhes pa 'dir gong bu ni g.yas pa dang g.yon pa'i dkyil 'khor gyi bdag nyid dbu ma d+hU tIr
<p>74a.5</p>gcig pa nyid kyi srog gi rlung zhes pa'o/ /srog gi rlung de/ gong bu'i gzugs kyis phyung nas ni/ /sna yi rtse mor rnam bsgom bya/ /zhes pa/ 'dir sna'i sgras ni lte ba dang snying ga dang mgrin pa dang dpral ba dang / gtsug tor gyi pad+ma'i ze 'bru brjod de/ de'i rtse mor bsgom par bya ba ni sna'i rtse
<p>74a.6</p>mor bsgom par bya ba'o/ /dpal rdo rje phreng ba'i rgyud du yang gsungs pa/ /sna rtser yungs kar zhes bya ba/ /srog dang rtsol bar brtag pa ste/ /srog dang rtsol ba la gnas pa/ /'od lnga rnams su sangs rgyas gsungs/ /mgrin pa snying ga lte ba dang / gsang ba'i pad+mar 'gro 'ong ston/ / 
<p>74a.7</p>thun phyed dus su rnam par gnas/ /rgyu ba'i rim pa ji lta bar/ /de ltar ze'u 'bru'i lte ba'i dbus su thig le'i gnas su gong bu'i gzugs srog 'gags pa'o zhes pa'o/ /dpal dang po'i sangs rgyas su yang gsungs pa/ zla ba nyi ma'i rgyu ba nyams shing lam gnyis kyi yang srog
<p>74b</p>
<p>74b.1</p>gi rlung ni chen po 'gags/ /chu skyes rdo rje rab tu sad cing ri bong can zhu nyi ma'i gzugs can la rab zhugs/ /dngos dang dngos med gcig gyur rnam gsum srid pa la gnas gzhom med legs par rab rtogs pa/ /de yi dus su rnal 'byor pa de gang la gnyis ci'ang med pa mchog gi go
<p>74b.2</p>'phang 'gro/ /zhes so/ /'di nyid du yang gsungs pa/ sprul pa'i 'khor lor dbyu gu drug cu rtsa bzhi dang longs spyod rdzogs pa'i 'khor lor dbyu gu gnyis kyi bdag nyid can/ chu tshod sum cu rtsa gnyis dang / bde ba chen po'i 'khor lo la chu tshod gnyis kyi bdag nyid can/ 'pho ba bcu drug dang
<p>74b.3</p>chos kyi 'khor lor thun tshod brgyad do/ /de ltar na nyin zhag la dbugs 'byung ba dang 'jug pa drug brgya lhag pa'i stong phrag nyi shu rtsa gcig rnams so/ /gzhung mangs pa'i 'jigs pas 'dir bdag gis grangs ma byas so zhes pa dpal kye'i rdo rje'i rgyud la kha che chen pos rtogs par byed pa
<p>74b.4</p>zab mo'i rdo rje'i tshig 'byed pa'i snying po bsdus pa'i dka' 'grel du rdo rje rigs kyi le'u ste dang po'o// //da ni sngags kyi le'u bshad par bya'o/ /sngags zhes pa ni de kho na nyid kyi don shes par byed pa'i phyir man te 'gro ba skyob par byed pa'i phyir tra'o zhes pa man+t+ra ste ting nge 'dzin las skyes pa'i byang chub kyi sems so
<p>74b.5</p>zhes pa'i don to/ /'di lta ste 'byung po thams cad kyi gtor ma'i sngags zhes pa thams cad kyang de yin la 'byung po yang ngo zhes pa 'byung po thams cad de rnams kyi sngags ni rim pa ji lta ba dang / grangs ji lta ba'o/ /oM a kA ro mu khaM sarba d+harmA NAM A d+ya nu t+pa na na twA te oM AH hUM phaT swA hA/ zhes pa 'dir a yig
<p>74b.6</p>gi sgra ni gzhom du med pa'i sgra ste/ gsungs pa yang / rdzogs pa'i sangs rgyas a yig 'byung / /a yig yig 'bru kun gyi mchog /don chen 'gyur med dam pa ste/ /srog chen po ni skye ba med/ /tshig tu brjod pa spangs pa ste/ /zhes pa la sogs par rig par bya'o/ /de skad du
<p>74b.7</p>yang rtsa ba'i rgyud du gsungs so/ /sa la sogs pa'i 'byung ba rnams la skyes pa ni 'byung po rnams te/ phung po lnga'i ngo bo'i chos can no/ /de rnams kyi sngags ni phung po lnga'i bdag nyid can gyi yi ge lnga ste/ oM yig gis de rnams kyi gzugs kyi phung po sku rdo rje'o/ /a yig gis 'du
<p>75a</p>
<p>75a.1</p>shes kyi phung po ste gsung rdo rje'o/ /hUM yig gis rnam par shes pa'i phung po thugs rdo rje'o/ /swA yig gis tshor ba'i phung po'o/ /hA yig gis 'du byed kyi phung po'o/ /'di'i nges pa'i don ni dpal shes rab kyi pha rol tu phyin pa'i le'u bcu par gsungs pa/ bcom
<p>75a.2</p>ldan 'das kyis bka' stsal pa/ /rab 'byor shes rab kyi pha rol tu phyin pa la spyod pa'i byang chub sems dpa' sems dpa' chen po ni/ gal te gzugs kyi 'phel ba yang dag par rjes su mi mthong na shes rab kyi pha rol tu phyin pa la spyod do/ /de bzhin du 'du shes dang / 'du byed rnams dang / 
<p>75a.3</p>rnam par shes pa 'phel ba yang dag par rjes su mi mthong na shes rab kyi pha rol tu phyin pa la spyod do/ /gzugs kyi yongs su nyams pa yang dag par rjes su mi mthong na shes rab kyi pha rol tu phyin pa la spyod do/ /de bzhin du tshor ba dang 'du shes dang 'du byed rnams dang rnam par shes pa'i 'grib pa
<p>75a.4</p>yang dag par rjes su mi mthong na shes rab kyi pha rol tu phyin pa la spyod do/ /chos yang dag par rjes su mi mthong na shes rab kyi pha rol tu phyin pa la spyod do/ /chos ma yin pa yang dag par rjes su mthong ba med na shes rab kyi pha rol tu phyin pa la spyod do/ /de lta na 'di'i shes rab kyi pha rol tu phyin pa
<p>75a.5</p>bsgom pa yongs su rdzogs par 'gyur ro zhes so/ /de rnams la gtor ma ni tshim par byed pa'o/ /de bzhin du de bzhin gshegs pa rnams kyi sa bon rnams rim pa ji lta ba bzhin du 'di lta ste/ oM yig gis rnam par snang mdzad spyi bor ro/ /aM yig gis rin chen 'byung ldan te lte bar ro/ / 
<p>75a.6</p>hrIHyig gis 'od dpag med ste mgrin par ro/ /gsang bar khaM yig gis don yod grub pa'o/ /hUM yig gis mi bskyod pa ste snying gar ro/ /de ltar pi tsu badzra'i lus la dgod par byas nas rdo rje mkha' 'gro ma rnams kyi yang nges pa'o/ /de nas phyag bcu
<p>75a.7</p>drug pa'i nges pa ni/ oM de ba pi tsu badzra hUM hUM hUM phaT swA hA/ 'dir nges pa'i tshig ni/ oM yig gis lha rnams kyi gdan yin pa ji lta ba de ltar sngags kyi yi ge dang pos lha 'grub pa'o/ /sprul pa sna tshogs pa rnams kyis sems can gyi don gyi ngor rtse bar byed rol par byed pas na lha'o/ /thugs
<p>75b</p>
<p>75b.1</p>rje'i yan lag gis pi tsu ste shin tu dang ba nyid kyi phyir ro/ /rdo rje ni mi phyed pa nyid kyi phyir te shes rab dang thabs kyi yan lag gis so/ /sngags 'di ni phyag bcu drug pa'i'o/ /grong khyer gcig dkrugs pa ni grong khyer gyi sgras bde ba chen bo'i 'khor lo brjod par bya ste/ de yang dag par bskyod
<p>75b.2</p>pa'i rang bzhin las rnam pa gzhan nyid na grong khyer bskyod pa'o/ /de nyid dbang du 'gyur ba ni/ byams pa la dmigs pas gang yin pa ste/ de'i phyir rnal 'byor pas sngags 'di bzlas par bya'o zhes pa nges pa'i don to/ /drang ba'i don gyi ni go sla'o/ /oM a ka tsa Ta ta pa ya sha swA hA/ 
<p>75b.3</p>rnal 'byor ma rnams kyi sa bon ni/ a A i I u U r-i r-I l-i l-I e ai o au aM a/ 'di'i nges pa'i don ni cha bcu drug rnams dga' ba'i rim pa'i dbye bas rtogs par bya'o/ /phyag gnyis pa'i oM trai lo kya k+She pa hUM hUM hUM phaT swA hA/ phyag bzhi pa'i/ oM dz+wa la dz+wa la b+h+yo hUM hUM hUM phaT swA hA/ 
<p>75b.4</p>phyag drug pa'i/ oM ki Ti ki Ti badzra hUM hUM hUM phaT swA hA/ sku dang gsung dang thugs byin brlab pa'i sngags ni/ oM AHhUM/ da ni ku ru ku l+le'i sngags brjod par bya ste/ dpral bar oM mo/ /lce la hrIH'o/ /mgrin par ku'o/ /snying gar ru'o/ /lte ba la ku'o/ /gsang bar l+le'o
<p>75b.5</p>zhes dgod pa'o/ /dbugs 'jug pas bkang ste/ bzlas pa 'bum phrag gcig byas nas dbugs dbyung ba'i dus su bgrang phreng bskyod par mi bya'o/ /'di'i nges pa'i don ni phyag rgya lnga'i man ngag gi le'u bshad par bya'o/ /zla ba dang nyi ma rnam par 'dzin pa zhes pa la/ zla ba zhes pa ni
<p>75b.6</p>g.yon pa'i rtsa brkyang ma'o/ /nyi ma zhes pa ni ro ma rtsa g.yas pa ste gnyis po dag gi 'char ba dang / nub pa dang 'jug pa dang phyir 'byung ba 'pho ba 'gogs pa'i phyir zla ba dang nyi ma rnam par 'dzin pa'o zhes pa'o/ /dran pa'i don gyis ni go sla'o/ /sngags kyi tshig rnams thams cad la dang po oM
<p>75b.7</p>yig dang hUM phaT yig spel ba rtogs par bya'o/ /'dir sngags btu ba'i le'ur hUM dang phaT yig ni man ngag las shes par bya'o/ /'dir rtsa ba'i rgyud du rim pa dang rim pa las bzlog pas thams cad slob dpon gdug pa can rnams la sbas te bla ma dam pa brgyud pa'i rim pas shes par bya'i/ 
<p>76a</p>
<p>76a.1</p>glegs bam klog pas ni ma yin no/ /gzhan thams cad rgyud gzhan bltas nas gang rigs pas 'thad cing rgyud ming ba dang mthun pa'i bcom ldan 'das kyi gsung gzung bar bya'i dad pas rmongs pa nyid kyis ni ma yin no/ /de skad du bcom ldan 'das kyis gsungs pa/ 
<p>76a.2</p>nga'i gsung ni thog mar dge ba bar du dge ba tha mar dge ba'o/ /gsungs pa yang / thog ma med nas spros med bdag /de bzhin nyid dag dag pa'i bdag /bden par smra zhing tshig mi 'gyur/ /ji skad smras pa de bzhin byed/ /gnyis su med dang gnyis med gsungs/ /yang dag mtha' la
<p>76a.3</p>rnam par gnas/ /zhes so/ /de ltar slar yang dang po'i dge ba bar dang tha mar mi dge ba ma yin zhing dang po dang bar du mi dge zhing tha mar dge ba ji ltar byis pa'i skye bo rnams kyis kun du brtags pa/ dang po rnam par rtog pa'i bsgom pa dang / bar du dbang po gnyis kyi bde ba bsgom pa dang / mthar
<p>76a.4</p>rnam par mi rtog pa bsgom pa ste bde ba chen po bsgom pa'o/ /zhes pa de ni ngan pa'i tshig ste/ thams cad du rgyu dang 'dra ba'i 'bras bu mthong gi /ko tra wa yi sa bon las/ sA lu'i myu gu 'byung med phyir/ /rnam rtog sa bon las 'byung ba/ /rnam rtog bcas pa'i 'bras bur 'gyur/ /rnam par mi
<p>76a.5</p>rtog las skyes pa/ /rnam par mi rtog 'bras bur 'gyur/ /rgyu de'i phyir dang por dge ba bar du dge ba tha mar dge ba'o/ /ji ltar sa bon de bzhin ljon/ /ji ltar sdong po de bzhin 'bras/ /'jig rten 'di kun du mthong ste/ /de ni rten cing 'brel 'byung nyid/ /da ni rengs pa dang dbang du bya ba
<p>76a.6</p>la sogs pa las rab 'byams gsungs pa/ oM hUM swA hA/ rengs par byed pa'o/ /de bzhin du dbang du bya ba dang / de bzhin du skrod pa dang / de bzhin du sdang bar byed pa dang / /mngon spyod dang 'gugs pa dang gsod pa zhes pa la sogs pa gsal bar bya ste/ kye'i rdo rjes rtsa rgyud du/ ji ltar
<p>76a.7</p>bdag la gsal gsungs pa/ /de bzhin nyung rgyud 'di ru ni/ /bkas gnang ba las de brjod bya/ /sa yi sa bon gyis rengs byed/ /rmongs dang phur gdab de bzhin no/ /rtag tu zhi byed chu'i sa bon/ /de bzhin rgyas dang dug med byed/ /me yi sa bon chen pos 'gugs/ /dbang dang bskyod
<p>76b</p>
<p>76b.1</p>pa rnam kun du'o/ /sdang byed bskrad pa rlung rnams kyis/ /de bzhin du ni dug 'pho ba'o/ /stong pa'i sa bon gyis dug gcod/ /de bzhin gsod dang 'tsho ba byed/ /gso dang bslang dang dga' ba ni/ /ye shes sa bon gyis grub byed/ /lkugs pa nyid dang 'on nyid dang / /ma ning byed pa nyid kyang ni/ /thugs
<p>76b.2</p>gsung sku yi sa bon gyis/ /sngags pas rim pa ji bzhin bsgrub/ /sa chu me rlung stong pa dang / /ye shes dkyil 'khor rnal 'byor las/ /rengs pa la sogs las rnams ni/ /sgrub po mchog gis bsgrub par bya/ /'di'i don ni 'di yin te/ /sa chu me rlung stong pa dang / /zhes pa ni 'byung
<p>76b.3</p>ba lnga'i bdag nyid can byang chub kyi sems kyi thig le'o/ /ye shes dkyil 'khor sbyor ba las/ /zhes pa byang chub kyi thig le de nyid dpral ba las mgrin pa dang snying ga dang lte ba dang / rdo rje pad+ma'i ze 'bru'i rtse mor ma 'phos pa bde ba chen pos yongs su rdzogs par gyur pas ni rengs pa dang dbang du bya ba la sogs pa sgrub par
<p>76b.4</p>byed do zhes pa nges pa'i don to/ /da ni rengs pa la sogs pa rnams 'grub pa'i gnas gsungs so/ /gsungs pa yang / /ri bo tshang tshing sman ljongs dang / /rgya mtsho chen po'i 'gram rnams dang / /gdod nas grub pa'i dur khrod de/ /gnas 'di rnams su bya ba yin/ /sngags bzlas de bzhin
<p>76b.5</p>bsam gtan dang / sbyin sreg dkyil 'khor bzhengs pa dang / /rab gnas las kyi ngo bo yis/ /las rnams thams cad bsgrub par bya/ /'di yi don ni 'di yin te/ /dpal rdo rje mkha' 'gror gsungs pa/ /nags chen zhes pa 'dod chags sogs/ /nyon mongs shing gis gtibs
<p>76b.6</p>pa ste/ bud med phyag rgya brten pa'i thabs/ /dag pas byang chub phyogs su 'gyur/ /de yang rnam par dag pa ni/ /rab kyi mthar thug son pa las/ /yul phyogs chos 'byung zhes pa'o/ /de nyid de bzhin gshegs kun gyis/ /rab bsngags rdo rje'i rigs sogs kyi/ /khyad
<p>76b.7</p>'phags gzhon nu ma yi rigs/ /las byung nyid kyi skye bos dben/ /de kho na g.yo ba med pa'i bde ba chen po'i bdag nyid ngo bo nyid kyi phyir/ sems can dman pa rnams kyis 'jug pa mi nus pa nyid kyi phyir tshang tshing ngo / /mdzod du gyur pa nyid kyi phyir sman ljongs so/ /'gram rnams su
<p>77a</p>
<p>77a.1</p>zhes pa de dang yang dag par sbyor ba'i shes rab kyi rgya mtsho'i 'gram rnams su ste mtshungs pa nyid kyi phyir ro/ /sems can thams cad kyi rgyud dang du long ba ni dur khrod do/ /gdod nas grub pa zhes pa rtag tu grub cing yongs su rdzogs pa ste 'char ba dang nub pa dang bral ba'o/ / 
<p>77a.2</p>thal bas rtag du bde ba chen po'i rnam par thob cing de'i rang bzhin du bya ba ste/ de ltar na sgra'i bden pa nyid rtogs par byed do/ /dpal dang po'i sangs rgyas su yang gsungs pa/ skyed mos tshal lam ri bo skye bo ri dgas bral bar zhi ba'i sngags rnams bsgrub par bya/ /drag po rnams ni drag po'i
<p>77a.3</p>dur khrod du ste lha mchog rnams su rengs dang rmongs pa yang / /dbang dang dgug pa sngags pas mchog gi khyab bdag bde ba phyag rgya kun dang rab sbyor la/ /gnas gzhan skye gnas gzhan du mi rnams kyis ni skye ba 'bum phrag gis kyang 'grub mi 'gyur/ /zhes so/ /yang de nyid du gsungs
<p>77a.4</p>pa/ /skyes bu rnams kyi sems ni kun nas mi dge'i 'bras bu'i dbang gis phran tshegs rig pa la rjes chags/ /rig pa 'di yis srid pa gsum po mtha' dag skad cig gis ni bdag gi dbang du byed pa'o/ /zhen pa'i bsam pa brkam chags sems kyis ye shes sbyin pa rnam par
<p>77a.5</p>spangs na dmyal bar rab tu 'jug /rgyab tu rdzas dang rang gi khyim thab gzhan gyi dbang 'gyur kye ma ngan pa'i chos la rab tu 'jug /ces so/ /de bzhin du dpal dgongs pa lung ston pa'i rgyud du yang gsungs pa/ so sor sdud dang dmigs par bshad/ /brda dang don dam pa yin no/ / 
<p>77a.6</p>so sor sdud pa spyi yin te/ /sangs rgyas nyid kyi dmigs pa nyid/ /brda ni sngags kyi de nyid bshad/ /de bzhin nyid ni don dam pa'o/ /dpal dang po'i sangs rgyas su yang gsungs pa/ khyim dang grong du bgrang phreng rnams kyis nyin dang mtshan du sngags kyi bzlas pa byas nas ni/ /ngal zhing
<p>77a.7</p>rmongs te chags bral slar yang 'di ni sngags kyi dngos grub med pa rjod par byed/ /gnas dang stong pa dus dang mchog gi mtshan mo la gnas yang dag par ni shes min nyid/ /rkang pa'i sor mo rnams kyi nad la spyi bor sman rnams kyis ni rab byug byed pa bzhin/ /zhes so/ /dpal sa m+bu Tar
<p>77b</p>
<p>77b.1</p>yang gsungs pa/ /nang gi dbye ba 'di nyid ni/ /shin tu gsal bar bla ma yi/ /zhal las rnyed 'gyur gang rnams ni/ /bla mas dman pa'i sems can la/ /sngags dang phyag rgya mi rnyed do/ /de phyir 'dzam gling gru gsum pa/ /dag pa sangs rgyas bzhugs pa 'dir/ /e
<p>77b.2</p>yig dbyibs can gang dbus su/ /ji ltar e waM du 'gyur bar/ /gru gsum dkyil 'khor nyams dga' bar/ /rdo rje rol pa rnams spros 'byung / /chos 'byung zhes ni bshad pa ste/ /btsun mo'i b+ha ga zhes kyang ngo / /de yi dbus son pad+ma ni/ /'dab ma brgyad pa ze'u 'brur bcas/ / 
<p>77b.3</p>der ni A li kA li spel/ /sde tshan brgyad rnams rnam par gnas/ /las kyi tshogs rnams byed pa ste/ /gsang sngags gzugs kyis lus can gyi'o/ /yi ge lnga bcu rnams nyid ni/ /rig byed sogs su gnas pa rnams/ /phyag rgya nyid dang rgyud rnams dang / /phyi rol bstan bcos
<p>77b.4</p>ngo bor ro/ /rdo rje snying po 'di rnams kyi rang bzhin rnams ni lus las gzhan cung zad kyang yod pa ma yin no/ /a ka tsa Ta ta pa ya sha'i sde dga' ba yi ge lnga bcu ru mnyam pa rnams/ rdo rje rol pa pad+mar son pa rnams 'dab ma so so la phyogs brgyad rnams su rig par byas pa'o/ /'di
<p>77b.5</p>rnams dbus su ze'u 'bru la/ /mchog gi dbang phyug yod pa yin/ /sde tshan brgyad kyis bskor byas pa'o/ /mchog gi yi ge nyid kyang ngo / /a ni yig 'bru kun gyi mchog /don chen yi ge'i 'dren pa ste/ /lus can rnams kyi sngags kun ni/ /de nyid las ni yang dag 'byung / / 
<p>77b.6</p>zhes so/ /gsungs pa yang / brjod pa kun gyi rgyu yi mchog /ngag kun rab tu 'od gsal ba'o/ /zhes so/ /de bzhin du dpal rdo rje snying po'i rgyan du yang gsungs pa/ /snying gi dbus su gzhom med pa/ /sgron ma 'bar ba dang mtshungs shing / /mi 'gyur mchog tu phra ba yi/ / 
<p>77b.7</p>a yig dam pa gtso bo'o/ /zhes so/ /dpal mtshan yang dag par brjod par yang gsungs pa/ /'gro ba'i mar me ye shes sgron/ /gzi brjid chen po 'od gsal ba/ /rig pa'i rgyal mchog sngags dbang po/ /gsang sngags rgyal po don chen byed/ /ces so/ /sangs
<p>78a</p>
<p>78a.1</p>rgyas kun gyi yon tan 'dir/ /A li'i gzugs kyis 'jug par 'gyur/ /zhes pa la sogs pa yang ngo / /dpal lang kar gshegs par yang gsungs pa/ skyes bu gang la la zhig sgron ma bzung nas nor tshol bar byed do/ /blo gros chen po de bzhin du
<p>78a.2</p>ngag tu rnam par brtag pa'i sgra'i sgron mas byang chub sems dpa' sems dpa' chen po rnams dag tu rtog pa dang bral ba'i so so rang gi bdag nyid rtogs pa la rjes su 'jug par 'gyur ro zhes so/ /dpal dgongs pa lung ston pa'i rgyud du yang gsungs pa/ /dang po gcig pu dgu
<p>78a.3</p>dbus na/ /gang zhig bcu yis mi 'ching ba/ /de ni bcings med shes bya ste/ /de shes pa ni mchog gi gnas/ /dbyangs dang gsal byed yi ge rnams/ /grangs dgu yis ni rjes 'jug pa/ /as bcings phan tshun yang dag sbyor/ /gang zhig rig dang 'gro ba'i bla/ /dpal
<p>78a.4</p>'dus pa phyi mar yang gsungs pa/ rig pa'i tshul gyi cho ga yis/ /thun mtshams bzhi yi sbyor ba las/ /sngags kyi yan lag dbyer med pa/ /mtshon bya mtshan nyid bral ba bzlas/ /zhes so/ /gnyis su med pa mnyam pa rnam par rgyal ba rnal 'byor chen po'i rgyud du gsungs pa
<p>78a.5</p>yang / rnam par shes las yang dag byung / /gsang sngags 'bum phrag drug bzlas nas/ /rdo rje sems dpar phyag byas te/ /zla ba nya la de 'grub 'gyur/ /zhes so/ /'di'i don ni 'di yin te/ /dpal mchog gi dang po'i sangs rgyas su yang gsungs pa/ /bde ba chen po'i rang bzhin
<p>78a.6</p>ni/ /nya yi sgra yis brjod par bya/ /gzhan ni bsgom pa'i bar chod can/ /spro dang bsdu ba byed pa kun/ /zhes pa la sogs pa'o/ /de la brtul zhugs bshad pa med/ /sngags dang phreng ba yod ma yin/ /'dzin dang sbyin sreg las kun med/ /thams cad gzhan dang gzhan du 'jug/ / 
<p>78a.7</p>rnal 'byor bsgom pa'i bar chad can/ /phyi rol bzlas pa spang bar bya/ /sngags don bcom ldan rdo rje can/ /rdo rje'i bdag nyid ci ltar bzlas/ /zhes so/ /gsungs pa yang / gsang sngags tshul chen las byung ba/ /gsang sngags tshul chen bdag nyid can/ /zhes so/ /glang chen
<p>78b</p>
<p>78b.1</p>rnyed nas 'phral du ni/ /glang chen rjes ni tshol ba ltar/ /rang nyid sngags lus dngos yin na/ /gzhan pa ci zhig tshol bar byed/ /sngags kyi de nyid gsal ba 'di/ /gsung gi rdo rje'i sgrub thabs te/ /ye shes gsum gyi dbye ba yis/ /sems tsam la ni nges par sbyor/ /zhes
<p>78b.2</p>so/ /dpal dgongs pa lung ston pa'i rgyud du yang gsungs pa/ yi ge gang rnams sngar bshad dang / /gang yang mngon du phyogs de rnams/ /bud med skyes pa ma ning ste/ /byings la sogs par yongs brtags shing / /'og dang steng du yang dag sbyar/ /shes shing rtogs na
<p>78b.3</p>der sbyar ba'o/ /don gyi rjes 'gro'i bzlas pa ni/ /rang bzhin med pa mdzes pa yis/ /ma ning go 'phang la gnas pas/ /sngags kyi yan lag dbyer med gnas/ /dpal lang kar gshegs par gsungs pa yang / /blo gros chen po byang chub sems dpa' sems dpa' chen pos
<p>78b.4</p>don la rton par bya'i tshig 'bru la rton pa ma yin no/ /blo gros chen po rigs kyi bu'am rigs kyi bu mo tshig 'bru'i rjes su 'brang ba ni bdag nyid nyams par byed cing don dam pa'i mtha' yang rtogs par mi 'gyur ro/ /blo gros chen po 'di lta ste/ la la zhig 'ga' zhig la sor mo'i rtse mos
<p>78b.5</p>cung zad cig ston par byed cing de sor mo'i rtse mo nyid la blta ba'i phyed du ston par byed do/ /blo gros chen po de bzhin du byis pa'i rigs can byis pa so so'i skye bo shes rab 'tshal ba'i rang bzhin can gyi tshogs rnams sgra ji bzhin pa'i sor mo'i rtse mo la mngon par zhen cing mngon par zhen pa de bzhin kho
<p>78b.6</p>nar dus byed par 'gyur ro/ /sgra ji bzhin pa'i sor mo'i rtse mo spangs nas don dam pa tshol bar mi byed do zhes so/ /dpal shes rab kyi pha rol tu phyin pa'i bslab pa'i le'ur yang gsungs pa/ rab 'byor 'di lta ste/ dper na skyes bu'i srog gi dbang po 'gags na dbang po rnams thams cad
<p>78b.7</p>'gag par 'gyur ro/ /rab 'byor de bzhin du byang chub sems dpa' sems dpa' chen po shes rab kyi pha rol tu phyin pa la slob bzhin pa'i mi shes pa 'gags na/ mi dge ba'i chos rnams thams cad 'gag par 'gyur ro/ /de las gzhan pa'i pha rol tu phyin pa rnams thams cad kyang
<p>79a</p>
<p>79a.1</p>nang du 'dus shing yongs su gzung bar 'gyur ro/ /zhes so/ /de'i phyir byang chub sems dpa' sems dpa' chen pos don 'dod pas 'byung bar bya zhing de'i phyir phyin ci log pa sgra ji bzhin par don la mngon par zhen pa spang bar bya'o/ /zhes pa'i don to/ /gsungs pa yang / / 
<p>79a.2</p>sngags pas de ltar shes nas ni/ /'gro ni byis pa bzhin du spyad/ /de ltar sngags rnams 'grub par 'gyur/ /rnam par mi rtog chos las so/ /zhes so/ /dpal dri ma dang bral ba'i 'od du yang gsungs pa/ /'dir sngags kyi tshul la/ srid pa gsum gyi bdag pos drag po'i
<p>79a.3</p>las kyi rang bzhin du ma'i sngags rnams rab gsungs gang / /de rnams thams cad bdud kyi phyogs nyams 'jig pa skyed byed srog chags rnams la nam yang min/ /'dir bdud rnams kyi ni/ gang zhig dran pa rnams kyi byed po g.yul gyi yul dga' gsod byed gzhan yang mu stegs
<p>79a.4</p>pa/ /zhes so/ /dpal dang po'i sangs rgyas su yang gsungs pa/ gang la rigs ni tshad mar gyur pa de la mi yi bdag po rig byed tshad mar 'gyur/ /gang la rig byed tshad ma de la nges par sa gzhi'i gnas su mchod sbyin tshad ma ste/ gang la mchod sbyin tshad ma de la rnam mang phyugs dang mi
<p>79a.5</p>rnams la 'tshe tshad mar 'gyur/ /gang la 'tshe ba tshad mar gyur pa de la dmyal ba'i 'jigs byed sdig pa tshad ma'o/ /zhes so/ /de'i phyir 'dir rnal 'byor ma'i rgyud las rdo rje mkha' 'gro ma gang yin pa de rnams ni phyugs kyi skye bo ste mi shes pa rnams gsang pa'i don du sangs rgyas pa mkhas
<p>79a.6</p>pa rnams kyis gsol ba gdab par mi bya ste/ gang la ci'i phyir zhe na/ sems can rnams ni bsrung ba'i don du srid gsum bla mas de rnams 'jig rten khams su spros pa ste/ de'i phyir mchog gi snying rje dang ldan pa de rnams ni 'jig rten rnams srung bar byed cing 'jig rten slu bar byed pa'i sgrub po la
<p>79a.7</p>sdang bar byed do/ /ci ste gsad pa la sogs pa'i las byas par gyur pa na/ gal te bsgrub bya las kyi mthu yis shi bar gyur na de'i tshe 'di ni sgrub pa po'i bdud yin te/ bdag gis gsad do zhes pa'i nga rgyal las so/ /dpal shes rab kyi pha rol tu phyin pa sring mo gang gA'i lha mo'i le'ur gsungs
<p>79b</p>
<p>79b.1</p>pa yang / /ji lta ba bzhin du chos thams cad rmi lam lta bur bcom ldan 'das kyis gsungs pa/ /de lta na de'i las bsags pa dang / nye bar bsags par mi 'gyur ro/ /tshe dang ldan pa shA ri'i bu ci ste skyes bu de gnyid sad pa na gal te kun du rnam par rtog par byed cing gsad pa'i 'du shes skyed
<p>79b.2</p>par byed na de'i las bsags pa'am/ nye bar bsags par 'gyur ro/ /ci ltar zhe na/ tshe dang ldan pa shA ri'i bu rnam par rtog par byed cing gsad pa'i 'du shes skyed par byed de/ /de gal te rmi lam gyi nang du srog gcod par byas nas gnyid sad par gyur pa na/ e ma bsad do legs par
<p>79b.3</p>bsad do/ /shin tu bsad do/ /ngas bsad do/ /zhes rnam par rtog par byed na de'i las bsags pa'am rnam par bsags par 'gyur ro/ /sangs rgyas bcom ldan 'das kyang rnam par rtog par mdzad cing zad pa'i 'du shes skyed par mdzad na de'i yang las rnams bsags pa'am/ nye bar
<p>79b.4</p>bsags par 'gyur ro zhes so/ /dpal kye'i rdo rje'i rgyud la kha che chen pos rtogs pa gnas brtan dul ba'i dpal bshes gnyen gyis gsol ba btab pa rdo rje'i tshig gi snying po bsdus pa'i dka' 'grel du sngags kyi le'u ste gnyis pa'o// //da ni lha'i le'u bshad par bya'o/ / 
<p>79b.5</p>lus su byung ba'i phyir zhes pa la sogs pas na ste/ dpal dri ma dang bral ba'i 'od du yang gsungs pa/ gang gi phyir lus 'byung ba lnga'i bdag nyid la kun rdzob kyi bde ba yang dag par 'byung ba de'i phyir lha zhes brjod par bya'o/ /dpal rdo rje bdud rtsi'i rgyud du yang gsungs pa/ ci'i phyir lha
<p>79b.6</p>zhes brjod ce na/ lus la lus can gnas pa ste/ /rtogs phyir rtogs pa po zhes bshad/ /rang nyid rtogs phyir lha nyid de/ /de phyir lha zhes bshad pa'o/ /dang po byams pa bsgom par bya/ /zhes pa ni gnyen bshes tha mal pa dang dgra bo rnams la pha rol po la phan pa dang bde ba nye
<p>79b.7</p>bar sgrub par sems pa ni byams pa'o/ /gnyis pa snying rje zhes pa la sdug bsngal dang sdug bsngal gyi rgyu las sems can rnams thams cad rang gi lus dang srog gis kyang 'don par 'dod pa ni snying rje'o/ /gsum pa dga' ba bsgom par bya/ /zhes pa gzhan la phan pa la rangs pa
<p>80a</p>
<p>80a.1</p>ni dga' ba'o/ /bzhi pa btang snyoms bsgom par bya/ /zhes pa gzhan gyi skyon la btang snyoms pa ni/ kun gyi lhag mar btang snyoms so/ /zhes pa'o/ /da ni kha dag pa la sogs pa byas nas phyi nas 'jam pa'i stan la nye bar 'dug ste/ rdzas bcu'i rang bzhin gyi ril bu byas
<p>80a.2</p>nas khar gzhug go/ /de nas rang gi snying ga'i hUM yig gi 'od zer rnams kyis nam mkha'i mthil yongs su bkang ste/ /mos pa ji lta ba bzhin du bla ma dang sangs rgyas dang byang chub sems dpa' dang bcas pa'i rje btsun gtso bo rang gi shes rab la 'khyud pa/ /ma ma brgyad kyis yongs su bskor
<p>80a.3</p>ba nam mkhar bsam par bya'o/ /de nas 'od zer de rnams log ste rang gi snying gar zhugs pa dang hUM yig las lha mo brgyad bcom ldan 'das la mchod pa bya ba'i ched du dbyung bar bya'o/ /'dir spyan drangs pa dang lhan cig pa rnams spro zhing / rgyan rnams thams cad 'dzin pa yi/ /lha mo
<p>80a.4</p>brgyad po rnams kyis mchod/ /gau rI ri dgas mtshan ma 'dzin/ /chom rkun bdud las rgyal ba'i snod/ /ro langs ma ni chu lag ma/ /g+hasmarI ni sman 'dzin zhing / /pu k+ka sI ni rdo rje'i lag /de bzhin ri khrod ma ro 'dzin/ /gdol pa mo ni cang te'u 'khrol/ /g.yung mo chags pas
<p>80a.5</p>gar mdzad do/ /zla ba khu ba nyi ma rdul/ /chu ni mi bskyod pa ru brjod/ /sman ni sha dang myos byed do/ /rdo rje rnam par snang mdzad bshad/ /ro ni ro drug yang dag bshad/ /go ku sogs stobs cang te'u/ /gar ni chang gi btung ba ste/ /zhes 'di dam tshig brgyad du bshad/ /rnal
<p>80a.6</p>'byor ba yis 'di rnams kyis/ /kye rdor gtso bo 'khor bcas mchod/ /de nas de mdun sngags pa yis/ /dkon mchog gsum la skyabs su 'gro/ /sdig pa rnams ni bshags par bya/ /bsod nams rnams la rjes yi rang / /rang gi lus nyid dbul ba dang / /lam la brten pa
<p>80a.7</p>nyid kyang ngo / /byang chub sems ni bskyed par bya/ /de nas sangs rgyas gshegs su gsol/ /stong pa nyid la dmigs don du/ /smon lam la sogs rnam spyad bya/ /rang bzhin med phyir stong pa ste/ /rgyu med phyir na mtshan ma med/ /ji ltar sgyu ma rmi lam dang / /dri za'i grong khyer
<p>80b</p>
<p>80b.1</p>ji bzhin du/ /de bzhin sems can sangs rgyas rnams/ /de nyid bsgom pas blta bar bya/ /ji ltar sgra brnyan de bzhin du/ /sangs rgyas rnams kyis chos ston pa'o/ /dpal shes rab kyi pha rol tu phyin par rtag tu ngu'i le'ur gsungs pa yang / gang zag med pa sgyu ma lta bu sgra brnyan lta bu ste/ 
<p>80b.2</p>rigs kyi bu khyod de ltar chos rnams yang dag pa'i tshul la so sor rtog pas chos smra ba'i rjes su 'brangs nas ring por mi thogs par shes rab kyi pha rol tu phyin pa la nges par 'byung bar 'gyur ro/ /de ltar rnam par spyad nas ni/ /'khor ba'i bar du srid pa ru/ /sems can rjes su gzung
<p>80b.3</p>ba'i rgyur/ /byang chub sems dpa' gnas par mdzad/ /bdud dang nyon mongs snyoms 'jug dang / /shes bya'i sgrib pa nyid kyang ni/ /khro bo chen pos nges bsregs kyang / /cha shas tsam ni srung mdzad pa'o/ /gsungs pa yang / stobs po che la thabs che ba/ /smon lam ye shes rgya mtsho
<p>80b.4</p>ste/ /byams chen rang bzhin dpag tu med/ /snying rje chen po blo yi mchog /ces so/ /sangs rgyas byang chub sems dpa' nyid/ /thams cad yongs su rnam spyad nas/ /stong pa nyid la dmigs par bya/ /sngags 'di rnams ni brjod par bya/ /oM shU n+ya tA dz+nyA na badzra swa b+hA ba At+ma
<p>80b.5</p>ko\u0f85haM/ de nas smon lam dran par bya zhing / smon lam gyi sems de sngags pas rang gi sems kyis lha'i nga rgyal bsgom par bya ste/ 'gro ba rnams rol par bya ba'i ched du'o/ /'dir 'chad par 'gyur ba'i dkyil 'khor gyi 'khor lo dur khrod brgyad kyis brgyan par bsams nas/ de'i dbus su
<p>80b.6</p>pad+ma 'dab ma brgyad pa dang / nyi ma'i dkyil 'khor dang / de nas chos kyi dbyings kyi bdag nyid can gyi ro nyi ma'i steng du bsgom par bya'o/ /sangs rgyas mtshan gyi rgyu las ni/ /zla ba dbyangs rnams sum cu gnyis/ /gsal byed brgyad cu nyi ma la'o/ /de dag dbus su hUM yig ste/ /de nyid
<p>80b.7</p>sems dpa' nyid du brjod/ /lhan cig skyes dga'i rang bzhin te/ /me long mnyam nyid ye shes dang / /so sor rtog pa'i rim pa las/ /de rnams gcig nyid bya ba sgrub/ /gzugs ni yongs su rdzogs pa yang / /chos kyi dbyings su 'di brjod do/ /ye shes lnga pa mchog yin no/ / 
<p>81a</p>
<p>81a.1</p>gsungs pa yang / phung po 'di rnams sangs rgyas 'di/ /rigs 'di rnams kyang ye shes rnams/ /a yig la sogs shes pa 'di/ /me long la sogs rab tu grags/ /zhes so/ /rnam lnga mngon par byang chub pa/ /phyag gnyis kye yi rdo rjer
<p>81a.2</p>bsgom/ /sngo dang skya rengs mtshungs pa'i mchog /ban+du dmar po'i spyan dang ldan/ /dpa' bo thod pa'i phreng ba can/ /mi bskyod pa yis thod byas la/ /'khor lo can dang rna cha dang / /mgul rgyan lag gdub ska rags nyid/ /sangs rgyas la ni rnam dag pas/ /'di rnams phyag rgya lnga ru
<p>81a.3</p>bsgrags/ /'khor lo can la mi bskyod gnas/ /rna char 'od dpag med pa bzhugs/ /mgul gyi phreng bas rin chen dbang / /gdu bur rgyal ba rnam snang mdzad/ /ska rags la ni don yod gnas/ /de ltar sangs rgyas rnams rab bzhugs/ /gti mug rdo rje sogs lha mo/ /mig
<p>81a.4</p>sogs skye mched rnams la'o/ /lus ngan sems kyi rdo rje la/ /oM AHhUM ni rnam par dgod/ /ye shes dkyil 'khor dbang bskur dang / /bstod dang mchod pa rnams kyang bya/ /g.yon na rdo rje thod pa dang / /kha T+wAM ga yang g.yon pa na/ /g.yas na rdo rje nag po ste/ /hUM yig 'don pa'i bdag
<p>81a.5</p>nyid can/ /dur khrod du ni mgon po rol/ /rnal 'byor ma yis yongs su bskor/ /dbugs rgyu zhes pa'i rig pa 'dis/ /dur khrod ces ni mngon par brjod/ /gsungs pa yang / de 'dra'i rnal 'byor ma brgyad rnams kyis yongs su bskor ba'i bcom ldan 'das dur khrod na'o zhes pa 'di ni dpa'
<p>81a.6</p>bo gcig pa ma yin no/ /de'i phyir dur khrod du rol zhes gsungs te/ /'byung ba lnga'i bdag nyid can gyi phyir ro/ /de bzhin du 'dir yang lhan cig skyes pa'i sku ro yis brjod pa'o/ /'di ni dgongs pa yin te ji ltar dur khrod ni sems can rnams bdag med pa de ltar thams cad du'o zhes pa
<p>81a.7</p>sems can thams cad bdag med par gnas pa'i phyag rgya ni dur khrod do/ /sems can rnams sems can gyi rang bzhin gyis stong pa sems can gyi gnas rnams kyang sems can gyi gnas kyi rang bzhin gyis stong pa'o/ /zhes pa dur khrod kyi don to/ /de ltar phyag gnyis pa'i sgrub thabs kyi
<p>81b</p>
<p>81b.1</p>nges pa'o/ /phyag bzhi pa ni bdud bzhi rnam par dag pa ste/ gong du brjod pa'i gzugs dang sku mdog can hU~M las byung ba'o/ /phyag g.yon gyi dang pos skyes pa'i thod pa lha dang lha ma yin rnams kyi khrag gis gang ba dang / phyag g.yas kyi dang po na rdo rje'o/ /phyag lhag ma dag gis
<p>81b.2</p>shes rab ma la 'khyud pa ste/ shes rab rdo rje phag mo ni bcom ldan 'das kyi gzugs can no/ /phyag drug pa ni zhal gsum g.yon dmar ba/ g.yas pa zla ba dang skya rengs lta bu/ zhal dang po sngo ba/ gcer bu sngar brjod pa'i kha dog dang gzugs can/ phyag rnams ni pha rol tu phyin pa drug rnam
<p>81b.3</p>par dag pa'o/ /dpal mtshan yang dag par brjod par gsungs pa yang / sbyin bdag chen po gtso bo ste/ /tshul khrims chen po 'chang ba'i mchog /bzod chen 'chang ba brtan pa'o/ /brtson 'grus chen po pha rol gnon/ /bsam gtan chen po ting 'dzin gnas/ /shes rab chen
<p>81b.4</p>po lus 'chang ba/ /zhes so/ /'di'i nges pa'i don ni dpal dang po'i sangs rgyas su gsungs pa yang / /nor stong sbyin pa yid dang bud med 'grogs pa las kyang 'pho ba med pa'i tshul khrims te/ /bzod pa dgra sogs mi 'jug pa ste rlung gi gnyi ga'i bsgrod 'jig brtson 'grus nyid/ / 
<p>81b.5</p>bsam gtan shes rab dag kyang lhan skyes bde la gnas sems kun du 'gro byed kun gyi skad/ /de las sems can don dang rdzu 'phrul srid pa mthar byed mi skye thob ste gzhan bzhi rnam shes so/ /phyag g.yon gyi dang po na rtse gsum pa/ phyag g.yas kyi dang po na rdo rje/ phyag g.yon gyi
<p>81b.6</p>gnyis pa na dril bu/ phyag g.yas kyi gnyis pa na gri gug /phyag lhag ma gnyis kyis rdo rje lcags sgrog ma la snyoms par zhugs pa'o/ /bcom ldan 'das ji lta ba de bzhin du shes rab ma ste/ g.yas pa dang g.yon pa na gri gug dang thod pa'o/ /khams gsum pa'i bdag nyid can gyi
<p>81b.7</p>ro mnan pa'o/ /de ltar phyag gnyis pa dang phyag bzhi pa dang / phyag drug pa'i sgrub thabs kyi nges pa'o zhes pa ni drang ba'i don to/ /da ni rdzogs pa'i rim pa la 'jug par bya ste/ de nyid du gsungs pa/ bskyed pa'i rim pa nyid dang ni/ /rdzogs pa yi yang rim pa nyid/ /rim gnyis mnyam
<p>82a</p>
<p>82a.1</p>par gnas nas ni/ /rdo rje can gyis chos ston to/ /des na dpal sam+bu Ta la sogs pa rgyud sna tshogs kyi rim pas nges pa'i don gsal bar bya ste/ /rkang pa'i mthil du rlung chen po/ /rtsol chen rlung ni gzhu yi dbyibs/ /sum mdo skyed pa'i phyogs gnas pa/ /de bzhin
<p>82a.2</p>me ni gru gsum mo/ /chu ni zlum po'i rnam pa can/ /ngo bo lte bar gnas pa'o/ /snying gar sa gzhi nyid kyang ni/ /kun nas gru bzhi pa yin na/ /keng rus dbyug pa'i ngo bo ni/ /de bzhin ri rgyal lhun po'o/ /de nas spyi bo'i char gnas pa/ /sum cu gnyis 'dab 'dam skyes la/ /dbyangs
<p>82a.3</p>dang gsal byed yang dag 'byung / /byang chub yig ni sum cu gnyis/ /mgo bo'i dbus gnas klad pa ru/ /gang zhig brjod pa de yin te/ /de yi dbus su haM yig ni/ /thig le'i gzugs can gzhom du med/ /bdud rtsi 'dzag pa'i ngo bo yis/ /nyin dang mtshan du rnam par gnas/ /me ni
<p>82a.4</p>yang dag dga' byed pa/ /de yis nA da 'byed pa'o/ /der gser gyi gdan bkra ba'i dbus su gnas pa ming la sogs pa dang ming med pa lhan cig skyes pa dri ma med pa zla ba'i 'od can/ yan lag thams cad kyi tshigs su rim gyis 'gro bar byed cing / pad+ma'i sna rtse'i phyogs su nye bar 'byung ste/ 
<p>82a.5</p>de ni brtan dang g.yo bdag nyid/ /'jig rten kun gyi rtsa ba'o/ /sa bon ngo bor gnas pa ni/ /mi gsal gsal ba'i rang bzhin can/ /lus can kun gyi ngo bo ni/ /dang por de las skyes pa yin/ /de nyid dkyil 'khor zhes bshad do/ /dngos po rnams kyi snying po mchog /de ni 'dzin cing
<p>82a.6</p>len pa'i phyir/ /lus ni dkyil 'khor yin par 'dod/ /sum cu rtsa gnyis rtsa chen ni/ /'khor lo 'du bar byed par 'dod/ /byang chub sems ni rin chen che/ /dkyil 'khor de nyid dkyil 'khor lo/ /de yis yongs rdzogs dkyil 'khor du/ /'gyur ba nyid de the tshom med/ /der gnas sa bon las
<p>82a.7</p>rdzogs pa/ /de dpal he ru ka ru brjod/ /shrI yig yang dag bshad pa ni/ /thams cad skyed la byed rgyu'o/ /shrI yig kla klo'i skad kyis ni/ /b+ha ga'i don la mngon par brjod/ /sems ni he ru ka nyid de/ /de dpal he ru ka ru brjod/ /shrI sgra gnyis med don gyi ste/ /he yig rgyu dang bral ba'o/ / 
<p>82b</p>
<p>82b.1</p>ru yig ngo bo mnyam pa'i don/ /ka yig gang du'ang mi gnas pa'o/ /de ltar lte ba dang gsang ba dang rdo rje nor bur lus dang ngag dang sems kyi chos kyis lhan cig skyes pa'i dga' ba ni bcom ldan 'das he ru ka ru brjod par bya'o/ /de'i phyir lhan cig skyes pa'i dga' ba ye shes rdo rje bzhi pa ste/ de ni phyi
<p>82b.2</p>dang nang gi ngo bos thams cad la khyab nas rnam par gnas pa'i lhan cig skye ba'i sku de kho na sems can gyi don byed pa'i ched du longs spyod rdzogs pa dang sprul pa'i sku'i bdag nyid de dpal bde ba chen po rdo rje 'dzin pa'o/ /mtshan yang dag par brjod par yang gsungs pa/ dus gsum du 'jug pa'i sangs
<p>82b.3</p>rgyas rnams kyi thugs la gnas pa'i ye shes kyi sku nga'o/ /zhes so/ /gsungs pa yang / sangs rgyas kun gyi sku gang yin/ /snang ba med cing gsal byed min/ /ma skyes ma byas dag pa ste/ /dngos med la sogs rnam par spangs/ /zhes so/ /gsungs pa yang / ji ltar me long gzugs
<p>82b.4</p>la ches dang bar/ /yan lag mtha' dag ldan pa'i gzugs snang ba/ /de ltar rdo rje 'dzin pa rtag nyid du/ /dpe byad brgyad cu'i mtshan gyis phyug pa'o/ /ji ltar nam mkha' dbang po'i mtshon cha kha dog du mar mthong / /'jig rten pa la dge ba la sogs la sa ni ston par byed/ /de ltar rdo rje 'dzin pa dkar
<p>82b.5</p>sogs kha dog thob nas ni/ /nges par las ni ma tshang med pa phun sum tshogs par byed/ /gsungs pa yang / gzugs med gzugs dang ldan pa mchog /sna tshogs gzugs can yid las skyes/ /gzugs rnams thams cad snang ba'i dpal/ /gzugs brnyan ma lus 'chang ba po/ / 
<p>82b.6</p>zhes so/ /gser dang dngul dang nor bu dung gi rdo dang byi ru dang / /bai DUr+ya dang zangs dang ra gan la sogs gang gnas pa/ /de ni ri bong can nyid gcig pu nam mkha'i nang dbus nas/ /'jug bzhin pa yi lus kyi so sor snang ba ji lta bar/ /de bzhin nges par thugs kyi rdo rje mgon po de nyid ni/ /sna
<p>82b.7</p>tshogs rnam pas skye bo'i tshogs la gnas par mdzad pa ste/ /de yang zad min rang bdag nyid la sna tshogs ngo bo can/ /sgyu ma'i rang bzhin mtha' dag 'jig rten rnams la khyab pa'o/ /dpal mtshan yang dag par brjod par yang gsungs pa/ mkhas pa sgyu 'phrul chen po 'chang / /sgyu 'phrul
<p>83a</p>
<p>83a.1</p>chen po'i don bsgrub pa/ /sgyu 'phrul chen po dga' bas dga'/ /sgyu 'phrul chen po'i mig 'phrul can/ /zhes so/ /dpal dang po'i sangs rgyas su yang gsungs pa/ /sangs rgyas rnams kyi'ang rtog bya min pa dpag med yon tan dang ldan sangs rgyas sprul pa ni/ / 
<p>83a.2</p>sgyu ma srid pa gsum gyi gnas su bdag nyid ston byed brgya byin gzhu ni ji bzhin nyid/ /sna tshogs dngos rnams kyis che rgyal ba dang bcas lha mi rnams kyi rang rang sems la ni/ /rab zhugs 'di ni ma skyes chos te chu la mkha' bzhin 'dir ni skye bar 'khrul ster ba'o/ /dpal shes rab kyi pha rol tu
<p>83a.3</p>phyin par yang gsungs pa/ rab 'byor de ci snyam du sems/ sgyu ma yang ma yin sgyu ma lta bu yang ma yin pa'i sems gang yin pa de yang dag par rjes su mthong ngam/ de ci khyod kyis sgyu ma'am sgyu ma lta bu'i sems las gzhan du chos gang bla na med pa yang dag par rdzogs pa'i byang chub tu mngon
<p>83a.4</p>par rdzogs par sangs rgyas pa'i chos de yang dag par rjes su mthong ngam/ gsol pa/ bcom ldan 'das de ni lags so/ /bcom ldan 'das bdag gis sgyu ma'am sgyu ma las gzhan du chos gang bla na med pa yang dag par rdzogs pa'i byang chub tu mngon par rdzogs par sangs rgyas pa'i
<p>83a.5</p>chos de yang dag par rjes su ma mthong lags so zhes so/ /dpal dam tshig gsum gyi rgyan du yang gsungs pa/ sgyu ma'i ngo bor kun rtogs nas/ /rang bzhin gyis yongs mya ngan 'das/ /sgyu ma'i rang bzhin sems kyis ni/ /'dir ni sgyu ma'i dkyil 'khor nyid/ /nam mkha'i khams kyi mthar
<p>83a.6</p>thug par/ /ma ma'i tshogs kyis yang dag 'khrigs/ /rnam pa thams cad mchog ldan pa/ /chos kyi dbyings kyis rnam rol pa'o/ /zhes so/ /rnal 'byor pa yis 'di kun spro/ /bdag nyid kyis ni bsdu yang bya/ /sgyu ma lta bu'i ting 'dzin gnas/ /dkyil 'khor rnams kyang rgya che ba/ / 
<p>83a.7</p>gzugs sgra de bzhin dri dang ni/ /ro dang reg bya mdzes pa yang / /'dod chags chen po'i tshul gnas pa'i/ /rnal 'byor pa yis rtag myong bya/ /gsungs pa yang / 'dod pa'i yon tan lnga yi bde/ /byis pa rnams ni 'ching bar 'dod/ /rnal 'byor pa rnams chos de yis/ /sangs rgyas
<p>83b</p>
<p>83b.1</p>nyid kyang thob par byed/ /mang du brjod pas 'dir ci bya/ /rdo rje theg pa de nyid las/ /rnal 'byor pa yis gang gang dmigs/ /de de sgyu ma lta bur brtag /gang gang dbang po'i lam nyid du/ /gyur pa de de rang bzhin las/ /mchog tu grub pa'i rnal 'byor gyis/ /sangs rgyas kun gyi rang bzhin thob/ / 
<p>83b.2</p>gsungs pa yang / 'di ni gnyis med ces bshad de/ /'di ni byang chub sems mchog nyid/ /shes rab pha rol phyin nyid kyang / /pha rol phyin pa kun rang bzhin/ /'gro ba brtan dang g.yo ba rnams/ /'di nyid du ni thams cad skyes/ /mtha' yas byang chub sems dpa' dang / /sangs rgyas nyan thos
<p>83b.3</p>sogs rnams so/ /zhes pa la sogs pa'o/ /dpal kye'i rdo rje'i rgyud la kha che chen pos rtogs pa rdo rje'i tshig 'byed pa snying po bsdus pa'i dka' 'grel du lha'i le'u ste gsum pa'o// //da ni dbang bskur ba'i le'u bshad par bya'o/ /bcom ldan 'das kyis bka' stsal ba/ /rang gi snying ga'i sa
<p>83b.4</p>bon las 'od zer nges par phyung ste/ sngon po la sogs pa'i 'od zer lcags kyu'i rnam pa de rnams kyis khams gsum na bzhugs pa'i sangs rgyas de rnams spyan drangs la/ /ma mo brgyad kyis yang dag par mchod nas gsol ba gdab par bya'o/ /oM a b+hi Shi ny+tsa n+tu mAM sarba ta thA ga ta zhes pa'o/ /de nas
<p>83b.5</p>sangs rgyas de rnams he ru ka'i rnam pa rnams kyis de bzhin gshegs pa lnga'i bdag nyid kyi bdud rtsis gang ba'i bum pa rnams kyis dbang bskur bar bya'o/ /dbang bskur bzhin pa nam mkha' las me tog gi char 'bab par 'gyur ro/ /lha rnams kyi rnga bo che'i sgra rnams byed do/ /gur kum gyi char ba 'byung ngo / / 
<p>83b.6</p>gzugs rdo rje ma la sogs pa rnams kyis mchod pa byed do/ /spyan ma la sogs pa rnams kyang rdo rje'i glu blang bar bya'o/ /dbang bskur nas spyi bor rang gi rigs kyi dbang por 'gyur ro/ /'dis ni he ru ka rdzogs par 'gyur ro/ /de nas sku la sogs pa byin gyis brlab pa'i sngags brjod par bya ste/ 
<p>83b.7</p>oM sarba ta thA ga ta kA ya bA ka tsi t+ta badzra swa b+hA wa At+ma ko\u0f85haM/ de ltar thun gsum du byin gyis brlabs par bsgoms nas langs te dus thams cad du lha'i gzugs kyis gnas par bya'o zhes drang ba'i don to/ /da ni nges pa'i don gsal bar bya ste/ /dpal dang po'i sangs rgyas su gsungs pa yang / 
<p>84a</p>
<p>84a.1</p>'khor bar mi nyid du ni 'gyur ba 'ga' zhig tu ste chos kyi blo yang res 'ga' na/ /de bas sangs rgyas rjes chags dge ba'i dbang gis 'gyur zhing dang po'i theg par rab tu 'jug /de bas dpal ldan rdo rje theg pa bsgom pa la ni blo gros ma lus brgya lam dag na
<p>84a.2</p>'jug /de las sangs rgyas nyid 'dod mchog gi bde ba'i go 'phang la 'jug e ma shin tu dka'/ /nyung ngu'i rgyud 'dir dbang bskur ba'i le'u'i don rtsa ba'i rgyud du yang gsungs pas de'i phyir de nyid la 'jug par bya'o/ /de'i phyir rtsa ba'i rgyud du bcom ldan 'das kyis bka' stsal pa/ /ji ltar
<p>84a.3</p>bskyed pa'i rim pa ni/ /rdo rje snying pos bshad kyis nyon/ /sgo nga skyes dang mngal nas skyes/ /srid pa skye ba'i rim rnam gnyis/ /sgong skyes tshangs pa'i sgo nga skyes/ /bshad de 'jig rten khams 'byung ba'o/ /mngal nas skyes pa gnyis pa ste/ /bud med mngal du 'byung ba'o/ /dang po stong nyid byang chub
<p>84a.4</p>ni/ /'chi mthar 'pho ba'i bde ba'o/ /gnyis par sa bon bsdu ba ni/ /ma yi mngal du khu ba brdul/ /khu ba rdul dang sngags dang ni/ /srog dang rnam shes kho na ste/ /lnga po rnams kyis lus rdzogs pa/ /gzugs brnyan rdzogs par brjod par bya/ /rnam lnga mngon rdzogs byang chub pa'o/ /a ba d+hU tIr bde bas
<p>84a.5</p>rgyal/ /dpal dri ma dang bral ba'i 'od du yang gsungs pa/ ma rig zhugs pa'i 'chi ba na/ /de la 'du byed rnams skye ba'o/ /de nyid dang po'i mgon por brjod/ /mchog tu mi 'gyur sna tshogs gzugs/ /dpal mtshan yang dag par brjod par yang gsungs pa/ rnam par rtog med lhun gyis grub/ / 
<p>84a.6</p>dus gsum sangs rgyas las byed pa/ /sangs rgyas thog ma tha ma med/ /dang po'i sangs rgyas gnyis rtogs med/ /ces so/ /'dir gzugs rdzogs pa na/ pha dang ma yi dkar dang khrag /de bzhin srog dang thur sel gnyis/ /sems kyi rdo rje yang dag ldan/ /lus bskyed pa yi rgyu yin no/ /srog dang
<p>84a.7</p>thur sel rim ji bzhin/ /'od dpag med dang rin chen 'dzin/ /lus ngag yid dang chags pa rnams/ /sems kyi rdo rje can gyi sgo/ /khu ba las ni zla ba skye/ /khrag las nyi ma yang dag 'byung / /srog las sgra gcan nges par rdzogs/ /thur sel las kyang dus kyi me/ /khu ba las ni rtsa rnams
<p>84b</p>
<p>84b.1</p>skye/ /rus pa khu ba las byung ba'o/ /rdul las khrag ni yang dag 'byung / /khrag las sha ni kun nas skye/ /sha las pags pa skye ba yin/ /rus pa las ni rkang skye 'gyur/ /phyi rol skye mched longs spyod che/ /bde ba chen po sad byed de/ /puk+ka sI dang ri khrod ma/ /gdol pa de bzhin
<p>84b.2</p>g.yung mo ste/ /sa dang chu dang me rlung gis/ /rmi lam gnas skabs rang bzhin las/ /byis pa de rnams kyis blang ba/ /ma yi mngal nas phyir byung ba'o/ /sad pa'i gnas skabs yang dag thob/ /mig la sogs pa byin brlabs pa/ /rnam shes drug po'i rab sbyor las/ /yul
<p>84b.3</p>lnga po rnams 'dzin par byed/ /dpal dri ma med pa'i 'od du gsungs pa yang / /byis pa skyes la ma yis ni/ /chu yis 'khru ba'i dbang skur byed/ /de yi gtsug phud rab gzhag pa/ /dbu rgyan du ni yongs su brtags/ /de yi rna ba 'bugs la sogs/ /dar dpyangs dbang bskur zhes
<p>84b.4</p>par bshad/ /byis pa dgod dang smra ba ni/ /dril bu rdo rje'i dbang bskur ro/ /lnga la longs spyod brtul zhugs yin/ /ming gis ming gi dbang bskur ro/ /klog la sogs pa'i rjes snang ba/ /pha bdag gis ni rtag tu ster/ /de ltar rnam pa bdun gyis ni/ /dbang bskur bdun du rab tu
<p>84b.5</p>grags/ /de yi bag ma len byed pa/ /gsang ba'i dbang bskur zhes par bshad/ /de yi shes rab gtod pa ni/ /de yi lag pas 'dzin pa brjod/ /shes rab thabs kyi snyoms 'jug pa/ /'chi ba'i mtha' ni de bder 'dod/ /de bzhin du dpal rtsa ba'i rgyud du gsungs pa yang / rigs
<p>84b.6</p>kyis byis pa rgyas btab cing / /byis pas rigs la rgyas btab pa/ /pha yis bu ni rgyas btab cing / /bus kyang pha la de bzhin no/ /'bras bus rgyu la rgyas btab cing / /rgyu yis 'bras bur rgyas btab pa'o/ /'bras bu byed rgyu'i 'brel pa ni/ /rnam par dpyad pas dmigs su med/ / 
<p>84b.7</p>'bras bu byed rgyu brtag pa 'di/ /de phyir bshad par bya yis nyon/ /sa bon sdong po'i rang bzhin gyis/ /byed rgyu'i 'bras bu'i mtshan nyid du/ /byis pas thams cad kun du brtags/ /rgyu la 'bras bu 'gyur ba ste/ /sa bon rgyu la ltos pa ni/ /'bras bu ljon pa 'gyur ji bzhin/ / 
<p>85a</p>
<p>85a.1</p>de ltar rgyu la 'bras bur 'gyur/ /'bras bu la yang byed rgyur 'gyur/ /'bras dang byed rgyu gnyis dag 'gyur/ /de ltar de rnams bzhi nyid do/ /sa bon med par sdong bu min/ /ljon shing med par sa bon min/ /byed rgyu med par 'bras bu gang / /dam bca'
<p>85a.2</p>bya ba don med 'gyur/ /dpal dang po'i sangs rgyas su gsungs pa yang / gang gis myu gu 'di bskyed skyed byed de ni dngos po skyes nas rnam pa nyams par 'gyur/ /nyams pa de yis skyes par rab tu 'gyur te slar yang sa bon rgyal po skyed byed do/ /snga ma gang de bzhin gyi dngos las
<p>85a.3</p>shing zhes tshig ste rang gi ngo bos skyes pa min/ /gang gis stong pa nas ni slar 'ongs bde ba'i skad cig de yis stobs bcu 'gro bar 'gyur/ /dpal mya ngan las 'das pa'i mdor yang gsungs pa/ de nas bcom ldan 'das bsam gtan dang po la snyoms par zhugs so/ / 
<p>85a.4</p>bsam gtan dang po las bzhengs nas bsam gtan gnyis pa la snyoms par zhugs so/ /bsam gtan gnyis pa las bzhengs nas bsam gtan gsum pa la snyoms par zhugs so/ /bsam gtan gsum pa las bzhengs nas bsam gtan bzhi pa la snyoms par zhugs
<p>85a.5</p>so/ /bsam gtan bzhi pa la gnas te/ de bzhin gshegs pa yongs su mya ngan las 'das so zhes so/ /de'i phyir bcom ldan 'das slar yang skye ba dang zhig pa lam yin te/ de nyid bcom ldan 'das kyi dag pa'i sku'o/ /zhes pa la sogs pa'o/ /gsungs pa yang / sangs
<p>85a.6</p>rgyas thams cad skyed pa po/ /sangs rgyas sras po dam pa'i mchog /shes rab srid 'byung skye gnas te/ /chos kyi skye gnas srid mthar byed/ /ces so/ /bde ba gang gis phung por 'gyur/ /de rnams kyis ni bde ba'ang 'gyur/ /bde gnas bde la rjes chags skad cig 'dir ni lhan
<p>85a.7</p>skyes dngos po gzhan la rjes chags min/ /phung po gang rnams de yis bskyed rnams slar yang bde ba'i skad cig de yi skyed byed do/ /dag pa las chos de las gzhan te slar yang de las gzhan dang de las rnam dag pa'o/ /dag pa'i sa las sa bon btab las rtsa ba rnams dang lo ma me tog 'bras bu
<p>85b</p>
<p>85b.1</p>bzhin/ /dpal zhi ba'i lha'i zhabs kyis kyang gsungs pa/ bskal pa du mar rab dpyod mdzad pa yis/ /thub dbang rnams kyis 'di nyid phan par gzigs/ /gang phyir bde ba nyid kyis bde 'phel dang / /tshad med skye bo'i tshogs rnams sgrol bar mdzad/ /ces so/ /de'i phyir/ 
<p>85b.2</p>rdo rje sems dpa' skyed por 'gyur/ /phung po rnams kyi 'chi las bde/ /phung po rnams de'i skyed byed 'gyur/ /'chi dang 'pho ba'i rgyu las so/ /bde ba med par phung po min/ /phung po med par bde ba min/ /rgyu med par ni 'bras bu med/ /'bras bu med pa'i rgyu yod min/ /rgyu
<p>85b.3</p>dang 'bras bu dag gnyis 'gyur/ /de ltar de rnams nges pa bzhi/ /'di yi don ni 'di yin te/ /der ni bzhi yi rgyas 'debs pa/ /su yis rab tu brtag par nus/ /slar yang bzhi po bzhi rnams te/ /spro dang bsdu ba'i chos las so/ /rnam par gnas med thal 'gyur bas/ / 
<p>85b.4</p>'khor ba'i srid pa'i bar gnas so/ /zhes pa'o/ /dpal snang ba bsam gyis mi khyab pa'i khye'u'i mdo sder yang gsungs pa/ /khye'us gsol pa/ /sems can 'di ni dmigs min na/ /thub khyod sems can su zhig skyob/ /ci ste chos de gzigs med na/ /su yi nyon
<p>85b.5</p>mongs skye bar 'gyur/ /bcom ldan 'das kyis bka' stsal pa/ /ngag 'di nyid ni de bzhin te/ /sems ni rtag tu 'od gsal ba'o/ /sems can glo bur nyon mongs pa/ /dam pa min pas rtag nyon mongs/ /khye'us gsol pa/ phyi'am nang gi 'ga' zhig tu 'ang / /nyon mongs
<p>85b.6</p>rnams ni dmigs min na/ /de rnams glo bur ci ltar lags/ /bdag gis zhu ba 'di gsung gsol/ /bcom ldan 'das kyis bka' stsal pa/ /ji ltar bar snang sprin rnams ni/ /mthong yang de rnams de bzhin med/ /de ltar nyon mongs skye ba ni/ /mthong ste de yang de bzhin med/ / 
<p>85b.7</p>khye'us gsol pa/ log pa'i chos de gang gnas pa/ /de la de ni chos nyid na/ /'o na de lta'i mtshan nyid chos/ /log pa'i dmigs par mi 'gyur ro/ /bcom ldan 'das kyis bka' stsal pa/ /sngon gyi mtha' dang phyi ma'i mtha'/ /de bzhin da ltar byung ba nyid/ /skad cig
<p>86a</p>
<p>86a.1</p>gcig gis rtogs na nga / /mnyam pa nyid ni ston par byed/ /khye'us gsol pa/ chos rnams yi ge med pa ni/ /thub pa ston par rigs ma yin/ /chos med pa la chos gsungs pa/ /khyod kyis 'jig rten slu bar mdzad/ /bcom ldan 'das kyis
<p>86a.2</p>bka' stsal pa/ /nga ni 'jig rten slu ba min/ /chos min smra ba'ang nga ma yin/ /phyin ci log 'gyur sems can gyis/ /nyon mongs nga ni sel bar byed/ /dam pa ma yin 'du shes ldan/ /byis pas log par brtags zhes bya/ /don du khong du chud don du/ /'dren pa rnams
<p>86a.3</p>ni 'byung bar byed/ /skye dang zad pa'i chos kyis ni/ /'bras bu rgyu dag srid par gnas/ /'bras bu rgyu dag 'gog pa yis/ /de dag skye med 'jig pa med/ /dpal bdun brgya par yang gsungs pa/ bcom ldan 'das kyis bka' stsal pa/ /'jam dpal gang gi tshe khyod
<p>86a.4</p>shes rab kyi pha rol tu phyin pa sgom pa de'i tshe/ ci zhig la gnas nas khyod shes rab kyi pha rol tu phyin pa sgom/ 'jam dpal gyis gsol pa/ bcom ldan 'das gang [(]gyi [,]gi [)]tshe bdag gis shes rab kyi pha rol tu phyin pa bsgom pa na/ gang la yang mi gnas pa de'i dus su shes rab kyi pha
<p>86a.5</p>rol tu phyin pa sgom/ bcom ldan 'das kyis bka' stsal pa/ 'jam dpal mi gnas pa la khyed shes rab kyi pha rol tu phyin pa sgom pa ci zhig yin/ 'jam dpal gyis gsol pa/ bcom ldan 'das gang ci la yang mi gnas pa de kho na shes rab kyi pha rol tu phyin pa sgom pa'o zhes
<p>86a.6</p>so/ /dpal shes rab kyi pha rol tu phyin par de bzhin nyid kyi le'ur bka' stsal pa/ rab 'byor gyis smras pa/ tshe dang ldan pa shA ri'i bu 'dir de bzhin nyid la khyod kyis byang chub sems dpa'i chos 'ga' zhig gcig kyang yang dag par rjes su mthong ngam ci smras pa/ tshe dang ldan pa rab 'byor de
<p>86a.7</p>ni ma yin no/ /rab 'byor gyis smras pa/ tshe dang ldan pa shA ri'i bu 'di ltar bden pa la gnas pas byang chub sems dpa'i chos nye bar mi dmigs na/ khyod la 'di ltar 'di ni nyan thos kyi theg pa'o/ /'di ni rang sangs rgyas kyi theg pa'o/ /'di ni theg pa chen po'o zhes pa ga la yin zhes
<p>86b</p>
<p>86b.1</p>so/ /dpal 'dus par gsungs pa yang / e ma rdo rje e rdo rje/ /e ma rdo rje ston mdzad pa/ /'di la lus dang sems med cing / /de la gzugs ni rnam par sgom/ /rang bzhin dag pa bdag med pa/ /chos kyi dbyings ni bdag med la/ /brtags pa'i rdo rje las byung ba/ /smra
<p>86b.2</p>bar byed dang smra ba'ang min/ /zhes so/ /dpal tog tse ba'i zhabs kyis gsungs pa yang / rtog dang mi rtog sbyor ba yis/ /gnyis med mchog ni bsgom mi bya/ /rtog med bsam gyis mi khyab pas/ /rdo rje can gyi bde ba 'thob/ /da ri ka pa'i zhabs kyis kyang gsungs pa/ srid
<p>86b.3</p>pa kho na byang chub sems/ /rang bzhin gyis sems yongs shes te/ /gnyis dag ro mnyam byas nas ni/ /sems dang sems med rnam par spangs/ /zhes so/ /de bzhin du dpal la k+Sh+mI'i sgrub thabs su yang gsungs pa/ ji srid brtan dang g.yo ba'i dngos/ /srid gsum
<p>86b.4</p>gnas 'dir yod pa rnams/ /de kun de nyid rnal 'byor gyis/ /rdo rje 'dzin pa ji bzhin blta/ /dpal in+d+ra b+hU ti'i zhabs kyis kyang gsungs pa/ ji ltar nam mkha' mi gnas pa/ /khyab cing mtshan nyid rnam par spangs/ /'di de de nyid dam pa'o/ /rdo rje ye shes bla na med/ / 
<p>86b.5</p>dpal yan lag med pa'i zhabs kyis kyang gsungs pa/ rnam 'gyur med cing dgongs pa med/ /'dod pa med cing sdig pa bral/ /dang po'i tha ma'i rtog las grol/ /nam mkha' bzhin du mkhas pas sgom/ /'di nyid du gsungs pa yang / sgom pa po med bsgom bya med/ / 
<p>86b.6</p>sngags med lha rnams yod pa min/ /spros pa med pa'i rang bzhin las/ /sngags dang lha ni yang dag gnas/ /zhes so/ /dpal shes rab kyi pha rol tu phyin par lha'i le'ur yang gsungs pa/ thob pa med/ mngon par rtogs pa med/ lhag par rtogs pa med/ lam med/ 
<p>86b.7</p>lam gyi 'bras bu med/ ye shes med shes pa med/ skye ba med/ 'jig pa med/ 'byung ba med/ zag pa med/ 'gog pa med/ rnam par sgom pa med ces so/ /de bzhin du dpal gsang ba'i dbang po'i nor bu'i thig ler gsungs pa yang / de nyid dngos po thams cad kyis/ / 
<p>87a</p>
<p>87a.1</p>dus kun du ni yang dag gnas/ /thog mtha' med pa'i sems dpa' ni/ /rdo rje sems dpa' dam pa'i bde/ /zhes so/ /gsungs pa yang / stong nyid gzugs brnyan rnal 'byor gyis/ /khams rnams ji ltar bde spyad nas/ /byang chub dri ma med rtogs
<p>87a.2</p>pa/ /gzhan gyi sems la lhag gnas 'gyur/ /mgon po byams pas gsungs pa yang / /'di la gsal bya ci yang med/ /gzhag par bya ba ci yang med/ /yang dag nyid la yang dag lta/ /yang dag mthong nas rnam par grol/ /gsungs pa yang / de phyir yang dag yang dag min/ /gang gang shin tu
<p>87a.3</p>goms gyur pa/ /bsgoms pa'i stobs ni rdzogs pa na/ /bde gsal mi rtog blo 'bras bu/ /'di skad bshad pa ni/ sangs rgyas dang byang chub sems dpa' dang grub thob sna tshogs pa'i rim pa'i man ngag phyin ci ma log pa yongs su dag pa'i rang bzhin gyi chos gcig pu ste/ de rnal
<p>87a.4</p>'byor pa rnams kyis yid ches pa/ brtan pa nyid 'thob pa'i ched du rab tu gsal bar byas pa'o zhes pa'o zhes pa/ dpal kye'i rdo rje'i rgyud du kha che chen pos rtogs pa rdo rje'i tshig gi snying po bsdus pa'i dka' 'grel du dbang bskur ba'i le'u ste bzhi pa'o// //de nas 'di las
<p>87a.5</p>de kho na nyid kyi le'u bshad par bya'o/ /ci zhig de kho na nyid du brjod par bya zhe na/ yod min med yin yod med min/ /gnyis ka'i bdag nyid min pa'ang min/ /mtha' bzhi las ni rnam grol ba'o/ /de kho na nyid bde ba chen por rig /'di yi don ni 'di yin te/ /dpal dri ma med pa'i 'od
<p>87a.6</p>du yang gsungs pa/ 'dir shes rab ni cha bco lnga'i bdag nyid de dkar po'i phyogs so/ /zla ba'i nyams pa ni nag po'i phyogs te thabs so/ /de ltar na dkar po ni mtshan mo'o/ /nag po ni nyin mo'o/ /de'i phyir lhan cig skyes pa'i sku shes rab ma yin thabs kyang min pa 'di ni sangs rgyas
<p>87a.7</p>rnams kyi lhan cig skyes pa'i sku ste/ de ltar yod pa dkar po'i phyogs ma yin la/ med pa ste cha'i dngos po med pa nag po'i phyogs ma yin no/ /yod med min te 'di dag phan tshun 'gal ba'i phyir tshogs pa med do/ /gnyis ka'i bdag nyid med pa yang min/ /zhes pa ni nag po dang dkar po'i phyogs 'di dag las
<p>87b</p>
<p>87b.1</p>ma gtogs pa'i lhan cig skyes pa'i bde ba de med do/ /de ltar mtha' bzhi yongs su dag pa cha bcu drug pa stong pa nyid kyi chos can ni lhan cig skyes pa'i skur brjod par bya ste/ bzhi pa zad pa las rgyu mthun pa'i mtshan nyid du rnal 'byor pas rig par bya'o/ /de ltar ma ning ngo zhes grub po/ /lha mo
<p>87b.2</p>bzhis zhus par yang gsungs pa/ thub pa chen po'i chos phung po/ /stong phrag brgyad cu rtsa bzhi la/ /gang rnams de nyid mi shes pa/ /de rnams thams cad 'bras bu med/ /ces so/ /de nyid rin chen ma thob par/ /nam yang dngos grub min pa nyid/ /zhing rab rnam par dag gyur
<p>87b.3</p>kyang / /sa bon med par myu gu bzhin/ /zhes so/ /ngo bos gzugs med ces pa la sogs pa gsal bar bya ste/ ngo bo ni rang gis rig par bya ba de bzhin gshegs pa'i ye shes so/ /ngo bo des te gzung ba dang 'dzin pa byed pa dang / 'dzin pa khams bco brgyad kyi rnam par 'gyur ba dang
<p>87b.4</p>bral ba des rnal 'byor pa rnams la phyi rol gyi gzugs med mthong ba po med/ mig gi rnam par shes pa med/ de bzhin du thos pa po med/ /sgra med rna ba'i rnam par shes pa med do/ /de bzhin du dri med snom pa po med/ sna'i rnam par shes pa med do/ /de bzhin du ro med myong ba po med
<p>87b.5</p>lce'i rnam par shes pa med do/ /de bzhin du reg bya med reg pa po med/ lus kyi rnam par shes pa med do/ /de bzhin du chos kyi khams med/ 'dzin pa po med yid kyi rnam par shes pa med do/ /de ltar mig la sogs pa rnams kyang yod pa ma yin te/ de ltar khams bco brgyad dang
<p>87b.6</p>bral ba'i de kho na nyid rin po che rnal 'byor pas bsgom par bya'o/ /dpal shes rab kyi pha rol tu phyin par yang gsungs pa/ gzugs la gnas par mi bya'o/ /tshor ba dang 'du shes dang 'du byed rnams dang / rnam par shes pa la gnas par mi bya'o/ /sa'i khams la gnas par
<p>87b.7</p>mi bya'o/ /chu'i khams dang me'i khams rlung gi khams dang / stong pa nyid kyi khams la gnas par mi bya'o zhes so/ /'di nyid du gsungs pa yang / mchog dgar bsgom bya med cing sgom pa po yang med/ /lus kyang med de gzung ba med cing 'dzin pa'ang med/ /ces pa la sogs pa'o/ / 
<p>88a</p>
<p>88a.1</p>de'i phyir chos thams cad bdag med par yang dag par rjes su blta bar bya'o/ /phyi dang nang gi bdag nyid thams cad stong pa nyid ces pa'o/ /dpal rtsa ba'i rgyud du yang gsungs pa/ bcom ldan 'das kyis bka' stsal pa/ /'gyur ba'i ma rig 'gog pa yis/ / 
<p>88a.2</p>'du byed nges par 'gag par byed/ /'du byed nges par 'gog pa yis/ /rnam par shes pa 'gag par byed/ /rnam par shes pa 'gog pa yis/ /ming dang gzugs ni 'gag par byed/ /ming dang gzugs ni 'gog pa yis/ /skye mched drug rnams 'gog par byed/ /skye mched
<p>88a.3</p>drug rnams 'gog pa yis/ /reg pa yang ni 'gag par byed/ /reg pa 'gog pa yis kyang ni/ /tshor ba nges par 'gag par byed/ /tshor ba nges par 'gog pa yis/ /sred pa yang ni 'gag par byed/ /sred pa 'gog pa yis kyang ni/ /nye bar len par 'gag par byed/ /nye
<p>88a.4</p>bar len pa 'gog pa yis/ /srid pa yang ni 'gag par byed/ /srid pa 'gog pa yis kyang ni/ /skye ba'ang nges par 'gag par byed/ /skye ba 'gog pa yis kyang ni/ /rga shi nges par 'gog par byed/ /phung po khams rnams nges 'gog pa/ /de nyid nye bar zhi bar brjod/ / 
<p>88a.5</p>ces so/ /dpal shes rab kyi pha rol tu phyin par yang me tog bkram pa'i le'ur gsungs pa/ rab 'byor dus gang gi tshe byang chub sems dpa' sems dpa' chen po shes rab kyi pha rol tu phyin pa mi zad pa mngon par bsgrubs pa na/ rten cing 'brel bar 'byung ba la rnam par lta bar byed pa
<p>88a.6</p>de'i tshe ma rig pa yang dag par rjes su mi mthong ngo / /de bzhin du 'du byed ma yin/ rnam par shes pa ma yin/ ming dang gzugs ma yin/ skye mched drug ma yin/ reg pa ma yin/ tshor ba ma yin/ sred pa ma yin/ len pa ma yin/ srid pa ma yin/ skye ba ma yin/ rga
<p>88a.7</p>shi ma yin/ mya ngan dang smre sngags 'don pa dang / sdug bsngal ba dang / yid mi bde ba dang / 'khrug pa rnams yang dag par rjes su mthong ba ma yin no zhes so/ /de ltar sdug bsngal ba dang yid mi bde ba dang / 'khrug pa 'gog pas lus kyang 'gog pa'o/ /lus 'gog pas srog
<p>88b</p>
<p>88b.1</p>kyang 'gog pa'o/ /srog 'gog pas byang chub kyi sems 'gog pa'o/ /byang chub kyi sems 'gog pas 'pho ba 'gog pa'o/ /'pho ba'i skad cig 'gog pas rnal 'byor pa rnams kyi sangs rgyas nyid do/ /de ltar nyon mongs pa 'gog pas las kyang 'gog go/ /las 'gog pas sdug
<p>88b.2</p>bsngal yang 'gog pa'o/ /sdug bsngal 'gog pas nyon mongs pa 'byung bar 'gyur ba ma yin te/ /nyon mongs pa 'byung ba med pas las 'byung ba ma yin pa kho na'o/ /sad pa rmi lam shin tu gnyid/ /bzhi pa'i gnas skabs bzhi po yis/ /rgyu 'bras gang tshe 'gags de'i tshe/ /sangs
<p>88b.3</p>rgyas nyid du the tshom med/ /da ni de sgrub pa'i ched du kun rdzob kyi phyag rgya brjod par bya'o/ /dpal nyung ngu'i rgyud du yang gsungs pa/ skyed byed ma dang sring mo dang / /bu mo sring mo'i bu mo ni/ /shes rab thabs kyi cho ga yis/ /rnal 'byor rig pas rtag tu mchod/ /ces pa la sogs
<p>88b.4</p>pa'o/ /rnal 'byor zhes pa gzung ba dang 'dzin pa'i sems dag gcig pa nyid de/ /la la nA dang ra sa nA dag gcig pa/ gtum mo dang khu ba dag gcig pa ste de las nges par grub pa'i dbang phyug khu ba ma 'phos pa'i tshangs par spyod pa mi 'gyur ba'i bde bas shes rab dang thabs snyoms par 'jug
<p>88b.5</p>pas mchod par bya'o/ /gsungs pa yang / 'dir rgyud rnams thams cad du ma la sogs pa'i phyag rgya rnams thun mong du gsungs te/ rnal 'byor pa rnams rjes su chags par byed pa'i ched du'o/ /de yang byang chub kyi sems brtan par byas pa'i rnal 'byor pa rnams kyi yin gyi/ gzhan
<p>88b.6</p>rnams kyi ni ma yin no/ /gzhan 'jig rten gyi tha snyad kyi bud med rnams gnas skabs kyi dbye bas ma la sogs pa rnams su 'gyur ro/ /'dir gang gi tshe rnal 'byor pa bud med la sems par byed na/ de'i tshe sems kyis bsam par byas pas ma ru 'gyur ro/ /reg pas
<p>88b.7</p>ni sring mo'o/ /rdo rje zhugs pas bu mor 'gyur/ byed pa dang bcas shin tu dga' bar gyur pa ni sring mo'i bu mor 'gyur ro/ /thig le ltung bar gyur pas na chung ma'o/ /gzhan gyi rigs gyur gtum mo'i rnal 'byor mar ni 'dod chags nyams par gyur pa las te chags bral las 'gyur
<p>89a</p>
<p>89a.1</p>ro/ /'di rnams rnal 'byor phyag rgya drug ste rnal 'byor pas sa la sogs pa rnams su rig par bya'o/ /phyi rol du ni rigs dang yul gyi tha snyad kyis ma la sogs pa rnams so/ /de bzhin du/ gar ma tshos ma g.yung mo dang / /gtum mo de bzhin bram ze mo/ / 
<p>89a.2</p>rnal 'byor rig pas zhes pa/ sngar bshad pa yi cho gas dang / shes rab thabs kyi cho ga yis/ /rnal 'byor rig pas rtag tu mchod/ /dus thams cad du mi 'pho ba'i bde bas/ /'bad pa yis ni bsten par bya/ /phyi rol du ji ltar bye bar mi 'gyur bar bya ba ni nges pa'i don gyis byang
<p>89a.3</p>chub kyi sems 'pho ba'o/ /drang ba'i don gyis phyi rol du skye bos smod pa'o/ /de'i phyir ma la sogs pa rnams la gsal bor bsten par bya ba ma yin no zhes pa bcom ldan 'das kyi nges pa'o/ /gang gi tshe gsal por bsten na rgyal rigs la sogs pa rnams kyis byis pa'i rnal 'byor
<p>89a.4</p>pa rnams la sdug bsngal ster bar byed do/ /gang phyir skye 'gro bskyed pa'i phyir/ /shes rab ma zhes brjod par bya ste/ rdul gyi khams so/ /de bzhin du thabs ni khu ba'i khams so/ /rdul dang khu ba las yang dag par byung ba ni ma la sogs pa rnams so/ /gang phyir rnam dbye ston
<p>89a.5</p>pa'i phyir/ /shes rab de nyid sring mor brjod par bya ste khams kyi rnam 'gyur so so ba spu dang pags pa dang sha dang khrag go/ /de bzhin du sring mo'i bu mo ni rtsa dang rus pa dang rkang gi rnam par dbye ba'i cha ru 'jug par byed pa de'i phyir ro/ /shes rab de nyid ni/ yon tan 'jo phyir bu mor yang
<p>89a.6</p>brjod par bya ste yon tan gyi tshig gis ni sgra dang / reg dang ro dang gzugs dang dri'i khams kyi yul rnams yin te/ de rnams 'jo ba'i phyir ro/ /zhes pa'o/ /shes rab ni chung mar brjod par bya ste chags bral du mi byed pa'i phyir ro/ /reg par bya ba ma yin pa nyid kyi phyir mthar skyes
<p>89a.7</p>mar brjod par bya'o zhes pa phyag rgya drug gi nges pa'o/ /khams thams cad kyi bde mnyam gyi ro 'bab par byed pa'i phyir de kho na bram ze mo zhes brjod par bya'o/ /gsungs pa yang / rnam par mi rtog khams mi zad/ /chos khams dam pa zad pa med/ /ces so/ /'tshed phyir
<p>89b</p>
<p>89b.1</p>shes rab tshos ma'o/ /khams rnams g.yo phyir gar ma'o/ /gtum pa'i las ni byed pa'i phyir/ /gtum mo ru ni brjod pa yin/ /reg min phyir ni g.yung mor bshad/ /de ltar bya ba lnga'i rang bzhin las/ /bram ze ma sogs shes par bya/ /de'i phyir rang bzhin gyis bud
<p>89b.2</p>med thams cad dang skyes pa thams cad mi'i rigs gcig tu yang dag par byung ba ste/ de rnams la rigs gzhan yod pa ma yin no zhes pa rgyud thams cad du de bzhin gshegs pa'i nges pa'o/ /rigs lnga'i phyag rgya zhes bya ba/ /thar pa'i rgyur ni brjod par bya/ /zhes pa/ thar pa zhes
<p>89b.3</p>pa ni mchog tu mi 'gyur ba'i bde ba thob pa ste/ de kho na rnal 'byor pa rnams kyi rgyu'o zhes pa nges pa'i don to/ /'dir thar pa'i rgyur phyag rgya zhes bya ba de bzhin gshegs pa lnga'i rigs can rnams yin la/ rdo rje yis te/ byang chub sems 'dis rgyas gdab bya/ /zhes pa phyag rgya ste/ 
<p>89b.4</p>a ba d+hU tI 'o/ /'dir rdo rje zhes pa la sogs pas ma la sogs pa'i phyag rgya rnams 'khrags 'khrugs su gsungs mod rim pa ji lta ba bzhin du gzung bar bya ste/ 'dir ma ni de bzhin gshegs pa'i rigs dang bram ze mo dang spyan ma dang lte ba'i pad+ma dang / sa'i khams so/ /sring mo
<p>89b.5</p>ni mA ma kI dang / snying gar rdo rje'i rigs can dang g.yung mo dang chu'i khams kyi rigs so/ /pad+ma'i rigs can ma ni bu mo dang / gar ma dang / gos dkar mo dang / mgrin pa dang / me'i khams so/ /las kyi rigs can ma ni tshos ma dang dpral bar te sring mo'i bu mo dang sgrol ma
<p>89b.6</p>dang rlung gi khams so/ /chung ma ni rdo rje dbyings kyi dbang phyug ma dang / rin po che'i rigs dang gtum mo dang / gtsug tor du nam mkha'i khams so/ /mthar skyes ma ni ye shes kyi khams dang / rdo rje sems dpa'i rigs can ma dang gsang ba'i pad+mar ro/ /dpal ldan de bzhin
<p>89b.7</p>nyid gshegs shing / /de bzhin slar yang byon pa nyid/ /shes rab ldan pa 'di yis ni/ /de bzhin gshegs pa brjod par bya/ /zhes pa shes rab stong pa nyid 'di dang lhan cig ldan pa ste/ stong pa nyid kyi gzugs dang lhan cig pa'o/ /de bzhin nyid du ste/ gsang ba'i pad+mar
<p>90a</p>
<p>90a.1</p>rdo rje nor bu'i mthar thug par mi gnas pa'i mya ngan las 'das pa'i sa la gtsug tor nam mkha'i khams nas dpral ba dang mgrin pa dang snying ga dang / lte ba dang gsang ba'i pad+ma rlung dang me dang chu dang sa dang / ye shes [(]gyi [,]kyi [)]rang bzhin gyi rdo rje btsun mo'i b+ha ga rnams su
<p>90a.2</p>zhugs par gyur to zhes pa dpal ldan byang chub kyi sems kyi rdo rje gshegs pa'o/ /de bzhin byon pa zhes pa ji ltar 'og gi char gshegs pa de ltar byon pa ste/ rdo rje nor bu dang gsang ba'i pad+ma ye shes kyi khams nas lte ba dang snying ga dang / mgrin pa dang dpral ba dang / gtsug
<p>90a.3</p>tor du gyen du khu ba'o/ /de ltar na ji ltar byon pa de bzhin gshegs pa'o zhes grub bo/ /dpal shes rab kyi pha rol tu phyin pa chos 'phags kyi le'ur gsungs pa yang / de skad ces smras pa dang / byang chub sems dpa' sems dpa' chen po chos 'phags kyis byang chub sems dpa'
<p>90a.4</p>sems dpa' chen po rtag tu ngu la 'di skad ces smras so/ /rigs kyi bu de bzhin gshegs pa rnams ni nges par 'ga' zhig nas byon pa'am bzhud pa med de/ de bzhin nyid ni g.yo ba med pa ste/ gang de bzhin nyid de ni de bzhin gshegs pa'o/ /rigs kyi bu skye ba med pa la ni 'gro
<p>90a.5</p>ba'am 'ong ba med de/ /gang skye ba med pa de ni de bzhin gshegs pa'o/ /rigs kyi bu yang dag pa'i mtha' la ni 'ong ba'am 'gro ba rab tu shes pa ma yin te/ gang yang dag pa'i mtha' de ni de bzhin gshegs pa'o/ /rigs kyi bu stong pa nyid la ni 'ong ba'am 'gro bar rab tu
<p>90a.6</p>gdags pa med de gang stong pa nyid de ni de bzhin gshegs pa'o/ /rigs kyi bu ji lta ba bzhin nyid la ni 'ong ba'am 'gro bar rab tu gdags pa med de/ gang ji lta ba bzhin nyid de ni de bzhin gshegs pa'o zhes so/ /dpal rdo rje rtse mor yang gsungs pa/ de kho na nyid chos gnas pas/ / 
<p>90a.7</p>de bzhin ma yin slar mi 'gyur/ /de kho na nyid lam ston pa/ /de bzhin gshegs par de brjod bya/ /dpal mtshan yang dag par brjod par yang gsungs pa/ ye shes mig gcig dri ma med/ /ye shes lus can de bzhin gshegs/ /zhes so/ /de bzhin du dpal shes rab
<p>90b</p>
<p>90b.1</p>kyi pha rol tu phyin par 'jig rten ston pa'i le'ur yang gsungs pa/ gnas brtan rab 'byor gyis gsol pa/ bcom ldan 'das ci lags/ de bzhin gshegs pa nyid kho na bsam gyis mi khyab pa mnyam pa med pa/ gzhal du med pa/ bgrang du med pa/ mi mnyam pa dang
<p>90b.2</p>mnyam pa lags sam/ de ltar sangs rgyas nyid dang / de ltar rang byung nyid dang / de ltar thams cad mkhyen pa nyid de ltar bsam gyis mi khyab pa/ mnyam pa med pa/ gzhal du med pa/ grangs med pa/ mi mnyam pa dang mnyam pa lags zhes so/ /yan lag bcu gnyis 'gog
<p>90b.3</p>pas sa bcu gnyis thob pa'o/ /ji ltar 'jig rten gyi kun rdzob kyi dga' ba dang / mchog tu dga' ba dang khyad dga'i dga' ba dang lhan cig skyes pa'i dga' ba'i dbye bas dpral ba nas 'og tu 'ongs pa de bzhin du bzlog pas rgyu mthun pa dang / rnam par smin pa dang / skyes bu'i byed pa dang / 
<p>90b.4</p>dri ma med pa'i gsang ba nas dpral bar song ba'o/ /de skad du yang gsungs pa/ lte bar rgyu mthun nyid du brjod/ /rnam smin chos kyi 'khor lo la'o/ /skyes bu'i byed pa'am longs spyod la/ /bde ba chen por dri ma med/ /ces pa'i nges pa 'chang bar 'gyur ba la'o/ /de ltar na ji ltar
<p>90b.5</p>tshes gcig la sogs pa'i cha bco lnga'i dbye bas cha'i rang bzhin gyis rdzogs pa dang / gtsug tor nas gsang ba'i pad+mar cha'i rang bzhin gyis rdzogs par 'ongs pa kun rdzob tu 'og tu khu ba ye shes kyi sems yin pa de ltar rdo rje nor bu las rnal 'byor gyi stobs kyis drangs pas gsang ba'i
<p>90b.6</p>pad+ma nas don dam par tshes gcig la sogs pa'i cha'i dbye bas steng du khu bas dpral ba'i pad+mar gshegs pa ste/ gtsug tor du cha bcu drug pa'i rang bzhin gyis so zhes so/ /de skad du yang gsungs pa/ lus can thams cad 'chi ba na/ /zla ba bdud rtsi 'og tu 'gro/ /steng du nyi ma
<p>90b.7</p>rdul sgra gcan/ /rnam shes dngos po'i mtshan nyid do/ /de phyir zla ba bdud rtsi ni/ /steng du bgrod bya mi yi bdag /'og tu nyi ma rdul sgra gcan/ /rnam 'gyur med bde ba la'o/ /gsungs pa yang / nA da thig le yang dag ldan/ /gang tshe dus kun du 'gyur ba/ /de tshe rnal 'byor pa
<p>91a</p>
<p>91a.1</p>mchog gi/ /'bras bu zhes par bshad cing smra/ /gang phyir thig le thams cad khyab/ /gang tshe rtags ni 'gyur med gyur/ /de tshe dga' ba phun tshogs 'byung / /dga' ba las ni lhan skyes 'gyur/ /zhes pa nges pa'i don to/ /don dam pas 'chad
<p>91a.2</p>par 'gyur ba ni/ /byang chub sems ni zla bar 'gyur/ /bco lnga'i cha yi bdag nyid can/ /bde ba chen po A li'i gzugs/ /rnal 'byor ma rnams de yi cha/ /zhes pa dga' ba bcu drug gi nges pa'o/ /rnam par mi rtog yid la ni/ /sgom pa po med bsgom bya'ang med/ /sngags
<p>91a.3</p>dang lha ni yod ma yin/ /spros pa med pa'i rang bzhin las/ /sngags dang lha ni yang dag gnas/ /de nyid kyis na lhan cig skyes pa'i dga' ba'i rang bzhin rnam par rtog pa'i rnyog pa mtha' dag so sor nub pa'i ngo bos so/ /zhes pa'o/ /da ni phung po drug po rnams kyi kun rdzob dang don
<p>91a.4</p>dam pa'i dbye ba brjod par bya ste/ rnam snang zhes pa la sogs pas so/ /'dir rnam par snang mdzad ni sa'i 'khor lo la 'dren pa'o/ /mi bskyod pa ni nam mkha'i 'khor lo la 'dren pa'o/ /'od dpag tu med pa ni chu'i 'khor lo la 'dren pa'o/ /rin chen 'byung ldan ni me'i 'khor lo la
<p>91a.5</p>'dren pa'o/ /don yod grub pa ni rlung gi 'khor lo la 'dren pa'o/ /sems can ni ye shes kyi 'khor lo la 'dren pa'o/ /de rnams kyang grangs ji lta ba bzhin du/ /tshangs pa khyab 'jug zhi ba dang / /thams cad rnam pa de nyid brjod/ /ces pa kun rdzob kyis sems can
<p>91a.6</p>rnams 'og tu khu ba can rnams te/ don dam pas sangs rgyas rnams steng du khu ba can rnams so/ /tshangs pa myang 'das sangs rgyas te/ /zhes pa bshad pa'i khams ni 'dzag pa nyid kyi phyir ro/ /'jug phyir khyab 'jug brjod par bya/ /gci ba'i khams rang gi lus
<p>91a.7</p>la 'jug pa'i phyir te/ phyi rol du 'byung ba med pa'i phyir na sangs rgyas khyab 'jug tu brjod par bya'o/ /rtag tu dge phyir zhi ba'o/ /zhes pa dge ba ni tshul khrims ma nyams pa ste/ byang chub kyi sems 'pho ba med pa'i phyir na sangs rgyas ni zhi bar brjod par bya'o/ /thams cad
<p>91b</p>
<p>91b.1</p>kun bdag la gnas phyir/ /zhes pa thams cad ni rin chen 'byung ldan khrag gi khams te/ de 'pho ba med pas na sdug bsngal med pa yin la de med pa'i phyir/ bde sdug sel ba mthar gyur pa/ /chags bral lus ni zad pa po/ /kun bdag la gnas zhes pa lha'i spyan dang
<p>91b.2</p>gzhan gyi sems shes pas khyab par byed pa nyid kyi phyir na/ sangs rgyas ni thams cad ces par brjod par bya'o/ /rtog pa med phyir rnam sad do/ /zhes so/ /mig la sogs pa'i dbang po rtogs pa med pas don yod grub pa sha'i khams te/ de mi zad pa nyid kyi phyir mig la sogs
<p>91b.3</p>pa rnams 'du byed pa med la/ de med pa'i phyir rnam sangs rgyas te/ bdag rig gzhan rig thams cad pa/ /kun la phan pa'i gang zag mchog /'jig rten dpe las 'das pa ste/ /shes dang shes bya'i bdag po mchog /ces pa/ sangs rgyas ni/ rtog pa med pa rnam sangs rgyas/ / 
<p>91b.4</p>zhes pa nges pa'o/ /dam pa'i bde bas de nyid 'gyur/ /zhes pa/ dam pa'i bde ba ni zag pa med pa stong pa nyid mtshan ma med pa dang / smon pa med pa dang / mngon par 'dus ma byas pa ste/ rnam par thar pa bzhi gcig tu 'dres par gyur pa/ snying rje dang byams ba dang dga' ba dang / 
<p>91b.5</p>btang snyoms dmigs pa med pa'i rang bzhin gyis dmigs pa/ shes rab dang thabs kyi bdag nyid can gyi de kho na nyid ni sangs rgyas zhes brjod par bya'o/ /de ltar na/ bden don rnam pa bcu gnyis pa/ /de nyid rnam pa bcu drug rig /rnam pa nyi shus byang chub pa/ /rnam dag mchog
<p>91b.6</p>tu mi 'gyur rig /ces pa sangs rgyas bcom ldan no/ /brjod pa ces bya ba la sogs pas te/ 'dir sems can rnams thams cad kyi brjod pa ni A li kA li dbyangs dang gsal byed dag gi brjod pa gang yin pa ste/ de'i phyir de kho na nyid kyi rnal 'byor pa rnams kyis/ brjod
<p>91b.7</p>pa bzlas pa yin par bshad/ /de skad du yang / dpal sam+bu Ta ru gsungs pa/ skye bo rnams kyis dag gis ni/ /rab 'jam gang ci'ang rab bskyed pa/ /de rnams thams cad sngags kyi gzugs/ /de nyid las ni rab tu skye/ /de bzhin du sems can rnams kyi gang
<p>92a</p>
<p>92a.1</p>sems dpa' de ni da bsam bya ste/ pha rol gyi sems shes pa'i rnal 'byor pas zhes pa'o/ /gang phyir bsam bral bsam bya ba/ /bsam bral zhes pa ni sems pa med pa ste/ rnal 'byor pa rnams kyis bsam bya gang yin pa'o/ /pha'i yul la shi ba'i
<p>92a.2</p>mthar skye ba'i char gtogs pa'i rang gi phung pos 'pho ba'i gnas skabs su bde ba thob pa gang yin pa'i bde ba de nyid ni lo bcu drug gi mtshams su skyes pas rang gi bza' bar bya'o/ /bud med kyis lo bcu gnyis kyi mtshams su longs spyod par bya'o/ /bde ba gang gis 'chi ba
<p>92a.3</p>'dir/ 'khor ba pa rnams kyi 'khor bar skye ba dang gnas pa'i bde ba de kho na brtan par gyur pa ni rnal 'byor pa rnams kyi bsam gtan du brjod par bya'o zhes pa'o/ /gsungs pa yang / bsam gtan cha shas kun shes shing / ting 'dzin rig dang rgyud rig pa/ /ting 'dzin sku ste sku yi mchog/ / 
<p>92a.4</p>longs spyod rdzogs sku kun gyi rgyal/ /zhes so/ /zhes dpal kye'i rdo rje'i rgyud la kha che chen pos rtogs pa rdo rje'i tshig gi snying po bsdus pa'i dka' 'grel du de kho na nyid kyi le'u ste lnga pa'o// //da ni de kho na nyid kyi le'u rig pa'i rnal 'byor pas sems can rjes su gzung
<p>92a.5</p>ba'i sems la dmigs pa'i ched du spyod pa'i le'u gsungs pa/ spyod pa pha rol phyin zhes pa ste spyod pa zhes pa spyod pa ni rdo rje'i spyod pa ste/ phyag rgya chen po lhan cig skyes pa rdo rje dang pad+ma las ma 'phos pa'i bde ba thob pa'o/ /rgyud gzhan du yang gsungs pa/ rdo rje
<p>92a.6</p>spyod pa'i rab sbyor gyis/ /rdo rje phung po rnam bsgom bya/ /rdo rje dkyil 'khor dbus gnas pa/ /mchog tu mi 'gyur bsgom pa'o/ /zhes so/ /pha rol phyin zhes pa ni dpal theg pa chen po phul du byung ba la gnas shing rgal dka' ba'i srid pa'i rgya mtsho las shin tu 'das pa'o/ / 
<p>92a.7</p>gsungs pa yang / skye ba'i rgya mtsho 'jigs chen po/ /rga ba'i rlabs kyis 'khrugs pa las/ /sems can rnams ni sgrol byed cing / /bde bar 'gro byed gru lta bu/ /zhes so/ /de bzhin du dpal mtshan yang dag par brjod par yang gsungs pa/ mi shes 'dam du byings gyur cing / 
<p>92b</p>
<p>92b.1</p>nyon mongs pas ni sems dkrugs pa'i/ /sems can kun la phan pa dang / /bla med 'bras bu thob bya'i ched/ /ces pa la sogs pa'o/ /gang gi dngos grub mthar 'gro ba/ /zhes pa dngos grub kyi mthar mchog tu mi 'gyur ba'i bde bar 'gro zhing shes par byed pa'o/ /kye yi
<p>92b.2</p>rdo rje'i dngos grub rgyur/ /zhes pa la kye'i rdo rje cir brjod par bya zhe na/ pad+mar gnas shing khro ba bral/ /gtsang zhing mkhas la mnyam gzhag pa/ /rnal 'byor ye shes yang dag ldan/ /sems ni kye yi rdo rjer brjod/ /dngos grub rgyus zhes pa dngos grub ni sangs rgyas nyid de/ de nyid
<p>92b.3</p>ni rnal 'byor pa rnams kyi rgyu'o zhes pa'o/ /sgom pa po yis rnam bzung ba/ /rna bar lha yi rna rgyan te/ /zhes pa la sogs pa la 'dir phyag rgya lnga'i nye bar bstan pa ni bris sku sgrub pa'i le'ur nges pa'i don gyis brjod par bya'o/ /bgo ba stag gi pags pa zhes gsungs pa yang / 'dod
<p>92b.4</p>chags zhe sdang sogs rnams kyi/ /stag gis 'gro ba gsum po zos/ /de rnams 'joms phyir pags pa ste/ /stag gi pags pa'i na bzar bcas/ /zhes so/ /rigs lnga la ni rnam par gnas/ /rigs lnga'i mnyam par ldan par ni/ /rigs gcig pa ni rnam par
<p>92b.5</p>brtag /ces pa la sogs pa rigs gcig nyid sna tshogs pa rigs lnga dang yang dag par ldan par blun po rnams kyis brtags pa'o/ /gang las she na gsungs pa/ du ma zhes pa la sogs pa ste/ srog chags rigs tha dad pa rnams ni sha gzugs tha dad par mtshon te/ 
<p>92b.6</p>'dir ni rigs gcig gi ngo bo ni du ma'i dbye bar mtshon pa med do/ /dpal mtshan yang dag par brjod par yang gsungs pa/ lus med lus te lus kyi mchog /lus kyi mtha' ni rtog pa po/ /gzugs rnams ma lus ston mdzad pa/ /nor bu chen po rin chen tog /ces so/ / 
<p>92b.7</p>'di nyid du yang gsungs pa/ bde ba nag po bde ba ser/ /bde ba dmar po bde ba dkar/ /bde ba ljang gu bde ba sngo/ /bde ba mtha' dag rgyu mi rgyu/ /bde ba shes rab bde ba thabs/ /de bzhin kun du ru skyes bde/ /bde ba dngos po dngos med bde/ /bde ba rdo rje sems dpar bshad/ / 
<p>93a</p>
<p>93a.1</p>ces so/ /rigs gcig dang ni du ma yis/ /gang phyir bye ba mtshon mi bya/ /bye ba ni nyams pa ste byang chub kyi sems 'pho ba'o/ /de'i phyir de mi bya'o zhes pa'i don to/ /shing gcig ces pa ni lhan cig skyes pa gcig pu'i sku mchog tu mi 'gyur ba gcig pu'i
<p>93a.2</p>bde ba bcad du med cing dbyer med pa ste byang chub kyi sems kyi shing gcig pu'o/ /gsungs pa yang / mgo bor gnas pa rtsa ba ste/ yal ga dril bu'i nang du'o/ /chos 'byung zhes bshad dbus su ste/ /lhan skyes 'bras bu bla na med/ /ces pa la sogs pa'o/ /gzhan
<p>93a.3</p>thams cad ni drang ba'i don gyis go sla'o/ /dbugs rgyu zhes pa'i rigs pa 'dis/ /lus 'di dur khrod brjod par bya/ /'di'i don 'di yin te/ rgyud gzhan du yang gsungs pa/ ro ldan na gnas pa ni phyi rol du ro'i sgras srog nyams pa shi ba'i tshogs te/ de 'di la yod pas na
<p>93a.4</p>ro ldan ni dur khrod kyi sa'o/ /nang du ni ro zhes pa dbugs 'byung ba dang 'jug pa drug brgya lhag pa'i stong phrag nyi shu rtsa gcig rnams 'gog pa'o/ /de 'di la yod pas na chos kyi sprin gyi sa'o/ /de na gnas pa ni ro ldan na gnas pa'o/ /bdud dang nyon mongs pa dang shes bya dang snyoms 'jug
<p>93a.5</p>gi sgrib pa'i gnod sbyin rnams gsod par byed pa ni gnod sbyin gyi bdag po ste/ dpal phyag na rdo rje de bzhin gshegs pas bstan pa'o/ /dpal sangs rgyas thams cad mnyam par sbyor ba mkha' 'gro ma dra ba sdom par gsungs pa yang / de nas gnod sbyin cir brjod bya/ /gang
<p>93a.6</p>zhig nyon mongs thams cad zad/ /gang zhig sgra rnams kyang zad pa/ /gdul bya las ni phyag rdo rje/ /des na gnod byin zhes par brjod/ /ces so/ /de la ci ltar bcom ldan 'das phyag na rdo rje yin zhe na/ mi phyed so sor bcad du med/ /gdug pa kun la gnod byed phyir/ /rdo rje sangs
<p>93a.7</p>rgyas kun rang bzhin/ /byang chub sems ni shin tu bstan/ /chos kyi seng ge'i sgra yis ni/ /sems can so so'i skad rnams kyis/ /sems can rnams kyi don mdzad gyur/ /zhes so/ /ma mo'i khyim zhes pa ma mo ni rang 'dra ba'i shes rab ste/ khyim zhes pa ni gsang ba'i pad+mar ro/ / 
<p>93b</p>
<p>93b.1</p>yang na dben pa'am bas mtha' ru/ /zhes pa lte ba dang snying ga dang mgrin pa dang mgo bo rnams so/ /gnas 'di rnams su mchog tu mi 'gyur ba'i bde ba bsgom par bya'o zhes nges pa'i don to/ /cung zad drod ni zhes pa la sogs pa ste/ de skad du yang gsungs pa/ rnal 'byor
<p>93b.2</p>snying ni rnyog med pa/ /rdo rje spyod par dbang bskur ba/ /khyim gnas dge slong dge tshul rung / /ji srid drod ni 'gyur bar du/ /spyod pa de ni gsang ste gyis/ /de nas 'jig rten gnod pa nyid/ /nus pa can la byos shig go/ /zhes so/ /gal te 'grub 'gyur 'dod yod pa/ / 
<p>93b.3</p>grub chen spyod pa byed 'dod na/ /gal te zhes pa nges par ma yin pa'o/ /'di ni spyod pa spyad par bya/ /zhes pa nges pa'i don to/ /'di nyid du gsungs pa yang / gang bshad 'jigs pa'i gzugs can gyis/ /spyod pa longs spyod phyir ma gsungs/ /yid ni brtan nam g.yo 'am
<p>93b.4</p>ci/ /rang gi sems ni so sor brtag /shes rab med par spyod pa spyad par bya bar ma yin no zhes ston pas gsungs pa bzhin bzang zhes pa la sogs pa'o/ /gsungs pa yang / dang po gang zhig stong pa'i ngo bo yul dang yon tan pa gnas de yi rang bzhin 'gyur/ /khams dang
<p>93b.5</p>phung po rnams la rab zhugs slar yang mig sogs dbang po rnams la mnyam pa ste/ /sad dang rmi lam sogs zhugs mchog gi bde mnyam gzhom du med par yang dag rab zhugs pa/ /rig ma sangs rgyas yul te rdo rje'i tshig la gnas pa rnal 'byor pa yis btsal bar bya/ / 
<p>93b.6</p>phyag rgya chen po 'di ni gang la skye ba gzhan gyi bsod nams kyi bag chags kyi dbang las dang / bla ma dam pa'i man ngag las nye bar bstan pa las dus du mar nyin mo dang mtshan mor chos thams cad rtog pa dang bral ba rang gi sems kyi snang ba tsam rnam pa thams cad mchog dang ldan pa stong
<p>93b.7</p>pa chen po lhan cig skyes pa'i dga' ba skyed par byed ma mngon du byas nas 'gyur ba med pa la byung ba 'dis de ni skye ba med pa ste/ phyag rgya chen po de bzung nas spyod par bya'o zhes pa nges pa'i don to/ /gal te glu len zhes pa la sogs pa la dpal rdo rje bdud rtsir gsungs pa/ snyan pa'i
<p>94a</p>
<p>94a.1</p>sgra yis glu blangs te/ /mos dang sgrol dang pheg rdob dang / /drug skyes skyes sogs grangs rnams kyis/ /sna tshogs pa dang thun mong bas/ /len bzhin pa yi glu 'di yis/ /dga' dang bde ba'i rnam 'gyur gyis/ /sangs rgyas byang chub bsgrub par bya/ / 
<p>94a.2</p>rdo rje bdud rtsi'i bde chen po/ /shes rab can gyis glu mi smad/ /rnal 'byor ma rnams des dga' byed/ /rnam pa de lta de gzhan yang / /de ltar rnal 'byor rigs des bya/ /zhes so/ /gal te dga' ba skyes pa na/ /thar pa'i rgyu yis gar bya ste/ /zhes pa la/ rgyud gzhan du yang
<p>94a.3</p>gsungs pa/ phreng ba tsan+dan bu mo sogs/ /ji ltar mthong bas bde 'gyur ba/ /de ni dga' bar yang dag bshad/ /sems can kun la yang dag gnas/ /rdo rje pad+mar mnyam sbyor la/ /gang zhig sems ni rnam gnas pa/ /de yi sems kyi mtshan nyid gang / /dga' ba
<p>94a.4</p>chen po de brjod bya/ /zhes so/ /thar pa zhes pa la gsungs pa yang / 'khor ba las 'das thams cad lus la gnas/ /gang gis kyang ni bcings min grol min pa/ /mchog tu mi 'gyur bde ba thar pa ces brjod bya/ /zhes so/ /de tshe rdo rje rkang pas gar/ /mnyam gzhag
<p>94a.5</p>rnal 'byor pa yis bya/ /zhes pa la 'di'i nges pa'i don ni dpal dri ma med pa'i 'od du gsungs pa yang / g.yas pa bskum pa gang yin pa de ni g.yon brkyang gi rkang par brjod do/ /grangs ji lta ba bzhin te/ cig car nyid du rtsa gnyis la dbu mar rgyu ba las mnyam pa'i rkang par 'gyur ro/ / 
<p>94a.6</p>g.yon pa bskum pa las g.yas brkyang gi rkang par 'gyur ro/ /pad+ma'i gdan dang rdo rje'i gdan gang yin pa ni rim pa ji lta ba bzhin du/ nam mkha'i dkyil 'khor la srog rgyu ba na sa ga'i rkang pa'o/ /rlung gi dkyil 'khor rab tu rgyu ba ni zlum po'i rkang stabs so/ /me'i dkyil 'khor
<p>94a.7</p>la rab tu rgyu ba ni rol pa'i rkang stabs so/ /chu'i dkyil 'khor la rab tu rgyu ba ni pad+ma'i 'dug stangs so/ /sa'i dkyil 'khor la rab tu rgyu ba ni rdo rje'i 'dug stangs te/ de ltar mnyam dang mi mnyam bgrod ma srog rlung rab tu rgyu ba rnam pa lnga gang yin pa de'i rnam par dag pas lha rnams
<p>94b</p>
<p>94b.1</p>kyi rkang stabs dang 'dug stangs rnam par dag pa'o zhes so/ /dpal gsang ba'i rgyan bkod par yang gsungs pa/ dga' ba'i rnal 'byor yang dag gnas/ lha mo bzhi dang 'grogs pa las/ bcom ldan 'dod can gar mdzad de/ /rdo rje rol sogs kha sbyor las/ /gsang
<p>94b.2</p>ba'i snying po thub pa che/ /kun gyi bdag nyid der zhugs nas/ /rdo rje lha mo mnyam ldan pas/ /zlos gar kun la gar mdzad do/ /glu ni rnam dag sngags su gnas/ /gar ni bsgom pa'i rnam pa'o/ /de yi phyir na glu dang gar/ /yo ga'i rtag tu rtag tu bya/ /zhes pa'o/ /sman ni bza'
<p>94b.3</p>bar bya ba ste/ /zhes pa la sogs pa la sman ni bdud rtsi lnga la sogs pa'o/ /'di'i don ni 'di yin te/ dpal bde ba chen po rtog pa'i rgyud chen por gsungs pa yang / rnam par mi rtog mos pa yis/ /sgrub po mchog gis bsgrub par bya/ /khrag dang khu ba de bzhin sha /gci ba bshang
<p>94b.4</p>ba nyid kyang ngo / /nga yis phyir ru gang bshad pa'i/ /dam tshig ces pa 'bad pa yis/ /de kun de bzhin gshegs pa ste/ /kla klo yi ni tha snyad las/ /gang tshe sems ni mnyam chags pa/ /sems can phan la rab tu 'jug /rtag tu chags pa'i sems de nyid/ /gang tshe sems
<p>94b.5</p>can yod min pa/ /'di yi don ni rtogs pa yis/ /khrag ni zos par 'gyur ba yin/ /khrag chen po ni zos pa na/ /'od dpag med par 'gro bar byed/ /chos rnams skye ba med pa gang / /khu ba'i sgra yis sgrar bya ba/ /de ni skye med rtogs pa las/ /za bar yang dag brjod pa
<p>94b.6</p>yin/ /dngos po rnams kyi mnyam nyid gang / /sha zhes rab tu gsal byas pa/ /ma skyes sbyor ba bral ba las/ /za ba ces par mngon brjod bya/ /gang zhig sems ni rab zag pa/ /dam tshig don la rjes sbyor las/ /mi bskyod ces par de la gsungs/ /de yi las
<p>94b.7</p>sbyor las 'thungs pa'o/ /sems gnas pa'am rjod pa yang / /cung zad kyang ni yod min pa/ /de ni bshang bar gsungs pa'o/ /de rtog med phyir zos pa'o/ /'di ni dam tshig rnams kyi ni/ /mtshan nyid gsal bar bshad pa'o/ /don 'di nges par rtogs pa yis/ /sangs
<p>95a</p>
<p>95a.1</p>rgyas chos rnams rjes su rtogs/ /dam tshig 'di rnams la 'jug phyir/ /dam tshig sems dpa' brjod par bya/ /zhes pa la sogs pa'o/ /gzhan thams cad ni drang ba'i don gyis go sla'o/ /thal ba skra yi mchod phyir thogs/ /zhes pa la
<p>95a.2</p>gsungs pa yang / byang chub sems ni steng du 'gyur/ /yan lag kun la rnam gnas pa/ /de nyid thal ba dag par brjod/ /phyi dang nang du yang dag gnas/ /zhes so/ /sgra zhes pa la kaM ni mgo bo ste yan lag mchog go/ /der gnas pa yi dbang ldan ni/ /gtso bo
<p>95a.3</p>byang chub kyi sems rdo rje 'dzin pa yin la/ dag byed kyang ste sgrib pa spangs pa nyid kyi phyir dang rang bzhin gyis 'od gsal ba nyid kyi phyir na/ dag byed ces pa nges pa'i don to/ /rdo rje thod pa'i spyod pa la dpal sangs rgyas thod pa'i rgyud du gsungs pa yang / rdo rje sangs rgyas zhes par bshad/ / 
<p>95a.4</p>thod pa gsang bar yang dag gnas/ /zhes so/ /spyod par byed pas na spyod pa zhes pa gsang ba las kyang shin tu gsang ba'i ye shes te/ de'i rang bzhin du byed pa ni spyod pa zhes mngon par brjod par bya'o/ /lus kyi sbyin pa byin nas ni/ /zhes tshig 'di'i rgyas par bshad pa'i tshig ni
<p>95a.5</p>dpal dri ma dang bral ba'i 'od du gsungs pa/ des dam bca' ba 'di bya ste/ bdag gis dus thams cad du dngos po thams cad kyi drug cha sbyin par dbul bar bya'o/ /zhes so/ /dang por re zhig drug cha lus kyi nang nas lag pa rkang pa lus las zhes pa lag pa gnyis dang rkang pa gnyis
<p>95a.6</p>dang lus te lnga po 'di rnams las drug pa yan lag mchog slob dpon la phyag 'tshal ba'i don du sbyin par rab tu dbul bar bya'o/ /sangs rgyas dang byang chub sems dpa' dang ldan pa'i bla ma la phyag byas nas mchog gi phyag rgya rjes su rig pa'i bde ba'i go 'phang du 'gro zhing
<p>95a.7</p>sbyin par byed do/ /de bzhin du ngag dang lag pa dang rkang pa dang / bshang lam dang / nyer gnas te las kyi dbang po rnams las ngag nyid bden par smra ba'i don du dbul bar bya'o/ /skal pa skal med rnam dpyad pa/ /zhes pa gcig dang du ma dang bral bas na sbyin par bya ba dang / 
<p>95b</p>
<p>95b.1</p>sbyin pa po dang len pa po ste gsum po mi dmigs pa'i tshul gyis sbyin par bya'o/ /zhes pa'o/ /sbyin mi bya zhes pa sbyin pa'i rnam par rtog pa de'i phyir mi bya'o zhes pa'i don to/ /sbyin sreg mchod sbyin dka' thub 'das/ /zhes pa la sogs pa/ sbyin sreg med cing mchod
<p>95b.2</p>sbyin med/ /dka' thub med cing bya dka' med/ /'gro ba gsum po thams cad yod/ /chos kyi dbyings kyi rang bzhin gyis/ /sgom yang sgom pa ma yin no/ /zhes so/ /brgya byin lta bu'i lha min gang / /zhes pa la sogs pa la dpal sam+bu Tar gsungs pa yang / /de nas
<p>95b.3</p>rang gi 'dun pa yis/ /dogs pa kun las phyir phyogs pas/ /de nyid ldan pa'i bdag nyid spyad/ /seng ge lta bur kun du'o/ /zhes so/ /gsungs pa yang / /bdag med seng ge'i sgra dang ldan/ /mu stegs ri dgas ngan 'jigs byed/ /ces so/ /snying rjes btung bar bya zhes pa
<p>95b.4</p>snying rje ni byang chub kyi sems zhu ba'i ro'o/ /'di'i nges pa'i don ni rgyud gzhan du yang gsungs pa/ /srog dang rtsol ba'i me'i byang chub sems kyi khu ba zhu ba ni/ /thig le'i gzugs can btung ba rdo rje'i rtse mos phyung nas gang / /lhan cig skyes pa'i dga' ba skyed byed myos byed btung ba ni/ / 
<p>95b.5</p>rnal 'byor pa yis rnal 'byor ldan pas btung bar bya'o/ /zhes so/ /dpal dang po'i sangs rgyas su yang gsungs pa/ /nyin dang mtshan mor thig le las gang dkar po'i rgyun 'bab mA ma kI ste chang ma yin/ /go ku la sogs mig la sogs pa nyin zhag so sor spro ste sha gzhan
<p>95b.6</p>res 'ga' min/ /rang rig sar gnas lha rnams kyis ni dag pa'i lus la bdud rtsi lnga rnams bsnyen pa ste/ /stong par sems rab zhugs pas ro mnyam byed pa 'khrig pa de ni skye gnas la ma yin/ /zhes so/ /rnal 'byor zhes pa dpal rdo rje rtse mor gsungs pa yang / yod dang
<p>95b.7</p>med las rnam par 'das/ /dngos dang dngos med gnyis zad cing / /stong nyid snying rje dbyer med pa/ /rdo rje rnal 'byor bde ba che/ /zhes pa la sogs pa'o/ /gzhan thams cad ni drang ba'i don gyis go sla'o/ /phyi rol du ni lha rnams gtor ma'i don du gsungs pa'o zhes pa'o/ / 
<p>96a</p>
<p>96a.1</p>dpal sam+bu Ta ru gsungs pa yang / /phung po khams sogs mtshan nyid ni/ /thams cad rmi lam sgyu ma bzhin/ /khams gsum 'di kun thams cad kyang / /mdor bsdus pa las shes nas gnas/ /zhes so/ /'di'i don ni 'di yin te/ 
<p>96a.2</p>dpal shes rab kyi pha rol tu phyin par thabs la mkhas pa'i le'ur gsungs pa yang / rab 'byor gal te byang chub sems dpa' sems dpa' chen po de rmi lam gyi nang du son pa na yang / chos thams cad rmi lam lta bu rnams su zhes rnam par lta zhing mngon sum du yang mi byed na/ 
<p>96a.3</p>rab 'byor 'di yang phyir mi ldog pa'i byang chub sems dpa' sems dpa' chen po'i phyir mi ldog pa'i mtshan nyid du rig par bya'o/ /zhes so/ /de bzhin du slar yang rmi lam gyi nang de nas sad pa'i de ma thag tu langs pa'i 'di ltar 'gyur te/ khams gsum pa'i bdag nyid 'di
<p>96a.4</p>thams cad ni rmi lam lta bu ste/ bdag gis bla na med pa yang dag par rdzogs pa'i byang chub tu sangs rgyas nas yang dag par chos bstan par bya'o zhes so/ /sgrib pa kun las rnam par grol/ /mtsho dang dbang phyug du ba dang / /de bzhin 'jig rten chos brgyad rnams/ / 
<p>96a.5</p>thams cad shin tu ring bar spang / /de skad du yang gsungs pa/ rnal 'byor dbang po rnal 'byor ma thob rab tu g.yo ba'i yid kyis res 'ga' shi gyur na/ /dpal ldan mi yi 'jig rten du ni rab mchog thub pa'i rigs su rnal 'byor ldan skye 'gyur/ /sngon gyi goms pa de yis
<p>96a.6</p>slar yang ye shes rnal 'byor yangs pa kun du 'dzin par 'gyur/ /ye shes thob na mi zad mchog gi gnas su rab 'gro gang du slar yang skye ldan min/ /zhes pa dpal kye'i rdo rje'i rgyud du kha che chen pos rtogs pa rdo rje'i tshig gi snying po bsdus pa'i dka' 'grel du spyod pa'i le'u ste
<p>96a.7</p>drug pa'o// //da ni ts+tsho ma'i le'u gsungs pa/ dang por yi ge'i brda yis dngos po'i chos rig par bya ste/ gnas la sogs par tshogs kyi 'khor lo la sogs pa la'o/ /dam tshig med pa'i sems can gyi nang du ts+tsho ma ste dgongs pa'i skad gzhan gyis rnal 'byor
<p>96b</p>
<p>96b.1</p>pa'am rnal 'byor ma smra bar bya'o zhes pa rgyud thams cad kyi nges pa'o/ /gang phyir sor mo gcig ston dang / /gnyis kyis legs par 'ongs pa yin/ /bsnyun gyi phyag rgyar shes bya ste/ /g.yon pa'i mthe bong bsdams pa la/ /gang zhig ming med ston pa na/ /de yi mthe chung
<p>96b.2</p>sbyin par bya/ /gang zhig gung mo ston pa la/ /de yi phyogs gcig pa sbyin bya/ /zhes pa la sogs pa yan lag gi brda ste 'di'i rim pa rtogs par bya zhing phyag rgya dang phyag rgya'i lan gyis dam tshig can dang / de ma yin pa dbye bar bya ste/ de ltar drang ba'i don to/ /da ni nges pa'i don
<p>96b.3</p>gsal bar bya ste/ dpal rdo rje bdud rtsir gsungs pa yang / rnal 'byor phyag rgya brtag ces bya/ /lag pa'i phyag rgya mi brtan te/ /phyag rgya yid ches ngo bo ni/ /lha nyid kyi ni btsun mo mchog /b+ha ga'i pad+mar mchod par bya/ /dbang po'i bde ba thams cad kyang / /rdo rje pad+ma mnyam sbyor
<p>96b.4</p>bas/ /bya ba thams cad bsgrub par bya/ /zhes so/ /ji ltar dpag bsam shing chen po/ /yal ga brgya phrag stong yod pa/ /der ni de las rtsa ba gzung / /de ni skyed pa'i byed rgyu'o/ /de bzhin bdud rtsi 'bab pa'i rtsa/ /sngags dang phyag rgya rnams kyi ma/ /phyag rgya thams cad skyed byed pa/ /b+ha ga'i dbus
<p>96b.5</p>na rnam par gnas/ /zhes so/ /gsungs pa yang / phung po skye mched khams rnams kun/ /phyag rgya yis ni rgyas btab pa/ /phyag rgya de yis rtag tu bkod/ /dkyil 'khor zhes pa rnam par bstan/ /dpal 'dus par gsungs pa yang / gal te byang chub mchog 'dod
<p>96b.6</p>na/ /lag pa'i phyag rgya bcing mi bya/ /dam tshig 'di ni sngags kun dang / /rgyal ba yis kyang mi 'da' 'o/ /de ltar phyag rgya mi bcing par gsungs pa na/ rdo rje bcing ba'o zhes pa bcom ldan 'das kyis nges pa'o/ /'di'i don 'di yin te/ dpal thams cad gsang bar
<p>96b.7</p>gsungs pa/ nga rgyal med cing snang ba med/ /mtshan ma med cing gsal byed min/ /bdag med mnyam nyid ye shes ni/ /rdo rje bcings pa zhes par bshad/ /de bzhin du phyag rgya gcig ston pa la yang phyag rgya'i lan du mar 'gyur to/ /de'i phyir nus pa dang bral bas/ /phyag
<p>97a</p>
<p>97a.1</p>rgya'i lan bstan par mi bya'i/ /'di rnams la phyag 'tshal ba byas nas/ snying gar lag pa g.yon pa'i mthil gzhag ste rang gi lus g.yon skor du bskor la de nas lag pa g.yon gyis phyag byas nas 'gro bar bya zhing de rnams dang lhan cig rtsod par mi bya'o/ / 
<p>97a.2</p>byis pa'i rnal 'byor pa rnams la nges pa gang byin pa de de yis bya'o/ /rnam pa gzhan du na 'chi ba thob ste khros pa'i pho nya mo nus pa dang ldan pa'o/ /kye bcom ldan 'das gnas la sogs pa de rnams du lags/ mchog gi gnas la sogs pa dzA lan+d+ha ra la sogs pa'i gnas la sogs
<p>97a.3</p>pa'o/ /'di'i nges pa'i don ni rgyud gzhan du gsungs pa/ mchog tu gnas pa shes rab bshad/ /bdag nyid gnas ni thabs yin no/ /'di dag gnyis su byar med pa/ /rnal 'byor gnas zhes bzhag pa yin/ /de nyid gnas ni de las skyes/ /de dang bral bar gang gyur pa/ / 
<p>97a.4</p>lhan cig skyes pa yang dag bshad/ /ngag gi lam 'das spyod yul lo/ /zhes so/ /dpal dang po'i sangs rgyas su yang gsungs pa/ gnas ni bud med gsang ba'i pad+mar rab 'gyur dam tshig la ni rdo rje nyid nye'i gnas/ zhing dang tshan+do ha dang 'dus pa dur khrod sa gzhi de bzhin
<p>97a.5</p>de ltar mtha' dag go/ /zhes pa la sogs pa'o/ /gsungs pa yang / 'dir thun mong gis byis pa rnams yul du 'khyam pa'i don du dzA lan+d+ha ra la sogs pa gnas la sogs par gsungs te/ de nyid kyi thams cad du khyab par byed par mi 'gyur te/ rnal 'byor ma rnams
<p>97a.6</p>kyi rigs sum cu rtsa drug ni grong khyer gcig tu yang gnas la/ gang gis na 'dir mchog gi dang po'i sangs rgyas su gsungs pa ni/ sa thams cad khyab par byed pa nyid kyi phyir ro/ /'dir dpal 'khor lo sdom par/ gang gnas dang nye ba'i gnas la sogs par gsungs pa/ 
<p>97a.7</p>de rnams dpal kye'i rdo rjer zhing dang nye ba'i zhing la sogs pa rnams su 'khrags 'khrugs su gsungs so/ /rnal 'byor pa rnams kyi 'jig rten pa'i dngos grub rnams kyang phyi rol gyi gnas la sogs par ji lta ba bzhin du mi 'gyur ro/ /nang du ni ma rig pa la sogs pa'i yan lag bcu
<p>97b</p>
<p>97b.1</p>gnyis 'gags pa rnams rga shi la sogs pa'i 'gog pas gnas la sogs pa rnams su rtogs par bya'o/ /de skad du yang gsungs pa/ nges 'byung kun gyi lam la gnas/ /nges par 'byung ba kun ston pa/ /yan lag bcu gnyis srid rtsa bton/ /dag pa rnam pa bcu
<p>97b.2</p>gnyis 'chang / /zhes so/ /gnas la sogs pa de rnams su rim pa ji lta bar dpa' bo dang dpa' mo'i dbang phyug ma rnams rtogs par bya'o/ /'di'i nges pa'i don ni rgyud gzhan du gsungs pa/ mtshan nyid bzhi yi sbyor ba las/ /gang du rtag tu chags bral ba/ /rnam pa thams
<p>97b.3</p>cad mchog ldan pa/ /de ni dpa' bo zhes par bshad/ /der ni dbang phyug yang dag thob/ /stong nyid snying rje'i bdag nyid can/ /lhan cig skyes dga'i rang bzhin te/ /dpa' bo'i dbang phyug ma zhes 'gyur/ /de ltar de bzhin gshegs pa thams cad rnam par dag pa'i phung po dang
<p>97b.4</p>khams dang / skye mched la sogs pa byang chub kyi sems lha'i ngo bos 'ong ba'am/ 'gro ba'o/ /'di rnams rim pa ji lta bar spyi gtsug dang spyi bo dang / rna ba g.yas pa dang / ltag pa dang / rna ba g.yon pa dang / smin ma'i dbus dang / mig dang / dpung pa'i rtsa ba dang / mchan khung dang / 
<p>97b.5</p>nu ma zung dang / lte ba dang / sna'i rtse mo dang / kha dang / mgrin pa'i phyogs dang / snying ga dang / mdoms bar dang / rtags dang / bshang lam dang / brla'i phyogs dang byin pa dang / sor mo dang / rkang pa'i bol dang / pus mo rnams su dbang byed pa la
<p>97b.6</p>sogs pa ste/ skye bar byed gnas par byed/ thim par byed do/ /pul+lI ra ru dbang byed cing / /dzA lan+d+ha rar longs spyod bshad/ /o Di ya nar thim par brjod/ /gnas la sogs pa'i gzhi dang gzhir/ /yan lag kun la thim par 'gro/ /he ru ka yi
<p>97b.7</p>mtshan nyid do/ /sprul pa yis ni rtag tu skye/ /longs spyod rdzogs pa gnas pa'i rgyu/ /chos kyi sku yi rang bzhin gyis/ /thim par gyur te the tshom med/ /de ltar lus kyi rnam dbye bas/ /dbang byed longs spyod thim pa rnams/ /gnas 'di rnams su ji ltar bzhin/ /rtag
<p>98a</p>
<p>98a.1</p>tu dga' ba skye bar 'gyur/ /skye bar byed cing gnas par byed/ /thim par byed de rim pas so/ /snga ma 'gags pa ni phyi ma skye ba'o/ /dpal dang po'i sangs rgyas su gsungs pa yang / srog gi rtsol ba'i me yis ri bong can ni zhu ba'am btung ba chang ni btung ba'o/ / 
<p>98a.2</p>mthe bo'i tshigs las gtsug tor du ni nya'i mthar rang sems 'gro ste chos kyi dbang gis so/ /gtsug tor nas ni sor mo rnams su slar yang 'di 'gro nag po'i phyogs kyi mtha' ru'o/ /rnal 'byor pa rnams spyod pa gang de nyin zhag so so'i dus su 'dod pa'i dngos grub ster zhes
<p>98a.3</p>so/ /de bzhin du dpal mtshan yang dag par brjod par yang gsungs pa/ sa'i dkyil 'khor gzhi la gnas/ /rkang pa ya gcig mthil gyis gnon/ /rkang mtheb sen mo la gnas pas/ /tshangs pa'i sgo nga'i rtse mo gnon/ /don gcig gnyis med chos kyi don/ /dam
<p>98a.4</p>pa'i don te 'jigs pa med/ /rnam rig sna tshogs gzugs don can/ /sems dang rnam shes rgyud dang ldan/ /zhes pa la sogs pa ste/ 'di ni 'chi ba'i mtha' dang skye ba'i mthar rtog pa'i chos gos dag gi'o zhes rigs par bya'o/ /'di'i don ni dpal thams cad gsang
<p>98a.5</p>bar gsungs pa yang / sangs rgyas kun gyi bdog pa kun/ /rang gi sems kyi chos su 'dus/ /chos kyi bdag med rnal 'byor gyis/ /rang nyid gsang bya 'chi bar 'gyur/ /rang gi sems nyid gsad bya ste/ /sems nyid kho na gsod byar byed/ /rang sems nyid ni rdzogs
<p>98a.6</p>sangs rgyas/ /sems nyid rtogs par bya ba yang / gsungs pa yang / gnas rnams nyi shu rtsa bzhi rnams/ /sa bcu rnam par dag pa las/ /'di yi don ni 'di yin te/ /sbyin pas rab dga' rnal 'byor pa'i/ /tshul khrims ldan pa dri med 'gyur/ /bzod pas 'ong byed
<p>98a.7</p>pa ru bstan/ /brtson 'grus 'od 'phro bsod nams ldan/ /bsam gtan las ni mngon gyur dga'/ /shes rab kyis ni spyad dka' ba/ /thabs chen ring du song ba'o/ /stobs dang ldan pa mi g.yor 'gyur/ /smon lam gyis ni legs pa'i blo/ /chos kyi sprin ni ye shes ldan/ / 
<p>98b</p>
<p>98b.1</p>bde gshegs rgyal bas so so ni/ /rang gis rig bya bcu gcig pa/ /zhes so/ /gsungs pa yang / pha rol phyin bcu thob pa ste/ /pha rol phyin pa bcu la gnas/ /pha rol phyin bcu dag pa ste/ /pha rol phyin pa bcu yi tshul/ /mgon po sa bcu'i dbang phyug ste/ /sa bcu
<p>98b.2</p>la ni rab tu gnas/ /zhes so/ /sa bcu shin tu non nas ni/ /de las rtags ni nges par 'gyur/ /dpal sangs rgyas thams cad mnyam par sbyor ba mkha' 'gro ma dra ba sdom par gsungs pa yang / rang nyid rtags ni rangs gyur nas/ /rtag tu chu skyes steng du rtags/ /rdo rjes byin
<p>98b.3</p>gyis brlabs byas nas/ /gdod ma'i rdo rje sems dpa' nga'o/ /zhes so/ /nag po'i phyogs la bcu bzhi pa/ /de bzhin du'ang brgyad pa la/ /zhes pa 'di'i don yin te/ tshes gcig la sogs brgyad pa dang bcu bzhi pa gnam stong gi mthar thug pa ni nag po'i phyogs la chags bral te/ 
<p>98b.4</p>cha nyams pa byang chub kyi sems 'pho ba'o/ /byang chub kyi sems 'phos pa las/ /'khor ba'i srid pa'i bar du gnas pa'o/ /de'i phyir/ /rgyal mtshan mtshon bsnun nyid dang ni/ /lan bdun pa yang bza' bar bya/ /zhes pa la rgyal mtshan gyi sgras dro ba rnams kyi tha ma thig les
<p>98b.5</p>brgyan pa'o/ /mtshon bsnun zhes pa ye shes kyi mes bsnun pa'o/ /lan bdun pa zhes pa rnam par snang mdzad la sogs pa drug po bde ba chen po dang lhan cig bdun du 'jug pa ste/ gcig tu 'dres par gyur pa bza' bar bya'o zhes pa mi 'pho bar bya'o zhes pa'i don to/ /'dir brtan par
<p>98b.6</p>byed pa dpal rtsa ba'i rgyud du gsungs pa/ dbang po dang ni yul 'gags shing / /dga' ba la sogs skyes pas na/ /thig le rnams 'dzag zla ba la/ /haM yig mgo bor yang dag gnas/ /gsang ba'i 'khor lo 'dir skyes pa/ /de ni phyugs chen nyid du bshad/ /rtse gsum thur du
<p>98b.7</p>rtsa gsum zug /gang du sbubs su rab tu bstan/ /skye ba bdun pa'i phyugs nyid ni/ /mkha' spyod dngos grub sbyin pa po/ /rgyal ba yis ni nad rnams 'phrog /phung po khams can bzhu ba yis/ /'khor los sgyur ba sbyin par byed/ /dbang po dang ni yul gsad pa/ /'di ni mkha' spyod
<p>99a</p>
<p>99a.1</p>ster byed de/ /phra la sogs pa'i yon tan ldan/ /sad pa sogs kyi rjes 'brangs pas/ /myur du sangs rgyas ster bar byed/ /ji ltar phyi rol dngul chu bcings/ /de ltar ye shes bcud 'di yang / /de bzhin tshangs pa khyab 'jug phyugs/ /gsang ba'i 'khor lor btung
<p>99a.2</p>ba ni/ /ji srid sreg blugs 'bab pa'i bar/ /yangs pa'i tshe ni ster bar byed/ /steng du sgra gcan phyugs su brjod/ /zla ba nyi ma phyugs chen dag /tshangs pa'i bu gar lhung gyur pa/ /spyod dang grol ba'i 'bras bu ster/ /khrag dang chu rgyus de bzhin du/ /rkang mar 'bad pas
<p>99a.3</p>btung bar bya/ /'di rnams kyang ni phyugs zhes bya/ /phyi rol gzugs can gzhan phyugs min/ /skye ba bdun pa phyugs rnams 'dir/ /kun las mchog gi dbang phyug go/ /lus la skye bdun ji lta ba/ /de ltar da ni bshad bya nyon/ /bza' dang btung ba'i ro rnams kun/ /zos dang
<p>99a.4</p>mthungs pa rnam pa drug /smin ma las ni bcu 'gyur te/ /de de'i skye ba dang po'o/ /phyi nas khrag nyid du ni 'gyur/ /gnyis par gsal bar 'gyur ba yin/ /sha nyid du 'gyur gsum pa'o/ /zhi ba pags pa nyid du 'gro/ /lnga par rtsa nyid 'gyur ba yin/ /drug par rus pa nyid
<p>99a.5</p>'gyur ro/ /bdun par rkang nyid du 'gyur te/ 'di ni 'di bdun par 'gyur ro/ /zhes so/ /nyin mo bcom ldan rdo rje can/ /mtshan mo shes rab rab tu bsgrags/ /ji ltar nyi sogs drag po ste/ /de ltar zla ba dbu mar 'dod/ /de ltar nyi zla nyin mtshan gyi/ /dbye bas nyin mtshan
<p>99a.6</p>dus zhes brjod/ /de bzhin du gsungs pa/ dus kyi 'byung po rnam spro byed/ /dus kyi skye dgu sdud par byed/ /dus ni bcom ldan rdo rje can/ /nyin dang mtshan mo'i ngo bor ldan/ /zhes so/ /skye bo gang dang gang rnams kyi/ /zhes pa la sogs pa la 'di'i don ni 'di yin te/ de bzhin gshegs pa
<p>99a.7</p>rnams kyi phung po dang khams dang skye mched la sogs pa gcig tu 'dres par gyur pa'i sha byang chub kyi sems zhu ba dpral ba nas mgrin pa dang / snying ga dang / lte ba dang / rdo rje nor bu rnams su 'ongs pa bza' bar bya/ /longs spyad par bya snang ba med par bya'o zhes pa nges pa'i don to/ /dpal
<p>99b</p>
<p>99b.1</p>rdo rje rtse mor gsungs pa yang / /skye 'gro skye 'gro zhes bshad pa/ /ming dang gzugs kyis brtags pa ste/ /skye bo dam pas bsnun nas bza'/ /dngos grub chen po thob par 'gyur/ /zhes so/ /rdo rje thod pa'i sbyor ba las/ /zhes pa la rdo rje ni mchog tu ma 'phos pa'i go 'phang ste/ 
<p>99b.2</p>ki bde ba skyong bar byed do zhes pa thod pa'o/ /sbyor ba las te gnyis su byar med pa las zhes pa nges pa'i don to/ /gzhan thams cad drang ba'i don gyis go sla'o zhes pa dpal kye'o rdo rje'i rgyud la rdo rje'i tshig gi snying po bsdus pa'i dka' 'grel du brda'i le'u ste bdun pa'o// // 
<p>99b.3</p>da ni rnal 'byor ma rnams kyi skyes pa dang / /skye ba'i rgyu so sor rtogs pa'i ched dang / /gnas pa'i rgyu rgyas par bstan pa'i phyir du/ /rnal 'byor ma'i le'ur gsungs pa/ /nam mkha'i khams su b+ha ga bsam/ /dbus su bsgom par bya ba ni/ /zhes pa la/ nam mkha'i khams su
<p>99b.4</p>zhes pa ni pad+ma'i brda'i shes rab bo/ /b+ha ga zhes pa ni ye shes kyi brda'i thabs so/ /sgom pa zhes pa gnyi ga snyoms par 'jug pa'o/ /'khor lo zhes pa gnyis po dbyer mi phyed pa'i rang bzhin nyid kyis na/ bde ba chen po 'khor lo zhes par mngon par brjod par bya'o/ /'di nyid du gsungs
<p>99b.5</p>pa yang / /mkha' khams su zhes pad+ma la/ /b+ha ga zhes pa ye shes bshad/ /sgom pa zhes bya snyoms 'jug ste/ de yi bde ba 'khor lor brjod/ /lha rnams te 'og nas 'byung ba rnams kyi ji ltar 'byung ba zhes pa rim pa ji lta bar skye ba gsal bar bya ste/ sa la sogs pa rlung gi
<p>99b.6</p>mthar thug pa'i lha rnams gcig nyid de ro mnyam par byed pa'o/ /rdo rje pad+ma yang dag par sbyor ba'i bde bas lhan cig skyes pa'i dga' ba'i ngo bo gcig pa nyid kyis 'du ba ni 'khor lo zhes pa'o/ /sgom pa po zhes pa ni kye'o rdo rje'i rnal 'byor dang ldan pa'o/ /ji lta ba yang dag pa'i don 'byung ba
<p>99b.7</p>rtogs par 'gyur ba ste/ gang gsungs pa'i lha'i 'khor lo de ga las 'byung zhes dogs par byas nas gsungs pa/ chos 'byung las skyes 'khor lo ni/ /rim gnyis zhes pa ste/ stong pa nyid dang snying rje dbyer med pa'i bdag nyid kyi byang chub kyi sems kyi thig le'o/ /dag pa
<p>100a</p>
<p>100a.1</p>zhes pa rang bzhin gyis 'od gsal ba'o/ /skyon med pa zhes pa rang bzhin brgya drug cu'i snang ba dang bral ba'o/ /ze 'bru'i ni zhes pa rdo rje dang pad+ma'i ze 'bru'o/ /gcig ces pa gnyis med pa mchog tu mi 'gyur ba'i bde ba'i rang bzhin no/ /gru gsum zhes pa chos
<p>100a.2</p>'byung du'o/ /gzhan brjod min zhes pa byang chub kyi sems rdo rje gcig pu kho na'o/ /de'i dbus su zhes pa nor bu'i nang du gnas pa'o/ /ro zhes pa lus dang ngag dang sems gcig pa'i sku'o/ /bco lnga'i cha'i bdag nyid can gyi gdan ni dga' ba bcu drug gcig tu 'dres par gyur pa'i rje btsun
<p>100a.3</p>gang gi nges pa yin pa'o zhes pa nges pa'i don to/ /'dir rab tu rgyas par ston pa ni dpal sam+bu Ta ru gsungs pa'ang / mgo bo med dang mgo bo nyid/ /nA da'i mtha' dang gsang pad+ma/ /cha rnams sna tshogs yi ge rnams/ /de bzhin nyid du gdan rnams kyang / /sku
<p>100a.4</p>gsung thugs kyi rdo rje ni/ /chos kyi dbyings su rnam par 'phrul/ /bsdus nas gong bu'i sbyor ba yis/ /rdo rje sems dpa' rang nyid 'gyur/ /zhes so/ /dpal mtshan yang dag par brjod par yang gsungs pa/ 'dod pa chen po bde ba che/ /dga' ba chen po mgu ba che/ / 
<p>100a.5</p>gzugs chen lus kyang che ba ste/ /kha dog che zhing lus bongs che/ /ming yang che zhing rgya che ba/ /dkyil 'khor chen po yangs pa yin/ /zhes pa la sogs pa'o/ /chu'i khams dang me'i khams ro mnyam pa mchog gi go 'phang shes rab dang thabs kyi bdag nyid kyi rnal 'byor
<p>100a.6</p>dbang po dang bcas pa de ni sangs rgyas kyi gzugs brnyan zhes pa'o/ /'di las gau rI la sogs pa rnams su 'gyur zhing / /kha dog dbye bas so so gzhan/ /zhes pa nges pa'i don to/ /da ni snying ga'i zla ba'i dkyil 'khor la lha'i sa bon gyi yi ge bsams nas/ rnam par thar pa'i sgo
<p>100a.7</p>la sogs pa rnam par dag par byas te/ nam mkha'i mthil du ye shes kyi sa bon gyi 'od zer rnams kyis de bzhin gshegs pa rnams dang byang chub sems dpa' rnams spros nas de rnams la mchod pa byas te/ /sdig pa bshags pa dang / bsod nams la rjes su yi rang ba dang / gsum
<p>100b</p>
<p>100b.1</p>la skyabs su 'gro ba dang / byang chub tu sems bskyed pa dang / lam la brten pa dang / bdag nyid kyi dngos po 'bul ba dang / stong pa nyid du dmigs pa sngags pas bya'o/ /de skad du yang gsungs pa/ 'dir mi mngal nas skyes pa rnams 'chi ba'i dus su/ sa yi khams ni chu la thim/ / 
<p>100b.2</p>chu ni me la thim pa ste/ /me yang phra ba'i khams la'o/ /rlung yang sems la rnam par thim/ /zhes pa'o/ /de ltar khams kyi tshogs myur du rnam par nyams pa/ nam mkha'i khams rnam pa thams cad pa'i gzugs brnyan yul dang rnam par bral ba dbus kyis la kun gzhi'i
<p>100b.3</p>rnam par shes pa gzhag par bya'o zhes pa'o/ /de nas sngags 'di brjod par bya ste/ /oM shU n+ya tA dz+nyA na badzra swa b+hA wa At+ma ko\u0f85haM/ zhes brjod la khams gsum pa rdul phra rab kyi chos nyid las 'das pa stong pa nyid du rnam par bsgom par bya'o zhes pa/ de bzhin gshegs pa'i nges pa'o/ / 
<p>100b.4</p>de nas chos 'byung nam mkha'i khams kyi rang bzhin bsgom par bya'o/ /de'i dbus su hUM yig yongs su gyur pa rdo rje'i sa gzhi la sogs pa zhes pa drang ba'i don to/ /da ni nges pa'i don gsal bar bya ste/ rgyud gzhan du gsungs pa yang / /rdo rje dang pad+ma'i steng du gnas pa de las nges par byung ba'i
<p>100b.5</p>de bzhin gshegs pa thams cad dang rang gi lha'i bdag nyid rnam par snang mdzad du byas nas rdo rje'i tshig gis sngags kyi yi ge bkod de khang pa brtsegs pa kun nas bskyed par bya'o/ /de'i steng du sngags kho nas de bzhin gshegs pa thams cad bzhugs pas rgyal mchog tu gyur pa nor bu
<p>100b.6</p>rin po che chen pos spras shing / kha dog sna tshogs pa dril bu 'phyang zhing / rlung gis bskyod pa'i dar dang ldan pa'i ba dan dang / me tog gi phreng ba dang lda ldi dang / do shal dang do shal phyed pa dang / /zla bas nye bar mdzes pa rdo rje nor bu'i rtse mo can gyi gzhal yas khang pa bsam par bya'o/ / 
<p>100b.7</p>gzhal yas khang pa ye shes su/ /gsang ba'i dkyil 'khor mtshan nyid can/ /sems dang ye shes 'dres pa ste/ /bde ba chen po gsung du gsol/ /dpal sangs rgyas thams cad mnyam par sbyor ba mkha' 'gro ma dra ba sdom par gsungs pa yang / dkyil 'khor gyis
<p>101a</p>
<p>101a.1</p>ni dman pa dang / /dam tshig rnams ni dor ba dang / /gsang ba'i de nyid mi shes pas/ /rdo rje sems dpa' grub mi 'gyur/ /zhes so/ /bcom ldan 'das kyis gsungs pa yang / /sra mkhregs dkyil 'khor gsang ba che/ /nam mkha' lta bur dri ma med/ / 
<p>101a.2</p>yid mi bde las rnam par grol/ /rnam par rtog pa 'phrog pa'i mchog /ces so/ /gsungs pa yang / gcig tu sra mkhregs rdo rje'i bdag /'gro ba'i bdag po 'phral du skyes/ /zhes so/ /nyon mongs dri ma kun las 'das/ /zla ba bzhin du dkyil 'khor sdug /sangs
<p>101a.3</p>rgyas kun gyi yon tan 'dir/ /A li'i gzugs las rab 'jug go/ /zhes pa la sogs pa'o/ /bcom ldan 'das zla ba'i dkyil 'khor yon tan gyi khyad par ci lta bu lags/ dpal gsang ba'i dbang po'i thig ler gsungs pa/ yan lag thams cad sgom las 'das/ /rtogs
<p>101a.4</p>pas brtag pa rnam par spangs/ /phyi mo thig le cha las 'das/ /'di ni dkyil 'khor dam pa'o/ /zhes so/ /dpal dri ma dang bral ba'i 'od du yang gsungs pa/ nyi ma'i steng du zla ba'i dbus su hUM yig zla ba'i mtshan ma lta bu'o/ /de bzhin du rdul gyi steng du byang chub kyi sems
<p>101a.5</p>so/ /byang chub kyi sems kyi dbus su kun gzhi'i rnam par shes pa dri za'i sems can no/ /de nas me long la sogs pa rnam pa lnga rnams kyis zhes pa ni/ de la zla ba byang chub kyi sems dbyangs dang ldan pa ni me long lta bu'i ye shes te/ gzugs kyi phung po skyed par byed pa rnam par
<p>101a.6</p>snang mdzad do/ /nyi ma dang rdul gsal byed dang ldan pa ni mnyam pa nyid kyi ye shes te/ tshor ba'i phung po skyed par byed pa rin chen 'byung ldan no/ /dri za'i sems can hUM yig dang ldan pa ni so sor rtog pa'i ye shes te/ 'du shes kyi phung po skyed par byed pa 'od dpag tu med pa'o/ /'di rnams
<p>101a.7</p>gcig pa nyid srog gi rlung haM yig dang ldan pa ni bya ba grub pa'i ye shes te/ 'du byed kyi phung po skyed par byed pa don yod grub pa'o/ /de nas sku thams cad kyi cha shas yongs su rdzogs pa dang / rnam par shes pa haM yig dang ldan pa ni chos kyi dbyings rnam par dag pa'i ye shes te/ rnam
<p>101b</p>
<p>101b.1</p>par shes pa'i phung po skyed par byed pa mi bskyod pa'o zhes pa phyi rol dang nang du ye shes lnga'i bdag nyid do/ /'di rnams gcig tu 'dres par gyur pa ni sa bon te/ rdo rje sems dpa' 'o zhes so/ /'di'i don ni 'di yin te/ dpal shes rab kyi pha rol tu phyin pa'i le'u bcu par gsungs pa/ 
<p>101b.2</p>rab 'byor gyis gsol pa/ bcom ldan 'das 'di ni bsam gyis mi khyab pa ston pa'o/ /bcom ldan 'das kyis bka' stsal pa/ gzugs ni bsam gyis mi khyab pa'o/ /rab 'byor de bzhin du tshor ba dang 'du shes dang 'du byed rnams dang rnam par shes bsam gyis mi khyab pa'o/ /rab 'byor
<p>101b.3</p>gzugs bsam gyis mi khyab pa'o zhes kyang 'du shes pa med na shes rab kyi pha rol tu phyin pa la spyod do/ /rab 'byor de bzhin du tshor ba dang / 'du shes dang / 'du byed rnams dang / rnam par shes pa bsam gyis mi khyab pa'o zhes kyang 'du shes pa med na shes rab kyi pha rol tu phyin pa la spyod do zhes
<p>101b.4</p>so/ /da ni rdo rje sems dpa' zhes pa gsal bar bya ste/ rdo rje ni mchog tu bde ba'i ye shes byang chub kyi sems so/ /sems dpa' ni rnam pa thams cad pa'i shes rab kyi gzugs brnyan no/ /ye shes dang rnam par shes pas byin gyis brlabs pa sgrib pa med pa gcig tu 'dres par gyur pa'i de
<p>101b.5</p>kho na nyid/ 'gro ba'i don byed pa ni rdo rje sems dpa' zhes pa'o/ /de'i gdan 'di ni rdo rje sems pa'i gdan te/ gsungs pa yang 'di lta ste/ a sogs ka sogs mnyam sbyor ba/ /rdo rje sems dpa'i gdan du dang / /'gyur med las byung gong bu la/ /hUM phaT yi ge mi 'dod do/ / 
<p>101b.6</p>zhes pa/ 'gyur med 'di yis bskyed cing 'gyur ba nyams par 'gyur ba mchog gi dbang po can/ /zhes pa la 'gyur ba ni skye ba dang 'jig pa'i gnas skabs kyi mtshan nyid can te 'pho ba'i skad cig go/ /de gang la 'gags par gyur pa de ni mchog tu mi 'gyur ba 'pho ba med pa'i skad cig go/ / 
<p>101b.7</p>de nyid rdo rje ye shes zhes pa'o/ /dpal mtshan yang dag par brjod par gsungs pa yang / /gsang sngags skye gnas 'gyur ba med/ /gsang sngags chen po rigs gsum pa/ /gsang sngags don kun skyed pa po/ /thig le chen po 'gyur ba med/ /ces so/ /de skad du yang
<p>102a</p>
<p>102a.1</p>dpal dang po'i sangs rgyas su gsungs pa/ gang gi bde ba'i dbang po skyed cing nyin zhag so so'i dbang las gang gis mngal nas byung / /skad cig gang gis 'gyur ba rnam par bral ba grub cing g.yo ba med gyur pa/ /sangs rgyas bya ba de spangs nas ni bde mnyam
<p>102a.2</p>dang bral stong pa gzhan gang sgom byed pa/ /de yi bskal pa bye ba du ma rnams kyis sangs rgyas nyid dang lhan skyes bde ba'ang ring / /zhes so/ /dpal shes rab kyi pha rol tu phyin pa le'u bcu gcig par gsungs pa yang / 'di lta ste/ blo chung ba de rnams 'jig rten pa dang 'jig
<p>102a.3</p>rten las 'das pa'i chos rnams yang dag par ji lta ba bzhin du yongs su shes pa'i rtsa ba shes rab kyi pha rol tu phyin pa spangs shing dor nas yal ga la 'ju bar bya bar sems so/ /rab 'byor 'di lta ste dper na/ khyi ni jo bo'i gan nas zan spangs nas las byed pa'i gan nas zan kham tshol
<p>102a.4</p>bar sems te/ rab 'byor de bzhin du ma 'ongs pa'i dus na byang chub sems dpa'i theg pa pa'i gang zag kha cig 'byung bar 'gyur te/ gang shes rab kyi pha rol tu phyin pa thams cad mkhyen pa'i ye shes kyi rtsa ba bor nas yal ga dang 'dab ma dang / lo mar gyur pa'i nyan thos dang rang sangs
<p>102a.5</p>rgyas kyi theg pa la snying po sangs rgyas nyid tshol bar sems pa'o zhes so/ /da ni/ sems dpa'i gzugs brnyan las byung ba/ /dkyil 'khor dbang po rnam par sgom/ /bu bzhin zhal dang mtshan ma sogs/ /zla ba chu shel nor bu'i 'od/ /ces pa la/ /zla ba chu shel
<p>102a.6</p>kun rdzob byang chub sems ni kun da dang / zla ba dang 'dra ba nyid kyi phyir ro/ /nor bu'i 'od ces pa nor bu'i nang du rab tu snang ba spros pa thams cad las rnam par grol ba lhan cig skyes pa'i sku bde ba chen po'i mtshan nyid can zhes pa'o/ /dpal mtshan yang dag par brjod par yang
<p>102a.7</p>gsungs pa/ dngos don ma lus rnams la dga'/ /stong pa nyid dga' blo yi mchog /srid pa'i 'dod chags sogs las 'das/ /srid gsum dga' ba chen po pa/ /sprin dkar dag pa shin tu dkar/ /'od bzang ston ka'i zla ba'i 'od/ /ces so/ /de nyid kyi phyir rang nyid las
<p>102b</p>
<p>102b.1</p>phyag dang zhal dang dbyibs med pa'i phyir bu bzhin zhes brjod do/ /gsungs pa yang / rdo rje yongs su gyur pa las/ /de nas rdo rje sems dpa' sgom/ /rnam pa thams cad mchog ldan pa/ /zla ba'i kha dog mtshungs pa'i 'od/ /ces so/ /zla ba'i kha dog nyid ci lta bu zhe na/ /dpal sangs
<p>102b.2</p>rgyas thams cad mnyam par sbyor ba mkha' 'gro ma dra ba sdom par gsungs pa/ mchog tu mi 'gyur dag pa'i phyir/ /chos kun rnam par dag pa las/ /gsang ba'i de nyid dag phyir yang / /rdo rje 'dzin de zla ba'i mdog /ces so/ /gsungs pa yang / yid mi bde las rnam par grol/ /rnam
<p>102b.3</p>par rtog pa'i rab rib bcom/ /nyon mongs dri ma kun dag pa/ /zla ba 'dra ba'i sems zla ba/ /zhes so/ /de ltar de ma thag tu bshad pa'i yan lag so so dang ldan pa'i lha mo'i 'khor lo gsungs pa/ 'di las gau rI la sogs 'gyur/ /zhes so/ /de skad du 'di nyid du bcom ldan 'das kyis
<p>102b.4</p>gsungs pa/ byang chub sems ni zla bar 'gyur/ /bco lnga'i cha yi bdag nyid can/ /bde ba chen po A li'i gzugs/ /rnal 'byor ma rnams de yi cha/ /zhes so/ /dbang po rdo rje gshin rje dkar/ /chu ru chu yi rnal 'byor ma/ /lus ngan rdo rje mkha' 'gro ma/ /dbus su bdag med rnal
<p>102b.5</p>'byor ma/ /phyi'i 'phar ma la/ gau rI chom rkun ro langs ma/ g+hasmarI dang puk+ka sI/ bde bzhin ri khrod gdol ba mo/ /g.yung mo brgyad pa gang bar byed/ /'og ldan ma dang steng ldan nyid/ /mkha' spyod ma dang sa spyod brjod/ /srid dang myang 'das ngo bo yis/ /snying rje chen po 'di dag gnas/ / 
<p>102b.6</p>lha mo 'di rnams thams cad ni/ /kha dog nag mo drag chen mo/ /phyag rgya lnga yis rnam par brgyan/ /zhal gcig phyag gnyis spyan gsum pa/ /yid du 'ong ba'i gzugs can kun/ /ji ltar bdag med rnal 'byor ltar/ /g.yon na rnal 'byor lhung bzed de/ /kha T+wAM ga yang steng du
<p>102b.7</p>gnas/ /g.yas pas rdo rje gri gug ste/ /ro la zhon pa gzi brjid 'bar/ /lhan cig skyes dga' dga' ba'o/ /zhes pa drang ba'i don to/ /da ni nges pa'i don gsal bar bya ste/ dpal phyag na rdo rjes gsungs pa/ 'dir tshes gcig la sogs pa'i tshes dkar po'i lnga pa rnams bdag
<p>103a</p>
<p>103a.1</p>med ma la sogs pa'i rnal 'byor ma rnams te/ phung po lnga rnam par dag pas dang po dga' ba'i 'khor lo'o/ /de bzhin du drug pa la sogs pa bcu pa ji srid pa'i tshes lnga rnams gau rI la sogs pa'i rnal 'byor ma rnams te/ khams lnga rnam par dag pas gnyis pa mchog
<p>103a.2</p>tu dga' ba'i 'khor lo'o/ /de bzhin du bcu gcig pa la sogs pa nya'i mthar thug pa tshes lnga rnams ri khrod ma la sogs pa'i rnal 'byor ma lnga rnams te/ yul lnga rnam par dag pas gsum pa khyad par dga' ba'i 'khor lo'o/ /de'i mthar lhan cig skyes pa'i dga' ba bcom ldan 'das kye'i
<p>103a.3</p>rdo rje stong pa las/ stong pa byang chub kyi cha bcu drug pa'o zhes pa dbang bskur gyi don to/ /de bzhin du bcom ldan 'das kyis gsungs pa/ dang po dga' ba rab tu bshad/ /mchog tu dga' ba gnyis pa ste/ khyad dga'i dga' ba gsum pa'o/ /lhag ma lhan cig skyes dga' 'o/ /zhes pa 'di
<p>103a.4</p>lta bu la sogs pa dbang bskur gyi don to/ /'dir lha mo lnga lnga'i 'khor lo gsum gyi mthar bzhi pa lhan cig skyes pa'i dga' ba byang chub kyi sems kyi cha bcu drug pa 'jig rten kun rdzob tu bcom ldan 'das kyis gsungs so zhes pa'o/ /dpal mtshan yang dag par brjod par yang
<p>103a.5</p>gsungs pa/ rnam pa kun ldan rnam pa med/ /bcu drug phyed phyed thig le 'chang / /cha med cha las 'das pa ste/ /bsam gtan bzhi po'i mtha' 'chang ba/ /zhes so/ /'di kho na dbang bskur ba'i rdo rje'i tshig tu bshad par bya ste/ rnam pa kun ldan rnam pa med/ /ces pa ni rgyu ste sngar
<p>103a.6</p>brjod pa'i sangs rgyas kyi gzugs brnyan zhes pa'o/ /bcu drug phyed phyed thig le 'chang / /zhes pa ni byang chub kyi sems zhu ba thig le bzhi 'dzin pa'o zhes pa 'bras bu'o/ /cha med pa ni cha bco lnga'i mthar gnas pa'o/ /cha las 'das pa ni nag po'i tshes gcig la sogs pa
<p>103a.7</p>la zhugs pa ma yin pa'o zhes pa'i don to/ /bsam gtan bzhi pa'i mtha' 'chang ba/ /zhes pa ni lhan cig skyes pa'i dga' ba'i mtha' 'chang ba'o zhes pa de bzhin gshegs pa'i nges pa'o/ /de'i phyir dong po dga' ba'i bde ba'i bsam gtan no/ /gnyis pa mchog tu dga' ba'i bde
<p>103b</p>
<p>103b.1</p>ba'i bsam gtan no/ /gsum pa khyad par du rangs pa'i bde ba'i bsam gtan no/ /bzhi pa lhan cig skyes pa'i dga' ba'i bde ba'i bsam gtan te/ lnga pa dang bcu pa dang nya gang ba dang / nya'i mthar thig le la mchog tu mi 'gyur ba'i bde ba ni bsam gtan gnas pa'o/ de'i mtha' ni rtse
<p>103b.2</p>mo'i cha bde ba yongs su gang ba nyid bsam gtan gyi mtha' ste de 'dzin pas na/ bsam gtan bzhi pa'i rtse mo 'chang / /zhes pas so/ /da ni yan lag drug sgom zhes pa la sogs pa la 'di'i don 'di yin te/ rgyud ni rgyud gzhan gyis rtogs bya/ /zhes pa de bzhin gshegs pa'i nges pa'o/ / 
<p>103b.3</p>de ltar na rgyud gzhan du gsungs pa des na yan lag drug gi rnal 'byor 'di bsgom par bya ste/ so sor sdud dang bsam gtan dang / /srog rtsol de bzhin 'dzin pa dang / /rjes su dran dang ting nge 'dzin/ /rnal 'byor yan lag drug tu 'dod/ /'dir so sor sdud ces bya ba ni phyi rol gyi gzugs
<p>103b.4</p>la sogs pa'i yul rnams la mig la sogs pa'i dbang po rnams kyi mig gi rnam par shes pa rnams mi 'jug cing / nang gi yul rnams la lha'i mig la sogs pa'i dbang po rnams kyi lha'i mig gi rnam par shes pa la sogs rnams 'jug pa ste/ nang du stong ba nyid la
<p>103b.5</p>dmigs pas ma brtags par dngos po thams cad mthong ba stong pa nyid so sor snang ba pra phab na gzhon nu mas me long la mthong ba lta bu'o zhes pa so sor sdud pa'i yan lag tu brjod de/ khams gsum pa'i sangs rgyas kyi gzugs brnyan so sor mthong ba'i phyir ro/ /de nas bsam gtan
<p>103b.6</p>zhes bya ba ni stong zhing mthong la yod pa'i chos rnams thams cad la shes rab ces bya ba dang po de rnams la sems 'jug pa dang rtog pa zhes bya ba sems kyi dngos po 'dzin pa dang spyod pa zhes bya ba dngos po so sor rtogs pa dang / dga' ba zhes bya ba dngos po thams cad la sems pa dang bde ba
<p>103b.7</p>mi g.yo ba zhes bya ba dngos po thams cad la bde ba yang dag par myong ba zhes pa ste bsam gtan gyi yan lag lngar brjod par bya'o/ /de nas srog rtsol zhes bya ba rkyang ma dang ro ma dang g.yon pa dang g.yas pa'i lam 'gags pa dbu ma a wa d+hU tI'i lam du srog gi rlung rtag tu 'jug pa ste/ 
<p>104a</p>
<p>104a.1</p>dbyung ba dang dgang ba dang bum can gyi sbyor bas bya'o zhes pa srog rtsol gyi yan lag tu brjod par bya'o/ /de nas 'dzin pa zhes bya ba srog dbang chen dang chu dang me dang rlung gi dkyil 'khor la lte ba dang snying ga dang mgrin pa dang / dpral bar 'jug pa phyi rol du mi 'gro
<p>104a.2</p>bar thig le la srog 'jug par byed pa zhes pa 'dzin pa'i yan lag tu brjod par bya'o/ /de nas rjes su dran zhes bya ba ni rang gi 'dod pa'i lha mthong ba gzugs brnyan gyi rnam par rtog pa dang bral ba ste/ de las 'od zer du ma 'phro ba'i ngo bo 'od kyi dkyil 'khor te/ de las rnam pa du ma 'phro ba'i
<p>104a.3</p>ngo bo khams gsum pa spro bar byed pa zhes pa rjes su dran pa'i yan lag tu brjod par bya'o/ /de nas ting nge 'dzin zhes bya ba ni 'dod pa'i lha la rjes su chags pa las gang mi 'gyur ba'i bde ba thob pa ste/ de las sems gcig tu byed pa sems gzung ba dang / 'dzin pa dang bral ba ni
<p>104a.4</p>de bzhin gshegs pa rnams kyi ting nge 'dzin gyi yan lag tu brjod do/ /'dir ni yan lag drug gi rnal 'byor mdor bsdus pas gsungs pa ste/ rgyas par mngon par brjod pa 'bum pa'am mchog gi dang po'i sangs rgyas su bla ma dam pa'i gdams ngag las rnal 'byor pa rnams kyis
<p>104a.5</p>phyag rgya chen po'i dngos grub kyi ched du rtogs par bya'o zhes so/ /dpal dang po'i sangs rgyas su gsungs pa yang / so sor sdud pas rnal 'byor pa ni yul dang rnam bral sngags rnams kun gyis byin gyis rlob/ /mngon par shes pa lnga 'thob 'gyur te mi yi bdag po bsam
<p>104a.6</p>gtan sbyor bas dag pa'o/ /srog gi rtsol bas dag pa zla ba nyi ma dang bral byang chub sems dpa' rnams kyis mchod/ /bdud dang nyon mongs sogs nyams stobs bcu la ni 'jug par 'gyur te 'dzin pa'i stobs kyis so/ /rjes dran legs par dag na dri med 'od kyi dkyil 'khor
<p>104a.7</p>rnams kyang ye shes gzigs las so/ /de nas ting nge 'dzin gyis dag na nyin zhag 'ga' zhig rnams kyis ye shes lus 'grub 'gyur/ /zhes so/ /bcom ldan 'das kyis ji skad gsungs pa/ rang gis rig bya zhes bya ba la sogs pa ste tshig 'di'i rgyas par bstan pa/ dpal
<p>104b</p>
<p>104b.1</p>dri ma med pa'i 'od du gsungs pa/ ci ste byis pa rnams kyis 'di brjod de/ gal te de bzhin gshegs pa'i ye shes rang rig pa yin na/ de'i tshe chos rnams thams cad rang bzhin med par ci ltar de bzhin gshegs pas gsungs she na/ 'di la brjod par byas te/ 'dir de bzhin gshegs
<p>104b.2</p>pa'i ye shes chos thams cad rang bzhin med par rtogs pa zhes bya ba ni dngos po thams cad med pa'i mtshan nyid can shin tu gnyid log pa'i sems ma yin no/ /dpal shes rab kyi pha rol tu phyin par yang gsungs pa/ rab 'byor sems gang zhig yod pa'i sems de ni sems ma yin te zhes
<p>104b.3</p>pa rang bzhin gyis 'od gsal ba zhes bya'o/ /dpal mtshan yang dag par brjod par yang gsungs pa/ 'du shes kun gyi don spangs shing / /rnam shes don ni 'gag par byed/ /sems can kun yid yul can te/ /sems can kun gyi yid rig pa/ /sems can
<p>104b.4</p>kun gyi yid la gnas/ /de rnams sems dang mnyam nyid son/ /gsungs pa yang gal te de bzhin gshegs pa'i ye shes rang rig par mi 'gyur na/ de'i tshe sems can gyi bsam pa'i dbang las de bzhin gshegs pa chos ston par mi 'gyur te/ chos thams cad rab tu ma
<p>104b.5</p>rtogs pa'i phyir dang yang dag par rig pa med pa nyid kyi phyir ro/ /ci ste dbang po'i sgo nas rang rig pa yin na/ de lta na cha med pa dang kun du 'gro ba dang thams cad la khyab par mi 'gyur te/ sgrib pa thams cad pa nyid kyi phyir ro/ /de'i phyir de bzhin gshegs pa'i ye shes ni rang rig pa chos thams
<p>104b.6</p>cad kyi rang bzhin mkhyen pa/ rnam par mi rtog pa dbang po med pa'o zhes so/ /gsungs pa yang / thog ma med pa spros med bdag /de bzhin nyid dag dag pa'i bdag /ces so/ /rang gis 'phrog po rang byed po/ /zhes pa la sogs ni/ gsungs pa yang / 'phrog pa po ni kun gzhi'i
<p>104b.7</p>rnam par shes pa'i mtshan nyid can byang chub kyi sems 'pho ba'i skad cig /lhan cig skyes pa'i dga' ba ste 'jig rten kun rdzob kyis so/ /de ltar 'pho ba'i skad cig la sogs pa byed pa po dang byed pa dang / las rnams sdud pa'i byed pa po gzhan du 'dir 'gyur te/ gang spro ba'i byed pa po
<p>105a</p>
<p>105a.1</p>ni byed pa po ma yin no/ /de'i phyir/ mkha' khyab mkha' yi rdo rje can te yul dang rnam bral yon tan med pa rang bzhin med/ /ces pa lhan cig skyes pa'i sku/ /cha med kun 'gro khyab pa po/ /phra zhing zag med sa bon dang / /rdzas kun las ni rnam par grol/ /nam
<p>105a.2</p>mkha'i lam la shin tu gnas/ /zhes so/ /de'i phyir spro ba dang sdud pa'i byed pa po mya ngan las 'das pa'i mtshan nyid can yang med do zhes pa'i don to/ /de ltar byed pa po zad pa'i nges pa'o/ /dpal dang po'i sangs rgyas su gsungs pa yang / /de phyir byed po 'ga' yang srog
<p>105a.3</p>chags rnams kyi bde dang sdug bsngal mi sbyin mi 'phrog ste/ 'khor ba rnam pa gsum po gang byas sngon gyi las ni 'bras bu rab tu sbyin par 'gyur/ /skye dang sdud pa'i byed pa po 'di ster zhing des 'phrog rmongs pa rnams kyi blo gros te/ /lus la dpag med dge ba 'phrog byed bug pa rang gi
<p>105a.4</p>dbang po rnams kyis mthong ma yin/ /rang nyid byed pa po zhes pa la sogs pa ste spro ba ni srid pa spro ba'o/ /'phrog po zhes pa sdud pa po'o/ /rgyal po zhes pa spro ba med cing 'phrog pa med pa spro ba dang sdud pa las rnam par grol ba rang bzhin gyis gnas pa/ zla ba lta bur rnam par gsal lo zhes pas
<p>105a.5</p>rgyal po'o/ /gsungs pa yang / chos kyi dbang phyug chos kyi rgyal/ /legs pa'i lam ni ston pa po/ /zhes so/ /'di tsam gyis kyang sems kho na mya ngan las 'das pa dang sems kho na 'khor ba'o zhes bstan to/ /dpal rdo rje rtse mor gsungs pa yang / 'khor ba'i don ni ci zhig
<p>105a.6</p>lags/ /ji ltar byis pa rnams 'byung zhing / /yang dang yang du 'khor byed de/ /de yang 'khor ba'i drag pa'i bdag /nga nyid yin te rang nyid gtso/ /mya ngan 'das las 'das pa'ang ci/ /zhes brjod/ /dbye bya de bzhin stong nyid gang / /de yis rang bzhin rnam par spangs/ / 
<p>105a.7</p>dngos po'i ngo bos mtshan nyid dang / /mtshan ma yang ni rnam par spangs/ /ngag sgra yang na gzung ba dang / /rnam rtog rdul phran yod min te/ /de phyir mya ngan 'das pa'i sgras/ /nga nyid kho na skye dgu'i bdag /ces so/ /dpal kye'i rdo rje'i rgyud las rdo rje'i tshig gi snying po bsdus pa'i
<p>105b</p>
<p>105b.1</p>dka' 'grel du bdag med ma'i le'u ste brgyad pa'o// //da ni de las gzhan zhes pa la sogs pas rnam par dag pa de kho na nyid dang dbye bas te/ thog mar de kho na nyid kyi rnam par dag pa gsungs pa/ dpal rdo rje rtse mor gsungs pa/ rnam par dag pa ci zhig brjod/ /yod min
<p>105b.2</p>med pa'ang ma yin la/ /dngos po med cing dngos med min/ /smra po med cing smra bya'ang min/ /rnam dag mya ngan 'das pa nyid/ /ces so/ /dngos po thams cad kyi zhes pa la sogs pa phyi rol dang nang gi rnam par rtog pa'i dngos po rnams mnyam pa nyid/ rnam dag de bzhin nyid de de lta kho
<p>105b.3</p>nar rtag tu gnas pa ni de bzhin nyid de rang bzhin gyis dri ma med pa nyid kyis rtag tu rnam par dag pa nam mkha' bzhin du 'dus ma byas pa'i rang bzhin du bshad la/ de'i ngo bos de bzhin nyid bsgom par bya'o zhes pa ste/ dpal shes rab kyi pha rol tu phyin pa de bzhin nyid kyi le'ur gsungs pa/ ji ltar
<p>105b.4</p>de bzhin gshegs pa'i de bzhin nyid ni 'gyur ba med pa rnam par 'gyur ba med pa rtog pa med pa rnam par rtog pa med pa 'ga' zhig tu yang gzhom du med pa ste/ de bzhin du chos thams cad kyi de bzhin nyid ni 'gyur ba med pa rnam par 'gyur ba med pa/ rtog pa med pa rnam par rtog pa med pa 'ga' zhig
<p>105b.5</p>tu yang gzhom du med pa'o/ /de ci'i phyir zhe na/ gang de bzhin gshegs pa'i de bzhin nyid dang gang chos thams cad kyi de bzhin nyid na gcig pa kho na ste/ de bzhin nyid 'di ni gnyis su med cing gnyis su byar med pa'o zhes so/ /de bzhin du dpal mtshan yang dag par brjod par yang gsungs pa/ 
<p>105b.6</p>yang dag bdag med de bzhin nyid/ /yang dag mtha' ste 'gyur ba med/ /stong nyid smra ba'i khyu mchog ste/ /zab cing rgya che'i sgra sgrogs pa/ /zhes so/ /bye brag med par rtogs par byas nas/ /phyi nas zhes pa la sogs pas re re yis te/ phung po la sogs pa'i dbye bas lha rnams
<p>105b.7</p>kyi rnam par dag pa phyi nas rtogs par bya ste/ gzugs phung rdo rje ma ru 'gyur/ /zhes pa la sogs pas so/ /'o na dbang po la sogs pa rnams ci'i phyir rnam par dag par brjod ce na/ gsungs pa/ nyon mongs mi shes bsgribs pa zhes pa ste/ mi shes pa ni ma rig pa nga dang nga
<p>106a</p>
<p>106a.1</p>yi'o snyam du 'dzin pa'o/ /nyon mongs pa rnams ni 'dod pa dang mi 'dod pa'i las kyi rgyu sems kyi bye brag rnams so/ /de rnams kyis bsgribs pa ni g.yogs pa ste de sbyar bar bya'o/ /dpal dri ma med pa'i 'od du gsungs pa yang / stong pa las ni dngos po'i tshogs/ 
<p>106a.2</p>brtags pa'i gzugs ni rnam spangs gang / /snang ba mthong ste me long la/ /pra phab gzhon nu ma yis bzhin/ /zhes pa 'jig rten las 'das pa'i bden pas gzugs kyi phung po rnam par dag pa me long lta bu'i ye shes so/ /dngos po thams cad mnyam gyur nas/ /dngos po gcig po
<p>106a.3</p>'gyur med gnas/ /'gyur med ye shes las byung ba/ /chad pa ma yin rtag pa min/ /zhes pa tshor ba'i phung po rnam par dag pa mnyam pa nyid kyi ye shes so/ /ming gi bdag nyid yi ge kun/ /a yig rigs las yang dag byung / /'gyur med chen po'i go 'phang thob/ /ming med ming dang
<p>106a.4</p>ldan pa'ang med/ /ces pa 'du shes kyi phung po rnam par dag pa so sor rtog pa'i ye shes so/ /skyes pa med pa'i chos rnams ni/ /'du byed bral ba rnams la yang / /sangs rgyas nyid med byang chub med/ /sems can med cing srog nyid med/ /ces pa 'du byed kyi phung po rnam par dag pa bya ba sgrub
<p>106a.5</p>pa'i ye shes so/ /rnam par shes pa'i chos nyid 'das/ /ye shes rnam dag gos pa med/ /rang bzhin 'od gsal chos rnams ni/ /chos kyi dbyings su son zhing rtogs/ /zhes pa rnam par shes pa'i phung po rnam par dag pa chos kyi dbyings kyi ye shes so zhes so/ /slar yang de nyid du
<p>106a.6</p>gsungs pa/ rnam pa thams cad pa'i stong pa nyid kyi ye shes ni 'pho ba'i bde ba dang / rtog pa'i sgrib pa zad pa la sogs pa ste/ phung po dang khams dang skye mched la sogs pa rnam par dag pa'o zhes so/ /dpal shes rab kyi pha rol tu phyin par yang rnam par dag pa'i le'ur gsungs pa/ 
<p>106a.7</p>rab 'byor gang gzugs rnam par dag pa de ni 'bras bu rnam par dag pa/ 'bras bu rnam par dag pa gang yin pa de ni gzugs rnam par dag pa ste/ rab 'byor de lta na gzugs rnam par dag pa dang / 'bras bu rnam par dag pa 'di ni gnyis su med de gnyis su byar med so so ma yin tha mi dad do/ / 
<p>106b</p>
<p>106b.1</p>rab 'byor de bzhin du tshor ba dang 'du shes dang 'du byed rnams te/ rab 'byor rnam par shes pa rnam par dag pa gang yin pa de ni 'bras bu rnam par dag pa/ gang 'bras bu rnam par dag pa de ni rnam par shes pa rnam par dag pa'o zhes so/ /'jig rten ji bzhin de sangs rgyas/ /ji ltar chos ni rnyog
<p>106b.2</p>med pa/ /de ltar sems can khams rnams bshad/ /nam mkha' bzhin du dri ma med/ /dam min kun rtog rnam rtog gis/ /sems kyi rin chen dri mar byas/ /sems dag na ni dag par 'gyur/ /nam mkha' 'jig med ji bzhin no/ /dpal dgongs pa lung du ston pa'i rgyud du gsungs pa
<p>106b.3</p>yang / lcags kyi gong bu chur dor ba/ /'byings pa 'ba' zhig kho na'o/ /de nyid snod du byas pas gzhan/ /sgrol 'jug rang nyid sgrol bar byed/ /de bzhin snod du byas pa'i sems/ /shes rab thabs kyi rang bzhin las/ /rang nyid grol zhing gzhan grol byed/ /mchog tu dga' bas rol par byed/ / 
<p>106b.4</p>ces so/ /gzugs sgra de bzhin dri dang ni/ /ro dang reg bya rang bzhin las/ /chos kyi dbyings ni mchog tu zhi/ /sems ni rin chen zhes bshad do/ /yid bzhin nor bu rin chen che/ /'dod pa'i don gyi 'bras bu ster/ /de bzhin sems ni yongs dag pa/ /sangs rgyas byang chub 'bras bu ster/ /khrag dang
<p>106b.5</p>khu ba las byung lus/ /zhes bshad rdo rje dbang phyug ste/ /sen mo ba spu de bzhin du/ /khams kyi khu bar spyan ras gzigs/ /khrag dang pags pa gzi brjid che/ /tshil dang rkang la rdo rje 'dzin/ /phyi sar rnam par snang mdzad mgon/ /rtsa yi rdzas la bdud rgyal po/ /lnga po 'di rnams sangs
<p>106b.6</p>rgyas lnga/ /rdo rje mkha' 'gros gsungs pa yin/ /sa yi khams ni rnam dag las/ /'khor los mdzes pa spyan ma'o/ /shin tu dang bar rdo rje'i yum/ /me la pad+ma'i bu mo'o/ /sgrol ma rlung ni rnam dag pas/ /rdo rje'i btsun mo bzhi po rnams/ /rdo rje mkha' 'gro'i mtshan can gyi/ / 
<p>106b.7</p>gur gyis 'di rnams gsungs pa yin/ /chags pas 'jig rten bskyed bya ste/ /'dod chags zad las zad par 'gyur/ /rdo rje'i chags pa yongs shes las/ /yid ni rdo rje sems dpar 'gyur/ /zhes so/ /gsungs pa yang / gang phyir rgyud gang kho na las/ /las kyi bag chags
<p>107a</p>
<p>107a.1</p>bsgos gyur pa/ /de kho na las 'bras bu 'brel/ /ral ba las ni mar nyid bzhin/ /zhes so/ /gal te dngos po ma dag yod min yang / /de lta na yang rgyal ba rnams kyis sbyong / /kun rdzob bden pa brten pa'i 'khor lo yi/ /chos nyid ngo bo rnam par bsgoms pa
<p>107a.2</p>tsam/ /chos las dngos po yang dag rnam par dben/ /gang zag thams cad rnam spangs 'jig rten te/ /'jig rten 'gro ba bsam par nus ma yin/ /chos nyid ngo bor thams cad rnam par dag /gsungs pa yang / /rnam par dag pa bdag med chos/ /yang dag ye shes zla 'od
<p>107a.3</p>bzang / /zhes so/ /gsungs pa yang / dril sogs pa'i yul de rnams gzhan yin la/ rna ba la sogs pa'i yul can de rnams gzhan yin zhing / ngag dang lag pa la sogs pa'i rnams gzhan dang las kyi dbang po'i bya ba la sogs pa rnams gzhan te/ de ltar na/ thams cad du ni phyag
<p>107a.4</p>zhabs sogs/ /kun du spyan dang dbu dang zhal/ /kun du thos ldan 'jig rten du/ /thams cad khyab par byas te bzhugs/ /rdo rje sems dpa' 'o zhes so/ /de ltar/ bdag rig gzhan rig thams cad pa/ /kun la phan pa'i gang zag mchog /'jig rten dpe las 'das pa ste/ / 
<p>107a.5</p>shes dang shes bya'i bdag po mchog /ces so/ /phyag bcu drug rnam par dag pas stong pa nyid bcu drug rnams so zhes pa 'dir nges pa'i don ni dpal dri ma dang bral ba'i 'od du yang gsungs pa/ bcu drug phyed phyed thig le 'dzin pa nyid kyi phyir ro zhes pa dang 'dir stong pa nyid ni phung po lnga
<p>107a.6</p>stong pa nyid de/ nag po'i tshes gcig la sogs pa tshes lnga rnams nang stong pa nyid dang / phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid ces pa'o/ /khams lnga stong pa nyid ni drug pa la sogs pa'i tshes lnga rnams te/ don dam pa stong pa nyid
<p>107a.7</p>dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid rnams so zhes pa'o/ /dbang po lnga stong pa nyid ni bcu gcig pa la sogs pa tshes lnga rnams te/ dor ba med pa stong pa nyid dang / rang bzhin
<p>107b</p>
<p>107b.1</p>stong pa nyid dang / /rang gi mtshan nyid stong pa nyid dang / chos thams cad stong pa nyid dang / dngos po med pa'i stong pa nyid ces pa'o/ /gnam stong gi mthar thug pa nyid bco lnga rnams so/ /dkar po'i tshes gcig 'jug pa'i dus su de dag gi dbus su stong pa nyid bcu drug pa dngos po med pa'i
<p>107b.2</p>rang bzhin stong pa nyid rnam pa thams cad pa'o/ /de bzhin du snying rje rnam pa gsum ste 'di dag gcig pa nyid stong pa nyid bcu drug dang snying rje bcu drug gi bdag nyid can gyi brjod par bya ba phyag bcu drug pa rnams kyi rnam par dag pa'o zhes pa nges pa'i don to/ /zhabs bzhi zhes pa bdud bzhi rnam par dag
<p>107b.3</p>pa las te/ gsungs pa yang / sems can rnams kyi lus dang ngag dang sems dang ma rig pa'i bag chags kyi rnam pa ni bdud bzhi rnams te/ de rnams la lus kyi sgrib pa ni phung po'i bdud do/ /ngag gi sgrib pa ni nyon mongs pa'i bdud do/ /sems kyi sgrib pa ni 'chi bdag gi bdud do/ /phyi
<p>107b.4</p>rol du ma rig pa 'jug pa ni lha'i bu'i bdud ste zhes so/ /dpal mtshan yang dag par brjod par gsungs pa yang / dpa' bo bdud dgra bdud las rgyal/ /bdud bzhi'i 'jigs pa mthar byed pa/ /bdud kyi dpung kun pham par byed/ /rdzogs pa'i sangs rgyas 'jig rten 'dren/ /zhes so/ / 
<p>107b.5</p>zhal rnams rnam par thar pa brgyad/ /ces pa 'di'i don 'di yin te/ dpal mngon par brjod pa phyi mar gsungs pa/ gzugs can gzugs la lta ba 'di ni rnam par thar pa dang po'o/ /nang gzugs med pas phyi rol gyi gzugs rnams lta ba ni gnyis pa'o/ /sdug pa'i rnam par thar pa lus
<p>107b.6</p>kyis mngon sum du byas nas rdzogs par byas te gnas so zhes pa gsum pa'o/ /nam mkha' mtha' yas skye mched ni bzhi pa'o/ /rnam shes mtha' yas skye mched ni lnga pa'o/ /ci yang med pa'i skye mched ni drug pa'o/ /'du shes med 'du shes med min gyi skye mched ni bdun pa'o/ /'gog
<p>107b.7</p>pa'i snyoms par 'jug pa ni brgyad pa ste/ rnam par thar pa brgyad rnam par dag pas zhal rnams so/ /rdo rje gsum gyi dag pa'i spyan/ /zhes pa la gsungs pa yang / sprul pa yis ni rtag tu skye/ /longs spyod rdzogs pa'i byed rgyu gnas/ /chos kyi sku yi rang bzhin gyis/ /thim
<p>108a</p>
<p>108a.1</p>par 'gyur te the tshom med/ /de bzhin du 'di nyid du yang gsungs pa/ /gang dang gang gis 'jig rten 'ching 'gyur ba/ /de dang des ni 'ching ba las grol te/ /'jig rten rmongs pa de nyid ma rtogs pa/ /de nyid rnams spangs dngos grub rnyed mi 'gyur/ /de phyir
<p>108a.2</p>dri med sgra med gzugs nyid med/ /ro yang med de sems ni rnam par dag /reg med chos med thams cad rnam par dag /rang bzhin dag pa'i 'gro la 'gro bar shes/ zhes pa dpal kye'i rdo rje'i rgyud du rdo rje'i tshig gi snying po bsdus pa'i dka' 'grel du rnam par dag pa'i le'u ste dgu pa'o// // 
<p>108a.3</p>da ni dkyil 'khor med par dbang bskur sbyin par mi bya zhing / dbang bskur ba med pa la de kho na nyid gsal bar bya ba ma yin no zhes pas/ dkyil 'khor sngon du 'gro ba'i dbang bskur ba'i le'u de nas zhes pa la sogs pa mdor bsdus te btus nas gsal bar bya'o/ /gsungs pa yang / 
<p>108a.4</p>rgyud ni rgyud gzhan gyis rtogs bya/ /zhes pa de bzhin gshegs pa'i nges pa'o/ /lha'i bdag nyid can zhes pa la gsungs pa yang / chos dang longs spyod rdzogs pa dang sprul pa dang lhan cig skyes pa'i bde ba gcig tu 'dres par gyur pa'i bdag nyid can mchog tu mi 'gyur ba'i bde ba ni lha
<p>108a.5</p>zhes mngon par brjod par bya'o/ /dkyil 'khor bri ba'i sa bzhi gsungs pa/ skyed mos tshal zhes pa la sogs pa ste/ /skyed mos tshal yid du 'ong ba dga' ba'i gnas sku dang gsung dang thugs kyi dkyil 'khor gyi bdag nyid can chos 'byung gi nang du son pa stong pa nyid dang snying rje bcu drug
<p>108a.6</p>rnam par dag pas so zhes pa dkyil 'khor gyi gnas nges pa'o/ /ro dang dri rnams thams cad dang ldan mtha' dag yon tan gter zhes pa/ /nam mkha'i khams kyi mtshan nyid can du rnal 'byor pas rig par bya'o zhes pa sa'i mtshan nyid nges pa'o/ /rdo rje'i thig dang yang ldan/ /zhes pa la sogs
<p>108a.7</p>pa la gsungs pa yang / /zla ba khu ba'i cha dbye bas/ /rdo rje'i thig ni btab pa la/ /yang yang cha ru phye ba yis/ /sku gsung thugs kyi dkyil 'khor la'o/ /sku dang gsung dang thugs gcig tu gyur pa'i chos rnams thams cad rnam pa gcig pas rdo rje sems dpa' nga rdo rje'i
<p>108b</p>
<p>108b.1</p>sa gzhi la thig 'debs par byed do/ /oM AHhUM phaT/ gsang ba rgyan gyi bkod par yang gsungs pa/ dang po sngags kyi mchog gis ni/ /nam mkha' thig gdab byas nas su/ /de nas rnal 'byor chen pos thig /gsang ba'i ma ma'i dkyil 'khor gdab/ /ces pa la sogs
<p>108b.2</p>pa'o/ /dpal bde ba rtogs par byed pa yang gsungs pa/ de phyir dkyil 'khor 'khor lo zhes/ /thabs ni bde ba'i sdom pa ste/ /sangs rgyas nga rgyal rnal 'byor gyis/ /sangs rgyas yun mi ring bar 'gyur/ /gang tshe sems ni legs gnas pa/ /de bzhin nyid rnams spyod yul
<p>108b.3</p>te/ /chos rnams rang bzhin 'od gsal ba'o/ /gdod nas dag cing rnyog pa med/ /dkyil 'khor de bzhin nyid gyur par/ /phan pa 'dod pas shes par bya/ /phung po skye mched sogs tshogs kyis/ /gang zhig bye brag kha bsgyur dang / /lus ngag yid gsum kha bsgyur phyir/ /rdul tshon dkyil
<p>108b.4</p>'khor zhes byar gsungs/ /phung po la sogs ston pas na/ /tshogs kyi dkyil 'khor zhes par bshad/ /sems kyi dkyil 'khor dag pa ste/ /rang bzhin med las bsgom par bya/ /dang po'i grwa ni rtogs byed pa/ /'di ltar me long lta bur 'gyur/ /so sor rtog par zhes bshad pa/ / 
<p>108b.5</p>lho phyogs grwa yis brgyan pa'o/ /bya ba sgrub par byed pa mchog /nub kyi grwa yis rnam par gsal/ /mnyam nyid zhes pa ye shes che/ /byang gi grwa yis rjes song bdag /de ltar grwa bzhi pa can ni/ /ye shes spyod yul brtags pa yin/ /'di ltar de nyid rab zhugs pas/ /kun du grwa
<p>108b.6</p>yi dbus su'o/ /sgo bzhi par yang brjod pa ni/ /dran pa bzhi po rtag 'byung ba'o/ /de bzhin zur bzhir bshad pa ni/ /sbyin pa bzhi po rnam dag las/ /dbus kyi dkyil 'khor ngo bo ni/ /mi bskyod rnam par brgyan pa'o/ /dkyil 'khor rtag tu zhi ba ste/ /zhi ba'i chos don rgyan
<p>108b.7</p>byed phyir/ /dra ba dra phyed zla ba sogs/ /gang zhig dkyil 'khor du bris dang / /rta babs la sogs thams cad rnams/ /de rnams ting 'dzin yang dag nges/ /rta babs sems kyi mthar thug pa/ /de nyid rang bzhin las gsungs yin/ /sems ni gang zhig rab 'jug pa/ /ting
<p>109a</p>
<p>109a.1</p>'dzin yan lag la gnas pa/ /de ni dra ba zhes par brjod/ /de yi phyed pas dra ba phyed/ /dril bu dra bar yang dag gnas/ /rang gi sgra sgrogs go byed pa/ /chos rnams sgra brnyan lta bur ni/ /so sor rtogs par byed pa'o/ /dpal shes rab kyi pha rol tu phyin par
<p>109a.2</p>gsungs pa yang / rab 'byor gyis smras pa/ kau shi ka 'di ltar yang byang chub sems dpa' sems dpa' chen po shes rab kyi pha rol tu phyin pa la spyod cing gnas pas chos rnams thams cad sgra brnyan lta bu'o zhes rab tu shes so/ /de las kyang de rnams mi sems yang dag par rjes su
<p>109a.3</p>mi mthong mi shes yang dag par mi shes te/ chos de rnams kyang yod pa ma yin la yang dag par rig pa ma yin te mi dmigs so zhes so/ /de gal te 'di ltar gnas na shes rab kyi pha rol tu phyin pa la spyod do zhes so/ /rgyal mtshan phreng bar de bshad nyid/ /chos rnams skye med ston pa'i
<p>109a.4</p>phyir/ /gang tshe sems ni rgya che zhing / /dngos po la sogs ma gos pa/ /sems ni bla rer bshad pa yin/ /dam pa'i don ni brjod pa las/ /phreng ba gos ni de thams cad/ /sna tshogs la sogs snang ba las/ /rdo rje'i rnam par gang zhig sems/ /dga' ba'i ye shes kyis mtshan
<p>109a.5</p>pa/ /don des rtag tu brjod pa ni/ /mkha' 'gro ma yi sdom pa 'byung / /zur gyi cha ni thams cad dang / /sgo dang sgo khyung mtshams rnams su/ /rdo rje rin chen gyis spras pa/ /rdo rje rin chen rtogs pa las/ /zla ba nyi mar gang brjod pa/ /shes rab thabs don ston pa las/ /shes
<p>109a.6</p>rab thabs kyi rang bzhin sems/ /ye shes 'di rnams kyis brgyan pa'o/ /dkyil 'khor brjod pa de nyid ni/ /sku gsung thugs kyi rdo rje skyes/ /sku gsung thugs ni nye ba las/ /rnam pa gcig pa mtshan nyid med/ /de nyid rab tu 'jug pa brjod/ /bla ma slob ma dag la gsal/ / 
<p>109a.7</p>zhes pa la sogs pa'o/ /dpal rdo rje mkha' 'gror yang gsungs pa/ dkyil 'khor ji lta de ltar ni/ /su yis yongs su brtags par nus/ /rang gi lhag pa'i lha sbyor bas/ /grub pa dkyil 'khor brtags pa'o/ /zhes pa nges pa'i don to/ /gru bzhi pa la sgo bzhi pa/ /rta babs
<p>109b</p>
<p>109b.1</p>bzhi yis brgyan byas pa/ /do shal do shal phyed pa la/ /zhes pa la sogs pa ste/ 'di thams cad drang ba'i don gyis go sla'o/ /gsungs pa yang / sngags kyi tshul 'dir slob ma rnam pa gnyis te/ gcig ni phyag rgya chen po'i dngos grub sgrub pa don du gnyer ba dang / gnyis pa
<p>109b.2</p>'jig rten pa'i dngos grub sgrub pa don du gnyer ba'o/ /gang phyag rgya chen po'i dngos grub sgrub pa don du gnyer ba de ni stong pa nyid kyi lam bsgom pa'i don du bum pa dang / gsang ba la sogs pa'i dbang bskur gyis yang dag par gzung bar bya'o/ /gang 'jig rten pa'i dngos grub sgrub
<p>109b.3</p>pa'i don du gnyer ba ni sngags dang / phyag rgya dang dkyil 'khor gyi 'khor lo sgom pa don du gnyer ba ste/ dbang bskur gyis yang dag par gzung bar bya ste/ 'bring po bsod nams kyi rgyur ro zhes pa'o/ /tha ma ni dbang bskur gyis yang dag par gzung bar bya ba ma yin te/ dge bsnyen gyi
<p>109b.4</p>bslab par yang dag par gzung bar bya'o zhes pa nges pa'o/ /da ni/ /slob ma dam pa mnyes gshin gus/ /bla ma'i zhabs la phyag 'tshal nas/ /rtse gcig gyur pa'i yid ldan bas/ /dbang bskur don du gsol ba gdab/ /thal mo sbyar ba byas nas ni/ /lus btud nas ni spyan sngar 'dug / 
<p>109b.5</p>bdag la phan dang bdag don ched/ /khyab bdag bdag la thugs brtse bas/ /sgyu 'phrul dra bas mngon rdzogs pa'i/ /byang chub ji ltar bdag 'thob par/ /rdzogs pa'i sangs rgyas bcom ldan ston/ /dam tshig chen po'i de nyid mkhyen/ /dbang po bsam pa mkhyen pa'i mchog /'gro
<p>109b.6</p>ba'i bla mas bstan du gsol/ /nges par 'byung gi bar du 'di/ /bdag gi bsam pa brtan pos gzung / /mgon po rdzogs sangs rgyas kun gyi/ /gsang 'dzin ji ltar bdag 'gyur mdzod/ /he ru ka dpal dbang bskur ni/ /'gro ba bskyab pa'i sems ched du/ /ji ltar rdo rje sems
<p>109b.7</p>dpas byin/ /de ltar deng 'dir bdag la stsol/ /zhes gsol ba btab pa'i slob ma lha'i rnal 'byor sngon du 'gro bas slob ma bzhugs pa'i rim pas rang nyid zhugs nas yol ba'i phyi rol du yon phul ba/ don dam shin tu rol pa'i bdag /phyag rgya lnga dang ldan dag pa/ /kha T+wAM ga
<p>110a</p>
<p>110a.1</p>brten yang dag gnas/ /lha mo gdugs mchog bslang ste 'dzin/ /cang te'u brel ba'i lag pa can/ /dpa' bo rnal 'byor ma tshogs kyis/ /bskor zhing dbus na gnas pa la/ /glu la sogs dang bkra shis kyis/ /'bad pas mchod par byas nas so/ / 
<p>110a.2</p>de'i rjes su dbang bskur ba'i skal pa dang ldan pa'i slob ma rnams/ snang mdzad kyi gzugs su dmigs pa la/ AHkhaM wA ra hUM zhes pa'i sngags kyis me tog gi phreng ba gzung ba'i mig dar bcings pa bgegs mthar byed kyi sngags zlos shing bum pa'i chus gtor ba la/ /dkyil
<p>110a.3</p>'khor du 'jug pa'i don du dri bar bya ste/ shin tu dga' ba khyod su yin/ /zhes so/ /des kyang skal bzang bdag bde ba chen po'o zhes smra bar bya'o/ /de'i rjes su oM sarba yo ga tsi t+ta uta pA da yA mi zhes pa 'dis byang chub tu sems bskyed par bya'o/ /de nas me tog dang bcas pa'i rdo rje snying
<p>110a.4</p>gar 'dis gzhag par bya ste/ oM su ra te sa ma ya s+t+waM hoHsid+d+hi badzra ya thA su khaM zhes so/ /de nas sngar gsungs pa'i yi ge lnga pos yol ba'i nang du bcug nas 'di skad smra bar bya'o/ /de ring khyod de bzhin gshegs pa thams cad kyi rigs su zhugs kyis/ de nas ngas khyod la rdo rje'i ye shes
<p>110a.5</p>bskyed par bya ste/ ye shes gang gis khyod de bzhin gshegs pa rnams kyi dngos grub thob par 'gyur na dngos grub gzhan rnams lta ci smos/ /khyod kyis kyang 'di dkyil 'khor ma mthong ba'i mdun du smra bar mi bya ste/ khyod dam tshig nyams na mi rung ngo zhes so/ /de nas mgo bor rdo rje bzhag nas
<p>110a.6</p>'di skad ces brjod par bya'o/ /'di ni khyod kyi dam tshig rdo rje ste/ gal te khyod kyis 'ga' zhig la smras na mgo bo 'gems par byed do/ /oM rdo rje sems dpa' rang nyid deng / /khyod kyi snying la yang dag gnas/ /gal te tshul 'di smras na ni/ /de ma thag tu dral te gshegs/ /zhes
<p>110a.7</p>pa 'di yis mna' byas te/ tsan+dan dang gur kum la sogs pa bsres pa'i chu la oM badzra a mr-i ta u da ka tha zhes pa 'dis lan bdun bzlas pa/ 'di ni khyod kyi dmyal ba'i chu/ /dam tshig 'das na sreg par byed/ /dam tshig bsrungs las dngos grub ster/ /rdo rje bdud rtsi'i chu
<p>110b</p>
<p>110b.1</p>'thungs shig /ces brjod cing 'thung du gzhug go/ /de nas 'di skad brjod par bya'o/ /deng nas brtsams te khyod kyi phyag na rdo rje nga yin gyis/ /ngas khyod la gang byos shig ces smras pa de khyod kyis bya dgos so/ /khyod kyis nga la yang brnyas par mi bya ste/ khyod yang ba ma spangs par 'chi ba'i
<p>110b.2</p>dus byas nas dmyal bar lhung bar gyur na mi rung ngo zhes pa dam tshig gi chu sbyin pa'o/ /de nas dkyil 'khor gyi cho ga la sogs par gsungs pa'i dbab pa'i cho gas dbab par bya'o/ /de nas bden pa'i byin gyis brlab bya ste/ bdag gis yang dag dkyil 'khor du/ /slob ma 'di ni
<p>110b.3</p>rab bcug pa/ /lha rnams rigs kyi rim pa ni/ /bsod nams ji lta de ltar shog /'di yi dngos grub ci 'drar 'gyur/ /rigs ni gang la snod du 'gyur/ /bsod nams mthu yang ci 'dra ba/ /de 'drar dkyil 'khor du gyur cig /ces bya ba la khyod kyi mig la ci 'dra ba snang zhes
<p>110b.4</p>dri bar bya'o/ /de nas de yis smras pa yis/ dkar po dang ser po dang dmar po dang / nag po'i snang ba rnams kyis zhi ba dang / rgyas pa dang dbang dang / mngon spyod kyi dngos grub kyi skal ba can nyid du rim pa ji lta bar brjod par bya'o/ /de nas me tog gi phreng ba gzung ba de dkyil 'khor du
<p>110b.5</p>pra tIts+tsha badzra hoHzhes pa 'dis dkyil 'khor du 'phen du gzhug go/ /de nas me tog ltung bas dman pa dang mchog la sogs pa'i dngos grub mtshon par bya'o/ /de la gal te sangs rgyas rnams kyi dbu'i mdzod spu'am gtsug tor du lhung na de'i tshe phyag rgya chen po'i dngos grub po/ /yan
<p>110b.6</p>lag mchog la ni mchog go/ /dbus kyi cha la ni 'bring ngo / /'og gi cha la ni tha ma'o/ /sku las ring du gyur na/ /yun ring pos so/ /nye ba la ni nye bar 'grub po/ /lha rnams kyi rang gi gnas ni ling tshe la sogs pas yongs su bcad pas shes par bya'o/ /lha gnyis dag gi bar
<p>110b.7</p>du gal te lhung na de'i tshe gang la me tog de nye ba de'i rigs su 'gyur ro/ /dkyil 'khor gyi phyi rol du lhung na dngos grub phra mor 'gyur ro/ /gal te ri mo rnams la lhung na/ de'i tshe slar yang 'phen du gzhug go/ /lan gsum byas kyang de nyid du lhung na dngos grub med do/ /phyi rol gyi rdo rje
<p>111a</p>
<p>111a.1</p>phreng ba las phyi rol du lhung na dngos grub med do/ /ze 'bru la lhung na ni dka' bas so zhes pa'o/ /me tog dor ba'o/ /de nas 'phangs pa'i me tog de slar yang bzung nas slob ma'i mgo bor bcing zhing / pra ti gr-ih+na twaM mi maM wa ts+tsha ma hA ba la zhes brjod par bya'o/ / 
<p>111a.2</p>de nas/ rdo rje sems dpa' rang nyid ni/ /de ring khyod kyi mig 'byed brtson/ /mig kun pa ni 'byed par mdzad/ /rdo rje'i mig ni bla na med/ /ces brjod cing mig ras bsal bar bya'o/ /de nas dkyil 'khor so sor lha rnams kyi ming brjod pa sngon du 'gro bas sgo skyong dang rang gi lhag pa'i bdag
<p>111a.3</p>po'i mthar thug la bstan par bya'o zhes pa dkyil 'khor du gzhug pa'i cho ga'o/ /de las langs nas dgyes pa'i dpa'/ /he ru ka dpal bdag sbyor gyis/ /dbang bskur rin chen chen po ni/ /gnyis med chu yis sbyin par bya/ /dang po snying po bzlas pa yis/ /he ru ka yi bka' thob pas/ / 
<p>111a.4</p>dbang bskur sbyin par bya ba yin/ /gzhan du bzhad gad thob par byed/ /rnal 'byor nus pa med las so/ /snying ga'i dkyil 'khor 'od rnams kyis/ /slob ma'i lus ni rdzogs bkang nas/ /dbang bskur byin par bsam par bya/ /sangs rgyas lnga yi rang bzhin te/ /brtan g.yo kun gyi
<p>111a.5</p>bdag nyid pa/ /de yis dang por dbang bskur lnga/ /bde ba phun tshogs sbyin par bya/ /dbang bskur mtshan nyid las byung ba/ /brtan dang g.yo ba'i 'gro ba ste/ /gang phyir 'gro ba dbang bskur byung / /de phyir dbang bskur sbyin mi bya/ /skyes bu de nyid de ldan yang / /mi shes de nyid mi rig nga / / 
<p>111a.6</p>skye med ye shes slar yang ni/ /bskyed par bya zhing brjod par bya/ /dang por dam pa'i chu sbyin te/ /mkha' 'gro ma yi sngags kyis btab/ /mchog tu dga' ba'i ting 'dzin gnas/ /rigs pa'i dbang bskur yang dag bstan/ /rang gi rigs pa'i skyes bu'i chus/ /kun nas bum
<p>111a.7</p>pa brgyad kyis so/ /de nas bum pa gzung ba'i spyan ma la sogs pa rnams kyis dbang bskur bar bsam zhing / dbang bskur rdo rje chen po ni/ /khams gsum pa yis phyag byas pa/ /sangs rgyas kun gyi gsang gsum gyi/ /gnas las byung ba sbyin par bya/ /zhes brjod nas bdud
<p>111b</p>
<p>111b.1</p>rtsi 'khyil ba bzlas pa'i bum pa las/ /rdo rje dang bcas pa'i khu tshur gyis chu blangs te/ oM badzra a b+hi Shi ny+tsa zhes brjod pas slob ma la 'khor los sgyur ba lta bur dbang bskur bar bya'o zhes pa chu'i dbang bskur gyi cho ga'o/ /de nas rang gi lha dang ldan pa'i dbu rgyan gser dang gos la sogs pa
<p>111b.2</p>las byas pa slob ma'i mgo bor sngar bshad pa'i sngags kyis bzhag nas/ nam mkha'i dkyil na bzhugs pa'i de bzhin gshegs pa thams cad rigs kyi bdag po'i gzugs kyi cod pan la bzhugs par bsam par bya'o/ /de ltar dbu rgyan gyi dbang gi cho
<p>111b.3</p>ga'o/ /de nas rdo rje blangs nas/ sangs rgyas rnams kyi rdo rje yi/ /bdag gis de ring khyod dbang bskur/ /'di de sangs rgyas thams cad nyid/ /rdo rje rab tu grub ched gzung / /zhes brjod cing snying ga la sogs par rdo rjes reg nas lag pa g.yas par rdo rje sbyin par bya'o/ /de ltar rdo rje'i dbang bskur gyi cho
<p>111b.4</p>ga'o/ /de nas lag pa g.yon du dril bu byin nas rdo rje dril bu dang ldan pas slob ma'i lag pa dag gis 'khyud pa'i tshul byed du bcug ste/ oM badzra a d+hi pa ti s+t+waM/ a b+hi Shiny+tsA mi tiSh+Tha badzra sa ma ya s+t+waM zhes brjod par bya'o zhes pa dril bu'i dbang bskur ba'i cho ga'o/ /'di'i don ni 'di
<p>111b.5</p>yin te/ dpal thams cad gsang bar gsungs pa yang / /tshogs gnyis kyi ni sbyor ba yis/ /sems can kun gyi don ston pa/ /rang bzhin gyis ni 'od gsal ba'i/ /sems ni rdo rjer mngon brjod bya/ /chos rnams thams cad ma skyes pa/ /gdod nas zhi ba nam mkha' mnyam/ /zhes pa'i
<p>111b.6</p>tshig ni rab 'jug pa/ /rdo rje dril bu zhes par bshad/ /de'i rjes su rdo rje dang dril bu spyi bor 'dzin zhing / oM badzra satwa s+t+waM a b+hi Shi ny+tsA mi/ badzra nA ma a b+hi She ka ta/ kye dpal shin tu dga' ba'i rdo rje dang / kye dpal shin tu dga' ba myu gu rdo rje zhes pa la sogs pa rigs dang rjes su mthun pa'i ming
<p>111b.7</p>gdags par bya'o/ /dbang bskur ba 'di rnams kyis kyang sngags dang rgyud nyan pa dang / 'chad pa dang / sngags sgrub pa la dbang du byas par 'gyur ro/ /dbang bskur lnga po de kho na rig pa'i dbang du brjod par bya'o/ /thams cad du spyan ma la sogs pa'i rig ma rnams kyi bya ba yin pa'i phyir
<p>112a</p>
<p>112a.1</p>ro/ /de ltar ming gi dbang bskur ba'i cho ga'o/ /gsungs pa yang / chu yi shin tu rnam dag 'gyur/ /dbu rgyan mnyam pa nyid 'gyur te/ /rdo rje rtag tu so sor rtog /bdag pos dam tshig 'gyur ba'o/ /brtul zhugs lung bstan dbugs dbyung ba/ / 
<p>112a.2</p>dpal ldan rnam par snang mdzad bshad/ /dbang bskur 'di rnams rtag tu ldan/ /ye shes lnga po rnam dag pas/ /'di de sangs rgyas thams cad nyid/ /he ru ka yi phyag na gnas/ /khyod kyis kyang ni rtag tu gzung / /he ru ka yi brtul zhugs brtan/ /dga' ba bzang po rgyal ba dang / /stong pa
<p>112a.3</p>gang bar phyogs gnyis la/ /dpa' bor bcas pa'i rnal 'byor ma/ /'bad pas rang gis mchod par bya/ /dpa' bo dpa' mo'i dbang phyug tshogs/ /myos byed dga' bas g.yo rnams dang / /bu khyod rtag tu rol par gyis/ /he ru ka dpal dkyil 'khor du'o/ /nam yang theg pa
<p>112a.4</p>dman pa la/ /bzang po 'dod par bya ba min/ /'khor ba yongs su mi spang ste/ /mya ngan 'das la rtag mi dga'/ /zhes so/ /de bzhin du yang gsungs pa/ phyag rgya drug dang thal bar ldan zhing gos dang rnam bral skra ni grol ba'i phyag rgya ma/ /lag pa g.yon par nam mkha'i dbyug
<p>112a.5</p>can cang te'u pad+ma kun du 'khrol byed ma/ /bkug nas phang ba'i phyogs su mkha' lding gdong pa byed pa'i dpa' bo mnan nas dbus su ni/ /bza' ba yang dag bzhag la dga' bas rab mchog bla mas stobs dang zla ba'i btung ba bya'o/ /bla mas kyang ting nge 'dzin gsum mngon du byed cing
<p>112a.6</p>rang rig par byas nas/ nam mkha'i khams su grol ba shes rab kyi pad+ma nas phyung ste/ shes rab gdong ni bcing byas te/ /thabs kyi gdong yang de bzhin no/ /mthe bong ming med dag gis ni/ /slob ma'i khar ni btung bar bya/ /phyi nas lag pa bzung nas ni/ /cho ga bzhin du sdig
<p>112a.7</p>med pa'i/ /rnal 'byor ma ni de la sbyin/ /lha mo 'di khyod dngos grub sbyin/ /khams lnga'i bcud kyi bdag nyid de/ /he ru ka dpal bdag sbyor bas/ /bde ba dam pa myang bar gyis/ /e ma mnyes gshin dga' ba sngon 'gro chu skyes mchog la dam du 'khyud nas rengs pa yis/ / 
<p>112b</p>
<p>112b.1</p>brjod bya rjod byed min gang he ru ka yi rnam pa'i snying po'i bde ba myong bar gyis/ /kun dga' dang bcas dpa' bo'i mgon pos nges par rjod byed bzhi pa la sogs mtshon bya gang / /kun mkhyen ye shes rang bzhin sa gsum bcas pa'i he ru ka yi rnam pa'i snying po'o/ /rdo rje'i brtul zhugs la
<p>112b.2</p>sogs snying ni bde bar byed gang he ru ka la sbas pa sbyin/ /rnal 'byor ma yi gsang ba'i mtshon bya brda skad gyis shig nges par snying por der min nam/ sngon du gsungs pa'i mtshan nyid can/ /lha mos rdo rje sgrogs pa smras/ /pad+ma las byung za ba la/ /bu khyod spro ba yin nam ci/ /de nas slob
<p>112b.3</p>mas kyang brjod bya/ /pad+ma phye ste yang dag dga'/ /bdag gis rtag tu bya bar nus/ /dag pa'i sems kyis de la smra/ /sangs rgyas mnyes pa la sogs pa'i/ /bya ba pad+mar ji bzhin gyis/ /'jigs dang ngo tsha rtag spangs nas/ /he ru ka mchog dga' ba gyis/ /de tshe slob ma blo bzang gis/ /ji
<p>112b.4</p>skad smras pa thams cad bya/ /de nas lha mo pad+ma sbom/ /mdzes ma de ni dag 'gyur te/ /dam du 'khyud pa byas nas ni/ /dbang po thams cad kha sbyor byed/ /ma mchu so rnams kyis bzung nas/ /shIta yig sngags ni brjod par bya/ /chags pa'i chags ched 'dod par bya/ /pad+mar rdo rje gzhug
<p>112b.5</p>par bya/ /shIta yig snyan pa'i sgra rnams ni/ /khu byug gling bu'i sgra ldan pas/ /byed pa bcing ba'i sbyor ba yis/ /dga' ma khyod kyis bdag dga' byas/ /de tshe slob ma blo bzang po/ /ji skad smras pa de kun bya/ /sangs rgyas bzhi yi gdan bzhugs pa/ /rdo rje pad+mar legs par gnas/ / 
<p>112b.6</p>rim gyis rjes su myong nyid kyis/ /dga' ba bzhi yi mtshan nyid do/ /de ltar khyab par bya ba dang / /khyab par byed pa'i 'brel pas lus dang ngag dang sems kyi dbye bas mchog tu mi 'gyur ba'i bde ba rnam pa bzhi'o/ /dpal 'dus par gsungs pa yang / b+ha gar ling ga rab bzhag nas/ /byang
<p>112b.7</p>chub sems ni spro ma bgyi/ /khams gsum po ni ma lus nas/ /sangs rgyas gzugs su bsgom par bya/ /zhes so/ /tshig 'di'i don 'di yin te dpal mtshan yang dag par brjod par gsungs pa ni/ dpa' bo 'jig rten gsum las rgyal/ /rdo rje dbang phyug gsang ba'i rgyal/ /pad+ma
<p>113a</p>
<p>113a.1</p>dkar po'i rgyas spyan can/ /pad+ma rgyas pa'i zhal mnga' ba/ /zhes so/ /slar yang de nyid du gsungs pa/ /bdag gir mi 'dzin ngar mi 'dzin/ /bden pa gnyis kyi tshul la gnas/ /'khor ba'i pha rol mthar gnas pa/ /bya ba byas pas skam sar gnas/ / 
<p>113a.2</p>nyon mongs ma lus zhi byed pa/ /'khor ba'i rgya mtsho'i pha rol son/ /ye shes dbang bskur cod pan can/ /yang dag rdzogs pa'i sangs rgyas rgyan/ /rtag pa kun rgyal rnal 'byor can/ /bsam gtan bsam bya blo yi bdag /so so rang rig mi g.yo ba/ /mchog gi dang po sku gsum
<p>113a.3</p>'chang / /zhes so/ /de skad du yang gsungs pa/ 'di nyid kho na bsrungs pa yis/ /skye ba 'di la sangs rgyas nyid/ /tshul khrims tshogs ni yongs rdzogs shing / /bsod nams ye shes yang dag ldan/ /pha rol phyin pa bcu thob pa'i/ /rdzogs pa'i sangs rgyas dus gsum bzhugs/ /'di
<p>113a.4</p>yis rdzogs sangs rgyas kun gyis/ /chos kyi 'khor lo rab tu bskor/ /dpal dang po'i sangs rgyas su gsungs pa yang / /rlung ni yang dag phrad pa rnams kyis glog me'i rtse mos spyi bo'i zla ba zhu bar byed/ /thig le gang gang zhu ba 'di nas mgrin pa snying ga la son lte ba gsang bar 'gog / 
<p>113a.5</p>thig le las g.yo'i khu ba rdo rje nor bu la gnas rgyal mtshan rtse las 'gog gang de/ /shes rab ye shes skad cig gal te thig le'i phreng ba 'pho ba med pas bde na'o/ /sad dang rmi lam rang bzhin slar yang gzhan pa 'di ni gnyid dang bzhi yi rang bzhin ni/ /lus la gnas dang dbugs
<p>113a.6</p>la zhen pa yul rnams rnam par spyod cing g.yo med sems thim pa/ /ye shes la gnas bud med rab tu 'grogs las byang chub sems zhu ba la'ang skad cig 'gyur/ /sprul pa sogs kyi rdo rje rnam pa bzhir ni rim pas nges par rab tu 'gyur/ /de ltar sems ni rnam bzhi srid pa gsum
<p>113a.7</p>gnas srog chags rnams kyi thig le'i dbus su ste/ /rnal 'byor dbang po rnams kyis bde mnyam 'bras ster khyab byed thar pa'i slad du bsrung bar bya/ /thig le btang na rnal 'byor rnams kyi skye ba'i sa bon mchog bde song la thar pa ci/ /de phyir 'khor ba'i bde ba'i skad cig 'dir ni
<p>113b</p>
<p>113b.1</p>sdom brtson rnams kyis rtag tu dor bar bya/ /zhes so/ /yang de nyid du gsungs pa/ nim pa'i shing las rgun 'brum min te dug las bdud rtsi dang ni tshangs pa'i shing las 'dam skyes dang / stong pa las ni myang 'das bde ba sdig pa'i dbang las dge ba srog chags gsod las grub pa
<p>113b.2</p>rnams/ /mchod sbyin rnams las phyugs rnams mtho ris mchog tu zhi ba'i go 'phang dbang po rnams ni 'gog las min/ /rig byed las ni kun mkhyen gsung dang 'gyur med bde ba g.yo med 'gyur ba ma dag sems las min/ /zhes so/ /dpal ye shes rdo rje kun las btus pa
<p>113b.3</p>rnal 'byor chen po'i rgyud du gsungs pa yang / /sgyu ma rnams ni thams cad las/ /bud med sgyu ma khyad par 'phags/ /ye shes gsum gyi dbye ba 'di/ /'di la gsal bar mtshon par 'gyur/ /zhes so/ /gsungs pa yang / snang ba mtshan mo'i cha yin gsal ba'i nyi ma'o 'od can
<p>113b.4</p>nyin mo snang ba mched par 'gyur/ /mtshams ni snang ba thob pa rang bzhin rnams kyis lan cig min par sbyor ba 'di'o/ /mtshan mo ma yin mtshams kyang ma yin nyin mor yang ni mi 'gyur rang bzhin bral ba gang / /de 'di byang chub skad cig bla ma mchog gsungs rnal 'byor pa rnams kho na'i
<p>113b.5</p>rtogs bya'o/ /mtshan mo'i mun pa rnam par zhig cing gang du mtshams kyi snang ba'am ma lus rnam par bral/ /gang du nyi ma ma shar ji srid skad cig 'dir ni dri bral yang dag mtha' ru bstan/ /slob mar slob dpon gtso bo rab rib bcom pas phyi rol rdzogs pa'i byang chub bstan pa yis/ /nang
<p>113b.6</p>gi bde ba go 'phang ci yang rab mchog sangs rgyas byang chub skad cig gis thob 'gyur/ /gsungs pa yang / rnal 'byor spyod pa'i byang chub pa/ /nor bu'i nang du bde sgrub byed/ /dbu ma'i mngon par rdzogs byang chub/ /gang zhig 'phos mthar mtshan nyid bral/ /zhes so/ /de ltar gnyis po
<p>113b.7</p>dbyer mi phyed pa gcig tu 'dres par gyur pa/ mchog tu mi 'gyur ba'i bde ba ni mtshon par bya ba bzhi pa zhes brjod par bya'o/ /gsungs pa yang / slob dpon gsang ba shes rab dang / /bzhi pa 'bras bu'i ngo bo las/ /de 'di rnams la ji ltar yang / /log par rtog pa chen po byed/ /mchog
<p>114a</p>
<p>114a.1</p>'gyur khyad dga' dag dbus su/ /gang rnams mtshon bya dam 'cha' ba'o/ /gal te sgra yi 'thad pa de/ /'bad pas byed du chug na yang / /de rnams kyi 'dir dbang bskur 'di/ /bzhi bar 'thad pa ma yin no/ /gsum pa 'bras bu'i ngo bo'i phyir/ /rang gi ngo bos rdzogs
<p>114a.2</p>she na/ /thog mar 'bras bus yongs grub pas/ /phyi nas rgyu yis 'dir ci bya/ /dbang 'dis de ltar nyid bstan na/ /dngos grub don du rgyur gzhan min/ /gal te sngon du de grub na/ /slar yang de ni don cir 'gyur/ /gal te 'bras bu grub pa na/ /phyi nas dbang bskur mngon brjod na/ / 
<p>114a.3</p>sangs rgyas rdo rje 'dzin dag gi/ /dbugs dbyung dbye ba 'dir ci ltar/ /gal te mngon du rdor 'dzin gyi/ /dbugs dbyung phyi nas sangs rgyas 'gyur/ /de lta na ni rgyu 'bras kyang / /'khrugs pa nyid ni gang gis zlog /gal te tshigs su bcad pa'i ngor/ /gnyis kyi dbus su 'byung 'gyur na/ / 
<p>114a.4</p>mtshon bya min nyid de nyid las/ /tshigs bcad don ni rnam gzhag phyir/ /mtshon bya kho na'i ngor byas nas/ /tshigs su bcad pa'i don sbyar rigs/ /tshigs su bcad pa'i ngor byas nas/ /mtshon bya gzhan du drang bya min/ /kye'i rdo rje'am dpal 'dus par/ /'dir ni de nyid las
<p>114a.5</p>dbye med/ /bsgrub par bya ba'i dbye ba yis/ /der ni nye bar dbye bar bshad/ /der ni dbang bskur rnam gsum bshad/ /ce na de ni 'jig rten las/ /'jig rten 'das pa'i dbang bskur yang / /gsungs kyang gsal bar byas pa min/ /shes rab ye shes dbang bskur gyis/ /bzhi pa de ni
<p>114a.6</p>shes par bya/ /zhes 'di mkhas pas shes ched du/ /bla ma dam pa brten par bya/ /de phyir nam yang 'thad pa yis/ /dbus su mtshon byar gang smra mod/ /de lta na yang lung rigs kyis/ /mtha' ma kho nar the tshom med/ /lhan skyes mtha' mar 'byung ba'i phyir/ /tshigs bcad 'thad pa
<p>114a.7</p>ci ltar du/ /bya yin zhe na skyon 'di med/ /tshigs bcad don 'di shin tu 'thad/ /lhan cig skyes pa dang dga' ba dag gi dbus su mchog dang khyad dga' dag yin zhing gang gi tshe dga' ba dang lhan cig skyes pa la ltos pas/ dbus su mchog dang khyad dga' dag 'gyur ba de'i tshe bzhi pa mtshon
<p>114b</p>
<p>114b.1</p>par bya'o zhes bltas nas bstan par byos shig /dpal kye'i rdo rje'i rgyud du le'ur bshad par/ khyad dga'i mthar yang de bzhin no/ /zhes pa'i gsungs las khyad dga'i mthar lhan cig skyes pa'o zhes gsal bar rtogs par bya ba kho na'o/ /de bzhin du/ shin tu mgu dga' mtha' dag nges/ / 
<p>114b.2</p>de bde thabs can thams cad rig /ces pas shin tu 'thad pa kho na'o/ /dga' ba gsum po 'di ni lhan cig skyes pa'i rgyur gyur pa shin tu mgu dga' ba'i rang bzhin te/ de bde thabs zhes pa de'i tshe dga' ba gsum po bde ba'i rang bzhin thabs te/ gang gi dngos dang brgyud pa'i rgyu yin
<p>114b.3</p>pa de ni thams cad rig pa lhan cig skyes pa'i dga' ba'i rang bzhin can no/ /gsungs pa yang / byed dga'i dga' bas khyad chags 'gyur/ /lhag ma lhan cig skyes dga' nyid/ /ces pa 'di'i don 'di yin te/ khyad par du chags pa ni khyad chags te gros byed pa'i ngo bor khyad par du nyams
<p>114b.4</p>su myong ba bde ba'i rnam par rtog pa'i zhes pa'i bar ro/ /lhag ma lhan cig skyes dga' ni/ /zhes pa ni de'i de ma thag tu lhan cig skyes pa'i dga' ba'o zhes pa'i don to/ /de bzhin du/ gsum pa 'dod chags pa yi phyir/ /des na bzhi pa bsgom par bya/ /zhes pa yang kun nas nyon mongs
<p>114b.5</p>pa can gyi 'dod chags 'jig pa nyid kyi phyir ro/ /zhes pa'o/ /der rtog pa med pa nyid kho na las de skye ba'i phyir ro/ /rgyu des na bzhi pa kho na lhag ma lhan cig skyes pa'o zhes pa lhag ma ste mtha' mar bsgom par bya'o/ /de bzhin du/ mchog tu dga' ba srid par brjod/ /chags bral las ni
<p>114b.6</p>mya ngan 'das/ /dbu mar dga' ba tsam nyid de/ /lhan skyes 'di rnams kyis spangs pa'o/ /zhes pa 'di'i don 'di yin te/ mchog tu dga' ba zhes pa kun nas nyon mongs pa can gyi bde ba'i longs spyod pa'i mtshan nyid can nyid kyi phyir srid pa ste 'khor bar brjod do/ /chags bral las ni mya ngan
<p>114b.7</p>'das/ /zhes pa ni khyad dga'i dga' ba ni 'gro ba'i bdag nyid can nyid kyis na/ kun nas nyon mongs pa can gyi chags pa 'jigs pa'i mtshan nyid can nyid kyi phyir mya ngan 'das pa'i ngo bo nyid do/ /dbu ma dga' ba tsam nyid do/ /zhes pa ni dang po'i dga' ba ni bde ba thun mong pa'i mtshan
<p>115a</p>
<p>115a.1</p>nyid can nyid kyi phyir dbu ma'o zhes pa'i don to/ /dga' ba gsum po 'di rnams kyis spangs pa ni lhan cig skyes pa'i 'bras bur gyur pa zhes pa'i don to/ /de bzhin du/ 'dod chags med cing khyad chags med/ /dbu mar dmigs par mi 'gyur ro/ /zhes pa la 'dod
<p>115a.2</p>chags zhes pa kun nas chags pa'i mtshan nyid kyi phyir mchog dga' 'o/ /khyad chags zhes pa bde ba'i rnam par rtog pa nyid kyis khyad par du byas pa nyid kyi phyir khyad dga'i dga' ba'o/ /dbu ma ces pa dang po'i dga' ba ste/ dmigs par mi 'gyur ro/ /zhes pa dga' ba gsum po 'di
<p>115a.3</p>lhan cig skyes pa nyid du dmigs par mi 'gyur ro zhes pa ste/ de'i de ma thag pa de kho na'i bzhi pa ni de'i ngo bo nyid kyi phyir ro zhes pa'i don to/ /de bzhin du le'u bcu par/ khyad dga' dang por mtshon par bya/ /de yang dga' ba gsum po spangs/ /zhes pa la de zhes pa ni lhan cig skyes
<p>115a.4</p>pa'o/ /khyad dga' dang por zhes pa gang gi dang po khyad dga' yin pa mtshon par bya ba'o zhes pa'i don to/ /brtag pa gnyis pa'i le'u gnyis par yang gang gsungs pa/ lhan cig skyes dga'i rang bzhin dang / /mchog mtha' khyad dga' dang po can/ /zhes pa 'di'i don 'di yin te/ 
<p>115a.5</p>bzhi pa'i mtshan nyid can gyi ngo bo kho na nga yin te/ mchog gi mtha' yang 'di yin la/ khyad dga' yang ngo zhes pa mchog gi mtha' dbus ma khyad dga'/ lhan cig skyes pa gang gi dang po yin pa de de skad du brjod do/ /kha cig tu/ mchog mtha' dga' bral dang po can/ /zhes klog
<p>115a.6</p>pa der yang dbugs dbyung gnyis gsal bar byed pa'i phyir 'bras bu dang rgyu dbyer med par bstan pa las ngag gcig nyid kyis kyang skyon med do/ /de bzhin du le'u lnga par/ khyad dga' dang po mchog can mtha'/ /zhes pa 'di'i don 'di yin te/ dang po skye byed rgyur gyur ba'i mchog
<p>115a.7</p>gang yin pa de ni dang po mchog can te khyad dga' yang yin la/ /dang po mchog can yang yin pas khyad dga' dang po mchog can no/ /de'i mtha' kho na ni mtha' can te 'bras bur gyur pa zhes pa'i don to/ /de bzhin du/ mchog mtha' dbus ma khyad dga' yi/ /stong dang stong min
<p>115b</p>
<p>115b.1</p>he ru ka /zhes pa 'di'i don ni 'di yin te/ lhan cig skyes pa la ltos pas dbus ma yang 'di yin la/ /khyad dga' yang ngo zhes pas dbus ma khyad dga'o/ /mchog mtha' yang 'di yin la dbus ma khyad dga' yang ngo zhes pa mchog mtha' dbus ma khyad dga'o/ /rgyur gyur pa de'i stong dang stong
<p>115b.2</p>min zhes pa stong pa nyid dang / snying rje dbyer med pa ni he ru ka zhes pa ste/ lhan cig skyes pa 'bras bur gyur pa zhes pa'i don to/ /de nyid kyi phyir ni'i sgra ni khyad par gyi don rab tu rtogs par byed par 'thad do/ /'di'i dbugs dbyung ba'i dbye ba ni gsal ba kho nar rab tu bstan to/ /kha cig tu/ mchog
<p>115b.3</p>gi mtha' dbus khyad dga'i/ zhes klog pa der yang mchog gi mtha' dbus ma khyad dga' lhan cig skyes pa gang gi yin pa de ni de skad de/ dang po'i don la drug pa nges par bstan pa las ngag gcig nyid kyis na stong dang stong min zhes pa lhan cig skyes pa'i dga' ba kho na'i khyad par ro
<p>115b.4</p>zhes pa'o/ /gang rnams khyad dga'i chags bral te chags pa nyams pa'i mtshan nyid can du brjod nas/ mchog dang khyad dga' dag gi dbus su mtshon par bya ba'o/ /zhes lhan cig skyes pa kho na gzhung 'jugs par byed pa de rnams kyi lugs la dga' ba bzhi po'i rim pa ji lta
<p>115b.5</p>bar sbyar ba'i tshigs su bcad pa/ dga' ba dang po'i sna tshogs la/ /rnam smin la ni mchog dga' 'o/ /khyad dga'i dga' ba rnam nyid la/ /mtshan nyid bral ba lhan skyes dga'o/ /slob dpon gsang ba shes rab dang / /bzhi pa de yang de bzhin no/ /dbang bskur bzhi yi grangs kyis ni/ /dga'
<p>115b.6</p>ba la sogs rim shes bya/ /dgod pa dag las slob dpon te/ /lta ba gsang ba de bzhin no/ /lag bcangs la yang shes rab ste/ /de yang gnyis gnyis 'khyud la'o/ /sems can rnams kyi dngos grub rgyur/ /dbang bskur rnam pa bzhi ru bshad/ /ces pa 'di lta bu la sogs pa rnams
<p>115b.7</p>kyi don ci ltar bshad par bya/ /dbugs dbyung ba'i rab tu dbye ba yang ci ltar gzhung 'dzugs zhes pas ngas mi shes so/ /'dir brtan par byed pa bshad de/ /dbang por bcas pa'i tshig brjod pa/ /smra po tshad mar lhag par rtogs/ /dpal mchog gi dang po'i sangs rgyas stong phrag bcu
<p>116a</p>
<p>116a.1</p>gnyis par dbang bzhi pa gsungs pa de nyid la 'jug par bya ste zla ba bzang pos gsol pa/ ston pa dbang bskur rnam bdun dang / /rnam gsum de bzhin bla na med/ /'jig rten pa mchog dngos grub ched/ /mdor bsdus pa yis bdag la gsungs/ bcom
<p>116a.2</p>ldan 'das kyis bka' stsal pa/ dang por dbang bskur bdun po gang / /byis pa rnams ni gzhug pa ste/ /rnam gsum 'jig rten kun rdzob kyis/ /bzhi pa dam pa'i don las so/ /bden pa gnyis kyis chos rnams kyi/ /rdo rje can dag gis bstan pa/ /'jig rten kun rdzob bden
<p>116a.3</p>pas so/ /dam pa'i don gyi bden pas so/ /bum pa gsang ba'i dbang bskur dang / /shes rab ye shes mngon brjod can/ /slar yang shes rab chen po nyid/ /de yi ye shes mngon rjod byed/ /'gyur dang 'gyur dang de nas 'dzag /de las gzhan pa mi 'dzag pa'o/ /lus ngag sems
<p>116a.4</p>ni legs dag pas/ /dbang bskur gsum po rim pa las/ /bzhi pa ye shes yang dag dag /lus ngag sems ni dag par byed/ /byis pa dar ma de bzhin rgan/ /bzhi pa skye dgu'i bdag po'o/ /shes rab nu mar yan lag ni/ /reg las byang chub sems 'pho'i bde/ /'o ma
<p>116a.5</p>'dzin pas dbang bskur ba/ /gang las bde thob de byis pa'o/ /yun ring gsang bar spros las skyes/ /byang chub sems ni 'pho ba'i bde/ /gsang ba'i dbang bskur gsang ba ni/ /gang las bde thob de dar ma/ /yun ring gsang bar spros las skyes/ /rdo rje rtse mor g.yo ba'i bde/ / 
<p>116a.6</p>shes rab ye shes dbang bskur ba/ /gang las g.yo bar son te rgan/ /phyag rgya chen po'i rjes chags las/ /skyes pa g.yo med bde ba gang / /shes rab chen po'i dbang bskur ba/ /gang las g.yo med rtogs pa de/ /skye dgu'i bdag por rnam shes bya/ /skyob pa kun gyi skyed pa po/ / 
<p>116a.7</p>rdo rje sems dpa' sems dpa' che/ /byang sems gnyis med mi 'gyur ba/ /'di ni dam tshig sems dpar 'gyur/ /rdo rje'i rnal 'byor rnam pa bzhi/ /zhes pa la sogs pa de bzhin gshegs pa'i nges pa'o/ /de ltar dbang po rnon po rnams kyis dga' ba bzhi'i rim pas bzhi pa'i
<p>116b</p>
<p>116b.1</p>don shes par bya'o/ /dpal thams cad mkhyen pa 'jigs byed kyi rgyud du gsungs pa yang / /ye shes tshogs ni thob don du/ /bla mar yon ni rab tu dbul/ /dar dkar rang bzhin gdugs de bzhin/ /phreng ba lda ldi me tog dang / /cod pan mchil lha ma ral gri ni/ /'byor par gyur na dbul
<p>116b.2</p>bar bya/ /sring mo dang ni chung ma yang / /rnam rtog med pa'i sems kyis ni/ /rang nyid longs spyod don du 'bul/ /'jig rten smod pa srung don du/ /slar yang rin gyis slu bar bya/ /gzhan du ltung bar byed par 'gyur/ /sangs rgyas rnams dang bla ma dang / /rdo rje spun la mchog tu dad/ /lus
<p>116b.3</p>ngag sems [(]gyi [,]kyi [)]bya ba ste/ /de tshe rgyud kyi rgyal po nyon/ /zhes so/ /zhes pa dpal kye'i rdo rje'i rgyud las rdo rje'i tshig gi snying po bsdus pa'i dka' 'grel du dbang bskur ba'i le'u ste bcu pa'o// //da ni rdo rje snying po mngon par byang chub pa'i le'u gsungs pa/ /mnyam par khros pa'i dpral
<p>116b.4</p>ba can/ /rtag tu ltung bar byed par brjod/ /ces pa la sogs pa dang / dbyung ba nyid kyis ltung bar byed/ /bum pa can gyis dbang du byed/ /dgang ba yis kyang dgug pa'o/ /zhi ba can gyis rengs par byed/ /ces pa la sogs pa de ltung bar byed pa la sogs pa'i lta stangs sgrub pa'i ched
<p>116b.5</p>dang / dpal theg pa chen po la gzhug pa'i ched du'o/ /gsang ba 'dir min zhes pa gsung rab tu ste gzhug pa'i bya bar gyur pa ma yin no/ /mchog tu dam tshig nyams par 'gyur/ /zhes pa la dam tshig ces pa ni sems can thams cad la bu gcig pa lta bur sdug pa'i mtshan nyid
<p>116b.6</p>can dam tshig ces pa ste snying rje'o /de'i dbye ba ni mchog tu nyams par 'gyur ba'o zhes pa drang ba'i don to/ /da ni lta stangs bzhi po rnams dgongs pa'i skad gzhan gyis bde ba chen po'i 'khor lo la sogs par thig le rnal 'byor bzhi rnam par dag pa nang gi bdag nyid kyi rim pas gsal bar
<p>116b.7</p>bya ste/ gtsug tor nas ni thig le mes/ /zhu ba dbyung bas ltung ba'o/ /bde ba chen po'i ting 'dzin gnas/ /stong nyid lta bas ltung bar bya/ /kun bkur 'khor lor bum pa can/ /dpral ba can zhes rab tu grags/ /rdo rje pad+ma'i ting 'dzin gnas/ /khams gsum po ni dbang du
<p>117a</p>
<p>117a.1</p>'gugs/ /snying ga chos su dgang bas 'gugs/ /khros pa de las thams cad can/ /he ru ka dpal rang bzhin phyir/ /lta ba ngan pa rtag tu 'joms/ /rengs dang zhi ba nor bu'i nang / /rgyal ba'i gzugs brnyan rnam par bsgom/ /da ni mnyam nyid mi g.yor bshad/ / 
<p>117a.2</p>mchog tu mi 'gyur rtog pa'o/ /'dir brtan par byed par bshad de/ dpal rnam par snang mdzad mngon par byang chub pa'i rgyud du gsungs pa yang / 'di ltar dpal bde ba chen po'i ting nge 'dzin goms pa mchog thob pa'i rnal 'byor pas tshogs kyi dkyil 'khor de nyid du tshar bcad pa dang rjes
<p>117a.3</p>su gzung bas sems can rnams yongs su smin par byed do/ /stong pa nyid la mngon par zhen pa'i lta ba can kha cig la bcom ldan 'das bde ba chen po de kho na rnam par snang mdzad kyi gzugs kyis zhi ba chen po'i ting nge 'dzin gyis stong pa yang ma yin/ mi stong pa yang ma yin no zhes mi
<p>117a.4</p>gnas pa'i mya ngan las 'das pa'i mtshan nyid can yang dag pa'i lta ba rtogs par mdzad nas stong pa nyid du lta ba tshar gcod par mdzad do/ /log par lta ba rnams la pad+ma gar gyi dbang phyug gi gzugs kyis don dam pa'i bden pa rtogs par mdzad nas dbang du mdzad do/ /de bzhin du shin tu dgra
<p>117a.5</p>po gdul dka' ba rnams la dpal he ru ka khro bo'i rgyal po chen po'i ting nge 'dzin gyis lta ba ngan pa tshar gcad par mdzad nas rjes su 'dzin par mdzad do zhes pa la sogs pa de bzhin gshegs pa'i nges pa'o/ /zla drug goms pa'i sbyor ba yis/ /'grub 'gyur 'di la the tshom med/ /'di
<p>117a.6</p>la 'khrug par mi bya ste/ /sangs rgyas rdzu 'phrul bsam mi khyab/ /ces pa la dpal dang po'i sangs rgyas su gsungs pa yang / /yang dag sbyor las chu shel las kyang chu ru 'gyur te me long la ni dngos po'i gzugs/ /skyur ba'i rgyu las lce 'dzag rang gi sgra las cig shos dag pa'i sa
<p>117a.7</p>bon las myu gur/ /'gyur te khab len las kyang lcags kyi thur ma'ang g.yo 'gyur 'dod pa 'di la ci yang min/ /dngos po rnams kyi nus pa 'di ni srid gsum gnas su su zhig gis kyang sprul pa min/ /sems can slu ba spangs nas ni/ /bya ba ma yin thams cad bya/ /sems can gnod pa
<p>117b</p>
<p>117b.1</p>tsam gyis ni/ /phyag rgya'i dngos grub thob mi 'gyur/ /zhes pa 'di'i don 'di yin te/ sems can zhes pa rnam par snang mdzad la sogs pa de bzhin gshegs pa drug dang / spyan ma la sogs pa lha mo rnams 'dod chags chen po la rjes su chags pa'i ting nge 'dzin gyis byang chub kyi sems
<p>117b.2</p>kyi ngo bor gyur pa rnams so/ /byang chub kyi sems de 'phos pa las sems can la mchog tu gnod par 'gyur ro zhes pa'o/ /phyag rgya zhes pa phyag rgya chen po ste mchog tu mi 'gyur ba'i bde ba'i rang bzhin can no/ /thob mi 'gyur ba ni rnyed par mi 'gyur ro zhes pa nges pa'i don to/ /drang ba'i
<p>117b.3</p>don gyi ni go sla'o/ /da ni dam tshig bskyang ba'i cho ga gsal bar bya ste/ de la dam tshig bza' bar bya/ /sgrol ma zhes bya mnyam gzhag pas/ /na ga de bzhin ha dang po/ /mtha' yi shwa dang dang po'i shwa/ /zhes pa la sogs pa 'di'i don 'di yin te/ /rgyud gzhan du yang gsungs pa/ /'dir
<p>117b.4</p>dam tshig rnam pa gnyis te/ phyi rol dang nang gi bdag nyid do/ /dam tshig de rnams rnal 'byor pas bskyang zhing bsrung bar bya ste/ phyi'i ni phyi rol du 'jig rten pa 'jug pa'i don du'o/ /nang gi bdag nyid rnams ni nang gi ye shes 'jug pa'i don du'o/ /de ltar phyi rol du 'jig rten pa 'jug
<p>117b.5</p>pas rnal 'byor pa rnams kyi bsod nams kyi tshogs su 'gyur te/ phyi rol gyi dam tshig bsrung ba las so/ /de bzhin du nang gi bdag nyid la ye shes 'jug pas ye shes kyi tshogs su 'gyur te nang gi bdag nyid kyi dam tshig bsrung ba las so/ /de'i phyir/ /legs par mnyam gzhag sgrub pa
<p>117b.6</p>pos/ /rtag tu dam tshig bskyang bar bya/ /zhes pa'o/ /dpal mtshan yang dag par brjod par gsungs pa yang / dge mi dge shes dus mkhyen pa/ /khyab bdag dam shes dam tshig ldan/ /sems can dbang shes dus shes pas/ /rnam grol gsum la mkhas pa po/ /zhes
<p>117b.7</p>pa'o/ /dpal 'dus par yang gsungs pa/ 'di lta ste/ phyag na rdo rje de bzhin gshegs pa thams cad kyi bdag pos de bzhin gshegs pa thams cad kyi sku rdo rje'i dam tshig nyid ni sku dang gsung dang thugs rdo rje rnams las phyung ngo / /dam tshig bzhi po bsrung bar bya/ /sku gsung thugs kyi
<p>118a</p>
<p>118a.1</p>rdo rje'i bdag /gsang bar byang sems thig le'i gzugs/ /dam tshig gzhan gyis bsrung bar 'os/ /zhes pa ste nges pa'i don to/ /dpal phyag na rdo rjes kyang gsungs pa/ /shes rab dang kha sbyar bas dga' ba'i skad cig tu 'gyur te/ de yang sku'i dam
<p>118a.2</p>tshig go/ /dga' ba'i skad cig las pad+mar rdo rje zhugs pas mchog tu dga' ba'i skad cig tu 'gyur te de nyid gsung gi dam tshig go/ /mchog tu dga' ba'i skad cig las pad+mar rdo rje bskul bas khyad dga'i dga' ba'i skad cig tu 'gyur te/ /de nyid ni thugs kyi dam tshig go/ /khyad
<p>118a.3</p>dga'i dga' ba'i skad cig las rdo rje nor bu byang chub kyi sems 'ongs pas lhan cig skyes pa'i dga' ba'i skad cig tu 'gyur te/ de kho na ye shes kyi dam tshig bzhi pa'o/ /dam tshig 'di rnams la rab tu zhugs pa nyid kyi phyir dam tshig sems dpa' zhes mngon par brjod par bya'o/ /zhes
<p>118a.4</p>pa nges pa'i don to/ /de bsrungs pa yin na dang po dang ga dang po dang de bzhin du ha dang po dang / mtha'i shwa la sogs pa'i sha rtag tu bza' bar bya'o zhes pa gzugs dang / tshor ba dang / 'du shes dang 'du byed rnams dang / rnam par shes pa'i phung po ste bza' bar bya zhing sgrib pa med par bya'o/ /'di ni
<p>118a.5</p>dam tshig dam pa ste/ byis pa'i rnal 'byor rtogs bya min/ /zhes pa nges pa'i don to/ /'di nyid du gsungs pa yang / ma dag pa na dug nyid 'gyur/ /dag na bdud rtsi lta bur 'gyur/ /zhes so/ /dpal shes rab kyi pha rol tu phyin par yang dmyal ba'i le'ur gsungs pa/ de ci'i phyir zhe na/ 
<p>118a.6</p>yongs su bsngo ba 'di ni dug dang bcas pa zug rngu dang bcas pa ste/ 'di lta ste dper na kha zas bzang po dug can zhig yod pa la 'on kyang de kha dog dang / dri dang ro dang reg bya yid du 'ong ba yin kyang dug dang bcas pa nyid kyi phyir mkhas pa rnams kyis yongs su spang bar 'gyur gyi/ yongs su
<p>118a.7</p>longs spyod par bya ba'i ched du ni ma yin no/ /de nyid byis pa'i rigs can shes rab 'chal ba'i rigs can ni yongs su longs spyad par bya bar sems te/ /des zas de zos shing kha dog dri dang ro myangs pa na bde ba byed cing zhu ba na de la sdug bsngal smin par 'gyur ro zhes so/ /zhes pa dpal kye'i rdo rje'i
<p>118b</p>
<p>118b.1</p>rgyud la kha che chen pos rtogs pa rdo rje'i tshig gi snying po bsdus pa'i dka' 'grel du rdo rje snying po mngon par byang chub pa zhes bya ba brtag pa'i rgyal po dang po rdzogs so// //da ni chos rnams thams cad rab tu mi gnas pa'i mya ngan las 'das pa'i chos can yin pa de lta na'ang sems kyi rang
<p>118b.2</p>bzhin yang dag par sbyang ba'i don du sku gzugs la sogs pa'i rab tu gnas pa rtogs par byed pa'i le'u gsungs pa/ bshad du gsol zhes pa la sogs pa rdo rje snying pos gsol ba 'debs pa'o/ /rab tu gnas pa'i mtshan nyid de rang bzhin bcom ldan 'das kyis bshad du gsol zhes sbrel lo/ / 
<p>118b.3</p>rdo rje snying pos zhes pa la 'di'i don ni 'di yin te/ dpal rdo rje rtse mor gsungs pa yang / de bzhin nyid bden sems gang zhig /don yod rnam 'gyur med pa can/ /skye med 'gag med ces bya ba/ /'di 'dra rdo rje nyid du 'gyur/ /zhes so/ /snying po ni rang bzhin zhes mngon par brjod par bya'o/ /sbyin sreg
<p>118b.4</p>byas te dkyil 'khor ni/ /ji ltar gsungs pa bzhengs byas nas/ /srod la lhag gnas la sogs pa/ /byas te sku gzugs sbyang bar bya/ /nam mkhar bzhugs pa'i sangs rgyas kun/ /sku gzugs snying gar rab gzhug bya/ /rang 'dod lha mnyam rnal 'byor pa/ /rab mthong sngags kyi pha
<p>118b.5</p>rol son/ /oM badzra puSh+pe zhes pa la sogs pa ste/ de ltar nye bar spyod pa lnga'i mchod pa la sogs pa ni rgyud gzhan gyi cho gas bya'o/ /cho ga ji lta ba ni dkyil 'khor gyi cho ga rgyas par bya'o zhes pa drang ba'i don to/ /da ni nges pa'i don gsal bar bya ste/ /dpal sa m+bu Ta'i rgyud du gsungs
<p>118b.6</p>pa yang / lha lags ya mtshan che ba thos/ /nang gi dkyil 'khor sbyin sreg sogs/ /bdag gis mi shes ci ltar lags/ /bde ba chen po bshad du gsol/ /bcom ldan 'das kyis bka' stsal pa/ /he ru ka sogs lha rnams kyis/ /rtsa yi gzugs su legs gnas pa/ /lus ni dkyil
<p>118b.7</p>'khor nyams dga' ba'o/ /ji skad gsungs pa'i sgo bzhir ldan/ /rang gi yan lag las byung ba'i/ /ka ba brgyad kyis gzung ste gnas/ /dngos po kun gyis mnyam pa nyid/ /gru bzhi pa ru rab tu grags/ /sku gsung thugs kyi ngo bo yis/ /'khor lo gsum gyi bdag nyid brjod/ /mgo bo
<p>119a</p>
<p>119a.1</p>ri bo ze 'bru la/ /rtsol chen rlung sogs rim ji bzhin/ /bla ma brgyud pa'i rim pa yis/ /rdzogs pa'i dkyil 'khor de yin no/ /nyan thos rnams dang de bzhin du/ /so so gcig pu sangs rgyas dang / /tshangs pa la sogs lha rnams kyang / /dkyil 'khor
<p>119a.2</p>de la rdzogs pa'o/ /nang gi khu ba sogs rnams dang / /de bzhin phyi rol gzugs sogs kyi/ /bsreg rdzas rnams kyis sbyin sreg bya/ /shes rab me ni cher 'bar la'o/ /skye mched drug dang khams rnams dang / /khyad par du ni phung po sogs/ /lha yi ngo bo de rnams dang / /de bzhin mkha'
<p>119a.3</p>'gro ma rnams la/ /gang phyir de rnams des mchod na/ /mchod sbyin mchod par yang dag bshad/ /mgo bo'i thod pa nyid kyang ni/ sreg rdzas snod du brjod par bya/ /blugs gzar ro mar yang dag bshad/ /snying ga'i 'khor lo brgyang ma dag /dgang gzar zhes par yang dag bstan/ / 
<p>119a.4</p>thab kyang lte ba'i dkyil 'khor du'o/ /las kyi rlung gis bskyod byas pa/ /tshangs pa'i me ni skyed par gnas/ /nA da sngags zhes brjod pa yin/ /kun nas bskor ba bzlas par 'gyur/ /so sor snang ba sgom pa ste/ /dkyil 'khor gnyis med rnal 'byor las/ /lhan cig skyes la gnas pa nyid/ / 
<p>119a.5</p>rgyal ba rnams kyi dkyil 'khor sogs/ /sems kyi rgyal po slob dpon te/ /dkyil 'khor gtso bo'i ngo bo las/ /ji skad bshad pa'i e waM sogs/ /thams cad 'di nyid du bsam bya/ /dpal bde ba dam pa rtogs par byed pa'i rgyud chen por yang gsungs pa/ lha rnams tshim par byed pa'i mchog / 
<p>119a.6</p>sbyin sreg nga yis bshad par bya/ /rnam par mi rtog sems gang yin/ /thab kyi sgra yis mtshon pa yin/ /rnam par dben pa'i me dbus su/ /gzugs kyi phung po la sogs lnga'i/ /yam shing sems las yang dag par/ /byung ba mtha' dag sbyin sreg bya/ /gzugs la sogs pa'i dngos po
<p>119a.7</p>gang / /yam shing zhes par rab tu grags/ /de ltar snum ni zla ba'i rgyun/ /phung po skye mched khams rnams sogs/ /khams gsum po ni ma lus pa/ /gnyis su dbyer med tha dad med/ /shes rab me la dgang blugs dbul/ /lus ni sbyin sreg yang dag ldan/ /phyi rol sbyin sreg
<p>119b</p>
<p>119b.1</p>tshim mi byed/ /rdo rje bdud rtsi la sogs pa'i/ /rgyud la kun nas brten nas ni/ /phyi rol gyi ni sbyin sreg bya/ /gsang bar skra grol gcer bu yis/ /tsA ru'i bza' ba sngon 'gro ba/ /he ru ka dpal rnal 'byor ches/ /sbyin sreg las ni brtsam par bya/ /zhes so/ /zhi bar thab khung
<p>119b.2</p>zlum po ste/ /rgyas pa la ni gru bzhi pa/ gsad pa la ni gru gsum brjod/ /'di nyid kho nar lhag ma sgrub/ /ces pa 'di'i rgyas par bshad pa ni dpal mkha' 'gro ma rdo rje gur du gsungs pa/ zhi la zhi ba'i sems kyis ni/ /dbang bskur yang dag brtsam par bya/ /rgyas la rgyas pa'i
<p>119b.3</p>sems kyis ni/ /rin chen sprin gyi char ba dbab/ /rjes chags sems kyis gzhon nu ma/ /kun nas bkug ste longs spyod bya/ /gsad la sdang ba'i sems kyis ni/ /me yi sprin gyi char rnams kyis/ /zhes pa la sogs pa'o/ /dpal dang po'i sangs rgyas su yang gsungs pa/ skyed mos
<p>119b.4</p>tshal lam ri bo skye bo ri dgas bral bar zhi ba'i sngags rnams bsgrub par bya/ /drag po rnams ni drag po'i dur khrod du ste lha rnams gnas su rengs dang rmongs pa yang / /dbang dang dgug pa sngags pas mchog gi khyab bdag bde ba phyag rgya kun dang rab sbyor ba/ /gnas gzhan skye gnas gzhan
<p>119b.5</p>du mi rnams kyi ni skye ba 'bum phrag gis kyang 'grub mi 'gyur/ zhes pa nges pa'i don to/ /de ltar sbyin sreg mchog tu gyur/ /rab tu gnas pa'ang bshad par bya/ /gsungs pa yang / pad+ma yang dag bzung nas ni/ /bdud rtsi lnga dang ldan pa yi/ /mchod yon sngags pas de nas dbul/ / 
<p>119b.6</p>zhabs bsil nyid kyang khyad par du'o/ /dpal bde ba dam pa rtogs par byed par gsungs pa yang / rab tu gnas pa zhes pa ni/ /sku gzugs lha zhes yang dag bshad/ /gang zhig sems kyis mtshon gyur cing / /sems ni gang zhig brtan gyur pa/ /lus ngag sems las
<p>119b.7</p>rtag tu ste/ /de nyid sku gzugs yin par bshad/ /phung po rnams ni dngos gcig tu/ /rdo rje skyil krung de bcings nas/ /sna yi rtse mor lta ba yis/ /rang gi rang bzhin rnal 'byor gyis/ /de nyid lta bas gnas par bya/ /rnam par mi rtog rang bzhin du/ /gang tshe sems ni rab
<p>120a</p>
<p>120a.1</p>'jug pa/ /de tshe de yi rab gnas dang / /lha yi mchod pa phun sum tshogs/ /'di las rang byin brlab par 'gyur/ /sangs rgyas kun bdag 'dus pa las/ /sangs rgyas kun bdag sdom pa'o/ /rnal 'byor rdzogs pa'i sangs rgyas 'gyur/ /thugs kyi
<p>120a.2</p>rdo rje'i gsung ji bzhin/ /bdag gis gsal bar bshad pa ste/ /sku gsung thugs kyi dngos grub ster/ /zhes so/ /rgyud gzhan du gsungs pa yang / pad+ma'i nang du mi yi sna rtse ru/ /rdo rje las byung 'o ma'i rgya mtsho'i gzugs/ /yid bzhin nor bu 'gro ba kun gyi rang bzhin te/ 
<p>120a.3</p>he ru ka dpal rtag rig 'dzag pa'i skad cig ma/ /gcig gis thams cad nges par rab gnas 'gyur/ /dpal mtshan yang dag par brjod par gsungs pa yang / chos kyi dung ste sgra chen ldan/ /chos kyi gaN+DI sgra bo che/ /rab tu mi gnas mya ngan 'das/ /phyogs bcu chos kyi rnga bo che/ / 
<p>120a.4</p>zhes pa nges pa'i don to/ /drang ba'i don gyis ni 'di thams cad go sla'o/ /da ni gsang ba chen po'i mchod pa brjod par bya ste/ dpal phyag na rdo rjes gsungs pa yang / 'dir shes rab dang thabs kyi rgyud gzhan du mchod pa rnam pa gnyis te/ phyi rol dang nang gi bdag nyid kyi mchod pa'o zhes so/ /de la phyi
<p>120a.5</p>rol gyi mchod pa ni nye bar spyod pa lnga la sogs pa rnams kyis te/ ji skad du shes rab kyi pha rol tu phyin pa mchod rten la bsnyen bkur bya ba'i le'ur gsungs pa/ me tog dang bdug spos dang / dri mchog dang / phreng ba dang / byug pa dang / phye ma dang / na bza' dang / gdugs dang / rgyal mtshan dang / 
<p>120a.6</p>dril bu dang / ba dan dang / kun nas mar me'i phreng ba rnams dang / mchod pa mang po rnams kyis mchod par bya'o/ /zhes so/ /bdud rtsi lnga dang sgron ma lnga la sogs pa rnams kyis phung po dang khams la sogs pa rnams tshim par byed pa'o zhes pa'o/ /nang gi bdag nyid kyi mchod pa ni rang gi khu ba'i
<p>120a.7</p>thig le ma 'phos pa bzhi po gsang ba dang lte ba dang / snying ga dang / mgrin pa dang / dpral bar son pa rgyu mthun pa dang / rnam par smin pa dang / skyes bu'i byed pa dang / dri ma med pa'i rang bzhin rnam pa sna tshogs pa dang / rnam par smin pa dang / rnam par nyed pa dang / mtshan nyid dang bral ba
<p>120b</p>
<p>120b.1</p>chos mi mthun pa de rnams kyis sangs rgyas la sogs pa ste/ gzugs dang / tshor ba dang / 'du shes dang / 'du byed dang / rnam par shes pa'i phung po rnams dang / byang chub sems dpa' rnams zhes pa mig dang / rna ba dang / sna dang / lce dang / lus dang / yid ces pa dbang po'i khams
<p>120b.2</p>rnams dang / dang yig las sa la sogs pa'i khams rnams dang / gzugs la sogs pa yul gyi khams rnams mchod par bya ste/ byang chub kyi sems ma 'phos pa'i thig le rnams dang mi 'gyur ba'i bde ba chen po'i skad cig rnams kyis yongs su mchod par bya'o zhes pa nges pa'i don to/ / 
<p>120b.3</p>zhes pa dpal kye'i rdo rje'i rgyud la rdo rje'i tshig gi snying po bsdus pa'i dka' 'grel du brtag pa gnyis pa rab gnas kyi le'u ste dang po'o// //da ni gnyis pa dngos grub kyi le'u gsungs pa/ nam mkha' lta bu'i chos kun la/ /rgya mtsho'i ku ba ji lta bar/ /sems can rang 'dod lha yi ni/ / 
<p>120b.4</p>gzugs kyis ji ltar 'grub par 'gyur/ /zhes pa la sogs pa la nam mkha' lta bu zhes pa ni rang bzhin med pa'i chos thams cad rnam pa ji ltar thog mar rgya mtsho chen por 'phangs pa'i ku ba nyi tshe bar 'gyur ba de ltar 'dod chags la sogs pa'i chu srin gyis dkrugs pa'i 'khor ba'i rgya
<p>120b.5</p>mtshor sems can rnams ji ltar grub par 'gyur zhes pa'o/ /dpal Dom+bi'i zhabs kyis kyang gsungs pa/ de ltar shes nas srid pa'i rgya mtsho dug gi chu can 'dod chags la sogs chu srin 'khrugs/ /nad kyi zug gzer rba rlabs rgyas pas bsgrubs pa'i 'gram nyid gcig pu bde ba chen po ste/ 
<p>120b.6</p>de phyir skye bo byang chub blo ldan skad cig tsam yang rang gi don la mtha' gcig tu/ /brtson pa gti mug zhags pa'i phongs pa spangs te yang dag rmad du byung bar mi 'gro'am/ /zhes so/ /rang 'dod lha'i gzugs zhes pa dpal gdan bzhi par yang gsungs pa/ /bdag nyid lha dang pha rol lha/ / 
<p>120b.7</p>bdag nyid lha ni dam pa ste/ /bdag nyid gzugs su nus med rnams/ /gzugs brnyan la sogs rnams rtog byed/ /bdag med rnal 'byor ldan pa'am/ /yang na he ru ka dpal brtson/ /zhes pa la dpal 'dus par gsungs pa yang / /dngos po 'di rnams ma skyes pa/ /chos med
<p>121a</p>
<p>121a.1</p>chos nyid kyang med de/ /nam mkha' lta bur bdag med pa/ /'di ni byang chub tshul bstan pa'o/ /zhes so/ /kye'i rdo rje sems zhes bshad/ /rnam rtog med pa'i rang bzhin te/ /rang bzhin 'od gsal rnam pa can/ /gdod nas zhi ba nam mkha' mnyam/ /zhes so/ / 
<p>121a.2</p>bsam gtan nyon mongs 'jig byed pa/ /zhes pa la/ dpal rdo rje rtse mor gsungs pa yang / bsam gtan ci yi don brjod bya/ /sdug bsngal thams cad gcod pa dang / /nyon mongs dra ba 'jig byed pa/ /shes rab lhan cig bsam gtan ni/ /srid pa 'joms par byed pa'i mchog /ces
<p>121a.3</p>so/ /bsam pa thams cad yongs spangs nas/ /lha yi gzugs su sems pa yis/ /nyin gcig bar chad med pa ru/ /bsgoms nas yongs su brtag par gyis/ /zhes pa 'di'i don ni 'di yin te/ dpal dang po'i sangs rgyas su yang gsungs pa/ rang gi sems ni brgyal dang gnyid la
<p>121a.4</p>rab zhugs mi yi bdag po rang bzhin med par 'gyur/ /sad la rang bzhin dang bcas gsal byed de rnams srog chags rnams kyi thar pa'i lam ma yin/ /dngos dang dngos med kyis phye sems kyi rdo rje rnal 'byor ba la bde mnyam ster ba yin/ /nam mkha'i shes rab la 'khyud lhan skyes bde bar gnas pa'i
<p>121a.5</p>rang sems gang de thar pa ster/ /gsungs pa yang / rgyud ni rgyud gzhan gyis rtogs par bya'o/ /zhes pa de bzhin gshegs pa'i nges pa'o/ /dpal phyag na rdo rjes kyang gsungs pa/ 'dir bcom ldan 'das kyis dam bca' ba ni/ bsam pa thams cad yongs spangs te/ nyin gcig yongs su brtag
<p>121a.6</p>par bya/ /gal te yid ches ma byung na/ /de tshe nga yi brdzun tshig yin/ /zhes pa'o/ /'dir yid ches ni du ba la sogs pa'i mtshan ma ste/ gzhan sngags la sogs pas nyin gcig bsgrub par bya ba ma yin pa gang gis sngags pa rnams kyi yid ches par 'gyur ba'o/ /de'i phyir yod pa dang med pa'i blo
<p>121a.7</p>yongs su spangs te/ rten med par byas nas zab mo stong pa nyid kyi gzhi la yid ches su 'gyur te/ /bden par yid ches par byed pa yid ches pa'i don du ba la sogs pa rnal 'byor pas shes par bya'o zhes pa de bzhin gshegs pa'i nges pa'o/ /de bzhin du/ byed pa bcing ba'i sbyor ba yis/ /sa gsum
<p>121b</p>
<p>121b.1</p>pa ni bsgrub par bya/ /zhes pa la sangs rgyas kyi gzugs ni srid pa gsum ste/ byed pa mig la sogs pa rnams kyis bsgrub par bya'o/ /man ngag de nyid ni bla ma'i zhal las rtogs par bya'o/ /dpal mkha' 'gro ma rdo rje gur du gsungs pa yang / gang dang gang gis 'dul ba yis/ / 
<p>121b.2</p>sems can gdul bya nyid 'gro ba/ /rnam pa de dang de yis ni/ /sangs rgyas rnams kyis chos bstan pa'o/ /zhes pa'o/ /dpal mchog gi dang po'i sangs rgyas stong phrag bcu gnyis par gsungs pa de nyid la 'jug par bya ste/ bkab dang ma bkab mig dag gis/ stong par gang zhig
<p>121b.3</p>rjes brtags min/ /rmi lam lta bur gzugs brnyan mthong / /rtag tu gzugs de bsgom par bya/ /ji ltar me long pra phab la/ /gzhon nu mas mthong dngos med skyes/ /de bzhin 'das dang ma 'ongs chos/ /mkha' la de ltar rnal 'byor pas/ /med pa'i chos can rnams la chos/ /skye ba 'di ni
<p>121b.4</p>rab tu mthong / /yid bzhin nor ltar mtha' yas pa'i/ /sems can re ba yongs gang byed/ /pra phab pa yi gzhon nu mas/ /ma mthong ba yi rdzas mthong byed/ /nyi tshe ba yi mig dag gis/ /bsams nas sgrub pa po yis mthong / /zhes so/ /dpal dang po'i sangs rgyas su yang gsungs
<p>121b.5</p>pa/ nam mkhar kun nas zhen pa'i sems dang mig ni mi 'dzums rdo rje'i lam du rab zhugs pas/ /stong pa las ni du ba smig rgyu rab gsal dri med mkha' snang nyid dang mar me dang / /'bar ba zla ba nyi ma rdo rje rnams dang mchog gi cha dang thig le mthong bar 'gyur/ /de yi dbus su sangs rgyas
<p>121b.6</p>gzugs ni yul dang rnam bral du ma longs spyod rdzogs pa'i sku/ /nam mkha' chu 'dzin bral ba rnal 'byor pa yis bgrad pa'i mig gis blta bar bya ba ste/ /re khA nag po dri med 'od zer 'pho ba dus kyi rtsa la mthong gi bar du'o der/ /kun mkhyen gzugs ni chu la nyi ma lta bu gos pa med pa kha dog
<p>121b.7</p>sna tshogs te/ /rnam pa kun ldan rang sems yul dang rnam par bral ba'o sems ni gzhan pa min pa nyid/ /ces so/ /'dir brtan par byed pa gsungs te/ dpal shes rab kyi pha rol tu phyin par gsungs pa yang / de nas lha rnams kyi dbang po brgya byin gyis tshe dang ldan pa rab 'byor la 'di skad ces
<p>122a</p>
<p>122a.1</p>smras so/ /'phags pa tshe dang ldan pa rab 'byor gang shes rab kyi pha rol tu phyin pa la rnal 'byor du byed pa yin/ rab 'byor gyis smras pa/ kau'u shi ka gang shes rab kyi pha rol tu phyin pa la rnal 'byor du byed pa de ni nam mkha' la rnal 'byor du byed pa yin no/ /gang shes rab kyi pha
<p>122a.2</p>rol tu phyin pa la bslab par bya bar sems pa de ni bla gab med pa la rnal 'byor du byed do zhes so/ /'dir bla ma'i man ngag gis nam mkha' la thog mar rnal 'byor pas du ba mthong ste/ smig rgyu ni ma yin no zhes pa rang gi nyams su myong ba las shes par bya'o/ /de ltar du ba ni mtshan ma dang po'o/ /smig rgyu
<p>122a.3</p>ni mtshan ma gnyis pa'o/ /mkha' snang ni mtshan ma gsum pa'o/ /sgron ma ni mtshan ma bzhi pa'o/ /mtshan ma lnga pa ni sprin med pa'i nam mkha' lta bu'o/ /zhes dpal 'dus pa dang mkha' 'gro ma rdo rje gur du bcom ldan 'das kyis gsungs te/ dngos grub 'di kun rgyu dang bcas/ / 
<p>122a.4</p>dngos grub nye bar 'grub pa'o/ /phyi nas sgyu ma'i rnam pa ste/ /rmi lam rnam par skad cig re/ /zhes pa la sogs pa'o/ /dpal dang po'i sangs rgyas su gsungs pa yang / /khro bo sangs rgyas lha mo dang bcas nges par ro yi rdo rje rnams dang sa snying sogs/ /rab tu dga' ba'i thugs rnams
<p>122a.5</p>rnal 'byor pa la grub pa'i dus su mkha' la mngon sum 'gyur/ /de yi 'dod pa'i dngos grub ri bong can zhag tho rangs dang ni mtshan mo phyed la 'gyur/ /rin po che'am me tog char ba mchog gyur dus kyi sbyor bas sa steng du 'bab 'gyur/ lus ni dang zhing rdul phran nyams pa nam mkha' dang mtshungs
<p>122a.6</p>mtshan sogs rnams kyis rab rdzogs 'gyur/ /sna tshogs 'jig rten gsum po rnams ni dang zhing sgrib pa rnam bral rmi lam bzhin du snang / skad ni kun nas tshad med du ma'i skad gzhan rnams kyis gzhan gyi snying la 'jug pa ste/ sems ni dam pa'i bde bas gang zhig mi g.yo thams cad dus su
<p>122a.7</p>lhan cig skyes pas 'khyud/ /ces so/ /gsungs pa yang / 'di la ye shes 'khrul ba med/ /'di la 'khrul ba rigs ma yin/ /sangs rgyas rdzu 'phrul bsam mi khyab/ /yid la mi byed pas kyang 'thob/ /ces so/ /de bzhin du dpal dang po'i sangs rgyas su gsungs pa yang / dpal ldan zla ba chu
<p>122b</p>
<p>122b.1</p>shel rnam rtog med pa'i rang bzhin las ni chu 'dzag pa'i/ /de bzhin 'jig rten du ni rgyal ba'i bdag po'i phung po la brten kun mkhyen chos 'byung ste/ /chu ni sa bon khams la kun du brten nas ro mnyam 'gyur ba ji bzhin nyid du chos/ /sems can rnams kyi dag pa'i sems kyis rnams mang 'gyur te
<p>122b.2</p>sngon gyi las kyi mthu las so/ /zhes so/ /'jigs smyo de bzhin sdug bsngal dang / /mya ngan gdung sogs nyer 'tshe dang / /'dod chags zhe sdang gti mug ches/ /sgrub pa po nyid nyon mi mongs/ /zhes pa'i tshig 'di rgyas par bshad pa ni dpal mtshan yang dag par brjod par gsungs pa/ sman
<p>122b.3</p>pa che mchog gtso bo ste/ /zug rngu 'byin pa bla na med/ /sman rnams ma lus ljon pa'i shing / /nyon mongs nad kyi dgra che ba/ /zhes so/ /phyag rgya che ge mo khyer la/ /sems can don gyi rdo rje 'dzin/ /zhes pa la/ rgyud gzhan du gsungs pa yang / kun mkhyen bde ster de nyid gcig pu rdo rje 'dzin
<p>122b.4</p>pa'i phyag rgya chen mo ste/ /phung po la sogs sgrib pas rab dman yul can gang zhig pra phab brgyang lta bu/ /de bor sangs rgyas nyid ched nor chags 'khyog po'i snying can ma dang brtags ma la/ /gang gis rten byed rnam brtags blo can de yis de yang 'pho ba thob par byed/ /'dod chags nyams la sdig ste gang
<p>122b.5</p>phyir shin tu sdug ma la ni zhe sdang ste/ /sdang las gti mug 'di las rang gi rdo rje lhung las sems ni rtag brgyal te/ /ma lus mchog min bza' dang btung ba la sogs yul can la ni rab tu 'jug /de yis sems la co dris bde ba bcom zhing skye ba drug tu 'khor bar 'gyur/ /zhes so/ /slar yang
<p>122b.6</p>de nyid du gsungs pa/ phyag rgya sgyu ma'i rjes su mthun pa'i yid dang nam mkha' la ni me long la gzugs bzhin/ /'jig rten gsum po snang bar byed cing dri med glog mtshungs 'od zer du ma 'phro bar byed/ /phyi dang lus la dbyer med yul dang bral ba snang ba tsam ni mkha' gnas pa'i/ /sems
<p>122b.7</p>la sems kyis bdag gis 'khyud de 'gro ba du ma'i gzugs kyi don ni gzugs su'o/ /zhes so/ /rdo rje snying pos gsol pa/ rdzogs pa'i rim pa'i rnal 'byor kyis/ /dam pa'i bde ba bde chen na/ /rdzogs pa sgom pa med pa ste/ /bskyed pa yis ni dgos pa ci/ /zhes pa la de la rdzogs pa'i
<p>123a</p>
<p>123a.1</p>rim pa zhes bya ba rtogs pa dang dbang po gnyis kyi bde ba dang bral ba ste/ de nyid sangs rgyas ster bar byed pa yin na de'i phyir/ rdzogs pa'i dkyil 'khor bskyed pa dang / /phyag rgya bskyed pas dgos pa ci/ /zhes pa'o/ /tshig 'di gsan nas bcom ldan 'das kye'i rdo rjes
<p>123a.2</p>bka' stsal pa/ byang chub sems dpa' chen po 'di/ /e ma dad pa'i shugs kyis nyams/ /zhes pa kun rdzob tu'o/ /lus kyi dngos med ga las bde/ /bde ba smra bar mi nus so/ /khyab bya khyab byed ngo bo yis/ /bde bas 'gro ba khyab pa'o/ /ji ltar me tog la gnas dri/ /me tog dngos
<p>123a.3</p>med las mi rtogs/ /de bzhin gzugs sogs dngos med pas/ /bde ba dmigs pa nyid mi 'gyur/ /zhes pa kun rdzob kyis so/ /rgyud 'di nyid du slar yang don dam pas 'gog pa 'di lta ste/ dngos po dngos po med pa nga / /zhes pa rnam pa thams cad pa'i shes rab bo/ /dngos po
<p>123a.4</p>rtogs phyir sangs rgyas nga / /zhes pa mngon par shes pa drug can thabs so/ /rmongs pa gang rnams nga mi shes/ /'di ltar gyur pa'i gang zhig le los bcom pas kyang ste de rnams ni dbang po gnyis kyi bde bas nye bar bcom pa rnams so/ /'dir khams gsum pa rgyu ba dang bcas pa'am
<p>123a.5</p>mi rgyu ba dang bcas pa'i 'das pa dang ma 'ongs pa dang ltar byung ba la khyab par byed pa nyid kyi phyir/ gal te sangs rgyas kyi ye shes lus las skyes rten dang brten pa'i 'brel bas ji ltar me tog las skyes pa'i dri lta bu yin na de med pa na yang 'jig ste/ ji ltar me tog med pa na dri lta bu yin no/ / 
<p>123a.6</p>de lta yang ma yin no/ /de'i phyir phyi dang lus la khyab par byas nas/ phyi la gnas pa lus la gnas pa zhes brjod kyi/ /lus med na de med pa ni ma yin te/ gang gi phyir de'i phyir lus skyes min zhes pa ni nges pa'o/ /de skad du yang gsungs pa/ ji ltar bum pa zhig gyur kyang / /nam mkha' la ni
<p>123a.7</p>'jig pa med/ /de bzhin lus ni zhig gyur kyang / /ye shes la ni 'jig pa med/ /rang bzhin kho na mya ngan 'das/ /rnam dag rnam pa'i sems las so/ /zhes pa la sogs pa'o/ /dpal shes rab kyi pha rol tu phyin pa brgya byin gyi le'ur yang gsungs pa/ tshe dang ldan pa rab 'byor gyis smras pa/ 
<p>123b</p>
<p>123b.1</p>lha'i bu de gal te mya ngan las 'das pa las ches khyad par du 'phags pa'i chos gzhan 'ga' zhig yod na de yang kho bo ni sgyu ma lta bu rmi lam lta bu'o zhes smra'o/ /lha'i bu rnams de ltar sgyu ma dang mya ngan 'das pa 'di ni gnyis su med de gnyis su byar med do/ /de ltar rmi lam dang mya ngan las 'das pa 'di
<p>123b.2</p>ni gnyis su med de gnyis su byar med do zhes so/ /lha'i gzugs kyi rnal 'byor ni/ /skyes zin tsam la rnam par gnas/ /zhes pa la/ dpal dang po'i sangs rgyas su gsungs pa yang / mngal du yang dag dag pa'i sku ste btsa' ba'i dus nas so ni skyes pa'ang chos kyi'o/ /so ni rab tu ltung bar gyur
<p>123b.3</p>ba mi yi bdag po rgyal ba'i longs spyod rdzogs pa'i sku/ /de nas sprul pa'i sku ni rab tu gsal zhing nges par 'chi ba'i mtshams te mi rnams kyi'o/ /mngal dang phyi rol dag tu slar yang 'di ni ye shes rnam shes dbye bas rnam bzhir 'gyur/ /zhes so/ /'on kyang bag chags phal pas so/ / 
<p>123b.4</p>zhes pa la/ phal pa zhes pa ni bde ba chen po dang gcig tu 'dres par gyur pa'i byang chub kyi sems 'pho ba las phal ba zhes brjod par bya'o/ /chags pas 'jig rten 'ching 'gyur te/ /chags pa nyid kyis rnam grol 'gyur/ /zhes pa la sogs pa la/ rgyud gzhan du yang gsungs pa/ 
<p>123b.5</p>chags pa nyid dang chags bral yang / /'dres par gyur pa rnyog pa med/ /de ltar chags dang chags bral dag /gcig pa ro mnyam skad cig go/ /zhes so/ /'byung ba lnga yi rang bzhin las/ /kun du ru las lnga ru 'gyur/ /dga' ba chen po gcig nyid ni/ /dbye bas lnga ru 'gro ba'o/ /zhes
<p>123b.6</p>so/ /slar yang 'di nyid du gsungs pa/ /bo la kak+ko la sbyor bas/ /reg pas sra ba'i bag chags te/ /sra ba gti mug chos nyid phyir/ /gti mug rnam par snang mdzad 'dod/ /gang phyir byang sems zhu ba nyid/ /khu ba chu yi khams su 'dod/ /chu ni mi bskyod ngo bo'i phyir/ /zhe sdang 'dren pa mi
<p>123b.7</p>bskyod pa/ /gnyis ka bsrubs pa'i sbyor ba las/ /drod ni rtag tu skye bar 'gyur/ /'dod chags dpag med rdo rje yin/ /'dod chags me las yang dag 'byung / /kak+ko lar ni gang zhig sems/ /de ni rlung gi ngo bo can/ /phrag dog don yod grub par 'gyur/ /don yod rlung las
<p>124a</p>
<p>124a.1</p>yang dag byung / /bde ba 'dod chags chags par 'gyur/ /chags pa nam mkha'i mtshan nyid de/ /nam mkha' phra ma rdo rjer 'gyur/ /phra ma nam mkha' las byung ba/ /dpal shes rab kyi pha rol tu phyin par 'jig rten bstan pa'i le'ur gsungs pa yang / 
<p>124a.2</p>rab 'byor de ji snyam du sems/ 'on kyang nam mkha' la mnyam pa'am/ bgrang ba'am tshad dam mtshungs pa'am/ sems sam sems pa'am sems las byung ba'i chos rnams yod dam/ rab 'byor gyis gsol ba/ bcom ldan 'das de ni ma lags so/ /bcom ldan 'das kyis bka'
<p>124a.3</p>stsal pa/ rab 'byor de lta kho nar rnam grangs 'dis kyang chos thams cad kyang bsam gyis mi khyab pa mnyam pa med pa gzhal du med pa grangs med pa mi mnyam pa dang mnyam pa ste/ rab 'byor 'di rnams ni de bzhin gshegs pa'i chos rnams so zhes so/ /sems ni chen po gcig nyid ni/ / 
<p>124a.4</p>lnga yi gzugs kyis mtshon pa'o/ /zhes pa la dpal rgyud thams cad kyi snying po phyi mar gsungs pa yang / e ma bsam gyis mi khyab stong nyid rdo rjer nges/ /rdo rje'i bdag nyid can ni rang nyid thar par byed/ /rang nyid kyang ni du ma'i gzugs kyis ston byed cing / /rang nyid 'chi bar byed ste rang
<p>124a.5</p>nyid kyang ni du/ /rang nyid me las sa yang rang nyid de/ /rang nyid rlung ste chu yang rang nyid do/ /rang nyid nam mkha' rang nyid drag po yang / /rang nyid khyab 'jug nyi ma zla ba'ang rang / /zhes pa la sogs pa'o/ /rigs ni lnga po de nyid la/ /stong phrag du ma skyes pa'o/ /de phyir 'di ni rang bzhin
<p>124a.6</p>gcig /bde ba chen po mchog tu brtag /dpal dang po'i sangs rgyas su gsungs pa yang / lus la bsam pa rab tu zhugs pa nam mkha' bzhin du ro mnyam bsam pa'i lus su'ang lus/ /rnal 'byor ldan pas shes bya rang bzhin yon tan dbang gis khams kyi kha dog sogs dbye bas/ 
<p>124a.7</p>ser po nag po kha dog dmar po zhes dang dkar po sa rlung me dang chu la'o/ /ye shes nam mkha' la yang sngon po ljang gur gyur te lus dang bsam pa'i rab dbye bas/ /dpal mkha' 'gro ma rdo rje gur du yang gsungs pa/ gti mug zhe sdang de bzhin chags/ /nga rgyal ser sna can 'gro rnams/ / 
<p>124b</p>
<p>124b.1</p>bsdu phyir 'khor lor rdo rje can/ /rang nyid rnam pa du ma'i gzugs/ /dpal mtshan yang dag par brjod par yang gsungs pa/ mchod pa chen po 'dod chags che/ /sems can thams cad dga' bar byed/ /mchod pa chen po zhe sdang che/ /nyon mongs kun gyi dgra che ba/ /mchod
<p>124b.2</p>pa chen po gti mug che/ /gti mug blo can gti mug sel/ /mchod pa chen po khro ba che/ /khro ba chen po dgra che ba/ /mchod pa chen po chags pa che/ /'dod pa thams cad sel bar byed/ /ces pa la sogs pa'o/ /'di nyid du gsungs pa yang / gcig nyid du ma nyid du 'gyur/ /sna
<p>124b.3</p>tshogs gzugs can nor bu bzhin/ /zhes so/ /dpal kye'i rdo rje'i rgyud la rdo rje'i tshig 'byed pa'i snying po bsdus pa'i dka' 'grel du brtag pa gnyis par dngos grub gtan la dbab pa zhes bya ba'i le'u ste gnyis pa'o// //da ni rdo rje rnal 'byor ma rnams kyis dngos grub kyi thabs le'u
<p>124b.4</p>gsum pa gsungs pa/ de nas rdo rje can gyis rgyud thams cad kyi gleng gzhi zhes pa la sogs pa'o/ /gsungs pa yang / rdo rje can zhes pa 'gyur ba med cing ma 'phos pa'i thig le bzhi po rdo rje nor bur son pa rnams ni rdo rje nor bur zhugs pa'i pad+mar kun nas dga' ba thams cad pa bde ba mnyam pa'i
<p>124b.5</p>gzhi ma 'phos pa nyid kyi phyir rdo rje can rnams so/ /rgyud thams cad ces pa la/ brtson chen sgyu 'phrul dra ba ste/ /rgyud kun gyi ni bdag po mchog /ces so/ /dpal rdo rje rtse mor yang gsungs pa/ sangs rgyas rnams kyi chos longs spyod/ /sangs rgyas thugs rje skul byed pa/ /sems
<p>124b.6</p>can kun la phan don ched/ /thams cad rgyud ni yang dag 'byung / /zhes so/ /sangs rgyas kun gyi sdom pa ni/ /e waM yi ger rab tu gnas/ /zhes pa la sogs pa 'di'i nges pa'i don ni dpal dri ma dang bral ba'i 'od du gsungs pa yang / sprul pa yi ni sku gsung thugs/ /ye shes gcig
<p>124b.7</p>sbyor sdom pa dang / /longs spyod rdzogs pa'i sku gsung thugs/ ye shes gcig sbyor sdom pa dang / /dpal ldan gyi ni sku gsung thugs/ /ye shes gcig sbyor sdom pa dang / lhan cig skyes pa'i sku gsung thugs/ /ye shes gcig sbyor sdom pa ni/ /sad rmi gnyid lhug
<p>125a</p>
<p>125a.1</p>bzhi pa las/ /dbang po gnyis skyes bde min zhing / /ye shes lus dang ngag dang sems/ /gnas bzhir yang dag mi gnas te/ /zhes sdom pa'i rnal 'byor gyi nges pa'o/ /mkha' 'gro ma'i sdom pa e waM yi ge gsungs pa/ e yig cha byad bzang po gang / 
<p>125a.2</p>zhes pa la sogs pa la dpal sam+bu Tar gsungs pa yang / gru gsum kun rdzob rnam pa'i gzugs can shes rab ste/ /bzang po pad+ma'i steng gnas rdo rje mgon po'i sgrub byed do/ /dbus su waM yig gis brgyan pa/ /zhes pa dbus su ste ze 'bru la thabs su gyur pa'i waM yig gis brgyan
<p>125a.3</p>zhing spras par byas pa'o/ /bde ba thams cad rnams kyi gnas/ /zhes pa la gnas ni bzhi'o/ /thams cad ni dam tshig lnga'o/ /bde ba ni drug pa'o/ /bde ba dang thams cad de rnams kyi'o/ /sangs rgyas ni rnam par snang mdzad la sogs pa rnams te de rnams kho na ches khyad par du 'phags
<p>125a.4</p>pa nyid kyis na rin po che rnams so/ /de rnams kyi za ma tog ni sangs rgyas rin po che'i rnam pa'i gnas so/ /dpal sam+bu Ta ru gsungs pa yang / e yig gis ni shes rab bshad/ /waM yig kyang ni thabs dang ldan/ /waM yig gis ni brgyan pa ste/ /e yig bud med la mdzes pa'o/ / 
<p>125a.5</p>zhes so/ /gsungs pa yang / e yig rnam pa'i gzugs can no/ /sangs rgyas rin chen za ma tog /sangs rgyas rin chen ni mchog tu mi 'gyur ba'i bde ba ste/ za ma tog ni rdo rje nor bu dang pad+ma'o zhes pa sangs rgyas rin chen za ma tog go/ /dga' ba de yis skye bar 'gyur/ /zhes
<p>125a.6</p>pa la sogs pa la gsungs pa yang / dga' ba mchog tu dga' ba dang / /khyad dga'i dga' ba gsum pa ste/ /lhan cig skyes pa'i rang bzhin 'di/ /brtan dang g.yo ba kun gyi bdag /kun gyi lhan cig skyes gang 'di/ /bsam gyis mi khyab ces par bshad/ /brjod med kun 'gro zhi ba
<p>125a.7</p>yis/ /ye shes he ru ka ru brjod/ /kha sbyar 'khyud pa la sogs pa/ /rnam pa sna tshogs sna tshogs dga'/ /b+ha gar ling ga rab sbyor bas/ /rnam smin ye shes dam pa'o/ /phyag rgya nyed pa rnam nyid do/ /mtshan nyid bral ba nges par mtshon/ /zhes so/ /shes rab bcu drug lo lon la/ / 
<p>125b</p>
<p>125b.1</p>lag pa dag gis yang dag 'khyud/ /ces pa 'di'i don ni 'di yin te/ dpal dgongs pa lung ston pa'i rgyud du gsungs pa yang / nang la sogs pa'i dbye ba yis/ /stong phyir bcu drug lo lon pa'o/ /de rnams kyi ni skye med pa/ /de yang btsun mo zhes par brjod/ /dpal mchog gi
<p>125b.2</p>rgyud du yang gsungs pa/ dril bu nA da la dmigs nas/ /me tog bdug spos rnams kyis brgyan/ /bcu gnyis lo lon dril bur 'gyur/ /rnga chen bcu drug lo lon pa'o/ /zhes so/ /dkyil 'khor 'khor lo ci zhes brjod/ /ces pa la 'di nyid du gsungs pa yang / phyag rgya chen po'i
<p>125b.3</p>dbang bskur la/ /ji ltar shes pa'i bde chen po/ /'di ni de yi mthu nyid de/ /gzhan las dkyil 'khor 'byung ba med/ /dpal 'dus par yang gsungs pa/ b+ha ga'i dkyil 'khor zhes bya dang / /byang chub sems kyi dkyil 'khor dang / /lus kyi dkyil 'khor zhes bshad pa/ /gsum la
<p>125b.4</p>dkyil 'khor brtag pa'o/ /zhes so/ /khyod kyis srog chags gsad par bya/ /zhes pa la sogs pa 'di'i don ni 'di yin te/ /dpal dri ma dang bral ba'i 'od du gsungs pa yang / 'dir gang rnal 'byor ba yis srog gcod pa bya ba de ni thams cad mkhyen pa'i go 'phang thob pa'i ched du rang gi
<p>125b.5</p>lus la srog nyams par gsungs te/ phyi rol du srog gcod pa ni ma yin no/ /'dir phyi rol du gang srog gcod par gsungs pa ni gdul dka' ba 'dul ba'i ched du srog rnal 'byor gyi stobs kyis bkug nas slar yang lus de nyid la rnal 'byor pas gzhug par bya'o/ /de ltar na gdul
<p>125b.6</p>dka' ba 'dul ba por 'gyur gyi gdul dka' ba mthar byed pa ni rnal 'byor pa ma yin no zhes grub po/ /gsungs pa yang / de nas dpal ldan rdo rje 'chang / /dpa' bo gdul dka' 'dul ba po/ /zhes so/ /sgrub pa po/ bdag gir mi 'dzin ngar mi 'dzin/ /bden pa gnyis kyi tshul la gnas
<p>125b.7</p>pas kyang phran tshogs kyi las byed pa ni dmyal bar 'gro'o zhes so/ /gsungs pa yang / ji ltar bdag nyid la lta ba/ /de ltar sems can rnams la'o/ /zhes so/ /sgra ni gang zhig zhal gyis dman/ /zhes pa 'dir thams cad mkhyen pa'i gsung skad thams cad pa gang las sems can rnams
<p>126a</p>
<p>126a.1</p>kyi snying la rang rang gi skad gzhan gyis 'gyur ba de nyid rab tu mi gnas pa ste/ sems can thams cad kyi skad yin pa nyid kyi phyir ro/ /rab tu mi gnas pa'i sgra yin pa nyid kyi phyir brdzun du smra ba zhes brjod do/ /de skad du yang gsungs pa/ gtso bo khyod kyis cung zad kyang / / 
<p>126a.2</p>yi ge gcig kyang brjod med kyang / /gdul bya'i skye bo thams cad ni/ /chos kyi char bas tshim par mdzad/ /ces so/ /de bzhin du yang gsungs pa/ /skyes bu de nyid tsam las ni/ /yid bzhin nor bu las bzhin du/ /rtsig sogs las kyang ston pa ni/ /ji ltar 'dod pas nges par 'byung / / 
<p>126a.3</p>zhes so/ /sems can thams cad gdul bar bya ba'i don du ste/ /sems can rnams slu ba'i ched du sangs rgyas pa'i rnal 'byor pa rnams kyis slu ba can gyi tshig 'di ma yin no zhes pa ni grub bo/ /'dir lus sgrib pa med par skyes par gyur pa na thams cad mkhyen pa'i sa bcu gnyis po gang 'dzin pa ni/ 
<p>126a.4</p>rnal 'byor ba'i ma byin par len ba'o/ /pha rol du bud med ces pa la pha rol te ches mchog tu gyur pa las dang ye shes dang bral ba bde ba chen po'i rang bzhin phyag rgya chen po ste/ de bsten par gyis shig pa'o/ /rang mtshungs mdzes ma zhes pa dpal dang po'i sangs rgyas su yang gsungs pa/ rnal
<p>126a.5</p>'byor pa yis nyin dang mtshan mor srog gcod bya ba de ni srog nyams par gsungs te/ sgra ni gang zhig zhal gyis dman pa'ang snying la 'gyur ba de ni brdzun du smra ba nyid/ /gang zhig thams cad mkhyen pa'i ye shes sa ni 'dzin pa'ang rnal 'byor pa yis rku bar gsungs/ /thig le ma lhung ba las bder
<p>126a.6</p>'gyur chags bral min las gzhan gyi bud med bsten pa'o/ /zhes so/ bza' btung ji ltar rnyed pa dang / /bgrod dang bgrod min spang mi bya/ /zhes pa la sogs pa ste/ 'di'i nges pa'i don ni gsungs pa yang / /bza' ba ni gzugs la sogs pa'i phung po lnga'o/ /btung ba ni byang
<p>126a.7</p>chub kyi sems zhu ba'i khu ba'o/ /bgrod bya ni rgyur gyur pa'i ye shes so/ /bgrod bya ma yin pa ni lhan cig skyes pa'i ngo bo'o/ /'di dag dbyer med pa'i rnal 'byor gyis/ /bgrod dang bgrod min spang mi bya/ /zhes pa'o/ /khrus dang gtsang sbra mi bya ste/ /phung po lnga sgrib pa med pas dri ma 'byin
<p>126b</p>
<p>126b.1</p>pa ni me long lta bu la sogs pa'i ye shes lnga skyed pas na dag pa'o/ /dpal gdan bzhi par yang gsungs pa/ /rang gi lus ni bkru bya ste/ /'dod chags zhe sdang dri ma'i nad/ /zab mo rgya mtsho lta bu rnams/ /stong nyid ye shes de nyid kyis/ /zhes so/ /gtsang sbra ni sems kyi rdo rje rnam
<p>126b.2</p>par spyod pas dag pa'o/ /de skad du yang gsungs pa/ gtsang sbra dang po pho nya mo/ /gnyis pa zla ba nyid du 'dod/ /gcig tu tsA ru'i bza' ba ni/ /gtsang sbra gsum pa brjod par bya/ /phyi rol rnal 'byor dga' rnams la/ /chu yi gtsang sbra yang dag spyad/ /rang sems dri ma can gyur na/ /gtsang sbra
<p>126b.3</p>yis ni dgos pa ci/ /mi bya zhes pa ni dmigs pa med pa'i sbyor bas rnam par gnas pa nyid kyi phyir ro/ /grong ba'i chos kyi sgra yis ni/ /mig la sogs pa'i skye mched de/ /spang mi bya zhes pa'o/ /blo ldan sngags nyid mi bzla zhing / /zhes pa phyi rol gyi sngags brjod pa ste/ gdod ma nas ma
<p>126b.4</p>skyes pa'i rang bzhin gyis ni bzlas par mi bya'o/ /bsam gtan nyid ni dmigs mi bya/ /zhes pa la bsam gtan ni gang yid rtse gcig pas kun nas gnas par bya ba ste/ bya ba med pa nyid kyis na de'i tshe/ bsam gtan nyid kyang dmigs mi bya/ /zhes pa'o/ /gnyid ni spang bar mi bya zhing / /zhes
<p>126b.5</p>pa la gnyid ni gti mug ste/ gti mug ni rnam par snang mdzad du 'dod la/ rnam par snang mdzad gang yin pa de 'di ni byang chub kyi sems yin la de yongs su gtang bar bya ba ma yin no/ /dbang po rnams ni mi dgag go/ /dbang po ni mig la sogs pa rnams te/ byang chub sems kyi rang bzhin nyid kyi phyir dgag par mi bya'o
<p>126b.6</p>zhes pa'o/ /ba la thams cad bza' bar bya/ /zhes pa ni gzugs la sogs pa'i phung po lnga po lus pa med par sgrib pa med pa'o/ /rigs lnga la ni mnyam par sbyang / /ces pa de bzhin gshegs pa rnams kyi gzugs su dmigs pa'o/ /btsun mo thams cad dga' bar byed/ /ces
<p>126b.7</p>pa'i btsun mo zhes pa 'di yis spyan ma la sogs pa'i lha mo rnams so/ /de rnams dbyer med pa'i rnal 'byor gyis 'jug par gang gi tshe 'gyur ba de'i tshe/ /btsun mo thams cad dga' bar byed pa kho na'o zhes so/ /dogs pa med pa'i sems kyis ni/ /zhes pa ji lta bar bcom ldan
<p>127a</p>
<p>127a.1</p>'das byang chub kyi sems rdo rje ni dbang po rnams dang lhan cig tha mi dad pa nyid kyis na bde ba chen po'i rnam pas bya ba med pa nyid du gnas par 'gyur te/ de'i tshe/ dogs pa med pa'i sems kyis ni/ /zhes pa'o/ /bshes la sdug par mi bya zhing / zhes pa la/ bshes
<p>127a.2</p>ni byang chub kyi sems kyi rang bzhin te/ de la rang bzhin med pas na sdug par mi bya'o zhes pa'o/ /de bzhin sdang la sdang ba min/ /zhes pa sdang ba mig la sogs pa'i shes pa ste/ de la sdang bar bya ba ma yin zhes pa dbyer med pa'i rnal 'byor las so/ /rdo shing 'jim pa'i rang bzhin gyi/ /lha
<p>127a.3</p>'di rnams la phyag mi bya/ /zhes pa gang gi tshe/ sems kyi rdo rje dbang po rnams thams cad kyi ye shes kyi rgyur byas nas dkyil 'khor gyi 'khor lo'i rang bzhin gyis rnam par gnas par 'gyur ba de'i tshe shing dang rdo ba la sogs pa la phyag mi bya'o zhes bshad par bya'o/ /'gro ba thams cad
<p>127a.4</p>bsgom par bya/ /zhes pa la sogs pa la gsungs pa yang / bde ba chen pos 'gro ba khyab/ /bde ba spangs nas rtogs ma yin/ /sangs rgyas byang chub sems dpa' dang / /mkha' 'gro ma dang btsun mo bzang / /sangs rgyas lnga dang du ma rnams/ /de bzhin bde bas sangs rgyas
<p>127a.5</p>gshegs/ /tha mal nga rgyal gzhom don du/ /sgom pa yang dag rab tu bsgrags/ /tha mal gnas skabs gzhom ched du/ /sgom pa bsgom pa nyid ma yin/ /zhes so/ /dpal kye'i rdo rje'i rgyud la rdo rje'i tshig gi snying po bsdus pa'i dka' 'grel du dgongs pa'i skad kyi le'u ste gsum pa'o// // 
<p>127a.6</p>da ni spyod pa'i le'ur gang mdor bstan pa'i glu dang gar la sogs pa rgyas par bstan pa'i ched du rgyud thams cad kyi phyag rgya bsdus pa'i don gyi le'u gsungs so/ /dang por re zhig glu bstan par bya ste/ kol+la i ri T+Thi a bo la zhes pa 'di yis te/ bo la ni rdo rje byang chub kyi sems su bshad do/ / 
<p>127a.7</p>ko zhes bya ba bde ba'o/ /l+la i re bzung nas so/ /T+Thi ya zhes pa gnas so ste byang chub kyi sems rdo rje'o zhes pa 'di yis kol+la i re T+Thi a zhes pa po la'i sgra yis brjod par bya'o/ /mu m+mu Ni re ka ko la/ zhes pa la mu m+mu Ni re'i sgra yis lte ba'i dkyil 'khor ro/ /ka k+ko la ni pad+ma'o/ /des na pad+ma'i
<p>127b</p>
<p>127b.1</p>chags pas byang chub kyi sems rdo rje la 'khyud par byas pa'o zhes pa'i don to/ /g+ha N+k+ra bi T+Ta ho bA dz+dza i ka ru Ne ki a i na ro lA zhes pa la g+ha Na ni rgyun ma chad par ro/ /kri pi T+Ta ni rdo rje bsgul ba'o/ /ka ru Na ni zhu ba'i rnam pa 'jig rten gsum gyi ngo bo 'dzin pa ste/ 'on kyang byang chub [(]gyi [,]kyi [)]sems thams
<p>127b.2</p>cad kyi rdo rje'o/ /des na bo la dbang po gnyis bsrubs pas rol ni tshogs par bshad par bya'o/ /taM haM ba u kha dz+dza e g+ha De m+ma a NA pa dz+dza i zhes pa la ta haM zhes pa po la dang ka k+ko la yang dag par sbyar ba la bza' bar bya'o/ /ba la ni sha ste de bzhin gshegs pa lnga rnams gzugs la sogs pa'i rang bzhin
<p>127b.3</p>yin pas na phung po lnga'o/ /de rnams kyi sha za bar bya zhing rang bzhin med par bya ste/ byang chub kyi sems kyi rang bzhin gyi zhu bar gyur pa nyid kyi phyir ro/ /ma da na ni chang ste me long lta bu la sogs pa'i ye shes lnga dang ldan pa'i byang chub kyi sems so/ /g+ha DeM ne po la dang ka k+ko la sbyar bas yang dag par bsdams nas
<p>127b.4</p>ches cher btung ste btung bar bya'o zhes pa'i don to/ /ha le kA li ny+dza ra pa ni a i dun+du ra ta hiM bi dz+dza a i/ zhes pa la ha le ni bod pa'o/ /kA li ny+dza ra ni skal pa dang ldan pa'i byang chub kyi sems te pad+ma'i ze 'brur rab tu 'jug pa'o zhes pa'i bar ro/ /dun du ru ni skal pa mad pa mig la sogs pa'i skye mched de/ 
<p>127b.5</p>dor ba ni sel bar byed pa ste/ rang bzhin med pa'i gnas la rnam par 'jog pa'o zhes pa'i don to/ /tsa u sa ma kas+thu ri si h+la ka b+pu ra lA i a i/ zhes pa'i bzhi mnyam gyi sgra yis rnam par snang mdzad do/ /gla rtsi'i sgra yis mi bskyod pa'o/ /si h+la ni rin chen 'byung ldan no/ /ga bur ni 'od dpag tu med par 'dod
<p>127b.6</p>do/ /'di rnams dang lhan cig bcom ldan 'das dbyer med pa'i yan lag gis bzhugs so/ /zhes pa'i don to/ /mA la i n+d+ha na shA li dza ta hiM b+ha ru khA i a i/ zhes pa mA la i n+d+ha na ni tshod ma ste phung po lnga'o/ /shA li dza ni de bzhin gshegs pa rnams kyi ye shes te rgyun ma chad par ma lus
<p>127b.7</p>par bdag gi dbang du bya'o zhes pa'i don to/ /phreM kha Na khe Ta ka ran+ta shud+d+ha na mu Ni a i/ zhes pa la phreM kha Na ni 'ong ba'o/ /'gro ba ni kha Ta ste 'gro ba dang 'ong ba 'di dag 'gog pas dag pa dang ma dag pa'i shes pa rtogs par mi nus so zhes pa dgongs pa'o/ /ni raM shu aM g+he tsa DA bi a i ta hiM dza
<p>128a</p>
<p>128a.1</p>sha rA ba pa Ni a i/ zhes pa la rus pa'i rgyan ni ni raM shu ste 'dis ye shes lnga'i bdag nyid kyi byang chub kyi sems rdo rje'o/ /tsa DA bi ni yid la mi byed pa la 'dog pa'o/ /sha rA pa Ni ni ro ste bdag med pa'i byang chub kyi sems pad+ma'i sna'i rtse mo rnam par gnas pa'o zhes pa'i don
<p>128a.2</p>to/ /ma la ya dza ku n+tu ru ba T+Ta i Di N+Di ma ta hiM na ba dz+dzi a i/ zhes pa la ma la ya dza ni 'du bar 'dod do/ /bde ba dang lhan cig mig la sogs pa'i de bzhin gshegs pa thams cad kyi ye shes rgyur byas nas byang chub sems rdo rje shes rab dang lhan cig 'du bar bshad do/ /kun+tu ru ni dbang po gnyis
<p>128a.3</p>yang dag par sbyor ba ste/ gnyis po 'du bas rab tu 'jug pa'o/ /rab tu 'jug pa ni reg pa yin la/ DiN+Di ma ni de la mi reg pa yin la/ thams cad gcig tu gyur pa'i phyir ro zhes pa la sogs pa ngos pa'i don to/ /drang ba'i don gyis ni go sla'o/ /dran pa mi 'phrogs rnal 'byor las/ /he ru ka yi
<p>128a.4</p>gzugs kyis gar/ /chags pa'i sems kyis sgom pa ste/ /rgyun mi 'chad par goms sems kyis/ /zhes pa 'di'i nges pa'i don ni gsungs pa yang / /dga' bas shes rab mthong ba las/ /lta ba'i ngo bos skye bar byed/ /dpal mkha' 'gro ma rdo rje gur du yang gsungs pa/ /chos 'byung grong
<p>128a.5</p>khyer gang gi gnas/ /rdo rje dam tshig glu len las/ /rdo rje rkang pas gar stabs te/ /rdza rnga sgeg sogs khyad par du'o/ /zhes so/ /rgyud gzhan du yang gsungs pa/ pad+ma'i gdan gyi dbus su ni/ /gang zhig sems ni yang dag gnas/ /zhi ba de nyid yang dag dag /lhan cig skyes dga' gar
<p>128a.6</p>mkhan no/ /gar gyi chos ni de nyid shes/ /gar byed pa ste the tshom med/ /'jig rten rnams la phan pa'i rgyur/ /'jig rten chos kyi gar byed do/ /de nyid 'di ni sbas pa che/ /phyag rgya chen po ster ba po/ /rdo rje sems dpa'i gsung ji bzhin/ /'bad pa yis ni bsrung bar bya/ /bde dang dga' dang
<p>128a.7</p>mgu ba yis/ /glu dang rol mo'i rnam 'phrul dang / /dri dang phreng ba byug pa yis/ /rig pa'i rgyal po rab tu 'grub/ /ji ltar bde bas bde ba gzung / /ji lta'i spyad pa'i g.yo ba dang / ji lta'i bza' dang gnas pas kyang / /mchog tu 'gyur ba med pa 'grub/ /rdo rje chos kyis zhes pa la brjod
<p>128b</p>
<p>128b.1</p>du med pa'i don gsal bar byed pa gsung rdo rje'i bdag nyid glu rnams kyis so/ /sangs rgyas kyis zhes pa zag pa med pa'i 'jig rten gyi khams rnams su mtshan dang dpe byad kyi ngo bo'i sku sgyu ma lta bu'i don rab tu rtogs par byed pa longs spyod pa'i gar rnams kyis so/ /ma ma rnal 'byor ma rnams kyis/ / 
<p>128b.2</p>zhes pa gdul bya'i bsam pa'i dbye bas sna tshogs pa'i ngo bo'i sprul pa'i gar rnams kyis so/ /dpal mkha' 'gro ma rdo rje gur du yang gsungs pa/ /sangs rgyas gar mkhan ting 'dzin gnas/ /sangs rgyas gar gyis gar mdzad do/ /gar dang glu la zhen rnams la/ /sgom la chags pa'i
<p>128b.3</p>sems kyis so/ /zhes so/ /sgom pa ni de kho na nyid sems pa ste bsgom bya dang / sgom par byed pa dang / sgom pa gsum mi dmigs pa'o/ /'di nyid du gsungs pa yang / 'gro ba thams cad bsgom bya ste/ /gang phyir yid kyis bsgom mi bya/ /thams cad chos ni yongs shes las/ / 
<p>128b.4</p>sgom pa bsgom pa nyid ma yin/ /de la dbang du gyur pa'i sgom pa la chags pa'i sems kyis rgyun mi 'chad par nye bar zhi ba med par gang gi sems la de kho na nyid goms pa sems pa de yis rgyun mi 'chad par goms pa'i sems kyis rnal 'byor pa'am rnal 'byor ma yis so zhes pa'o/ /sems
<p>128b.5</p>nyid rdzogs pa'i sangs rgyas nyid/ /sangs rgyas gzhan du bstan pa med/ /ces pa 'di'i don 'di yin te/ dpal sangs rgyas thams cad mnyam par sbyor ba mkha' 'gro ma dra ba'i sdom par gsungs pa yang / bcom ldan 'das de la sems rdzogs pa'i sangs rgyas zhes pa ci ltar lags/ 
<p>128b.6</p>bsam gyis mi khyab rgya che zab/ /dngos grub bde kun 'byung ba'i gnas/ /kun nas khyab cing dri ma bral/ /nga ni byang chub sems bstan pa'o/ /zhes so/ /gdol pa smyig ma mkhan la sogs/ /mtshams med lnga ni byad pa rnams/ /zhes pa la sogs pa 'di'i don 'di yin te/ sngags kyi spyod
<p>128b.7</p>pa rjes spyad na/ /skye 'di nyid la sangs rgyas 'gyur/ /zhes pa bcom ldan 'das kyis gsung yin no zhen bden te/ skye ba 'di la gang sngar mtshams med pa lnga la sogs pa drag po'i las byas pa de sngags kyi tshul 'di la phyag rgya chen po mi 'gyur ba'i ting nge 'dzin gyis bcom nas dge ba gzhan glo bur
<p>129a</p>
<p>129a.1</p>ba rnams mi 'jug par bya ba'i ched du rdo rje chos 'byung gi khang bar bdud bzhi'i gegs la sogs pa'i sgra 'jug pa'i sgo rnams la byams pa dang / snying rje dang dga' ba dang btang snyoms la sogs pa dang / byang chub kyi sems kyi sgo glegs bcug ste der rdo rje sems dpa' phyag
<p>129a.2</p>rgya chen po dang lhan cig bsgrubs nas mtshams med pa lnga byed pa po rnams kyang skye ba 'di la sangs rgyas nyid kyi 'bras bu thob par 'gyur ro zhes pa de bzhin gshegs pa bzhed kyi/ sngags kyi theg par zhugs par gyur pa slar yang mtshams med pa lnga la sogs pa drag po'i las byed pa rnams kyang skye
<p>129a.3</p>ba 'di las sangs rgyas nyid kyi 'bras bu thob par 'gyur ro/ /zhes de bzhin gshegs pa bzhed pa ni ma yin no/ /'dir theg pa gsum ka la yang / bcom ldan 'das kyi gsung ni dang por dge ba bar du dge ba tha mar dge ba zhes pas sngags kyi theg pa la zhugs par gyur pa rnams kyis sdig pa byed pa rnams
<p>129a.4</p>sangs rgyas nyid kyi 'bras bu thob par 'gyur ba ni ma yin no/ /zhes so/ /gsum pa yang / skye ba 'di nyid la sangs rgyas kyi 'bras bu ster ba zhes pa ni skye ba 'di la ste/ me'i skye ba la sangs rgyas nyid kyi 'bras bu ster ba rgyud kyi rgyal po yin gyi/ lha la sogs pa 'gro ba lnga'i skye ba la ni ma yin
<p>129a.5</p>no/ /de ci'i phyir zhe na/ las kyi sar skyes pa ma yin pa nyid kyi phyir ro/ /'dir lha la sogs pa rnams la yang mi'i skye ba thob nas/ sangs rgyas nyid kyi 'bras bu ster bar 'gyur ro zhes pa bcom ldan 'das kyi nges pa'o zhes so/ /byis pa mi shes pas bsgribs pa/ /'gro ba mi shes pa 'di
<p>129a.6</p>rnams/ /'gro drug srid pa'i rgyu ba ru/ /gang rmongs de rnams 'khor bar 'gyur/ /zhes pa dpal shes rab kyi pha rol tu phyin par gsungs pa yang / bcom ldan 'das kyis bka' stsal pa/ rab 'byor de ji snyam du sems bdag tu byed pa dang bdag gir byed pas sems can rnams 'khor ba
<p>129a.7</p>na 'khor bar byed dam/ bcom ldan 'das de de bzhin no/ /bde bar gshegs pa de de bzhin te/ ngar 'dzin pa dang nga yir 'dzin pas sems can rnams 'khor ba na 'khor bar byed lags so/ /bcom ldan 'das kyis bka' stsal pa/ rab 'byor de bzhin sems can rnams kun nas nyon mongs
<p>129b</p>
<p>129b.1</p>par rab tu shes par gyis shig ces so/ /dpal dang po'i sangs rgyas su gsungs pa yang / mngal du mngal gnas sdug bsngal btsa' ba'i dus dang byis pa'i dngos po la yang sdug bsngal te/ /gzhon nu lang tsho dag la bud med nor dang 'byor nyams nyon mongs sdug bsngal chen po gang / /rgan
<p>129b.2</p>po nyid la 'chi ba'i sdug bsngal sngar yang 'gro ba drug tu 'jig ster ngu 'bod sogs/ /sgyu mas rmongs par byas pa'i mtha' dag 'gro ba 'di ni sdug bsngal rnams las sdug bsngal 'dzin par byed/ /ces so/ /e waM yi ger bzhugs pa yi/ /rdo rje sems dpas gtor ma bstan/ /zhes
<p>129b.3</p>pa la sogs pa la/ rgyud ni rgyud gzhan gyis rtogs par bya'o zhes pa de bzhin gshegs pa'i nges pa ste/ dpal rdo rje mkha' 'gro ma rdo rje gur du gsungs pa yang / rdo rje gur gyi ting 'dzin bzhugs/ /'byung po chen po'i gtor ma gsungs/ /nam mkha'i dbyings kyi dbus gnas par/ /pad+ma
<p>129b.4</p>'dab brgyad bsgom par bya/ /zla ba nyi ma tshangs lha sogs/ /tshangs pa'i ris ni dam pa ste/ /tshangs pa mdun na 'don nyid dang / /dga' ldan 'thab bral gnas pa dang / /rgyal po che las yang dag 'byung / /gzhan gyis sprul la dbang sgyur dang / gang zhig 'phrul dga'i lha rnams dang / / 
<p>129b.5</p>gtsang ma'i gnas na gang gnas dang / /bde ba can na 'dug pa rnams/ /'og min du ni gnas rnams dang / /'od zer can gyi 'jig rten khams/ /sum cu rtsa gsum gnas pa rnams/ /de rnams thams cad steng du bsam/ /chos 'byung nang du song ba'o/ /dbang po shar gyi 'dab mar
<p>129b.6</p>bsam/ /mthar byed lho ru dgod par bya/ /chu bdag nub kyi 'dab ma la/ /byang du nor sbyin dgod par bya/ /me mtshams su ni me lha che/ /de bzhin bden bral bden bral du'o/ /rlung gi phyogs su rlung bsam ste/ /'byung po'i 'dren pa dbang ldan du/ /stobs kyi rgyu dang dung skyong dang / / 
<p>129b.7</p>mtha' yas de bzhin nor rgyas bu/ /'jog po dang ni rigs ldan nyid/ /pad chen pad+ma bzang po dang / /lha min sems can dmyal ba rnams/ /chos kyi 'byung gnas 'og mar ro/ /oM yig las gang tshangs lha sogs/ /hUM yig las gang brgya byin sogs/ /AHyig las ni
<p>130a</p>
<p>130a.1</p>stobs rgyu sogs/ /lag gnyis gdong gcig can rnams te/ /steng gi tshangs sogs lha rnams dkar/ /dbang po la sogs nag po mtshungs/ /stobs rgyu la sogs dmar po che/ /rang 'dra'i rig mas lus la 'grogs/ /rdo rje dril bus lag pa brel/ /g.yas
<p>130a.2</p>brkyang ba yi 'dug stangs gnas/ /tshangs sogs brtags pas phyag rgyas gdab/ /rdo rje can gyis brgya byin sogs/ /stobs rgyu sogs rnams gar dbang gis/ /thams cad rigs gsum las byung ba'o/ /da ni thog mar yaM yig yongs su gyur pa'i rlung gi dkyil 'khor gzhu lta bu rgyal
<p>130a.3</p>mtshan gyis mtshan pa'o/ /de'i steng du raM yig yongs su gyur pa me'i dkyil 'khor gru gsum pa rtse mo gyen du 'bar ba'o/ /de'i dbus su AHyig yongs su gyur pa'i thod pa'o/ /thod pa'i dbus su lcags kyu lnga dang sa bon lnga rnams zhes pa ste/ hUM yig gis glang po che'i/ /hUM yig gis
<p>130a.4</p>ba glang gi / aM yig gis khyi'i/ /hrIHyig gis rta'i/ khaM yig gis mi'i ste lcags kyu lnga rnams so/ /sgyu ma chen po'i rgyud du gsungs pa yang / so gnyis myur 'gro nyid dang ni/ /de bzhin ba glang khyi nyid dang / /chen po nyid dang mnyam par ldan/ /de bzhin ye shes bdud rtsi lnga/ / 
<p>130a.5</p>bi ra shu ma mu ste bdud rtsi lnga'i sa bon rnams kyis byin gyis brlabs pas bdud rtsir bya'o/ /steng gi bar snang la hUM yig las byung ba'i rdo rje dkar po rtse lnga pa zla ba la gnas pa hUM yig gis byin gyis brlabs pa 'od zer dang bcas pa bsams nas/ phyogs bcur son pa'i sman rnams 'od zer gyis
<p>130a.6</p>bkug ste/ de nyid du rab tu gzhug cing gcig tu 'dres par gyur par bsgom mo/ /oM yig gis kha bcad nas de kho na nyid gsum gyis byin gyis brlab bo/ /de skad du yang dpal 'dus par gsungs pa/ /ye shes lnga yis byin brlabs pas/ /bdud rtsi lnga po zhes par bshad/ /sbar dang sro
<p>130a.7</p>ba nyid dang ni/ /gsal bar byed dang gzugs bstan pa/ /sngags kyi lus su rab sbyor bas/ /bdud rtsi lnga po bza' bar bshad/ /rdo rje dang pad+ma yang dag par sbyor ba'i bdag nyid las yang dag par tshim par bya'o zhes pa'i don to/ /shel gyi rnam par bskyed nas ni/ /ye shes nyi ma gzhan
<p>130b</p>
<p>130b.1</p>gzhan lta bu/ /phyogs bcu'i 'jig rten khams rnams su/ /don dam mtshon gyis bkug nas ni/ /bdud rtsi der ni bskyed byas nas/ /bra ba'i sbyor bas za ru gzhug /mchod yon zhabs bsil de bzhin dbul/ /sngags 'di yis ni tshim par bya/ /oM i n+du dza ma dza la dza k+kha b+hU ta ba h+ni bA u
<p>130b.2</p>rak+kha tsan+da sudz+dza mA da pA b+pha ta la pA tA le aSh+Tas p+pa sA hA/ i daM ba liM b+hu ny+dza dziM g+ha phu l+la d+hu pa maM sa biM g+ha a m+ba kA dz+dza sa p+pa sa d+ha kha n+ti khu Ni pheDa gA ta/ oM a kA ro mu khaM sarba d+harmA NAM A d+ya nu t+pa n+na twA ta oM AHhUM phaT swA hA/ oM badzra satwa sa ma ya ma nu pA la ya/ D+r-i D+ho me b+ha wa su bo Sh+yo me b+ha ba/ su to Sh+yo me b+ha ba/ shA shu
<p>130b.3</p>to me b+ha wa a nu rak+to me b+ha ba/ hraM da yaM me a d+hi tiSh+Tha sarba sid+d+hi m+me/ pra ya ts+tsha/ sarba kA R+Ye Shu/ me tsi t+taM shre yaHku ru hU~M hU~M/ ha ha ha ha ho/ /b+ha ga wAn/ sarba ta thA ga ta mA me muny+tsa/ badzrI b+ha ba sa ma ya satwa AHmuHzhes so/ /dpal kye'i rdo rje'i rgyud la rdo rje'i tshig gi snying po bsdus pa'i dka' 'grel du rgyud thams
<p>130b.4</p>cad kyi phyag rgya bsdus pa'i don zhes bya ba'i le'u ste bzhi pa'o// //da ni brtag pa gnyis pa la he ru ka mngon par 'byung ba zhes bya ba'i le'u lnga pa gsungs pa/ phyag ni bcu drug zhal brgyad pa/ /zhabs bzhi pa dang 'jigs pa'o/ /dpa' bo thod pa'i phreng ba can/ /bdag med ma yis
<p>130b.5</p>mgrin par 'khyud/ /phyag rgya lnga ni 'dzin lha la/ /bdag med rang nyid kyis zhus pa/ /bco lngas yongs su bskor ba yi/ /bdag gi 'khor lo khyod kyis gsungs/ /khyod kyi 'khor lo ji ltar lags/ /gtso bo bdag gis sngar ma 'tshal/ /bdag med tsum pa na mdzad nas/ /rdo rje thod par
<p>130b.6</p>stsal nas ni/ /sta na dag ni mnyes byas nas/ /dkyil 'khor yang dag rab gsal mdzad/ /'khor lo ji ltar sngar gsungs bzhin/ /zhes pa la 'khor lo ni dkyil 'khor gyi 'khor lo ste/ gru bzhi pa la sgo bzhi pa/ /rta babs bzhi yis rnam par brgyan/ /dra ba dra ba phyed par ldan/ /ka ba brgyad
<p>130b.7</p>kyis nye bar mdzes/ /me tog phreng dar lda ldi ldan/ /zhes pa la sogs pa drang ba'i don to/ /da ni nges pa'i don gsal bar bya ste/ ji skad du rgyud ni rgyud gzhan gyis rtogs par bya'o zhes pa de bzhin gshegs pa'i nges pa ste/ /dpal rdo rje bdud rtsir yang gsungs pa/ bcom ldan rdo rje can 'di
<p>131a</p>
<p>131a.1</p>gsungs/ /rdo rje bdud rtsi bde ba che/ /dga' chen yang dag sbyor ba yis/ /de la mA ma kI yis zhus/ /gsang ba'i pad+ma gru gsum du/ /dkyil 'khor bri bya mA ma kI/ /pad+ma 'dab ma brgyad byas nas/ /ze 'bru gsang ba'i spyod yul te/ /de yi dbus su rig ma'o/ / 
<p>131a.2</p>shes rab thabs kyi rang bzhin las/ /zhes so/ /dpal sam+bu Tar gsungs pa yang / dkyil 'khor lus zhes gsungs pa ste/ /sgo bzhi ji ltar gsungs pa nyid/ /lte ba'i dbus su pad+ma che/ /kun mkhyen ye shes grags pa'o/ /gnas der gnas pa'i dpa' bo ni/ /cha med cha ni rnam par
<p>131a.3</p>spangs/ /lus can rnams kyi lus la rol/ /lus las 'das pa gsal byed min/ /zhes so/ /dpal dang po'i sangs rgyas su gsungs pa yang / thams cad zla ba zhu mtshungs rang gi rdo rje'i kha nas yum gyi pad+mar spro bar bya/ /de ni nyi mar rab tu zhugs pa ro mnyam 'gyur te a sogs
<p>131a.4</p>ka sogs rab ldan pa/ /de yi dbus su zhi sogs las kyi ye shes sa bon du 'gyur rigs kyi dbang gis so/ /de yis rdzogs pa'i lha mo'am ni lha yang rnal 'byor pa la 'bras bu ster bar 'gyur/ /gsungs pa yang / byang chub spyod dang de bzhin sa'i/ /ye shes dag pa zag pa med/ / 
<p>131a.5</p>de ni dkyil 'khor dbus su gnas/ /rang gi mtshan mar de ltar bya/ /zhes so/ /de nas rnam pa lngas mngon par byang chub pa las rdzogs pa'i bcom ldan 'das/ zhal brgyad pa la zhabs bzhi pa/ /phyag ni bcu drug rnams kyis brgyan/ /bdud bzhi mnyam par mnan pa ste/ /'jigs
<p>131a.6</p>pa yang ni 'jigs par mdzad/ /mgo bo'i phreng ba'i do shal brgyan/ /nyi mar bzhugs shing gar stabs ldan/ /sna tshogs rdo rje spyi bor 'dzin/ /kha dog nag po 'jigs pa po/ /nyid kyi zhal nas hU~M yig spro/ /thal bas lus la byugs pa nyid/ /dga' bas gnyis gnyis
<p>131a.7</p>snyoms 'jug pa/ /bdag med ma dang lhan cig sbyor/ /rba rlabs med pa'i bde ba thob/ /rba rlabs med pa'i rang bzhin can/ /rtsa ba'i zhal ni nag po che/ /g.yas pa kun+da lta bu ste/ /g.yon pa dmar po cher 'jigs pa/ /steng gi zhal ni gtsigs pa po/ /spyan ni nyi shu rtsa bzhis byug// 
<p>131b</p>
<p>131b.1</p>lhag ma'i zhal ni bung ba bzhin/ /glang bo rta bong glang rnga mo/ /mi dang sha ra b+ha byi la/ /g.yas pa'i thod pa brgyad rnams la/ /gnyis 'thung la sogs rim shes bya/ /sa dang chu dang rlung dang ni/ /me dang zla ba nyi ma nyid/ /mthar byed dang ni nor sbyin nyid/ /g.yon pa'i thod pa brgyad la'o/ / 
<p>131b.2</p>sgeg pa dpa' ba mi sdug pa/ /drag shul dgod pa 'jigs su rung / /snying rje rngam pa zhi ba yis/ /gar dgu'i nyams dang ldan pa'o/ /lha mo zhal gcig phyag gnyis ma/ /nag mo dbu skyes dmar ser can/ /gri gug thod pa kha T+wAM 'dzin/ /stag gi pags pa rked par dkris/ /dang po'i skyes
<p>131b.3</p>bu bsgom byas nas/ /mkha' 'gro ma yi 'khor lo spro/ /de bzhin gshegs pa'i thig le de/ /sa bon brgyad po rnams su 'gyur/ /ga~M tsa~M ba~M g+ha~M pa~M sha~M la~M Da~M/ /sa bon rnams kyis spro bar bya/ /dbang dkar gshin rjer chom rkun ma/ /chu ru ro langs ma gnas shing / /lus ngan du ni
<p>131b.4</p>g+hasmarI/ /dbang ldan du ni puk+ka sI/ /byin za'i mtshams su ri khrod ma/ /bden bral mtshams su gtum mo gnas/ /rlung gi mtshams su g.yung mo nyid/ /lha mo'i 'khor lo yang dag ldan/ /de nas pad+ma dang rdo rje byin gyis brlab par bya ste/ /oM pad+ma su khA d+hA ra ma hA rA ga su khan+da da/ /tsa tur A
<p>131b.5</p>nan da b+ha ga bi shwa hUM hUM kA r+yaM ku ru ShA me/ oM badzra ma hA dwe Sha tsa tu rA nan da dA ya ka kha ga mu khe ka rA so nA tha hU~M hU~M kA r+yaMku ru ShA me/ oM sarba ta thA ga ta a nu rA ga Na badzra swa b+hA ba At+ma ko\u0f85haM/ hoHyig gnyis kyi dbus su gnas pa'i sku dang gsung dang thugs kyi yi ge 'di ni dri za'i sems can du bshad de/ lha
<p>131b.6</p>mo'i mtsho skyes su bsam par bya'o/ /dri za yang dag zhugs pa na/ /zhu bar gyur pa dran par bya/ /de las mtshams kyi lha mo yis/ /bskul ba'i glu yis skul bar byed/ /ces pa drang ba'i don to/ /da ni nges pa'i don gsal bar bya ste/ /dpal dri ma dang bral ba'i 'od du gsungs pa yang / de ltar sku dang gsung dang thugs
<p>131b.7</p>las yang dag par byung ba 'og dang steng du shes rab kyi 'od zer rnams kyis zhu ba ste/ shes rab chags pas zhu ba zhes pa la shes rab ni gtum mo ste des zhu ba'o/ /'dir bskul ba rnam pa gnyis te gcig ni srog rdzogs pa'i ched du yin la gnyis pa ni lo bcu drug mtshams su bde ba 'grub
<p>132a</p>
<p>132a.1</p>pa'i ched du'o/ /des na rdo rje can yang ri bong 'dzin pa zhu ba bzhin bltas nas yaM yig las de ltar zhi ba'i bde ba'i 'bras bu ster ba lte ba dang gsang ba la sogs pa'i pad+mar rnam par shes pa brgyal ba rab tu sad par byed do zhes pa'i nges pa'i don to/ /dpal mtshan yang
<p>132a.2</p>dag par brjod par gsungs pa yang / sgrib pa kun las nges par grol/ /mkha' ltar mnyam pa nyid la gnas/ /nyon mongs dri ma kun las 'das/ /dus gsum dus med rtogs pa po/ /zhes so/ /dpal mtsho skyes rdo rje'i zhabs kyis kyang gsungs pa/ gang zhig zla nyi sbyar sar
<p>132a.3</p>gnas sa bon/ /gnyis las skyes pa'i gtso bo rig mar bcas/ /nyid kyi sbyor bas 'jig rten gsum po ni/ /rgyal ba'i dkyil 'khor rnams pa 'di sprul nas/ /'di kun ma lus pa dang rig ma yang / /bdag la bsdus nas bde ba dam pa stsol/ /shes rab chags ro bdud rtsi gnyug ma
<p>132a.4</p>yi/ gnas su thim pa de la phyag 'tshal lo/ /stong pa dngos pos rnam par dman pa 'gro 'di mtha' dag dngos po'i ngo bo'i ring bzhin te/ stong phyir sangs rgyas byang chub med la gzhan phan thugs rjes mtshan med dam bca' 'ang med/ /de ltar mtha' dag shes nas sku gsung thugs kyi rdo rje de yang
<p>132a.5</p>nges par dkyil 'khor gyi/ /dbang po dpag med yon tan can du byang chub sems dpa' rnams kyis dkyil 'khor du bsam bya/ /gnas de las steng du gshegs pa'i don du rgyu mthun pa'i bde ba la puk+ka sI la sogs pa rnams kyis rdo rje'i glu rnams kyis bskul bar mdzad do/ /de las
<p>132a.6</p>lte bar rgyu mthun pa nyid kyi don du puk+ka sIs rab tu sad par mdzad do/ /snying gar ri khrod ma rnam par smin pa'i don du'o/ /mgrin par gtum mos skyes bu byed pa'i don du'o/ /mgo bor g.yung mos dri ma med pa nyid kyi don du'o/ /'di lta bu la sogs pa rnams kyis bzhengs su 'jug par byed
<p>132a.7</p>do zhes pa'o/ /dpal thams cad mkhyen pa 'jigs byed kyi rgyud du gsungs pa yang / nam mkha' lta bur dmigs byas nas/ /glu 'di yis ni bskul gyur pa/ /skyes pa med pa'i rang bzhin yang / /dang po'i sangs rgyas nam mkha' mtshungs/ /zhes so/ /de ltar rtog pa med
<p>132b</p>
<p>132b.1</p>pa'i dkyil 'khor du rnal 'byor ma rnams kyis glus bzhengs su 'jug par mdzad do/ /zhes pa nges pa'i don to/ /gsungs pa yang / lha mo rnams kyis glu mdzad bcom ldan khyod ni sems can kun la phan par mdzad pa po/ /bdag cag srungs shig lha mi'i bla ma rdo rje can 'dod don gnyer
<p>132b.2</p>rnams la 'dod pa mdzod/ /ces so/ /rje btsun snying rje'i yid bzhengs shing / /pu k+ka sI ni bdag la skyobs/ /stong pa'i ting 'dzin nyid spongs la/ /bdag la bde chen sbyor bzhed mdzod/ /khyod med na ni bdag 'gum pas/ /kye yi rdo rje khyod bzhengs shig /stong pa'i rang bzhin nyid
<p>132b.3</p>spongs la/ /ri khrod ma 'bras grub par mdzod/ /dga' gtso 'jig rten mgron gnyer nas/ /stong pa nyid la bzhugs sam ci/ /khyod med phyogs ni mi 'tshal bas/ /gdol ba mo bdag zhu ba bgyid/ /bdag gis khyod kyi thugs 'tshal gyis/ /mig 'phrul mnga' ba khyod bzhengs
<p>132b.4</p>shig /g.yung mo bdag yid chad par 'gyur/ /snying rje rgyun chad ma mdzad cig /da ni lha bzhengs pa brjod par bya ste/ 'dir bcom ldan 'das stong pa nyid la rab tu bzhugs pa la/ glu rnams kyis rab tu sad par gyur pa ni phung po dang / khams dang skye mched la sogs pa thams cad dang 'gro ba
<p>132b.5</p>mtha' dag sgyu ma lta bur gzigs nas sems can gyi don gyi ched du slar yang skye bar mdzad do/ /dpal shes rab kyi pha rol tu phyin par rnam pa thams cad mkhyen pa nyid kyi le'ur gsungs pa yang / rab 'byor gyis gsol pa/ bcom ldan 'das de ma lags te/ bcom ldan 'das sgyu ma de gzhan la gzugs de gzhan
<p>132b.6</p>pa ma lags te/ bcom ldan 'das gzugs kho na sgyu ma'o/ /sgyu ma kho na gzugs lags so/ /bcom ldan 'das sgyu ma de gzhan la tshor ba de yang gzhan/ 'du shes de yang gzhan/ 'du byed de rnams kyang gzhan ma lags kyi/ /bcom ldan 'das de ltar sgyu ma kho na tshor ba dang 'du shes dang 'du byed
<p>132b.7</p>rnams so zhes pa la sogs pa'o/ /dpal dang po'i sangs rgyas su yang gsungs pa/ /rdo rje can des glu rnams gsan nas srid pa gsum po mtha' dag mig 'phrul lta bur ni/ /gzigs nas bskyed pa mdzad de dri med 'od zer 'phro ba rang gi mtshan ma spro byas nas/ /rdo rje'i rgyan ldan rgyal ba'i
<p>133a</p>
<p>133a.1</p>bdag po'i cod pan can ni shes rab ma yis 'khyud pa yang / /shes rab thabs kyis rgyal po slar yang dkyil 'khor ma lus pa ni rab tu spro ba yang / slar yang de nyid du gsungs pa/ rtag dang mi rtag mthong ste de lta na yang blun po'i blo can sems ni dag don ched/ /sgrub thabs
<p>133a.2</p>brjod par bya ste snying por gyur pa 'ga' yang 'dir ni bsgrub par bya ba med/ /gang zhig bsgrub bya sgrub pa po de 'khrul zhes rdo rje can gyi sgrub thabs mtha' dag gang / /de phyir rgyal po rang sems dri ma rnam par bral ba dkyil 'khor dbang por rab tu bya/ /zhes so/ /oM hU~M dag las rdo rje che/ /zhu ba'i
<p>133a.3</p>gzugs las bzhengs pa ni/ /kha dog nag po drag chen po/ /spyan gsum pa dbu skra dmar ser gyen du 'bar ba'i spyi bor sna tshogs rdo rjes mtshan pa/ dpral ba'i steng du mgo bo lnga'i phreng bas rnam par brgyan pa smin ma 'khyog po dang bcas pa'i khro gnyer can la zhal gtsigs pa/ zhal dang
<p>133a.4</p>po nag po g.yas pa dkar ba/ g.yon pa dmar ba slar yang g.yon gyi zhal gnyis nag pa/ de bzhin du g.yas kyi zhal gnyis nag po steng zhal du ba'i mdog can rnam par 'gyur ba/ zhal rnams thams cad mche ba gtsigs zhing spyan gsum pa can/ phyag g.yas pa brgyad rnams su pad+ma'i
<p>133a.5</p>snod brgyad du rim pa ji lta bar glang po che dang rta dang bong bu dang ba lang dang rnga mo dang / mi dang byi la ste/ de bzhin du g.yon gyi thod pa brgyad rnams su/ sa'i lha dang chu dang rlung dang me'i lha dang / zla ba dang nyi ma dang / gshin rje dang / nor sbyin can phyag rgya drug dang ldan pa mgo bo rlon pa'i phreng bas sku la
<p>133a.6</p>brgyan pa/ gcer bu g.yas brkyang ba'i stabs kyi zhabs kyis bzhugs pa phung po dang / nyon mongs pa dang / 'chi bdag dang / lha'i bu'i bdud bzhi mnan pa/ nyi ma'i dkyil 'khor la gar stabs kyi tshul gyis bzhugs par bsam par bya'o/ /bdag med ma nag mo phyag gnyis ma/ / 
<p>133a.7</p>gri gug dang thod pa dang bcas pa'i g.yas pa dang cig shos kyi phyag dag gis bcom ldan 'das la snyoms par zhugs pa gcer bu phyag rgya lnga dang ldan pa/ spyan gsum pa dbu skra dmar ser gyen du brdzes pa/ /mgo bo'i phreng bas mgo bor rnam par brgyan pa/ mi mgo skam po'i phreng bas sku
<p>133b</p>
<p>133b.1</p>la brgyan pa/ g.yas brkyang ba'i zla ba'i zhabs stabs kyis mchog tu bde ba chen pos bcom ldan 'das la snyoms par zhugs pa'i bcom ldan 'das ma bsgom par bya'o/ /de la shar gyi sgor gaM yig las byung ba'i gau rI kha dog nag mo phyag g.yas bar gri gug dang / g.yon par nya ro hi ta can
<p>133b.2</p>tshangs pa mnan pa/ gzugs kyi phung po'i rang bzhin spro bar bya'o/ /lho'i sgor tsaM yig las skyes pa'i chom rkun ma btsod kyi kha dog can phyag g.yas pa na cang te'u dang g.yon pa phag pa can dbang po la chibs pa tshor ba'i phung po'i rang bzhin spro bar bya'o/ /nub kyi sgor baM yig las skyes pa'i ro langs ma
<p>133b.3</p>gser btso ma lta bu phyag g.yas pa na rus sbal dang / g.yon pa na chu skyes kyi snod can nye dbang mnan pa/ 'du shes kyi phung po'i rang bzhin bsam par bya'o/ /byang gi sgor g+haM yig las skyes pa'i za nus ma mar ka ta'i mdog can phyag g.yas pa na sbrul dang / g.yon pa na thod pa can drag
<p>133b.4</p>po la chibs pa 'du byed kyi phung po'i rang bzhin blta bar bya'o/ /dbang ldan gyi mtshams su puk+ka sI baM yig las skyes pa sngon mo phyag g.yas pa na seng ge dang / g.yon pa na dgra sta can gshin rje mnan pa sa'i khams kyi rang bzhin rnam par bsam par bya'o/ /me'i mtshams su shaM yig las
<p>133b.5</p>skyes pa'i ri khrod ma dkar mo g.yas pa na dge slong dang / g.yon pa na khar gsil can nor gyi 'dren pa la gnas pa/ chu'i khams kyi rang bzhin dgod par bya'o/ /bden bral gyi mtshams su gtum mo nam mkha'i mdog can/ /tsaM yig las skyes pa g.yas pa na 'khor lo 'dzin pa/ / 
<p>133b.6</p>phyag g.yon pa na thong gshol can srid po mnan pa me'i khams kyi rang bzhin can bsgom par bya'o/ /rlung gi phyogs su DaM yig las skyes pa'i g.yung mo khra bo'i mdog can phyag g.yas pa na rdo rje dang g.yon pa sdigs mdzub can/ thags bzangs ris la gnas pa rlung gi khams kyi rang bzhin can
<p>133b.7</p>bsgom par bya'o/ /'di rnams thams cad spyan gsum pa zhal mche ba gtsigs pa can dbu skra dmar ser gyen du brdzes pa/ gcer bu phyag rgya lnga dang ldan pa/ skyil krung phyed pa'i gar gyis bzhugs pa/ /byang chub kyi spros pa las yang dag par byung ba bsgom par bya'o/ /zhes pa la
<p>134a</p>
<p>134a.1</p>sogs pa drang ba'i don to/ /da ni nges pa'i don gsal bar bya ste/ gsungs pa yang / 'di ltar lhan cig skyes pa gcig pu de kho na chos dang longs spyod rdzogs pa dang / sprul pa ste rnam pa bzhi'o zhes so/ /dpal dang po'i sangs rgyas su gsungs pa yang / shes rab ma
<p>134a.2</p>yin thabs kyang min 'di lhan cig skyes pa'i sku ste chos kyi skur gyur pa/ /shes rab thabs kyi rang bzhin nges par mun pa dang bral ye shes rnam shes dbye ba las/ 'di ni longs spyod rdzogs sku sgra brnyan lta bu sems can du ma'i don ni byed pa po/ /sems can rnams smin ched du slar yang 'di ni
<p>134a.3</p>sangs rgyas rnams kyi sprul pa'i sku ru 'gyur/ /rdo rje sems dpa' gcig 'di dus mtha'i sprin dang mtshungs pa he ru kar ni byung bar 'gyur/ /gdug pa rnams smin don te de yang dam tshig rgyal ba rmongs pa rnams ni bde ba'i don/ /rin chen dbang po sdug bsngal ldan pa'i de yang pad 'dzin chags
<p>134a.4</p>can rnams kyi chags pa'i slad/ /bgegs rnams gzhom pa'i don du phyag gi pad+mar ral gri don yod grub pa 'byung bar 'gyur/ /sems can rnams ni smin pa'i slad du sku gsung thugs kyi dbye ba rnams kyis dus kun du/ /nges pa'i rdo rje can gyi bzhugs pa rnam gsum phyi dang nang dang gzhan
<p>134a.5</p>du'ang rab tu 'gyur/ /phyi rol sna tshogs phyogs su 'gyur te mchog gi lus la srog gi rlung ni rab tu rgyu ba'o/ /khyab bdag gi gang sa sogs dkyil 'khor la rab gyur te rdo rje btsun mo'i b+ha ga la/ /gcig pu rdo rje can ni dbye ba gsum ste yul dang yul can khams rnams kyis kyang
<p>134a.6</p>bskor/ /dus gsum gnas gsum du bzhugs srid pa gsum du gnas pa'ang sems can du ma'i don slad du'o/ /de ltar nges pa sku yi rdo rje mchog gi yon tan rnam mang dkyil 'khor rnam par gsungs/ /gsung gi rdo rje 'ang a sogs ka sogs lha yi rnam pa nyid de mtha' dag rgyal ba'i rigs rnams
<p>134a.7</p>kyi/ /stong pa drug gis thugs kyi rdo rje rnams gsum srid pa la gnas gtso bo'i rnam pa gcig /de bzhin ye shes rdo rje srid pa'i 'jigs pa 'joms pa sna tshogs yul gyi rang bzhin no/ /zhes pa la sogs pa'o/ /hUM gi ye shes rjes su bsam par bya zhing / dam tshig gi 'khor lo
<p>134b</p>
<p>134b.1</p>la ye shes kyi 'khor lo cher 'bar ba myur du gzhug par bya'o/ /zhes pa 'di'i don ni dpal dri ma med pa'i 'od du gsungs pa yang / 'dir dkyil 'khor gyi 'khor lo bsgom pa la/ dam tshig gi dkyil 'khor rdzogs par byas nas/ de nas ye shes kyi 'khor lo dgug pa dang gzhug pa dang 'ching
<p>134b.2</p>ba dang mnyes pa dang / ro mnyam par byed pa zhes pa la lang tsho can ma dang rab tu 'grogs pa la ye shes sems dpa' ni khu ba ste dgongs pa'i skad gzhan gyis so/ /de dgug pa ni srog la sogs pa'i rlung gi tshogs kyis byed de/ /steng du spyi bor byang chub kyi sems yongs su rdzogs par byed
<p>134b.3</p>do zhes pa'i don to/ /de zhu bar byas nas khu ba thig le'i gzugs mgrin pa dang snying ga dang lte ba dang / gsang ba'i pad+ma la rab tu 'jug par byed do/ /sa'i khams ni thig le'i gzugs de'i bcing ba byed do/ /zhes pa mchog gi bde ba'i dbang gis shin tu mgyogs pas 'ongs pa 'gror mi ster
<p>134b.4</p>ba'o/ /chu'i khams kyi thig le zhu ba dang gsang ba'i pad+ma dang rdo rje nor bur gnas pa ni g.yo ba zhes brjod cing / mi 'pho ba'i bde ba'i dbang gis brnyes pa ste lus la bsil ba nyid du byed do/ /dpal dang po'i sangs rgyas su gsungs pa yang / shes rab chos 'byung la gnas mtha' dag slar yang
<p>134b.5</p>spro ba byas te nges par thig le yis/ /sna tshogs rgyan dang ldan zhing me long la gnas lta bu'i ye shes 'khor lo rang byung ba/ /'dod pa dang ni gzugs dang gzugs med srid pa rnam pa gsum po'ang rim pas sbyang byas te/ /phyi nas ye shes me lces srid pa gsum po mtha' dag dus gcig tu
<p>134b.6</p>ni dgug par bya/ /zhes pa des pa'i don to/ /drang ba'i don gyis ni go sla'o/ /sku gsung de bzhin thugs la ni/ /oM AHhUM zhes gsang sngags las/ mkha' la spyod dang sa spyod nyid/ /sa 'og gnas par bsam par bya/ /sku gsung thugs kyi rdo rje yi/ /rnal 'byor ma rnams rigs gsum
<p>134b.7</p>byung / /'di'i nges pa'i don ni de bzhin du yang rgyud gzhan du gsungs te/ mkha' la ste pad+ma mkha' 'gro'i dbus su mkha' spyod ma 'khor lo sa dga' ba'i ngang tshul 'di ste der gnas pa'i legs par spyod pa ni mkha' spyod ma'i 'khor lor yang dag par bshad de/ sa zhes pa sa'i dbus gnas pa
<p>135a</p>
<p>135a.1</p>skye ba dang 'chi ba lte ba'i pad+ma rnams la ste/ der gnas pa'i legs par rnam par spyod pa ni sa spyod ma'i 'khor lo yang dag par bshad do/ /sa 'og ces pa gang gsungs pa pad+mar byang chub kyi sems ltung bar byed cing tAM laM ste yid kyis phyi rol du nus pa ni sa 'og tu gnas pa
<p>135a.2</p>zhes mtshan ma'o/ /mig tu gti mug rdo rje la sogs pa'i rigs drug rnams dgod par bya'o/ /gsungs pa yang rnam pa sna tshogs pa dang / rnam par smin pa dang / rnam par nyed pa dang mtshan nyid dang bral ba rnams kyis dbang bskur ba dang / de bzhin du mchod pa dang / bstod pa dang / bdud rtsi myang
<p>135a.3</p>ba rnal 'byor dang ldan pa'i rnal 'byor pas bya'o zhes so/ /rang gi lag pa g.yas g.yon gyi/ /mthe bo ming med dag gis ni/ /longs spyod rdzogs pa'i rlabs gnyis su/ /rnal 'byor pa yis btsir bar bya/ /phyi nas ye shes skye bar 'gyur/ /gzhon nu ma yid dga' ba bzhin/ /de la ci yang skye
<p>135a.4</p>'gyur te/ /lkugs pa'i rmi lam ji lta ba'o/ /zhes pa la 'dis rgyas par bshad pa gsungs te/ rgyud gzhan du gsungs pa yang / g.yas dang g.yon zhes pa ni g.yas pa dang cig shos te 'di dag tha snyad ni gcig tu 'dres par gyur pa'i sems rdo rje'i rang bzhin gyis na a ba d+hU tI ni lag pa'o/ / 
<p>135a.5</p>de'i rgan po dang ming med dag ste brkyang ma dang ro ma de dag gis shes rab dang thabs 'jug bzhin pa'i rnal 'byor ma dag gis kun rdzob dang don dam pa'i rlabs gnyis la btsir bar bya'o zhes pa la btsir ba ni kha sbyor ba dang 'khyud pa la sogs pa rnal 'byor pa'i longs spyod pa ro mnyam par byed pa ste/ longs
<p>135a.6</p>spyod par gyur pa na rlabs gnyis longs spyod pa'o/ /gzhon nu ma'i dga' ba zhes pa dus gnyis spangs pa chags pa dang bral ba zhes pa'i don to/ /lkugs pa'i rmi lam zhes pa bdag nyid kyis rang nyid kyi shes par bya'o/ /zhes pa ni brjod par mi nus pa ste/ ngag gi lam las 'das pa nyid kyi phyir ro/ / 
<p>135a.7</p>'di nyid du gsungs pa yang / lha de'i skad cig ci ltar lags/ /gtso bo chen po bshad du gsol/ /de la thog ma dbus mtha' med/ /srid med mya ngan 'das pa med/ /'di ni mchog tu bde chen nyid/ /bdag med gzhan yang med pa'o/ /zhes so/ /dpal kye'i rdo rje'i rgyud la rdo rje'i tshig
<p>135b</p>
<p>135b.1</p>gi snying po bsdus pa'i dka' 'grel du brtag pa gnyis par he ru ka mngon par 'byung ba zhes bya ba ste le'u lnga pa'o// //da ni phyag rgya lnga'i rnam par dag pa rab tu rgyas pa 'chad cing bris sku bsgrub pa'i le'u gsungs pa/ lha mo la ni dam 'khyud cing / /bo la thod par bcug nas ni/ /zhes pa
<p>135b.2</p>la bo la ni rdo rje'o/ /kaM bde ba skyong bar byed do zhes pas thod pa zhes brjod par bya'o/ /dpal saM pu Ta ru yang gsungs pa/ chos kyis dbyings kyi lus can rnams/ /thod pa la ni su zhig smod/ /yang dag sbyor ba'i bde bsgrubs nas/ /phyag rgya lnga ni rab gsal mdzad/ /dpal mtshan yang dag par
<p>135b.3</p>brjod par gsungs pa yang / bsam pa'i khyad par ji bzhin du/ /sems can rnams la rab gsal mdzod/ /nyon mongs ma lus bsal ba dang / /mi shes ma lus gzhom slad du'o/ /zhes so/ /bla ma slob dpon 'dod lha la/ /phyag 'tshal don du 'khor lo 'dzin/ /bla ma rdo rje 'dzin pa la/ /smod
<p>135b.4</p>tshig mi nyan pa yi ched/ /rna ba dag la rna cha 'dzin/ /sngags kyi bzlas pa mgul rgyan nyid/ /gdu bu srog chags gsod pa spang / /phyag rgya bsten pa ska rags so/ /zhes pa drang ba'i don to/ /da ni nges pa'i don gsal par bya ste/ bla ma slob dpon 'dod lha zhes pa ni byang chub kyi sems kyi thig le'o/ / 
<p>135b.5</p>de'i 'dud pa ni 'pho ba ste de'i don du 'khor lo can 'dzin pa ste 'khor lo can ni 'ching ba'o/ /zhes pa'i don to/ /smod tshig ces pa la smod tshig ni nyams pa'o/ /de mi nyan pa'i ched du rna ba dag la rna cha gzung bar bya ste/ rna cha zhes pa ni rna cha 'ching ba'o/ /yid skyob par byed do zhes pas na sngags te bzlas
<p>135b.6</p>pa zhes pa 'gog pa'i ched du/ mgul rgyan zhes pa mgul rgyan 'ching ba'o/ /gdu bu srog chags gsod pa spang / /zhes pa srog ni gang gi phyir sems su 'dod de/ de gsod par mi bya'o zhes pa'i don to/ /phyag rgya ni las kyi phyag rgya ste/ bsten pa zhes pa bsten par bya ba'i ched du ska rags zhes pa
<p>135b.7</p>ska rags 'ching ba'o/ /de ltar phyag rgya lnga'i man ngag bla ma brgyud pa'i rim pas nges pa'i don gyis shes par bya'o/ /de bzhin du yang dpal dang po'i sangs rgyas su gsungs pa/ me ni dngul chu'i dgra ni me dang rnam par bral na nam yang dngul chu'i 'ching ba med/ ma bcings gser byed med de gser dang bral
<p>136a</p>
<p>136a.1</p>na smra po nyid la longs spyod med pa nyid/ /de bzhin bud med sbyor ba bral na rtag tu rnal 'byor pa rnams sems ni 'ching mi 'gyur/ /bcings pa med na lus 'bigs med 'dir ma phug lus 'dir lhan skyes bde ba ster ba min/ /zhes so/ /gsungs pa yang / dang po'i 'khor lo
<p>136a.2</p>can 'ching bcings pa gdu bu nges pa'i ska rags kyis ni dbugs 'byung 'gogs/ /mgrin rgyan rna rgyan phab pa rdo rje pad+ma las skyes nor ni mthar phyin shin tu dag /'di ltar thun phyed thun du'ang nyin par dngul chu bzhin du sems kyi rdo rje bcing byas nas/ /kun+da 'gugs pa'i sbyor bas steng du drangs te rang gi
<p>136a.3</p>grong du khams la brgyus te bzhag /g.yo ba yongs su spangs byas nas/ /yang dag rlung rnams dgang bar bya/ /bum pa can gyis rim par sbyin/ /gang gis rlung ni 'bab byed pa/ /nang gi rnal 'byor cho ga yis/ /rlung ni steng du sbar bar bya/ /de yis sa bon rang nyid 'gro/ /rang gnas
<p>136a.4</p>rnal 'byor rtogs las so/ /sa chu me dang rlung gi gzhan dbang ma yin gzhan min la min gzhan du min te mkhar/ phung po khams dang skye mched kyis byas go 'phang ma yin thog ma dbus mthar 'gro ba'ang min/ /chags la min nyid chags bral la min 'byung ba'i dus su 'di ltar btsal bzhin
<p>136a.5</p>pa ma yin/ /skyed la he ru ka min 'di ni ro mnyam dus su rab nub ga la bdud rtsi'i dpal/ /zhes pa la sogs pa'o/ /dpal dri ma dang bral ba'i 'od du gsungs pa yang / 'dir bcom ldan 'das kyis dbang po gnyis kyi snyoms par 'jug pas bde ba chen po bsgrub par gsungs pa gang yin
<p>136a.6</p>pa ni bden te bcom ldan 'das kyis gsungs pa/ chags pa gang gis sems can rnams ni nyams par gyur pa de yis skyob pa rnams grol te/ /sems can rnams kyis nyin zhag so so'i dus su srung byed gang de skyob rnams gtong bar byed/ /sems can rnams kyis rang snying la gnas bde ba gang
<p>136a.7</p>gtong de ni rgyal rnams srung bar mdzad/ /de nas rgyal ba mchog gi spyod 'di lha klu lha min rnams kyi bya ba dka' bar 'gyur/ /zhes so/ /gsungs pa yang / gzhan gang chung zad spros pa yod pa'ang khyab bdag dkyil 'khor la ni 'byung po las skyes mthar/ /thams cad sems can don gyur mchog gi yon
<p>136b</p>
<p>136b.1</p>tan rnam mang rang gi lus la rig par bya/ /de bzhin rgyud sngags rnam mang rigs la gnas rnams rnal 'byor ma dang rnal 'byor dbye ba las/ /'dir ni dbang bskur rnam pa gnyis kyang bu yi yon tan dbang gis 'jig rten 'jig rten 'das/ /zhes so/ /lhan skyes gzugs can kye rdo rje/ / 
<p>136b.2</p>de la lha mo nges zhus pa/ /cho ga ji lta bu zhig gis/ /bris sku bri bar bya zhes so/ /'di nyid bdag gis mi shes pas/ /bde ba chen po bshad du gsol/ /'dir ni 'dri mkhan dam tshig can/ /zhes pa la sogs pa la/ gsungs pa yang / dam tshig chen po de nyid mkhyen/ /dbang po
<p>136b.3</p>bsam pa mkhyen mchog gis/ /zhes so gsungs pa yang / chos 'byung bris sku bzang po la/ /byang chub sems kyi lha nyid ni/ /de ni bde chen ngo bo yis/ /rnal 'byor rigs pas rtag tu mchod/ /dpal he ru ka mngon par 'byung bar yang gsungs pa/ de nas rnal 'byor pa chen
<p>136b.4</p>'grub/ /skrag pa thams cad spangs pa ste/ /bris sku'i gzugs ni sna tshogs kyi/ /sngags pas cho ga bzhin du bri/ /rnal 'byor ma yi yan lag gnas/ /sgrub pa po yis mtshon pa'o/ /zhes pa la sogs pa'o/ /mi yi thod gnas kha dog lngas/ /sih+la ga pur bsgos pa yis/ / 
<p>136b.5</p>zhes pa la sogs pa rnams ni mi'i thod par gnas pa'i kha dog lnga pa lnga can gyis sih+la dang ga bur la sogs pa rnams te/ glu'i rim pa'i man ngag gi nges pa'i don gyis go sla'o/ /dpal kye'i rdo rje'i rgyud la rdo rje'i tshig gi snying po bsdus pa'i dka' 'grel du bris sku'i cho ga ste le'u drug pa'o// // 
<p>136b.6</p>da ni glegs bam gyi cho ga sngon ma can bza' ba brjod pa'i ched du dam tshig gi le'u gsungs pa yang / /gro gar bri zhes pa la sogs pa'o/ /gsungs pa yang / gro ga zhes pa ni sa la sogs pa'o/ /po ti ni mchog gi yi ge ste A li dang kA li'i rab tu sbyor bas bklag par bya'o/ /bzlas pa'o
<p>136b.7</p>zhes pa nges pa'i don to/ /rdo rje can gyi bza' ba bstan/ /rgyud gzhan du yang gsungs pa yang / rdo rje can zhes pa bde ba chen po'i rdo rje 'dzin pa'o/ /bza' ba zhes pa 'chad bar 'gyur ba la brjod par bya'o/ /tshogs kyi dkyil 'khor zhes pa la sogs pa gau rI la sogs pa'i mkha' 'gro ma
<p>137a</p>
<p>137a.1</p>brgyad kyi 'khor dang gnas dang nye ba'i gnas la sogs pa'i dpa' bo dang rnal 'byor ma rnams te/ de rnams 'dus pa'i tshogs kyi dkyil 'khor du kye'i rdo rje'i bdag nyid can tshogs kyi gtso bor gyur nas/ gnas dang bdag nyid dang rnal 'byor srung ba'i don du bgegs thams
<p>137a.2</p>cad bzlog par bya'o/ /dpal mtshan yang dag par brjod par gsungs pa yang / rgyal ba dgra rgyal rnam par rgyal/ /'khor los sgyur ba stobs po che/ /tshogs kyi slob dpon tshogs kyi gtso/ /tshogs rje tshogs bdag dbang dang ldan/ /zhes so/ /da ni bza' ba 'grub pa'i gnas
<p>137a.3</p>gsungs pa/ dur khrod ces pa la sogs pa ste der nang gi bdag nyid kyi dkyil 'khor gyi 'khor lo sngon du byas te bza' ba dang longs spyod bya ba dang / btung ba la sogs pa sbar ba dang / bsro ba la sogs pa'i rim pas thams cad rnam par sbyangs nas/ lam gsum pa'i me'i thab tu bdud rtsi lta
<p>137a.4</p>bur sbyin sreg bya'o/ /ci'i rang bzhin can zhes dogs pa la gsungs pa rgyud gzhan du yang gsungs te/ chu gter shin tu bkra ba dang / /'gram ni ri yi dbang po ldan/ /thibs po mdzes pa'i snying po can/ /gdod nas grub pa'i dur khrod du/ /sna tshogs rgyal mtshan ba dan dang / /dril bu do shal
<p>137a.5</p>gyis mdzes pa/ /srid gsum bskyed pa 'khor lo ste/ /dkyil 'khor de ni lus yin no/ /zhes pa la sogs pa'o/ /de nas 'di la tshogs kyi 'khor lo la sngar bshad pa'i rdo rje'i rigs la sogs pa'i dmangs rigs la sogs pa rigs sum cu rtsa drug gi pho nya mo rnams kyi bza' ba dang btung ba la sogs pa'i cho ga brjod
<p>137a.6</p>par bya ste/ /skye bo dang bral ba'i khyim du gsang ba'i gnas su rigs kyi pho nya mo thams cad gos dang bral ba rnams dang / sgrub pa po yang phyag rgya lnga yis brgyan pa rang rang gi gnas su rnal 'byor ma rnams skra grol ba sgrub pa po yang gtsug phud bcings pa'o/ /stan du rtag bya ba zhes pa la sogs pa
<p>137a.7</p>la ro'i pags pa'i steng du gnas pa rnams so/ /tshogs kyi bdag po ni stag gi pags pa'i steng du 'khor lo'i dbus su'o/ /ro'i pags pa khru gang ba tsam gyis sder byas nas/ tshogs kyi gtso bo la sbyin par bya'o/ /shar dang lho dang nub dang byang gi rnal 'byor ma rnams la rta dang khyi dang mi dang
<p>137b</p>
<p>137b.1</p>glang po che dang ba lang rnams kyi pags pa'i sder sbyin par bya ste/ dbang ldan gyi rnal 'byor ma dang bden bral phyogs kyi rnal 'byor ma dang rlung gi mtshams kyi rnal 'byor ma dang / me mtshams kyi rnal 'byor ma rnams la ba lang dang bong bu dang ce spyang dang rnga mo'i pags pa'i sder sbyin par bya ste/ rang rang
<p>137b.2</p>gi rigs shi ba rnams kyi'o/ /'di nyid du yang gsungs pa/ cha gcig pa zhes pa la sogs pa ste/ pad+ma dum bu gcig pa dang / dum bu gnyis pa dang / dum bu gsum pa'am/ ji ltar rnyed pa rnal 'byor ma rnams la btung ba'i don du sbyin par bya'o/ /de nas bza' ba sder du byin nas sgrub pa pos
<p>137b.3</p>bskor ba lan gsum byas te/ dri dang me tog dang bdug spos la sogs pa rnams kyis mchod la yongs su bsngo ba bya ste/ bsod nams 'di yis sems can rnams thams cad phyag rgya chen po thob par gyur cig ces pa'o/ /tshogs kyi 'khor lo 'di rgyal pos bya ste/ thun mong du ni sngags kyi stobs
<p>137b.4</p>kyis sam lha'i nges pas so/ /gzhan du ni sgrub pa po rnams la bar chad du 'gyur ro/ /thun mong ba'i tshogs kyi 'khor lo ni yul dang rigs kyi tha snyad kyis bsod nams kyi tshogs kyi don du bya ste/ rang gi rang rigs kyis smin pa'i rigs kyi bu mo rnams kyis so/ /gzhan du ni tshogs kyi 'khor
<p>137b.5</p>lor mi 'gyur ro/ /shes rab dang thabs kyi bde ba byang chub kyi sems myang ba med par bza' ba dang btung ba 'ba' zhig pas ni dpa' bo'i ston mor brjod par bya'o/ /de yang slob dpon la sogs pa la dge bsnyen rnams kyis bya'o/ /sngags kyi tshul 'dir slob dpon rnam pa gsum ste khyim na gnas
<p>137b.6</p>pa dang dge tshul dang dge slong chung ngu dang 'bring dang mchog go/ /dge slong gnyis dag gi nang nas thog mar dbang bskur ba thu bo dang / dge tshul gnyis kyi nang nas sngon la dbang bskur ba rgan pa dang / khyim pa gnyis kyi nang nas sngar dbang bskur ba gtso bo'o/ /de ltar rdo
<p>137b.7</p>rje slob dpon thams cad mkhyen pa'i rgyal mtshan 'dzin pa ni tshogs kyi 'khor lo la shar du mngon par phyogs pa sbyin pa'i bdag pos tshogs kyi 'dren par bya'o/ /dge slong gzhan rnams kyang rgan pa dang / gzhon pa'i rim pas de nas nye bar 'khod par
<p>138a</p>
<p>138a.1</p>bya'o/ /de bzhin du byang du kha phyogs pas dge tshul gyi slob dpon gyi gral te/ bden bral mtshams nas me'i mthar thug par ro/ /dbang ldan nas rlung gi mthar thug par lhor kha phyogs pas rgan pa dang gzhon pa'i dbye bas khyim na gnas pa'i slob dpon gyi gral 'o/ /shar du
<p>138a.2</p>dge slong ma dbang bskur ba rnams nub tu kha phyogs par rgan pa dang gzhon pa'i dbye bas nye bar 'khod par bya'o/ /zhes so/ /bza' ba dang btung ba la sogs pa shar du bya'o/ /dbus su rdul tshon gyi dkyil 'khor med na ba byung gi chu yis gru bzhi pa byas te/ der dri dang me tog la sogs pa rnams kyis
<p>138a.3</p>mchod pa byas nas/ tshogs kyi bdag po'i g.yon du las kyi phyag rgya gcig gzhag par bya ste/ tshogs kyi bdag po'i phyag rgya byas nas so/ /gzhan du na rnal 'byor ma med par tshogs kyi bdag pos btung bar mi bya ste/ tshogs kyi 'khor lo la dbang bskur ba'i sbyin pa'i bdag pos tshogs
<p>138a.4</p>kyi bdag po la bsod nams 'phel ba'i don du phyag rgya mo nges par dbul bar bya'o/ /gzhan du na sbyin pa'i bdag po la rtsa ba'i ltung bar 'gyur ro/ /dang po'i sangs rgyas su gsungs pa yang / chang ni shes rab rang bzhin sbrang rtsi dang bcas bu ram skyes sam 'bras skyes shing skyes te/ /phyag
<p>138a.5</p>rgya dang bral 'thung byed gang de yul can du 'gyur bdud kyi tshogs kyis bskor de'i phyir/ /shes rab lhag ldan sdig pa'i dri ma 'phrog cing sngags pa rnams la dngos grub sbyin par 'gyur/ /phyag rgya gang su rung ba 'dir ni dam tshig rnams bral btung ba'i slad du rab tu bya/ /zhes so/ /gang
<p>138a.6</p>du dge slong rdo rje 'dzin pa dag gi nang nas rgan pa rmongs pa dang gzhon pa ston pa po yin na der gzhon pa tshogs kyi bdag po rgan po rmongs pa ni khang pa gzhan du tshim par bya'o/ /de ltar rim pas thams cad shes par bya'o zhes pa'o/ /dge bsnyen ma dbang bskur ba ni nub tu mngon par phyogs pa ste
<p>138a.7</p>dge slong ma'i gral bzhin no/ /tshogs kyi gtso mo'i g.yon du thabs sbyin pa'i bdag pos gzhag par bya'o/ /rnam pa gzhan du na thabs med par tshogs kyi gtso mos myos byed dang sha bza' bar mi bya'o/ /de nas tshogs kyi bdag po la sogs pa la g.yon skor du bza' ba dang ston mo dbul
<p>138b</p>
<p>138b.1</p>bar bya zhing btung ba ni kham phor ram nA ri ka la sogs pa'i snod du dbul bar bya'o/ /de nas myos byed la sogs pa sbyangs shing rgyas par byas la sbar nas bdud rtsir byas te/ gtor ma la sogs pa phul nas/ 'chad par 'gyur ba'i bdud rtsi ril bus bsang gtor byas te lag pa
<p>138b.2</p>g.yon pas oM yig gis sbyang bar bya'o/ /lag pa g.yas pas AHyig gis rgyas par bya'o/ /thal mo bkab nas hUM yig gis 'bar bar bya'o/ /bya khyung gi phyag rgyas hoHyig gis bdud rtsir byas nas myos byed kyi thigs pas g.yon pa'i ming med kyi rtse mos sa gzhi la chos 'byung gru
<p>138b.3</p>gsum pa dang / dbus su thig le zlum po byas nas de'i dbus su ye shes kyi 'khor lo shin tu dang ba lha'i bdag nyid gzugs brnyan dang mtshungs pa de tshim par bya ste/ 'chad par 'gyur ba'i chogs so/ /zhing skyong la sogs pa rnams kyi grong khyer dang grong gi ming gi yi ge mnyam pa rnams dang
<p>138b.4</p>po dang mtha'i yi ge dag gis ming gi yi ge gnyis dang ming gi yi ge mi mnyam pa rnams kyi dang po dang bar dang mtha' rnams kyis yi ge gsum ming du 'gyur ro/ /dang por oM yig dang bar du ming dang mthar AHhUM ste dper na/ oM che ge mo AHhUM/ ba liM gr-i h+na gr-i h+na sarba sa twA nAM ra k+ShaM ku ru swA hA/ 
<p>138b.5</p>de bzhin du oM hA rI ti pi Na Da ke pra tIts+tsha k+ShiM swA hA/ 'phrog ma la chang bu gnyis so/ /oM du tI ke a gra grA saM pra tIts+tsha swA hA/ oM AHhUM gi sngags kyis bsngags par byas nas bza' bar 'gyur ba ji srid bas la gzhag par bya'o/ /oM kha kha khA hi khA hi u ts+tsh-i Sh+Ta ba liM u ts+tsh-ib+ha k+Sha kA ya swA hA/ 
<p>138b.6</p>lhag ma'i gtor ma'i sngags so/ /'di yang sngar gsungs pa'i 'byung po thams cad pa'i gtor ma sbyin par bya'o/ /ji ltar rjes su mthun pa'i dus su thams cad so sor bya'o/ /de nas slob dpon slob ma dang bcas pa thams cad kyis bza' ba dang btung ba bya'o/ /gang gi tshe 'ga' zhig
<p>138b.7</p>'thab pa dang rtsod pa byed pa de gdon par bya'o/ /gang gi tshe dge slong ngam dge tshul lam/ khyim na gnas pa nga rgyal byed na de'i tshe nus pa dri bar bya'o/ /gal te mngon par shes pa la sogs pa'i nus pa ston par byed na de'i tshe de ni thams cad du thams cad kyi tshogs kyi gtso bo ste rnam pa gzhan du
<p>139a</p>
<p>139a.1</p>thos pa'i mngon pa'i nga rgyal dang / dbang bskur gyis rgan pa'i nga rgyal gyis dge tshul lam khyim na gnas pa tshogs kyi 'dren par mi 'gyur gyi gang sngar dge slong yin pa de thams cad du tshogs kyi 'dren pa'o/ /ci ste tshogs kyi 'khor lo la bton pa chad pa slong na de'i tshe bza' ba dang btung ba la
<p>139a.2</p>sogs pa de las chad pa sbyin par bya ste tshogs kyi bdag pos so/ /de ltar tshogs kyi 'khor lo la bza' ba dang btung ba la sogs pa la cho ga 'di thams cad du sbyin pa'i bdag pos bya'o zhes pa drang ba'i don to/ /da ni nang gi tshogs kyi dkyil 'khor gyi cho ga gsal bar bya ste gsungs pa yang / der bcom ldan
<p>139a.3</p>'das bde ba chen po'i 'khor los sgyur ba yang dag pa'i tshul gyi bdag nyid kyi ting nge 'dzin dran pa sngon du 'gro bas rang gi sku'i dkyil 'khor la gnas pa'i de bzhin gshegs pa thams cad tshim par bya'o zhes khyad par du 'phags pa'i nga rgyal bskyed la dang por gzugs la sogs pa yul rnam pa gsum myangs
<p>139a.4</p>nas de'i rjes su sbyang pa la sogs pa'i cho gas bza' ba thams cad mngon par 'dus byas te rang bzhin gyis grub pa'i nang gi thab khung rjes su dran par byas la/ dam tshig sems dpa'i zhal du rtse gsum pa'i me'i dbus su sreg blugs sbyin sreg bya'o/ /zhes nga rgyal bskyed nas bza' bar bya'o/ /de las
<p>139a.5</p>bde bar 'jug par byed cing bcud len du 'gyur ro/ /de ltar sgrub pa pos bza' ba dang ston mo dang btung ba la sogs pa rnams kyis sku'i rdo rje rim par byas nas mthar lnga pa reg bya'i yul myong bar byed do/ /rim pa 'di yis lhan cig spyod pa la sogs pa lha mo'i 'khor lo rjes su chags par byed pa la
<p>139a.6</p>mkhas pa bltas nas ji ltar mngon par 'dod pa'i phyag rgya mo blangs te/ brtags la bzhag nas phyag rgya chen po'i dngos grub 'grub par bya'o zhes bstan par mos pa bskyed nas 'khyud pa dang 'o byed pa dang 'jib pa dang / sen mo 'debs pa dang sid yig dang / khu byug dang / bung ba'i sgra yis rtsa rnams
<p>139a.7</p>rgyas pa la sogs pa byas nas de bzhin gshegs pa'i skyil mo krung dang rdo rje'i skyil mo krung dang / rin po che'i skyil mo krung dang / las kyi skyil mo krung la sogs pa bcing ba bcings nas las la gnas par 'gyur ro/ /de nas shes rab dang thabs snyoms par zhugs pas rdo rje'i skyil mo krung bsrubs pa
<p>139b</p>
<p>139b.1</p>las lhan cig skyes pa'i me rab tu sbar nas phung po la sogs pa'i rang bzhin de bzhin gshegs pa thams cad kyi spyi bo nas brtsams nas rtsa stong phrag bdun cu rtsa gnyis su 'bab pa'i rgyun gyi rnam pas A li dang kA lir zhu bar gyur nas/ 'dod chags dang chags bral dang chags pa bar ma'i rim pas
<p>139b.2</p>gang de las shes rab kyi pha rol tu phyin pa'i ngo bo nyid so sor rang gi bdag nyid kyis rig par bya ba mdzad do/ /chos 'phags kyi le'ur yang gsungs pa/ chos thams cad ro gcig pa nyid kyis na/ shes rab kyi pha rol tu phyin pa ro gcig pa nyid do/ /chos thams cad mtha' las 'das pa nyid kyis na/ 
<p>139b.3</p>shes rab kyi pha rol tu phyin pa mtha' las 'das pa nyid do/ /chos thams cad skye ba med pa nyid kyis na/ shes rab kyi pha rol tu phyin pa skye ba med pa nyid do/ /zhes so/ /der bcom ldan 'das bde ba chen po chos kyi 'byung gnas a ra li chen po la rol ba'i rang bzhin bstan pa'i don du yid gzhan du mi 'phro
<p>139b.4</p>bar phan tshun rab tu dga' ba'i don du sangs rgyas kyi gar byed do/ /rim pa 'di yis te phyag rgya dang / phyag rgya'i lan bcing ba dang / mchod pa dang / mchod pa'i lan dang / gar dang gar kyi lan dang / glu dang glu'i lan dang / lus kyi brda dang / ngag gi brda yis tha snyad du bya'o/ /de ltar 'jig rten
<p>139b.5</p>bsam gtan spangs bzhin pa yid kyi chags pa bcom nas rtag tu dga' ba yid la byed pa ni/ rnal 'byor ma rnams dang lhan cig dga' bzhin pa ji ltar rgyal po in+d+ra b+hA ti bzhin du lus de bsgyur te/ rdo rje'i lus su gyur nas btsun mo dang lhan cig mi snang bar gyur cing dbang phyug gi yon tan brgyad
<p>139b.6</p>dang ldan pas sangs rgyas kyi zhing nas sangs rgyas kyi zhing du 'gro'o zhes pa nges pa'i don to/ /da ni tshogs kyi 'khor lo la sogs pa dang / kha la sogs pa dag pa'i don du dam tshig gi ril bu brjod par bya ste/ nyi ma so sor dam tshig bzhi sngags pas bya'o/ /zhes pa de bzhin gshegs pa'i
<p>139b.7</p>nges pa'o zhe na/ de ni bden te/ rgyu gang gi phyir mtshan ma dang kha na ma tho ba dang bcas pas srog gcod par 'gyur ba rgyu de'i phyir rnal 'byor pas mtshan ma med pa kha na ma tho ba med pa go ku la sogs pa bza' bar bcom ldan 'das kyi bkas gsungs so/ /'dir nam mkha' la sogs pa
<p>140a</p>
<p>140a.1</p>yon tan re re 'phel ba'i dbye bas blangs nas bdud rtsi lnga dang gcig tu byas te rdzas bcu po rnams brtag par bya'o/ /go/ /ku/ da/ ha/ na/ bi/ mu/ ma/ ra/ shu/ zhes pa'o/ /gtor ma che zhing rgya che ba byin nas sngags kyi cho ga 'di yin te/ oM badzra kro d+hi shwa ri/ sarba tra byA ni/ bi sho d+ha
<p>140a.2</p>ya hUM phaT ces pa rdzas sbyang ba'i sngags so/ /sran ma mu dga'i tshad kyi ril bu bya zhing sbar ba dang / bsro ba bdud rtsi lnga la sogs pa'i rim pas yi ge gsum gyi byin gyis brlab pa byas nas sbyangs pa nyid kyis na/ ril bus bza' ba dang btung ba la sogs pa thab kyi zlum po las byung ba dang lhan cig bsang
<p>140a.3</p>gtor bya ste rnam par dag par 'gyur ro/ /khar bcug pas kha rnam par dag par 'gyur ro/ /tshogs kyi 'khor lo dang bsgom pa'i dus su yang thams cad bsrung bar 'gyur ro/ /de ltar ril bu'i cho ga'i nges pa'o/ /de skad du yang dpal mkha' 'gro ma rdo rje gur du gsungs pa/ sha lnga dang
<p>140a.4</p>ni yang dag ldan/ /lcags gsum gyis ni dkris byas pa/ /rdo rje nyi ma'i rab sbyor gyis/ /kha ru bcug ste 'grub par 'gyur/ /'di ni ye shes bdud rtsir 'gyur/ /rnal 'byor pa la dngos grub ster/ /zhes pa nges pa'i don to/ /dpal kye'i rdo rje'i rgyud la rdo rje'i tshig gi snying po bsdus
<p>140a.5</p>pa'i dka' 'grel du bza' ba'i le'u ste bdun pa'o// //da ni brgyad pa 'dul ba'i le'u gsungs pa/ de la rnal 'byor mas zhus pa/ /phyag rgya chen mo ci lta bu/ /kun rdzob rnam pa'i ngo bo yis/ /bde ba sbyin pa bshad du gsol/ /zhes pa la sogs pa la gsungs pa yang / chen mo yang
<p>140a.6</p>'di yin la/ phyag rgya yang ngo zhes pas phyag rgya chen mo ste/ thugs kyi rigs las byung ba pra phab pa brgyad lta bu'o/ /de'i rnam pa gsungs pa/ 'dir phyag rgya bzang mo ni lus phra ba rdzi ma dang bcas pa'i skra can/ lag pa dang rkang pa 'jam pa/ sems can la mnyes gshin pa/ rdo rje dbyings kyi
<p>140a.7</p>dbang phyug ma cung zad ring pa/ mig mi g.yo ba ni pad+ma can zhes brjod par bya'o/ /gsungs pa yang / ha cang ring min thung ba min/ /ha cang dkar min nag pa min/ /ha cang sbom min skems pa min/ /skyes bu'i skyon ni rab sbed pa'o/ /dus shes kun rdzob rgyun can te/ /rol mo shes shing
<p>140b</p>
<p>140b.1</p>gar shes pa/ /glu len shes shing rol ba mo/ /rtag tu mdzes shing spu dang bral/ /de yi nyer gnas tshad dang ldan/ /bshad pa spu med pa/ sha sbom pa/ rus sbal gyi rgyab lta bu sdug pa glang po che'i dbang po'i phrag pa lta bur snang ba/ yangs ba shin tu dga' bskyed pa'o/ /de skad du yang gsungs
<p>140b.2</p>pa/ lha mo chen mo 'di gcig pu/ /mtha' yas yon tan ster ba mo/ /rtag tu skal ba bzang mor shes/ /sgrub pa po la mchog ster ma'o/ /zhes pa la sogs pa'o/ /de rnyed nas zhes pa phyag rgya chen mo brjod pa'i mtshan nyid can yang dag par bskyed nas/ lhan cig skyes pa'i dga' ba'i
<p>140b.3</p>ngo bo ste/ de 'di la yod pas na lhan skyes dga' ba'i gzugs can ma'o/ /dngos grub tu 'gyur ba ni de'i don du 'di 'dra ba'i phyag rgya btsal ba'i dgos pa'o/ /dpal dri ma dang bral ba'i 'od du yang gsungs pa/ phyag rgya chen po ni chos thams cad rang bzhin med pa'i mtshan nyid can/ rnams pa
<p>140b.4</p>thams cad mchog dang ldan pa shes rab kyi pha rol tu phyin ma sangs rgyas skyed par mdzad ma'o/ /chos 'byung gi sgra yis brjod par bya ste/ chos 'byung de las chos rnams thams cad rang bzhin med par 'byung bar 'gyur ba'o/ /rang bzhin med pa'i chos rnams ni/ stobs dang mi 'jigs
<p>140b.5</p>pa la sogs pa chos kyi phung po brgyad khri bzhi stong rnams so/ /zhes so/ /rten du gyur pa nyid kyi phyir de phyag rgya chen po zhes brjod par bya'o/ /'di nyid du yang gsungs pa/ chos 'byung las skyes ye shes ni/ mkha' mnyam thabs dang bcas par ldan/ /'jig rten gsum po de las
<p>140b.6</p>skyes/ /shes rab thabs kyi rang bzhin las/ /zhes so/ /dpal tog rtse ba'i zhabs kyis kyang gsungs pa/ rdo rje 'dzin can dge ba'i sa/ /bcu gsum pa zhes rnam grags pa/ /gru gsum rnam par yang dag 'byung / /chos 'byung zhes par de bshad do/ /zhes so/ /dpal
<p>140b.7</p>kye'i rdo rje'i rgyud la rdo rje'i tshig gi snying po bsdus pa'i dka' 'grel du 'dul ba'i le'u ste brgyad pa'o// //da ni brtag pa dang por gsungs pa'i sngags rnams las kha cig btu ba'i le'u gsungs pa/ de nas 'di las zhes pa'o/ /gang gi tshe gdul dka' ba sngar bshad pa'i tshul
<p>141a</p>
<p>141a.1</p>gyis gdul bar mi nus pa de'i tshe nus pa bstan nas gdul bar bya'o/ /zhes pa rgyud de'i phyir kha sbyor 'byed pa'i cho ga bshad par bya'o zhes 'brel lo/ /kha sbyor 'byed pa'i cho ga yang bla ma'i man ngag las shes par bya'o zhes pa'o/ /de skad du yang dpal sam+bu Ta ru gsungs pa/ 
<p>141a.2</p>de nas rdo rje snying po la sogs pa byang chub sems dpa' sems dpa' chen po rnams rab tu dga' zhing spyan gdangs nas 'dir the tshom rnams zhus pa/ kha sbyor ci zhig brjod par bya/ /kha sbyor shes rab thabs bdag nyid/ /kha sbyor ni snyoms par 'jug pa'o zhes pa'i don to/ /de las
<p>141a.3</p>byung ba dang rgyud thams cad kyi gleng gzhi'i kha sbyor gyi sgra yis rdo rje sems dpa' brjod par bya'o zhes so/ /dpal mngon par brjod pa phyi mar gsungs pa yang / lte ba'i dbus su pad+ma che/ /skud pa bcu drug yang dag ldan/ /yi ge la ni mnyam par sbyor/ /kha sbyor byed pa bla na med/ /de dbus
<p>141a.4</p>rtag tu stong pa ni/ /spro dang sdud pa byed pa can/ /'di ni rtag tu de nyid 'gyur/ /rang 'byung thams cad khyab pa po/ /zhes so/ /de ltar gyur pa brtan pa dang g.yo ba'i rang bzhin gyis bdag nyid gcig tu 'dres par gyur pa mchog tu mi 'gyur ba'i bde ba rgyud kyi rgyal po gang gis 'byed par byed pa
<p>141a.5</p>de kho na mtshon par bya zhes pa nges pa'i don to/ /'dir srog gcod pa la sogs pa'i dam tshig rnams ni rnam pa gnyis te drang ba'i don dang nges pa'i don gyis sam phyi rol dang nang gi bdag nyid do zhes pa'o/ /de la phyi rol du srog gcod par bcom ldan 'das kyis gsungs pa ni mtshams
<p>141a.6</p>med pa lnga byed pa po rnams te/ mtshams med pa lnga po de nyid sngon dang phyi mar shes nas so/ /'dir 'ga' zhig sngar mtshams med pa lnga byed pa'i ngang tshul can phyis bsod nams byed pa por 'gyur te/ gtum po mya ngan med pa dang chos rgyal mya ngan med pa bzhin no/ /de'i phyir de la gnod pa
<p>141a.7</p>byas pa las sngags pa dmyal bar 'gyur te/ dge ba dang mi dge ba'i las yongs su mi shes pa'i phyir ro/ /des na ji srid mngon par shes pa lnga can du ma gyur pa de srid du sngags pas zhi ba dang rgyas pa dang / dbang du bya ba dang dgug pa ma gtogs pa drag po'i las mi bya'o/ /de bzhin du brdzun du
<p>141b</p>
<p>141b.1</p>smra ba gzhan la gnod pa dang ma byin par len pa dang gzhan gyi bud med len pa dang / dam tshig bsten pa dang / rigs dang rigs ma yin pa la bgrod pa dang / rang gi mgo bo'i mthar thug pa sbyin pa yang rang gi don du ni ma yin no/ /da ni gang gi tshe 'chi ba'i mthar thug par mtshams med pa lnga byed na
<p>141b.2</p>de'i tshe sngar bsgrubs pa'i sngags khro bo'i rigs la mi bskyod pa'i ting nge 'dzin 'di yis gsad par bya ste/ bcom ldan 'das kyis so zhes pa ni drang ba'i don to zhes so/ /da ni sngags btub gsungs te/ dpal rdo rje rtse mor gsungs pa yang / sngags ni ci yi don du brjod/ /sngags
<p>141b.3</p>rnams 'bod par byed pa dang / /gdug pa thams cad rab sgrub byed/ /nyon mongs zhags pa gcod pa dang / /sangs rgyas chos ni spyan 'dren pa'o/ /zhes so/ /dpal yang dag par sbyor bar yang gsungs pa/ lha lags ya mtshan che ba thos/ /sngags btu'i cho ga ji ltar lags/ / 
<p>141b.4</p>de yi dbye ba bdag mi shes/ /bde ba chen po bshad du gsol/ /lha mo mkhas pa chen mo nyon/ /sngags kyi don nyid khyod la bshad/ /gru gsum dkyil 'khor nyams dga' bar/ /gsang ba'i pad+mar mA ma kI/ /pad+ma 'dab ma brgyad byas nas/ /ze'u 'bru gsang ba'i spyod yul du/ / 
<p>141b.5</p>'dod pa thams cad sgrub pa yi/ /der gnas dpa' bo btu bar bya/ /a yig la sogs dbye ba yis/ /sngags kyi sde yi dbang phyug mchog /ces so/ /sngags btu ba ni gzhung mang ba nyid kyis na drang ba'i don gyis go sla ba nyid kyi phyir bdag gis ma btus so/ /dpal kye'i rdo rje'i
<p>141b.6</p>rgyud la rdo rje'i tshig gi snying po bsdus pa'i dka' 'grel du sngags btu ba'i le'u ste dgu pa'o// //da ni bzlas pa'i le'u gsungs pa/ de nas chos kun sdom gcig pa'i/ /rdo rje sems dpa' zhes byas gsungs/ /bdag med tsum pa na mdzad nas/ /bzlas pa'i yul ni
<p>141b.7</p>rab gsal mdzad/ /ces pa la sogs pa'o/ /de bzhin du rgyud ni rgyud gzhan gyis rtogs par bya'o/ /zhes pa de bzhin gshegs pa'i nges pa ste/ dpal rdo rje rtse mor gsungs pa yang / rig sngags ji ltar bzlas par bya/ /gsang ba dbang phyug chen pos gsungs/ /rig sngags
<p>142a</p>
<p>142a.1</p>bzlas par bya ba la/ /rdo rje can kun mnyes par byed/ /ji lta'i skyil mo krung bcings la/ /mi rtog yid kyi dran pa yis/ /rig par bzlas pa sbyin par bya/ /gzhan yang rnam pa nyid kyang ngo / /mchu yis ma yin lces ma yin/ /rkan nyid kyis kyang ma yin no/ /gre bas
<p>142a.2</p>ma yin mgrin pas min/ /thams cad dus su snying gar min/ /de ni phra bar yid la bya/ /chos kyi bdag nyid rtog yid kyis/ /zhes so/ /dpal shes rab kyi pha rol tu phyin par 'dzin pa'i yon tan gyi le'ur gsungs pa/ kau shi ka 'dir rig sngags 'di la slob pa'i byang chub sems dpa'
<p>142a.3</p>sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgya'o/ /thams cad mkhyen pa'i ye shes kyang thob par 'gyur ro/ /des na de bla na med pa yang dag par rdzogs pa'i byang chub tu mngon par rdzogs par
<p>142a.4</p>sangs rgyas nas sems can thams cad kyi sems la rnam par blta bar 'gyur ro/ /de ci'i phyir zhe na/ kau shi ka rig sngags 'di la bslab pa'i byang chub sems dpa' sems dpa' chen po la gang ma mthong ba'am ma shes pa'am mngon sum du ma byas pa cung zad kyang med do/ /de'i phyir na
<p>142a.5</p>thams cad mkhyen pa'i ye shes brjod do zhes so/ /shel gyis rengs pa zhes pa la sogs pa la/ shel zla ba'i 'od kyi rnam pa can te rengs pa la sogs pa brtsam par bya'o/ /tshig 'di'i rgyas par ston pa'i tshig ni/ mkha' 'gro ma rdo rje gur du yang gsungs la/ rtsa ba'i rgyud du yang / 
<p>142a.6</p>thabs gzhan gyis sngags sgrub par byed pa ma yin par gsungs shing / rengs pa la sogs pa'i las sgrub pa'i don du nyung ngu'i rgyud 'dir dgongs pa'i skad gzhan gyis don gyi rjes su 'gro bas/ de nyid brjod par nges pa la sogs pa'o/ /sa la sogs pa rnams bsgrub par bya'o/ /de bzhin
<p>142a.7</p>du yang dpal dri ma dang bral ba'i 'od du yang gsungs pa/ dang por rnam par snang mdzad byin/ /slar yang bzlas pa brtsam par bya/ /de nas bye ba bzlas byas la/ /sbyin sreg bcu yi cha byas te/ /rgyud nas gsungs pa'i cho gas kun/ /de nas lha ni 'grub 'gyur te/ /sngags pa gang zhig don gnyer
<p>142b</p>
<p>142b.1</p>ba'i/ /mchog ni de grub pa yis te/ /rigs gzhan dang ni bya ba dus/ /sngags dang rigs dang rigs can gzhan/ /gnas dang phyogs dang rten gzhan gyi/ /las rnams kun la 'bras bu med/ /glegs bam las ni sngags bklags nas/ /yang dag blang ba rnam spangs pa'i/ / 
<p>142b.2</p>gang zhig sgrub pa byed pa'i mi/ /de rnams sa la nyon mongs 'gyur/ /yang dag par blang pa ci zhes bya zhe na/ bla ma brgyud pa'i rim pas nges pa'i don gyis gang bstan pa'o/ /gsungs pa yang / zhi dang rgyas pa'ang sras bcas rgyal ba'i rigs dang rgyal po lha mo rnams kyis 'grub par
<p>142b.3</p>'gyur/ /dbye dang bskrad pa'ang rang bzhin yon tan dbang gis khro bo las skyes rnams kyis 'grub par 'gyur/ dbang sogs 'byung skyes rnams kyis rab gsal lha min rigs la'ang phur bus gdab pa lha min mos/ /yum dag gis ni las rnams gnyi ga'i rdo rje'i rigs la gsad
<p>142b.4</p>dang gso ba yang / /dpal dri ma dang bral ba'i 'od du yang gsungs pa/ rengs pa 'grub ste/ rdo rje dbyings kyi dbang phyug ma shes rab kyi pha rol tu phyin ma'i gsang ba'i pad+mar las rnams thams cad 'grub ste/ rdo rje'i gdan gyi thig le'i dbus su dga' ba dang bcas pa'i lha mos gso bar byed do/ / 
<p>142b.5</p>rnal 'byor gyi stobs kyis srog bkug ste/ ma 'phos pa'i thig les ni chags pa dang bral ba spong bar byed do/ /zhes pa nges pa'i don to/ /gsungs pa yang / a sogs ka sogs yang dag ldan/ /bgrang phreng skud par rab brjod bya/ /brgyad lhag brgya yi yi ge yis/ /sngags kyi bzlas
<p>142b.6</p>pas lhag pa yang / /gsal byed sum cu rtsa drug dang / /dbyangs thung bco brgyad dang ldan pa/ /gnyis 'gyur brgyad lhag brgya ru 'gyur/ /de yi phyed kyis bgrang phreng ni/ /gnyis ka yang ni rab bshad bya/ /rgyu skar gyi ni dbye ba yis/ /gsum par yongs su grags pa'o/ /de ltar
<p>142b.7</p>rnam pa gsum du gsungs/ /dag pa'i las la dag pa nges/ /zhes pa drang ba'i don to/ /de bzhin du dpal gdan bzhi pa'i rgyud du gsungs pa/ ril bu thams cad dgra bcom pa/ /mchod rten steng du yongs su brtags/ /pad+mar rdo rje nges rgyas pa/ /skud pa'i dbus su yang
<p>143a</p>
<p>143a.1</p>dag sbyor/ /thams cad de nyid kyis bsgom bya/ /bgrang phreng lhag par gnas par bya/ /sngags kyi de nyid gsal ba ni/ /ye shes lnga yi rang bzhin can/ /rtog ge pa yis mi shes shing / /rnal 'byor byis pa'i rtogs bya min/ /zhes so/ /dpal kye'i rdo
<p>143a.2</p>rje'i rgyud la rdo rje'i tshig gi snying po bsdus pa'i dka' 'grel du bzlas pa'i le'u ste bcu pa'o// //da ni rnal 'byor pa dang rnal 'byor ma dag gi de bzhin gshegs pa lnga'i rigs kyi mtshan ma gsungs pa/ lus can rnams kyi rigs kyi gzugs/ /de la bdag med mas
<p>143a.3</p>zhus so/ /b+ha gar ling ga rab bzhag nas/ /'khor lo'i 'dren pas 'di skad gsungs/ /lus can rang gi rigs bshad kyis/ /shes rab pha rol phyin ma nyon/ /bud med dam ni skyes pa yi/ /gang gi ming med rtsa ba la/ /rdo rje rtse dgu par gyur pa/ /mi bskyod pa yi rigs
<p>143a.4</p>mchog nyid/ /rnam snang mdzad kyi 'khor lor 'gyur/ /pad+ma 'od dpag med mgon gyi/ /rin chen 'byung gi rin chen che/ /las kyi rigs kyi ral gri'o/ /de bzhin du ser po dang dkar po la sogs pa rnams kyang rim pa 'di yis rtogs par bya'o/ /da ni ji skad bshad pa'i rnam par
<p>143a.5</p>snang mdzad la sogs pa'i rigs rnams kyi nges pa'i don rim pas bcom ldan 'das kyis gsungs pa'i rang bzhin bshad pa dpal thams cad gsang ba'i rgyud du gsungs pa yang / sems ni spro ba'i sbyor ba yis/ /phra mo'i ye shes sogs sbyor bas/ /de bzhin gshegs kun ye
<p>143a.6</p>shes ni/ /rnam par snang mdzad ces par bshad/ /byams pa spro ba'i sbyor ba yis/ /spyad pa spyod byed dam pa ni/ /snang ba med pa bstan gyur pa'i/ /sems ni mi bskyod brjod par bya/ /snying rje spro ba'i sbyor ba yis/ /sems can rjes 'dzin byed pa po/ /sems can don dang ldan
<p>143a.7</p>pa'i sems/ /rin chen 'byung ldan brjod par bya/ /dga' ba spro ba'i sbyor ba yis/ /ye shes chen po dri med mchog /rang bzhin 'od gsal dag pa'i sems/ /de ni snang ba mtha' yas brjod/ /btang snyoms spro bar byed pa'i sems/ /sems can don kun rtogs mdzad pa/ /don yod bla na med pa'i sku/ /don yod
<p>143b</p>
<p>143b.1</p>grub pa de brjod bya/ /rnal 'byor pa dang rnal 'byor ma dag gi nges pa'i don gyi rigs lnga rnam par dag pa zhes pa la sogs pa'o/ /da ni 'chad par 'gyur ba'i rim pa bstan pa'i ched du gsungs pa/ tshal dang skye bo med gnas dang / /bdag gi khyim dang gzhan du yang / /gcer bur phyag rgya che byas nas/ / 
<p>143b.2</p>rnal 'byor rig pas rtag tu mchod/ /ces pa la/ ci ste gal te rnal 'byor pa grong pa'i chos la sogs pas 'dod pa byed na de'i tshe rjes su chags par mi 'gyur te/ 'dod pa'i dngos grub kyang nyams par 'gyur ro/ /sngar ji skad du gsungs pa sngags pas gzhan pa mi 'dod do zhes so/ /de'i
<p>143b.3</p>don du gsungs pa/ shes rab ma la 'khyud pa zhes pa la sogs pa'o/ /de bzhin du dpal dang po'i sangs rgyas su gsungs pa yang / mchod pa'i don du 'dod pa'i bstan bcos yon tan mang po'i gnas ni rnal 'byor pas rig bya/ /shin tu dga' ba byas kyang rnal 'byor pa la rnal 'byor ma yis
<p>143b.4</p>ma tshim dngos grub ni/ /sbyin par mi 'gyur mdzes ma lha mo sha za mo dang mi mo srin mo klu mor 'gyur/ /mdzes ma dpal ldan chos dbyings su 'gyur yon tan dbang gis lha mo dgra yi rdo rje ma/ /zhes pa la sogs pa'o/ /khyogs dang gru mo zhes bya dang / /de bzhin shin tu brkyang ba yis/ /zhes
<p>143b.5</p>pa la sogs pa'o/ /kar Na 'di rnams kyis 'dod pa bya'o zhes pa'o/ /de la khyogs zhes pa khyogs pa lta bu ni khyogs te/ 'di ni nye bar 'dug pa'i ka ra Na yin la/ 'dir bud med byed pa po ste skyes bu'i ched du de sbyor bas skyes bu rnams kyis sgrub par byed pa gzhan gyi yul du gnas pa mi mos rang gi
<p>143b.6</p>rked pa mdun dang rgyab nas 'degs par bya ste khyogs su 'gyur ro/ /'di'i mtshan nyid kyi tshigs su bcang ba gsungs pa/ pho mtshan steng na gnas pa la/ /mdun dang rgyab nas mi mo yis/ /rim pas sked pa 'degs par bya/ /mi mo'i khyogs su rab tu grags/ /gang gi tshe 'dis skyo bar gyur na de'i
<p>143b.7</p>tshe steng gi kar Na bshad pa/ gru mo zhes pa gru mo sbyor ba las bstan pa'i ka ra Na 'di'i zhes pa gru mo'i ming can no/ /de la skyes pa byed po ste/ gdong steng du gnas pa'i gnyi ga dag gis kyang ste/ mgrin pa la 'jus pa'i bar du myos mas rkang pa g.yas pa steng du bslang ba'i pus mo'i mthil la
<p>144a</p>
<p>144a.1</p>g.yon pa'i gru mo bzhag nas lag pa g.yas pa de'i rgyab nas gzung bar bya ste gru mor 'gyur ro/ /'dir tshigs su bcad par gyur pa/ /mi mo'i pus mo'i mthil bslangs nas/ /g.yas dang g.yon gyi dpung ba yis/ /sbyar te steng gi ka ra Na/ /gnyis ka steng du phyogs par
<p>144a.2</p>gnas/ /shin tu brkyang pa zhes pa la/ 'dir yang skyes bu byed pa po ste rab tu brkyang pa'i khyad par gyis khyad par du byas pa nyid kyi phyir shin tu brkyang ba'o/ /de yang gan rkyal du g.yas pa dang g.yon pa'i rkang pa'i mthil la rang gi lag pa'i mthil gyis sbyar nas ngang pa'i gshog pa lta bur dpung pa brkyang ste rdzogs
<p>144a.3</p>par bya'o/ /'di'i mtshan nyid kyi tshigs su bcad pa ni/ /ngang pa'i gshog pa mtshungs rnam pa/ /gan rkyal ba ru rab tu grags/ /rkang pa rab tu brkyang gyur pa/ /gnyis kyis rab tu brkyang pa'o/ /zhes so/ /'di ni gan rkyal gyi ka ra Na'o zhes pa drang ba'i don to/ /da ni rgyud gzhan du gsungs
<p>144a.4</p>pa'i nges pa'i don gsal bar bya ba ste/ dpal gsang ba nor bu'i thig ler gsungs pa yang / de nas bcom ldan 'das de bzhin gshegs pa rnam par snang mdzad kyis byang chub sems dpa' phyag na rdo rje la shin tu gsang ba gsungs par gyur to/ /rang gi sku las phyung nas rigs kyi lha mo chen mo
<p>144a.5</p>mdun du gzhag par gyur to/ /phyag na rdo rje khyod kyis kyang rang gi snying la yid du 'ong ba'i lha mo phyung cig /de nas rdo rje'i bdag nyid kyis rdo rje gar gyi sbyor bas rigs kyi lha mo chen mo phyung bar gyur to/ /de bzhin du de bzhin gshegs pa thams cad la rjes su chags bzhin pas zhal cung zad bzhad pa/ 
<p>144a.6</p>gzugs mdzes shing yid du 'ong ba/ skal ba bzang mo spros nas mdun du bzhag par gyur to/ /pus mo gnyis kyi phyogs su gnas nas ched du brjod pa ched du brjod do/ /e ma bdag gi gsang ba gang yin pa/ 'di ni mchog tu gsang ba'o/ /de nas rdo rje sgeg mo rigs kyi lha mo chen mo de bzhin
<p>144a.7</p>gshegs pa thams cad kyi dga' ma des/ bdag nyid kyi gsang ba ched du brjod pa ched du brjod do/ /bde ba thams cad dang ldan pa/ /bdag gi gsang ba 'di gang zhig /cho ga yis ni bsten byed pa/ /de yi mdun du nga gnas so/ /zhes so/ /de nas phyag na rdo rjes bcom ldan 'das la 'di skad ces
<p>144b</p>
<p>144b.1</p>gsol to/ /bcom ldan 'das gsang ba 'di bstan du gsol/ ci ltar brten par bgyi/ de nas rnam par snang mdzad de bzhin gshegs pas phyag na rdo rje la 'di skad ces bka' stsal to/ /rkang pas rkang pa mnan byas nas/ /mchu ni kha la gzhag par bya/ /lag pa dag gis sbyar byas te/ 
<p>144b.2</p>mgo bo la ni bskul bar bya/ /sen rtses de yi pad+ma ni/ /lag pa g.yon pas mnyes byas nas/ /rdul ni kun nas 'bab par bya/ /de nas so yis so gzung bya/ /mchu yis mchu dang lce yis lce/ /ji srid 'o thigs mi rgyu'i bar/ /de srid rdo rje gnas par bya/ /dpal gsang ba'i thig ler gsungs pa
<p>144b.3</p>yang / phyag na rdo rje'o ma'i thigs/ /gsang ba'i thig ler shes par bya/ /dpal 'jig rten gsum gsang ba'i rgyud du gsungs pa yang / de las langs nas nye bar 'jug par byed do/ /tsog bur byed do/ /de nas 'ching ba de nyid kyis 'dzin par byed do/ /de nas pad+ma dbang po'i gzhu'i rnam pa can
<p>144b.4</p>du 'gyur ro/ /pad+ma'i dbus su nor bu gru gsum bsam par bya ste/ nor bu'i tshad ni rnam pa nor bu'i kha dog mu tig gi 'bras bu 'dra ba'o/ /de nas sngags pas bskul bar bya ste/ mgo bo dang spyi gtsug dang rgyab dang rked pa'i phyogs dang / phyag rgya'i pad+ma'i rtse mo la'o/ /de nas steng dang 'og tu
<p>144b.5</p>phyogs par gnas nas gsang ba'i don du de rdo rje'i lce yis myang bar byas te/ ji srid 'o ma ltung ba de srid du'o/ /de las langs te zlog pa'i dga' bas sngags pas 'dod par bya'o/ /de nas lha mo chen mo bde ba'o zhes smra bar bya'o/ /de nas phyag na rdo rjes bcom ldan 'das la 'di skad ces gsol to/ / 
<p>144b.6</p>rdo rje'i rnal 'byor ma de thar pa'i rgyur 'dod par bgyi'o/ /mdor bstan pa'i tshig 'di'i rgyas par bstan pa'i tshig ni dpal sangs rgyas thams cad mnyam par sbyor ba mkha' 'gro ma dra ba'i sdom par gsungs pa yang / bcom ldan thar pa zhes bya ba/ /de ni ci ltar ci zhig lags/ /bcom ldan 'das
<p>144b.7</p>ni chags pa che/ /dngos grub thams cad chags byed phyir/ /dngos grub thams cad 'gyur med bde/ /bde ba chen po zhes par bshad/ /ka ra Na 'di rnams kyis dga' ba bzhi'i bdag nyid can bde ba chen po rnal 'byor pa rnams kyi de nyid la nye bar mtshon par bya'o/ /'di nyid du yang gsungs pa/ 
<p>145a</p>
<p>145a.1</p>dga' bas bde ba cung zad te/ /mchog tu dga' ba de bas lhag /khyad dga'i dga' bas chags bral 'gyur/ /lhag ma lhan cig skyes dga' 'o/ /dpal pad+ma'i zhabs kyis kyang / /gsang ba grub par dga' ba bzhi'i bshad par gsungs pa de nyid ston par byed de/ 
<p>145a.2</p>yang dag rig pa skyed byed mchog /thog ma bar mtha' dri ma med/ /dang po'i las can sems can rnams/ /mtshon bya yid ches byed pa can/ /mkha' dbyings rdo rje sbyor las dang / /reg pa las kyang rmad byung che'i/ /bde ba skyed par byed pa gang / /de ni mchog dga' byed pa'o/ /de zad pa las
<p>145a.3</p>khyad dga'i dga'/ /khyad dga'i mthar yang gzhan gang zhig /bstan du med pa'i rang bzhin can/ /rang nyid ci yang skye ba ni/ /dbang po kun gyis rnam par grol/ /gnyis med mchog tu zhi ba ste/ /khyad par byed pa rang bzhin med/ /byang chub go 'phang mchog de'o/ /dpal mtshan yang
<p>145a.4</p>dag par brjod par gsungs pa yang / nyon mongs khams rnams dag pa'i bdag /las kyi khams rnams zad byed pa/ /chu bo'i rgya mtsho kun las rgal/ /sbyor ba'i dgon pa las byung ba/ /zhes so/ /kun du bzang po mchog ces bya/ /khyad dga'i mtha' ru rnam par gnas/ /sgrub
<p>145a.5</p>pa po yi bde mchog go/ /grol ba'i gnas su rab tu grags/ /drug gis legs par yang dag phye/ /dpal 'dus par gang gsungs pa/ de bzhin gshegs pa rnams kyis te/ rang bzhin med pa mchog tu ngag /byang chub sems ni bla na med/ /rang bzhin dag pa de yi ni/ /rgyas
<p>145a.6</p>par bstan pa bdag gis bshad/ /nam mkha'i dbyings kyi dbus gnas par/ /zla ba'i dkyil 'khor bsgom bar bya/ /zhes pa la sogs pa gang bshad pa/ de ni nam mkha'i dbyings kyi steng du rin po che las gyur pa rnam par gnas te/ rdo rje'i bde ba'i rang bzhin sangs rgyas nyid
<p>145a.7</p>kyi 'bras bu ster bar byed pa bla ma'i brgyud rim pas rnal 'byor pas shes par bya'o zhes pa nges pa'i don to/ /dpal shes rab kyi pha rol tu phyin par rjes su yi rang ba'i le'ur gsungs pa yang / chos rnams thams cad ni rtogs pas rnam par bsgrubs pa ma skyes pa nges par ma skyes pa/ 'ong ba
<p>145b</p>
<p>145b.1</p>med pa 'gro ba med pa'o/ /'di la chos 'ga' zhig kyang skyes pa med do/ /chos 'ga' yang skye bar mi 'gyur ro/ /chos ci yang mi skye'o/ /chos ci yang 'gags pa yang ma yin no/ /chos ci yang 'gag par mi 'gyur ro/ /chos ci yang mi 'gag go/ /zhes so/ /dpal kye'i rdo rje'i
<p>145b.2</p>rgyud la rdo rje'i tshig gi snying po bsdus pa'i dka' 'grel du lhan cig skyes pa'i don gyi le'u ste bcu gcig pa'o// //de nas rdo rje can gyis dbang bzhi'i tshigs su bcad pa bka' stsal pa/ dpal mtshan yang dag par brjod par bka' stsal pa yang / rdo rje kun 'chang rdo rje can/ /rdo rje gcig
<p>145b.3</p>pu g.yul sel ba/ /zhes so/ /rdo rje che dang dril bu che/ /rdo rje rab tu gnas par gzung / /zhes pa la sogs pa la/ 'di'i nges pa'i don ni dpal don dam pa'i bsnyen par gsungs pa yang / shes rab lag tu rdo rje 'di ci'i don/ /thabs kyi lag tu rdo rje dril bu yang / /bdud rnams zad
<p>145b.4</p>don bde ba ston pa'i don/ /rgyu mtshan can gyi tshul khrims 'dzin pa'am min/ /zhes so/ /dpal gdan bzhi par gsungs pa yang / slob dpon gyi ni lam gyis ni/ /mkhas pa rnams kyis bstan par bya/ /rdo rje bdag nyid ces bskyed nas/ /dril bu shes rab ces sprul te/ mnyam par lta ba gnas
<p>145b.5</p>byas te/ /lhan cig skyes dga'i rang bzhin las/ /rdo rje'i rtse mor shes sa bon/ /bdag nyid lha rnams tshim pa nyid/ /rdo rje dril bu rang lus kyi/ /phyag rgya kha sbyor sbyar bar bya/ /rdo rje dril bu phyag rgya bzhi'ang / /de kho na nyid las gzung bya/ /de nyid kyis ni rdo rje gsor/ /dril bu'ang rang gi 'dod
<p>145b.6</p>pas dkrol/ /gnyis kyi lus ni dga' byas nas/ /lha rnams thams cad tshim par byas/ /rnal 'byor pa la de nyid med/ /glang chen dril bu dkrol dang mtshungs/ /rnal 'byor de nyid kyis dman la/ /dngos grub ring bar mtshon par bya/ /zhes pa nges pa'i don to/ /drang ba'i don gyis ni
<p>145b.7</p>'di thams cad go sla'o/ /ji ltar 'das pa'i sangs rgyas kyis/ /byang chub sras rnams dbang bskur ba/ /gsang ba'i dbang bskur chen po yis/ /sems kyi rgyun gyis dbang bskur ro/ /zhes pa dang / lha mo dga' sbyin gnas sbyin ma/ /sna tshogs gzugs can yid 'ong ma/ /khyer
<p>146a</p>
<p>146a.1</p>cig khyer cig sems dpa' che/ /khyer ba byas nas mchod pa gyis/ /zhes pa la 'dir brjod par bya ste/ dpal dang po'i sangs rgyas su gsungs pa yang / dbus su srog ni rab tu zhugs pa sna tshogs yu ma la yul dang rnam bral 'khyud pa ste/ /pad+mar zhugs
<p>146a.2</p>pa rang gi rdo rje spro ba'ang de bzhin zla nyi'i dbus su rab zhugs pa/ /bde ba sa bon ma lhung ba la rab dga'i dgar gnas rnal 'byor pa yi rnal 'byor 'di/ /phyag rgya'i dngos grub don rgyur khyab bdag gi ni dpal ldan gsang ba las kyang gsang ba'o/ /zhes so/ /ye shes 'di ni ches phra zhing / / 
<p>146a.3</p>rdo rje snying po nam mkha' mtshungs/ /rdul bral mthar sbyin zhi ba ste/ /khyod kyi pha yang khyod rang yin/ /zhes pa la sogs pa ste/ dpal shes rab kyi pha rol tu phyin par mngon pa'i nga rgyal gyi le'ur gsungs pa yang / rab 'byor 'di ltar byang chub sems dpa' sems dpa' chen po shes
<p>146a.4</p>rab kyi pha rol tu phyin pa la slob bzhin pa'i rang bzhin gyis yongs su dag pa'i chos rnams thams cad la gang mi 'god zhing mi zhum pa 'di nyid ni/ rab 'byor shes rab kyi pha rol tu phyin pa'o/ /zhes so/ /chu dang cod pan dang rdo rje dang / bdag po dang ming gi dbang bskur rnams la tshigs
<p>146a.5</p>su bcad pa rgyud gzhan du gsungs pa dang / dbang bskur la gsol ba 'debs pa'i don ni blta bar bya'o zhes pa'o/ /dpal paT+Ti ka ra ka ra gnas pa'i dpal gser gyi mchod rten gyi gtsug lag khang chen por gnas pa/ tshul khrims kyi sdom pas bsdams pa/ dge slong dam pa dul ba'i
<p>146a.6</p>dpal bshes gnyen la sogs pa rnams kyis gsol ba btab pa can dpal kha che chen po shAkya'i dge slong snyan grags bzang po bla ma dam pa brgyud pa'i man ngag thob cing rnyed pas ji skad bshad pa'i gsang ba'i lung sna tshogs kye'i rdo rje'i tshig rnams bsdus nas/ skye bo dam pa'i yid
<p>146a.7</p>kyi mtshor ngang pa'i mchog lta bur dpal kye'i rdo rje'i rgyud la gsang ba'i rdo rje'i tshig gi snying po bsdus pa gsal por rab tu gsal bar byed pa'i dka' 'grel 'di byas so/ /'dir tshigs su bcad bdag tu yang 'gyur te/ rdo rje slob dpon bka' drin dang / /rnal 'byor ma rnams mnyes byed pas/ / 
<p>146b</p>
<p>146b.1</p>man ngag thob pa kho nas 'dir/ /kye yi rdo rje'i dka' 'grel byas/ /dka' 'grel de nyid byas nas ni/ /bdag gis bsod nams gang bsags des/ /bde ba can du sems can rnams/ /ji ltar 'dod bzhin gnas gyur cig /dpal ldan b+haM ga'i sa'i bdag po dpal ldan 'phrog byed tshangs pa'i
<p>146b.2</p>lha'i rgyal srid rab tu 'phel zhing rnam par rgyal ba la/ lo bco brgyad pa la dbo can gyi zla ba'i tshes bdun la dka' 'grel 'di grub pa'o/ /le'u bcu gnyis kyi bdag nyid can 'di ste/ /brtag pa gnyis kyi bdag nyid can gyi rgyud dpal kye'i rdo rje zhes bya'o/ /dpal kye'i rdo rje'i rgyud la kha che chen
<p>146b.3</p>pos rtogs pa gnas brtan dul ba'i dpal bshes gnyen gyis gsol ba btab pa rdo rje'i tshig gi snying po bsdus pa'i dka' 'grel du brtag pa gnyis pa le'u bcu gnyis pa rdzogs so// //kha che'i paN+Di ta chen po shAkya shrI bzang po'i zhal snga nas/ bod kyi lo tsA ba dpyal chos kyi bzang pos dpal
<p>146b.4</p>bkra shis gser sdings kyi gtsug lag khang du legs par zhus shing bsgyur te gtan la phab pa'o// //slar yang dpal ldan shong ston rdo rje rgyal mtshan gyi legs bshad la sogs pa'i mthu las/ brda sprod pa'i tshul rig pa'i dbang lo tsA ba dpal ldan blo gros brtan pas byang chub sems dpa'i 'grel
<p>146b.5</p>pa skor gsum gyi tshul la shin tu dad cing blo'i snang ba rgyas pa'i dge ba'i bshes gnyen ra lung pa chos grags dpal bzang pos/ slob dpon zhi ba'i tsho'i zhabs dpon slob kyis mdzad pa'i dbu ma'i gzhung lugs chen po de kho na nyid bsdus pa rtsa 'grel gyi glegs bam bris te yon du gnang nas/ yang
<p>146b.6</p>yang du bskul ba'i ngor legs par bcos te bsgyur cing zhus nas gtan la phab pa'o// @##/ /rgya gar skad du/ he badzra nA ma ma hA tan+t+ra rA dza dwi ka lpa mA yA s+ya pa ny+tsi ka smr-i ti ni pa da nA ma/ bod skad du/ rgyud kyi rgyal po chen po dgyes pa'i rdo rje zhes bya ba sgyu ma brtag pa
<p>146b.7</p>gnyis pa'i dka' 'grel dran pa'i 'byung gnas zhes bya ba/ bcom ldan 'das dgyes pa'i rdo rje la phyag 'tshal lo/ /rdo rje slob dpon bla chen dang / /he ru ka dpal mgon btud de/ /dgyes pa'i rdo rje'i tshig gsal byed/ /cung zad tsam 'di dran phyir bri/ /dang por re zhig rtog pa dang ldan pa rnams
<p>147a</p>
<p>147a.1</p>gzhug pa'i phyir brjod pa dang / brjod par bya ba dang / 'brel ba dang / dgos pa dang / dgos pa'i yang dgos pa rnams brjod par bya ste/ de la 'di skad bdag gis zhes bya ba la sogs pa'i gzhung gi tshogs ni brjod pa'o/ /bcom ldan 'das dpal he ru ka dang
<p>147a.2</p>bdag med ma la sogs pa ni brjod par bya ba'o/ /de dag brjod pa dang brjod par bya ba'i mtshan nyid du gnas pa ni 'brel ba'o/ /dkyil 'khor du gzhug pa la sogs pa sngon du 'gro bas/ sgrib pa thams cad yang dag par bcom nas bla na med pa'i bde ba chen po'i rang bzhin gyi sku gsum lhun gyis
<p>147a.3</p>rdzogs pa ni dgos pa'o/ /'khor ba na gnas pa'i sems can dpag tu med pa thams cad kyi ji ltar 'dod pa bzhin du mngon par mtho ba dang nges par legs pa'i don phun sum tshogs par mdzad pa ni dgos pa'i yang dgos pa'o/ /de yang / gzhan don phun tshogs sangs rgyas kyi/ /'bras bu'i
<p>147a.4</p>gtso bo dam pa bzhed/ /gzhan du sangs rgyas la sogs min/ /de phyir de ni de 'bras brjod/ /ces gsungs so/ /dang por yang dag par sdud par byed pas gang zhig gang gi tshe/ gang du/ gang las/ gang dang lhan cig tu zhes bya ba'i don rnam pa lnga bstan par bya ba'i phyir 'di skad ces bya ba la sogs
<p>147a.5</p>pa smos te/ 'di skad ces bya ba ni 'og nas 'byung ba'i rgyud kyi don thams cad kyi rang bzhin te thos pa zhes bya ba dang 'brel to/ /bdag gis zhes bya ba ni gzhan dang gzhan las ma yin pa'o/ /thos pa zhes bya ba ni nyan pa'i rnam par shes pas gzung ba yin gyi mngon sum du byas pa ma yin pa'o/ / 
<p>147a.6</p>dus gcig na zhes bya ba ni dus gcig gi tshe na 'di thos la gzhan du ni gzhan dag thos pa ste/ des ni yang dag par sdud par byed pa thos pa mang par bstan to/ /bcom ldan 'das zhes bya ba ni byang chub kyi sems kyi bdag nyid can no/ /gang du thos she na/ de bzhin gshegs pa thams cad kyi sku
<p>147a.7</p>dang gsung dang thugs rdo rje btsun mo'i b+ha ga rnams la ste/ de bzhin gshegs pa zhes bya ba ni dpag tu med par bstan pa'i de bzhin gshegs pa rnams so/ /sku dang gsung dang thugs zhes bya ba ni sku rdo rje la sogs pa'i bye brag gis rnam pa gsum du bstan pa byang chub sems dpa' rnams so/ / 
<p>147b</p>
<p>147b.1</p>rdo rje btsun mo zhes bya ba ni rnal 'byor rnams te/ de rnams kyi b+ha ga ni ye shes kyi bdag nyid kyi khang bu brtsegs pa'o/ /gang las thos she na bcom ldan 'das de nyid las te chos thams cad rang bzhin gcig pa'i rdo rje can las so/ /gang dang zhe na rnam par snang mdzad la sogs pa'i de bzhin gshegs
<p>147b.2</p>pa thams cad dang / sku rdo rje la sogs pa'i byang chub sems dpa' rnams dang / bdag med ma la sogs pa'i rnal 'byor ba rnams dang lhan cig tu'o/ /'di ni 'thad pa ma yin no/ /ji ltar 'thad pa ma yin/ /dang po'i ngag ji snyed pa 'di dag ni rdzogs pa'i sangs rgyas kyis mngon du byas
<p>147b.3</p>pa ma yin no zhe na/ ma yin te 'chad pa po nga zhes bya ba la sogs pa'i tshig bcom ldan 'das nyid kyis rgyas par bstan pa'i phyir ro/ /yang bcom ldan 'das ni chos kyi 'khor lo shin tu bskor te/ mya ngan las 'das so zhe na/ ma yin te mi gnas pa'i mya ngan las 'das pa nyid kyis na bcom ldan
<p>147b.4</p>'das ni rtag tu 'byung ba ste/ skal ba ji lta ba bzhin gzugs sna tshogs dang skad sna tshogs kyis chos ston pas na thams cad du yongs su mya ngan las 'das pa ni rung ba ma yin no/ /de yang / sangs rgyas mya ngan mi 'da' zhing / /chos kyang nub par mi 'gyur te/ zhes gsungs pa yin te/ 'ga' zhig
<p>147b.5</p>sdud pa por bstan pa yin no/ /dgongs pa 'di'i dbang gis na bzhugs so zhes gsungs te/ gdul bya'i bsam pa rnam pa sna tshogs pa'i bye brag gis spyod lam bzhi dang ldan par bzhugs pa'o/ /'di skad bdag gis zhes bya ba la sogs pa la bzhugs so/ /zhes bya ba ni rnam pa sna tshogs
<p>147b.6</p>kyi rdzu 'phrul dang / cho 'phrul dang ldan par bzhugs pa'o/ /de bzhin gshegs pa thams cad ni rnam par snang mdzad la sogs pa ste/ de rnams kyi sku dang gsung dang thugs ni mi phyed pa'i phyir rdo rje'o/ /de nyid 'dul dbang gis btsun mor mdzad pa ste/ de rnams kyi b+ha ga ni bla ma'i yang
<p>147b.7</p>bla ma'i chos bstan pa dang / rjes su mthun pa'i khang bu brtsegs pa'o/ /bcom ldan 'das zhes bya ba ni snga ma bzhin du sbyar ro/ /'di la bcom pa yang yin ldan pa yang yin pas na bcom ldan 'das te/ dpal dang grags dang ye shes dang / /dbang phyug dang ni gzugs bzang dang / /brtson
<p>148a</p>
<p>148a.1</p>'grus phun sum tshogs ldan pa/ /drug po dag ni bcom par thob/ /ces pa'o/ /yang ni 'joms pas na bcom pa ste bdud rnam pa bzhi'i dgra bcom pa'i phyir ro/ /ji skad du/ nyon mongs shes rab kyis spong ba/ /de phyir shes rab bcom par brjod/ /ces pa'o/ / 
<p>148a.2</p>bcom ldan khyad par ji lta bu zhig ce na/ 'di skad bdag gis zhes bya ba tshangs pa'i gnas pa bzhi las thob pa zhes pa rdzogs pa ste/ grags pa la brten nas ma ning gi rtags su bstan pa yin no/ /de skad du/ sgrib pa gnyis ni des bcom pas/ /rnam pa bzhi pa tshangs pa'i gnas/ /skad cig
<p>148a.3</p>gcig gi dus su ni/ /bcom ldan 'das kyis mngon du mdzad/ /ces gsungs pa ste tshad med pa'i rang bzhin 'di rnams kyis rgyud thams cad la lhag par gnas nas rnam pa thams cad mkhyen pa'i ye shes kyis kun du chub pa mngon sum du mdzad pa'i zhes 'dir gzhan dag zer ro/ /yang 'di
<p>148a.4</p>skad ces bya ba ni mtshan sum cu rtsa gnyis dang ldan pa'i ston pa dpe byad brgyad cu mnga' ba'i gtso bo'o/ /bdag gis zhes bya ba ni 'dod chags kyi sems kyis so/ /thos pa ni bstan pa'o/ /dus gcig na zhes bya ba ni dus gcig gi tshe na'o/ /bcom ldan 'das zhes bya ba ni kun rdzob kyi byang chub
<p>148a.5</p>kyi sems kun+da lta bur snang ba'o/ /de bzhin gshegs pa thams cad kyi sku dang gsung dang thugs ni 'di rnams te/ de rnams nyid rnam par mi rtog pa'i ting nge 'dzin gyi tshul des rdo rje yin pa yang de nyid 'dod chags chen pos 'dul ba rnams kyi dbang gis btsun mo'o/ /de'i b+ha ga ni e'i rnam pa can de
<p>148a.6</p>khang bu brtsegs pa der gnas pa'o/ /bzhugs so zhes bya ba ni 'dod chags chen pos 'dul ba rnams la phan par bya ba'i phyir gnas par mdzad pa'o/ /de yang gsungs pa/ ston pa sum cu rtsa gnyis mtshan/ /dpe byad brgyad cu mnga' ba'i gtso/ /btsun mo'i b+ha ga bde chen du/ /khu ba'i rnam
<p>148a.7</p>pas yang dag gnas/ /de ma rtogs par bde yod min/ /bde spangs dngos med par de min/ /zhes gzhan dag zer ro/ /yang 'di skad ces bya ba ni chos kyi sku'o/ /bdag gis zhes bya ba ni longs spyod rdzogs pa'i sku'o/ /thos pa zhes bya ba ni sprul pa'i sku'o/ /dus gcig na zhes bya ba ni
<p>148b</p>
<p>148b.1</p>lhan cig skyes pa'i 'byung ba la'o/ /bcom ldan 'das zhes bya ba ni sku gsum dbyer med pa'i bde ba chen po'i rang bzhin no/ /de bzhin gshegs pa thams cad kyi sku dang gsung dang thugs rdo rje'i btsun mo'i b+ha ga la bzhugs so zhes bya ba ni gnas pa dang ldan pa'o/ /de yang gsungs pa/ rdo rje btsun mo dam pa
<p>148b.2</p>yi/ /b+ha ga e yi rang bzhin can/ /sangs rgyas rin chen za ma tog /bde ba can du de bzhugs so/ /'chad pa po nga chos kyang nga / /rang gi tshogs ldan nyan pa nga / /zhes bya'o/ /'chang pa po nga zhes bya ba ni longs spyod rdzogs pa'i skus so/ /chos kyang nga zhes bya ba ni chos kyi sku'i tshul gyis rtogs par bya ba'i chos
<p>148b.3</p>kyi rang bzhin no/ /rang gi tshogs ldan nyan pa nga / /zhes bya ba ni sprul pa'i skus so/ /'dir bsdus pa'i don ni 'di yin te chos kyi 'byung gnas kyi khang bu brtsegs pa'i bdag nyid la bcom ldan 'das sku gsum gyi bdag nyid de bzhin gshegs pa thams cad dang / byang chub sems dpa' dang / rnal 'byor ma
<p>148b.4</p>rnams kyi sems la kun du 'khor ba ji srid par de'i bdag nyid kyis gnas pa dang ldan pa ste/ gang rgyur gyur pa'i bdag po rdo rje sems dpa' ni chos kyi sku'o/ /dkyil 'khor pa dang bcas pa'i dkyil 'khor gyi bdag po rdo rje 'dzin pa chen po ni longs spyod rdzogs pa'i sku'o/ /gang yang tshul sna tshogs kyis
<p>148b.5</p>phyogs bcur 'gro ba'i don byed pa de rnams ni sprul pa'i sku'i rang bzhin no/ /de yang gsungs pa/ rdo rje chos dang sangs rgyas dang / /rnal 'byor ma dang ma mo rnams/ /zhes bya ba la 'di'i don ni rdo rje chos zhes bya ba ni chos kyi sku'o/ /de bzhin du sangs rgyas zhes bya ba ni longs spyod rdzogs pa'i sku'o/ / 
<p>148b.6</p>ma mo rnams zhes bya ba ni sprul pa'i sku'o zhes bya ba ste/ 'di skad ces bya ba la sogs pa'i tshig gcig nas gcig tu brgyud pa'i man ngag gi rim par bshad pa'o/ /de la bcom ldan 'das kyis zhes bya ba la sogs pa la/ 'o na ma zhus par bcom ldan 'das kyis bka' stsal pa/ zhes bya
<p>148b.7</p>ba'i nye bar dgong pa ci'i phyir mdzad zer ba de la gzhan dag na re dgyes pa'i rdo rje brtag pa sum cu rtsa gnyis kyi nang nas brtag pa gnyis pa 'di byung ba'i phyir te/ der dang po 'khor gyis zhus pa la sogs pa gsungs pas na/ 'di thams cad legs par gnas pa'o/ /zhes zer na de dag ni 'thad pa ma
<p>149a</p>
<p>149a.1</p>yin te/ 'di skad ces bya ba la sogs pa dang po'i tshig gi bdag nyid kyis bshad pa'i phyir dang / mkha' 'gro ma rdo rje dra ba las kyang / rdo rje snying po mngon par byang chub pa dang po'i rtag pa'i bdag nyid du bstan pa'i phyir ro/ /yang bcom ldan 'das ni sngags kyi skus rtag
<p>149a.2</p>tu 'bad pa med par gzhan gyi don la 'jug pa ste/ des gdul bya'i skye bo'i rgyud la bdag nyid kyi skal pa ji lta ba bzhin du rab tu ston par mdzad pa yin na zhu ba po la sogs pa rnams kyis 'dir ci zhig bya/ yang gsungs pa/ kye kye rdo rje mkha' 'gro ma/ /nga yis gsang byas de nyid gang / /sangs
<p>149a.3</p>rgyas kun gyis phyag byas pa/ /rdo rje mchod pa'i byin rlabs kyis/ /'dod pa bshad par bya yis nyon/ /zhes pa'o/ /de bzhin gshegs pa thams cad ces bya ba la sogs pa la de bzhin gshegs pa thams cad ni nam mkha' dang mnyam par bshad pa rnams so/ /de rnams kyi sku dang gsung
<p>149a.4</p>dang thugs gang yin pa de ni rnam par mi rtog pas na snying po'o/ /ji lta bu zhig ce na/ rje btsun te gus pa rnams sgrol ba'i phyir ro/ /gsang ba las kyang mchog tu gsang ba zhes bya ba la gsang ba ni rdo rje rnal 'byor ma rnams te/ nyan thos la sogs pa rnams la yang shin tu 'ang sbas pa'i phyir ro/ /de las kyang mchog
<p>149a.5</p>tu gsang bar gyur pa ni chos kyi sku'i rang bzhin gyi dpal he ru ka'i bdag nyid de/ gzhan gyi don gyi thabs nyid kyi phyir snying po zhes bya'o/ /dgyes pa'i rdo rje zhes bya ba ni mi dmigs pa'i snying rje dang shes rab kyi rang bzhin te/ de nyon cig pa'o/ /su zhen rdo rje sems dpa' zhes bya ba la sogs pa'o/ /tshig
<p>149a.6</p>'di dag zhu ba sngon du song bas bshad pa yin te/ mi phyed pa ni zhes bya ba la sogs pa la rdo rje ni sems so/ /srid gsum gcig gyur zhes bya ba ni rnam par mi rtog pa nyid kyis so/ /shes rab ces bya ba ni phyag rgya'o/ /rigs pa zhes bya bar sbyar te snyoms par 'jug pa zhes bya ba'i bar du'o/ /'di
<p>149a.7</p>zhes bya ba ni blo la gnas pas so/ /yang na 'dis zhes bya ba ni mi dmigs pa'o/ /shes rab rigs pa'i zhes bya ba ni rnam par mi rtog pa nyid kyis so/ /des ni chos kyi sku bstan par 'gyur ro/ /ye shes chen po zhes bya ba la sogs pa la ye shes ni thabs dang shes rab kyi bdag nyid do/ / 
<p>149b</p>
<p>149b.1</p>bsod nams dang ye shes mthar phyin pa dang ldan pa'i rgyud kyi mthar thug ba rnams kyis mngon par byang chub pa ma thob pa rnams myur du mngon par byang chub pa rdzogs par byed pa'i phyir chen po ste/ de'i ro ni bla na med pa'i bde ba chen po yin la des gang ba'o/ /des ni longs spyod rdzogs pa'i sku bstan to/ /rtag tu
<p>149b.2</p>zhes bya ba la sogs pa la rtag tu ni dus thams cad du'o/ /dam tshig ni gdul bya rnams so/ /de rnams kyi 'jig rten dang 'jig rten las 'das pa'i don cig car rdzogs par mdzad pa'i phyir 'jug pa ste sprul pa'i sku mdor bsdus nas bstan pa'o/ /dgyes pa zhes bya ba la sogs pa la snying rje ni kA ru Na
<p>149b.3</p>ste/ de la kA ni bde ba'o/ /ru ni 'dzin pa'o/ /mkha' dang 'gro ba dang skye gnas kyi rnam pa tha dad pa ma lus pa rnams sam/ yang mdza' bshes dang dgra dang bar mar gyur pa'i sems can thams cad la mi dmigs shing lan du phan 'dogs pa'i re ba med par mnyam par 'jug pas bdag nyid
<p>149b.4</p>che ba'i phyir 'di ni chen po'o/ /shes rab ces bya ba ni kun du phyin ci ma log pa'i bdag nyid can no/ /de ston par byed pa la yang ming de skad ces bya ste/ ji ltar shes rab kyi pha rol tu phyin pa'i glegs bam la yang shes rab kyi pha rol tu phyin pa zhes 'byung ba lta bu'o/ /shes rab dang thabs kyi bdag nyid
<p>149b.5</p>can ni rgyud do/ /lta stangs zhes bya ba la sogs pa la/ /lta stangs ni ltung ba la sogs pa'o/ /dgug pa ni drang ba'o/ /brda chen po ni rnal 'byor ma rnams kyis lus dang ngag gi tha snyad du byas pa'o/ /mthu ni nus pa'o/ /gzhan dag ni go sla ba kho na'o/ /rnal 'byor ma'i zhes bya ba la sogs pa la ji
<p>149b.6</p>ltar tshul zhes bya ba ni ji lta ba'i cho ga'o/ /de bzhin gshegs pa thams cad gzhug pa sngon du 'gro ba'i sa bon yongs su gyur pa'i sa bon ni bskyed pa'i rgyu yin la/ de'i rjes la sems can thams cad kyi sdug bsngal bsal bar bya ba'i phyir snying rje spro bar byed pa'i sa bon snying gar gnas pa ni gnas pa'i rgyu'o/ / 
<p>149b.7</p>yang mthu zhes bya ba ni rdzu 'phrul lo/ /ye shes ni de kho na nyid do/ rnam par shes pa ni rdo rje gtsug lag la sogs pa'o/ /lha rnams zhes bya ba ni he ru ka'i gzugs so/ /ji ltar 'byung zhes bya ba ni sngar bshad pa bzhin du bskyed par bya ba'o/ /dang por zhes bya ba la sogs pa la gcig ces bya ba
<p>150a</p>
<p>150a.1</p>ni rdo rje sems dpa'i gzugs te thog mar mngon par byang chub pa lnga'i bdag nyid can no/ /he ru ka'i bskyed pa'i rgyu zhes bya ba ni nye bar mtshon pa ste rnal 'byor ma rnams kyi rgyud byed pa yang yin no/ /dngos po nyid kyis zhes bya ba la sogs pa la tha mal pa'i mi mthun pa'i phyogs su
<p>150a.2</p>gyur pa bla na med pa'i byang chub kyi rang bzhin gdul ba'i skye bo rnams kyis mngon par dad pa'i sku dpal he ru ka'i gzugs ni dngos po ste des grol bar 'gyur ba'o/ /dngos po'i 'ching bas bcings pa'o/ /zhes bya ba la dngos po ni phung po la sogs pa phyin ci log pa rnams so/ /de nyid 'ching ba ste des bcings
<p>150a.3</p>pa'o/ /zhes bya ba'i don to/ /de yongs su shes na grol bar 'gyur zhes bya ba la/ de ste dngos po yongs su shes pa ste gzung ba dang / 'dzin pa las yang dag par grol bar 'gyur te/ phyir dngos pos 'ching ba yin zhe na gang gi phyir 'khor ba'i dngos po nyid mya ngan las 'das pa'i rgyu yin pa'i phyir ro/ / 
<p>150a.4</p>de bas na dngos po bsgom par bya zhes bya ba la thabs dang shes rab kyi rang bzhin gyi lha rnams ni dngos po'o/ /bsgom par bya zhes bya ba ni rnam par goms par bya ba'o/ /dngos po med pa'ang yongs su zhes bya ba la bla na med pa'i bde ba chen po'i rang bzhin ni dngos po med pa ste/ gnyis po med pa'i rang bzhin
<p>150a.5</p>yin pa'i phyir ro/ /'di nyid ni rang gi rig pa'i tshul gyis rtogs par bya'o zhes bya ba'i don to/ /de bzhin du he ru ka zhes bya ba la dngos po thams cad kyi rang bzhin dang rang gi lus dang ngag dang sems gnyis su med par bsgom par bya'o zhes bya ba'i don to/ /dngos med pa ni yongs shes so/ /zhes bya ba
<p>150a.6</p>la dngos po nyid rnam par mi rtog par bsgoms pas dngos po med par gsungs so/ /de yang gsungs pa/ kha dog dngos por lhung 'gyur te/ /dngos med pas kyang de bzhin no/ /dngos po shes nas yongs grol te/ /dngos med pas kyang de bzhin no/ /zhes bya ba'o/ /lus la gnas pa zhes bya
<p>150a.7</p>ba la sogs pa la/ lus la gnas pa ni dmigs pa dang bcas pa ste de bzhin gshegs pa'i dbugs dbyung bar gyur pa'o/ /ye shes che zhes bya ba ni mi dmigs pa ste/ rdo rje 'dzin pa chen pos dbugs dbyung ba'i rang bzhin no/ /rnam rtog thams cad spangs pa ste/ /zhes bya ba ni rnam par mi rtog pa'i
<p>150b</p>
<p>150b.1</p>ting nge 'dzin gyi tshul gyis so/ /dngos po thams cad khyab pa'i bdag /ces bya ba ni 'gro ba thams cad kyi don byed pa'i tshul gyis so/ /lus gnas kyang zhes bya ba ni chos dang longs spyod rdzogs pa dang / sprul pa'i sku la gnas kyang ngo / /lus kyis mi skyed ces bya ba ni de las lhag par gyur pa
<p>150b.2</p>gzhan med pa'i phyir ro/ /yang na lus la gnas zhes bya ba ni rgya che ba'i rang bzhin te/ longs spyod rdzogs pa dang sprul pa'i mtshan nyid do/ /ye shes che zhes bya ba ni mi dmigs pa'i thabs dang shes rab kyi bdag nyid do/ /rnam rtog thams cad spangs pa ste/ zhes bya ba ni rnam par rtog pa'i
<p>150b.3</p>rang bzhin ma lus par nub pas so/ /dngos po thams cad khyab pa'i bdag /ces bya ba ni thogs pa med cing mi mnyam pa dang / mnyam par gyur pa nyid kyis nam mkha' lta bu ste chos thams cad la khyab cing mchog tu zab pa'i bdag nyid kyi chos kyi sku'o/ /lus gnas kyang zhes bya ba ni lus kyi
<p>150b.4</p>rnam par snang yang ngo / /lus kyis mi skyed ces bya ba ni lus su grub pa med pa ste/ ston pa ni gdul bya rnams la skal pa ji lta ba bzhin du de dang de'i gzugs su snang yang de de bzhin du ma yin no/ /mi phyed ma zhes bya ba la sogs pa la/ rdo rje gsum po dbyer med phyir/ /mi phyed ma zhes de rab grags/ / 
<p>150b.5</p>skra rtse la sogs dbye ba yis/ /de ni phra bar rab tu bshad/ /bems pos bcings pa nyid kyi phyir/ /de nyid gzugs mar yang dag bstan/ /gang phyir lus las byung bas na/ /de ni bzang mor rab tu bstan/ /g.yon gyis gang zhig 'khor ba ni/ /g.yon pa ma zhes brjod pa yin/ /lha mo gang
<p>150b.6</p>zhig rtag du zlum/ /g.yo ldan ma zhes de rab brjod/ /gang zhig rus sbal rnam pa ltar/ /skyes pa rus sbal skye bar gsungs/ /dngos la dngos po gang gnas pa/ /de 'dir dngos po mi brjod do/ /gang phyir kun du 'khru bas na/ /mkhas pas dbang bskur ma zhes bsgrags/ /nyon mongs sun
<p>150b.7</p>'byin byed pa'i phyir/ /nyes pa ma zhes rab tu bstan/ /gang zhig lus la 'debs byed pa/ /nges de 'debs mar rab tu gsungs/ /ma dang rjes su mthun pa'i phyir/ /rtag tu ma mo zhes byar bzhed/ /gang phyir kun du 'gro ba na/ /thams cad ma zhes yang dag bstan/ /bsil ba ster bas
<p>151a</p>
<p>151a.1</p>bsil ster ma/ /tsha ba ster phyir drod ma yin/ /chog shes med pa'i rang bzhin phyir/ /bud med ces byar rab tu grags/ /rang bzhin med pa'i tshul gyis ni/ /sdig sel ma zhes rab bstan to/ /ro rnams thams cad ster ba'i phyir/ /ro bcud ma zhes de
<p>151a.2</p>bzhin brjod/ /zla ba lta bur gzugs can gang / /mkhas pas tshad ma zhes byar bstan/ /bzhin bzang ma zhes rab tu bstan/ /mun nag thibs po'i tshul gyis ni/ /mdog sngon ma zhes rab tu bstan/ /sems ni mnyam par sbyor bas na/ /thun mong ma zhes rab tu brjod/ /gang tshe rgyu kun
<p>151a.3</p>rab ster bas/ /de la rgyu rab sbyin mar brjod/ /sdug bsngal rgyu dang bral bas na/ /de 'dir bral mar rab tu gsungs/ /chags pas rjes su bcings tshul gyis/ /byams ma zhes byar rab tu bstan/ /yid 'ong 'dod pa grub pa'i phyir/ /grub ma zhes byar rab tu grags/ /me yi khams kyi rang
<p>151a.4</p>bzhin phyir/ /byin za ma zhes rab tu bstan/ /chu yi khams kyi rang bzhin pas/ /shin tu yid 'ong ma zhes brjod/ /rnam pa gsum du gang bskor ba/ /gsum skor ma zhes byar bar bstan/ /'dod pa kun dang ldan pa'i phyir/ /rlung gi 'dod ma zhes byar 'dod/ /khyim gyi bdag por brjod pa yis/ / 
<p>151a.5</p>khyim pa zhes ni de nas bstan/ /gtum pa'i las la gnas lha mo/ /de ni gtum mo zhes byar bstan/ /gzhon zhing g.yo ma nyid kyi phyir/ /bdud kyi bu mo nyid du 'dod/ /'di rnams nyid brtag pa gnyis pa'i le'u bzhi pa las/ gnyis gnyis rtsa la lha mo ni/ /rim pa bzhin du re re dgod/ / 
<p>151a.6</p>ces bya ba 'dis so sor bstan pa yin no/ /dngos po gsum ni yongs su 'gyur/ /zhes bya ba ni sku dang gsung dang thugs kyi rang bzhin thob pas so/ /gzung dang 'dzin pa spangs pa'o/ /zhes bya ba ni don dam pa'i tshul gyis so/ /yang na zhes bya ba la sogs pa la yang na thams cad ces bya ba ni
<p>151a.7</p>'di dag go/ /lhag par gnas pa'i sems dang bcas pas dngos po'i mtshan nyid de/ /bde ba'i rgyur brtags pa'i rtogs pa'i blo'i spyod yul du gyur pa'o/ /sdom pa'i dbye ba bshad par bya/ /zhes bya ba la lta ba ngan pa thams cad las sdom pas na sdom pa'o/ /dbye ba ni khyad par du gyur pa ste
<p>151b</p>
<p>151b.1</p>de nyid nyan thos la sogs pa'i lam las 'phags pa'o/ /A li kA li zhes bya ba ni ma lus pa'i yon tan rdzogs par byed pa ste dbyangs dang gsal byed kyi tshogs so/ /shes rab ces bya ba ni spros pa thams cad ngo bo nyid med pa'i rang bzhin du rtogs pa'o/ /thabs zhes bya ba ni snying rje chen po'o/ /chos
<p>151b.2</p>dang longs spyod dang sprul pa zhes bya ba ni de dag gi 'bras bu'o/ /sku dang gsung dang thugs zhes bya ba ni sgrub thabs so/ /e waM ma yA zhes bya ba ni yi ge bzhi'i 'byung ba rnam par dag pa'i lha mo bzhi po byams pa dang / snying rje dang dga' ba dang / btang snyoms kyi mtshan nyid can no/ /sprul pa'i 'khor lo
<p>151b.3</p>zhes bya ba la sogs pa ni 'khor lo'i grangs nye bar dgod pa bstan pa ste/ brtag pa gnyis pa'i le'u gsum pa las rnam pa sna tshogs zhes bya ba la sogs pas so sor bstan pa yin no/ /'phags pa'i bden pa bzhi ni zhes bya ba la sogs pa la/ /'phags pa'i bden pa bzhi zhes bya ba de gang
<p>151b.4</p>zhe na/ sdug bsngal dang zhes bya ba la sogs pa ste/ sdug bsngal ni khams gsum po rnams kyi rnam par shes pa dang / ming dang gzugs dang / skye mched drug dang / reg pa dang / tshor ba dang / skye ba dang / rga shi'i rang bzhin rnams te/ yongs su shes par bya'o/ /kun nas 'byung bas na kun
<p>151b.5</p>'byung ste/ ma rig pa dang / 'du byed dang / sred pa dang / srid pa'i bdag nyid de spang bar bya'o/ /'gog pa ni zag pa dang bcas pa'i phung po dang skye mched dang khams rnams mi mthun pa'i phyogs dang gnyen po'i bdag nyid kyi sems dang sems las byung ba rnams shin tu yang skye ba med pa
<p>151b.6</p>ste/ mngon sum du bya'o/ /khams gsum las 'dod chags dang bral bar 'gyur ba sngon du 'gro ba'i sgom pa nyon mongs pa spong ba dang rjes su mthun pa'i rang bzhin mi rtag pa dang / sdug bsngal ba dang / stong pa dang / bdag med pa zhes bya ba gnyen por gyur pa lam ste bsgom par bya'o/ /de
<p>151b.7</p>yang de la bye brag smra ba bshad/ /ces gang 'og nas 'chad pa'o/ /yang na 'du byed rnam par 'gyur ba dang / sdug bsngal gyi sdug bsngal gsum dang ldan pa'i phyir khams gsum pa'i phung po rnams ni sdug bsngal te/ 'di ni shes par bya ste/ rten dang brten par gyur pa'i nye bar len pa'i phung
<p>152a</p>
<p>152a.1</p>po lnga las dang nyon mongs pa yang dag par ldan pa'i bag chags dang bcas pa ni kun nas 'byung bas na kun 'byung ste spang bar bya ba'o/ /spros pa thams cad dang bral zhing bla na med pa'i thabs dang shes rab kyi bdag nyid kyi lha'i rnam pa ni 'gog pa ste mngon du bya ba'o/ /tha mal ba'i rnam
<p>152a.2</p>pa'i gnyen por gyur pa'i lha'i rnam par dag pa sngon du 'gro ba'i stong pa nyid dang snying rje dbyer mi phyed pa mngon par mtho ba dang / nges par legs pa'i don phun sum tshogs pa'i nus pa can thabs dang shes rab dri ma med pa'i ting nge 'dzin ni lam ste bsgom par bya ba'o/ /bdag gi de kho na nyid ces bya ba ni
<p>152a.3</p>stong pa'o/ /sngags kyi de kho na nyid ces bya ba la mno zhing bsam pas na ma ste sems yin la/ tra ni skyob pa ste snying rje yin no/ /sems can rnams la phan pa'i phyir spros pa de ni sngags kyi de kho na nyid do/ /lha'i de kho na nyid ces bya ba ni me long lta bu'i ye shes la sogs pas lha rnams rnam par dag
<p>152a.4</p>pa ni lha'i de kho na nyid do/ /ye shes kyi de kho na nyid ces bya ba ni gnyis su med pa'i ye shes te phyin ci ma log pa'i phyir de kho na nyid do/ /dga' ba bzhi ni zhes bya ba la sogs pa bstan pa ste/ 'di nyid ni le'u brgyad pa las/ cung zad bde ba dga' ba ste/ zhes bya ba la sogs pas so sor bshad par
<p>152a.5</p>bya'o/ /sde pa bzhi zhes bya ba yang bstan pa tsam ste/ de nyid brtag pa gnyis pa'i le'u bzhi pa las/ sprul pa'i 'khor lo gnas brtan pa/ /zhes bya ba la sogs pas so sor bshad par bya'o/ /zla ba dang nyi ma zhes bya ba nas brtsams te thun tshod ces bya ba'i bar du ni nyin mo dang mtshan mo'i
<p>152a.6</p>dbye bas bstan pas sngags kyi bdag nyid kyi 'khor lo bzhi'i rnam par dag pa bstan pa ste/ zla ba dang nyi ma zhes bya ba ni mtshan mo dang nyin mo'i dbye ba'o/ /A li kA li zhes bya ba ni thabs dang shes rab kyi dbye ba ste mtshan mo dang nyin mo la'o/ /de la snying ga dang mgo bo'i 'khor lo dag ni zla ba dang thabs
<p>152a.7</p>so/ /lte ba dang mgrin pa'i 'khor lo ni nyin mo dang shes rab bo/ /'pho ba bcu drug ces bya ba la rlung rnams yang dag par 'pho ba ste/ rlung gi shing rta la shes rab kyi rang bzhin gyi ye shes kyi snang ba zhon nas rtsa gnyis gnyis su yang dag par 'pho ba'o/ /dus 'pho ba bcu drug ces bya ba ni nyin mtshan
<p>152b</p>
<p>152b.1</p>la bya ste/ longs spyod rdzogs pa'i 'khor lo ni 'pho ba bcu drug rnam par dag pas na 'dab ma bcu drug go/ /sprul pa'i 'khor lo ni dbyug tshod drug cu rtsa bzhi rnam par dag pas 'dab ma drug cu rtsa bzhi'o/ /bde ba chen po'i 'khor lo ni rtsa chu tshod sum cu rtsa gnyis rnam par dag pas 'dab ma sum cu rtsa gnyis so/ / 
<p>152b.2</p>thun tshod bzhi zhes bya ba ni nyin mo dang mtshan mo dag la ste chu tshod bzhi po gnyis rnam par dag pas chos kyi 'khor lo ni 'dab ma brgyad pa'o/ /de dag thams cad ni bzhi bzhi'o zhes bya ba/ e baM ma yA zhes bya ba nas brtsams pa thams cad ni bzhi'o/ /lte bar zhes bya ba la sogs pa la lte ba zhes bya ba ni sprul pa'i
<p>152b.3</p>'khor lo 'dab ma drug cu rtsa bzhi pa'i pad+ma'i lte bar ro/ /aM yig gi gzugs can ma'i shes rab ma ni reg tu mi rung bas na gtum mo ste/ rtog pa thams cad kyis reg par mi nus shing chos thams cad dbyer med pa'i rang bzhin can no/ /'od dang ldan pas ni 'bar ba ste/ ngo ba dang du ba dang / 'od zer
<p>152b.4</p>'phro ba dang / 'bar ba la sogs pa'i rang bzhin can no/ /des chos kyi 'khor lo 'dab ma brgyad pa'i dbus su song ste/ de bzhin gshegs pa lnga zhes bya ba la/ spyan la sogs pa yang zhes bya ba phung po lnga'i rang bzhin dang 'byung ba chen po bzhi'i rnam par rtog pa'i rnam pa rang bzhin gyi gzugs can
<p>152b.5</p>pad+ma'i lte ba la gnas pa'i hUM du gyur pa bsregs zhes bya ba ro gcig tu yang dag par bsdus pa ste/ ji ltar kha dog sna tshogs pa'i ras bsregs par gyur pas thal ba'i rang bzhin du gyur pa de bzhin du rnam pa sna tshogs pa'i rnam par rtog pa rnams snang ba med cing rnam par mi rtog pa'i ye shes
<p>152b.6</p>'byung gnas su gyur pas bsregs pa'o/ /de'i rjes la longs spyod rdzogs pa'i 'khor lo 'dab ma bcu drug pa'i pad+ma mchog tu dga' ba'i 'byung gnas su gyur cing / longs spyod rdzogs pa'i sku'i tshul gyis yang dag par thim nas de'i rjes la bde ba chen po'i gnas su rtog pa'i bud shing ma lus
<p>152b.7</p>pa bsreg par bya'o/ /haM ni zhes bya ba ni mi mthun pa'i phyogs kyi rnam par rtog pa thams cad las grol ba'i mi shigs pa'o/ /ri bong can zhes bya ba ni stong pa nyid dang snying rje'i bdud rtsi'i rang bzhin gyi byang chub kyi sems kyi zla ba ste/ 'khor ba ji srid pa'i bar du rang gzhan gyi don mdzad pa mchog tu bde ba
<p>153a</p>
<p>153a.1</p>chen po'i rang bzhin can no/ /de nyid ni stobs bcu dang mi 'jigs pa dang / ma 'dres pa bco brgyad la sogs pa'i cha shas rnams yongs su rdzogs shing gang la bdag dang bdag gir 'dzin pa la sogs pa'i mun pa dang bral bas na ri bong can yin gyi/ gzhan thun mong gi
<p>153a.2</p>dngos grub rmongs pa'i las kyi bdag nyid can ni ma yin no/ /kha cig na re lus kyi sbyin sreg bstan par bya ba'i phyir/ lte bar zhes bya ba la sogs pa gsungs so zhes zer te/ de la lte ba ni thab khung ngo / /rang rig pa'i rang bzhin gyi shes rab kyi byin za ni gtum mo ste/ yang dag par sbyor ba'i rlung gis
<p>153a.3</p>gyen du bskyod pa ni 'bar ba'o/ /de bzhin gshegs pa lnga zhes bya ba ni phung po lnga'i rnam par rtog pa yin la/ bsregs pa ni gsal ba'o/ /spyan la sogs pa yang zhes bya ba ni khams dang skye mched rnams kyang ste/ des ni phung po la sogs pa'i rdzas su gyur pa'i sreg blugs bstan par 'gyur ro/ / 
<p>153a.4</p>bsregs zhes bya ba ni ma lus pa'i sreg blugs dang bud shing ste/ haM gi sa bon dang ldan pa'i sku rdo rjer bya'o/ /kha thur du bltas pa'i haM ni gzar bu'i rang bzhin no/ /'dzag ces bya ba ni gang ba'i sbyin sreg gi rang bzhin te/ de las byang chub sems kyi khu ba'i rgyun 'bab pas mnyes par gyur cing
<p>153a.5</p>'dod pa'i 'bras bu ster bar 'gyur ro/ /rdo rje rigs kyi le'u zhes bya ba la rdo rje ni sems so/ /de nyid ni rigs te chos thams cad kyi rang bzhin du gyur pa'i phyir ro/ /de'i ting nge 'dzin ni snam bu dang 'dra ba ste gdul bya'i skye bo rnams kyi yid sgrib cing skyob par byed pa'i phyir ro/ /len cing 'dzin
<p>153a.6</p>par byed pas na ste gzhung gi tshogs gang yin pa de rdo rje rigs kyi le'u ste dang po'o/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u dang po'i bshad pa'o// //'jig rten pa'i rab tu sbyor ba med par 'jig rten las 'das
<p>153a.7</p>pa'i chos la sems can rnams gzhug par mi nus so/ /zhes bstan pa'i phyir sngags kyi le'u zhes bya ba la sogs pa gsungs te/ sngags kyi le'u ni sngags kyi tshogs so/ /bshad par bya zhes bya ba ni de dag gi cho ga ji lta ba bzhin du'o/ /zhi ba la sogs pa'i las thams cad la sngags
<p>153b</p>
<p>153b.1</p>pas dang po gtor ma phul te 'jug par bya'o/ /zhes bstan par bya ba'i phyir sngags kyi le'u de las dang por gtor ma'i sngags ston par mdzad pa yin te/ a kA ro mu khaM zhes bya ba la sogs pa ni gtor ma rnam par dag cing rdzogs par byed pa yin no/ /de'i 'og tu gang cung zad zhi ba la sogs pa'i las rnams la
<p>153b.2</p>de ltar bsgom zhing de'i sngags bzlas pa sngon du 'gro ba nyid kyis gtsor bya'o/ /zhes bstan pa'i phyir/ bru~M zhes bya ba la sogs pa de bzhin gshegs pa'i sa bon gsungs pa yin no/ /rgyud 'di las rnam par dag pa thams cad gsungs pa'i phyir gtso bo nyid du gyur pas de'i 'og tu/ oM de wa bi tsu badzra zhes
<p>153b.3</p>bya ba la sogs pa phyag bcu drug pa'i sngags gsungs pa yin te/ phyag gnyis pa la sogs pa lhag ma rnams ni 'dul ba'i dbang gis bstan par mdzad pa yin no/ /sngags kyi tshig kun la zhes bya ba la sogs pa ni sngags thams cad kyi thun mong gi mtshan nyid bstan pa yin no/ /a phuHzhes bya ba
<p>153b.4</p>la sogs pa ni char 'bab pa'i cho ga gsungs pa yin te/ a phuHgnyis kyis mtha' yas kyi gzugs brnyan sngon du sprul la man ngag ji lta ba bzhin du dkyil 'khor bris te/ de'i dbus su mtha' yas mnan pa'i phyag bcu drug pa bri'o/ /dkyil 'khor pa rnams kyis kyang rang rang gi phyogs
<p>153b.5</p>skyong ba mnan paHbri'o zhes kha cig 'dod do/ /de'i 'og tu rdo rje slob dpon gyis zhal brgyad pa'i rnal 'byor sngon du 'gro bas/ g+hu T+ya g+hu T+ya zhes bya ba la sogs pa klu rnams skyod par byed pa'i sngags bzlas pas dbab par bya'o/ /rdo rje ma dang zhes bya ba la sogs pa las gnod pa la sogs pa'i
<p>153b.6</p>las rnam pa bdun la rdo rje ma la sogs pa rnal 'byor ma bdun rang rang gi sa bon dang mtshan ma las las dang rjes su mthun pa'i gzugs dang kha dog dang / nyams dang ldan pa'i rang bzhin gdan la rnam par bsgom par byas pa las de dag bsgrub par bya'o zhes pa'i don to/ /gsad pa ni 'dir spyir
<p>153b.7</p>bstan pa ste/ rgyud 'di nyid kyi le'u gzhan dag las cho ga ji lta ba bzhin so sor bstan pas 'chad par 'gyur ro/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u gnyis pa'i bshad pa'o// //lha'i rnal 'byor ma rtogs pas
<p>154a</p>
<p>154a.1</p>rnam pa thams cad du tha mal pa'i rnam pa bzlog par mi nus so zhes bya ba bstan par bya ba'i phyir de nas lha'i le'u zhes bya ba la sogs pa gsungs te/ dang por byams pa bsgom par bya/ zhes bya ba la/ mdza' bo dang / bar ma dang / dgrar gyur pa rnams la khyad par
<p>154a.2</p>med par phan pa dang bde bas nye bar yang dag par sdud pa'i sems ni byams pa'o/ /gnyis pa snying rje rnam par bsgom/ /zhes bya ba la/ gang yang sems can thams cad kyi lus dang srog la yang ltos pa med par sdug bsngal gyi rgya mtsho las bsgral bar 'dod pa ni snying rje'o/ /gsum pa dga'
<p>154a.3</p>ba bsgom par bya/ /zhes bya ba la/ brtse ba dang / phan pa dang ldan pa'i sems kyis sems can thams cad sdug bsngal ma lus pa las grol bar byed pa'i bla na med pa'i thabs su gyur pa'i lha'i rnal 'byor gyis lam rnyed par gyur to snyam pa ni dga' ba'o/ /kun gyi mthar ni btang snyoms
<p>154a.4</p>so/ /zhes bya ba la rnam pa thams cad mkhyen pa'i ye shes mngon sum du gyur pa ma gtogs par sems can ma lus pa'i sdug bsngal rnams bsal bar mi nus so zhe na/ ji srid de mngon du ma gyur gyi bar du sems can rnams yal bar bzhag ste/ bdag nyid he ru kar mngon du byas la/ 
<p>154a.5</p>de'i 'og tu de rnams go 'phang de nyid la gzhag par bya'o snyam pa ni btang snyoms so/ /de ltar tshangs pa'i gnas bzhi bsgoms pa'i rjes la nam mkhar rje btsun ma la zhes bya ba la sogs pa nas/ chags chen rjes su chags zhes bya ba'i bar du gsungs pa 'di bsgom par byas nas/ 
<p>154a.6</p>de'i 'og tu/ dang por bstod pa'i byang chub ste/ /zhes bya ba 'di blta bar bya ste/ chos thams cad kyi rang bzhin med pa ni stong pa'o/ /byang chub ces bya ba ni sems so/ /de las sems dang sems las byung ba thams cad kyi rang rig pa tsam 'dis nges par rtog pa ste sems la dmigs pa'o/ / 
<p>154a.7</p>gnyis pa la ni sa bon bsdu/ /zhes bya ba la thams cad skyed par byed pa yin pas na sa bon te/ chos thams cad kyi snying por gyur pa ji lta bu'i mdog la sogs pa'i mtshan nyid can no/ /der bsdus pa ni ma lus pa'i de bzhin gshegs pa rnams gzhug pa sngon du 'gro bas sngags kyi gzugs
<p>154b</p>
<p>154b.1</p>la nges par rtog pa ste/ sngags la dmigs pa'o/ /gsum pa gzugs brnyan rdzogs pa ste/ zhes bya ba la de'i sa bon las de bzhin gshegs pa thams cad kyi sku'i rnam par rdzogs shing bzhengs pa ste lus la dmigs pa'o/ /bzhi pa dgod pa'i zhes bya ba la nye bar bkod pas dgod pa
<p>154b.2</p>ste/ mig la sogs pa'i skye mched rnams sbyor ba ji lta ba bzhin du lha rnams kyis dag par bya'o/ /yi ge'o zhes bya ba la chos thams cad kyi rang bzhin des mi 'gyur zhing mi g.yo bas na yi ge ste/ bla na med pa'i bde ba chen po'i rang bzhin la/ sems kyi rin po che de'i bdag nyid du
<p>154b.3</p>bsgom par bya'o zhes bya ba'i don to/ /de nyid gsungs pa/ dang por re pha zhes bya ba la sogs pa'o/ /dang por ro ni bsgom par bya/ /zhes bya ba ni nye bar mtshon pa ste/ chos kyi 'byung gnas kyi nang du chud pas sa dang chu dang me dang rlung rnams dang / bdag nyid yongs su gyur pa las
<p>154b.4</p>khang bu brtsegs pa phyogs dang mtshams rnams su lha rnams kyi ro'i gdan dang lhan cig bskyed la/ dbus kyi ro'i gdan gyi snying gar raM las byung ba'i nyi ma'i dkyil 'khor ro/ /de nyid la ni hUM gi gzugs/ /shes rab thabs kyi rang bzhin no/ /zhes bya ba ni A li dang kA li yongs su
<p>154b.5</p>gyur pa las zla ba dang nyi ma'i dkyil 'khor te/ de'i 'og tu de'i dbus su sa bon dang mtshan ma bsgom zhing / de'i 'og tu thams cad gcig tu gyur pa las bdag nyid dpal he ru ka rdo rje sems dpa'i rang bzhin can/ zhe sdang rnam par dag pas mdog nag por gyur pa'am/ yang na shes
<p>154b.6</p>rab dang thabs yongs su dag pas sngo zhing dmar ba'i mdog can phyag gnyis pa dang / phyag bzhi pa dang / phyag drug pa'i mchog ga bdag nyid rnams sras dang 'dra bar blta'o/ /de nyid sems dpa' zhes bya ba ni dang por bskyed pa'i he ru ka ni rdo rje sems dpa' zhes bya ba'i don to/ /mchog tu
<p>154b.7</p>dga' ba'i rang bzhin no/ /zhes bya ba la mchog tu dga' ba ni byang chub kyi sems te/ de la gzugs nye bar 'byin pa'i rang bzhin can no/ /rnam par spros pa zhes bya ba ni rgyur gyur pa'i rdo rje 'chang chen po de nyid las sems can thams cad kyi don bya ba'i sprul pa'i sku rnam pa sna tshogs
<p>155a</p>
<p>155a.1</p>par sprul pa'o/ /rang lus 'od ces bya ba ni rnal 'byor ma rnams kyi rang rang gi lus dang mdog la sogs pa so sor snang ba ste/ 'di rnams kyi rang rang gi lus dang mdog dang nyams la sogs pa ni brtag pa gnyis pa las shes par bya'o/ /nam mkha'i dkyil 'khor
<p>155a.2</p>g.yogs pa zhes bya ba ni der khyab par byas pa'o/ /bsdus nas zhes bya ba ni de nyid slar yang bsdu ba'o/ /snying gar zhes bya ba ni rang gi sa bon la'o/ /gzhug par bya zhes bya ba ni bstim par byas la yang rang gi sa bon dang mtshan ma yongs su gyur pa las ser mo la sogs pa'i lha mo rnams gnas
<p>155a.3</p>ji lta ba bzhin du rang gi gdan la phyag dang zhal dang mdog dang dbyibs rnams ji lta ba bzhin du skad cig la rdzogs par bya'o/ /de'i 'og tu dri za'i sems can lta bu'i yi ge gsum po hoHgnyis kyi bar du bcug pa bkug ste/ rang nyid la zhugs nas rdo rje'i lam nas pad+ma'i nang du byang chub kyi sems
<p>155a.4</p>kyi gzugs kyis spros la/ de'i stobs kyis bdag dang rig mar bcas pa lhan cig tu zhu bar gyur par blta'o/ /de nas lha mo rnams kyis 'og nas 'byung ba'i tshigs su bcad pa bzhis mngon par bskul ba'i mthar bcom ldan 'das phyag gnyis pa dang / phyag bzhi pa dang / phyag drug pa bsgom
<p>155a.5</p>par bya ba ni/ rnal 'byor zhe sdang bdag nyid 'gyur/ /zhes bya ba la sogs pas ston te/ zhe sdang rnam par dag pa'i rigs yin pas mi bskyod pas de'i dbur brgyan pa'o/ /gzhan ser mo la sogs pa ni rigs bzhi'i rnam par dag pa'i bdag nyid can du shes par bya'o/ /gzhan dag ni
<p>155a.6</p>gang 'og nas 'byung ba skyes tshe dge slong dbyangs nyid sngags zhes gsungs pa'i phyir/ lhan cig skyes pa'i gzugs can phyag gnyis par bsams te/ phyag dang zhal dang spyan gyi dbye ba yang med cing rang gi btsun mo dang dkyil 'khor pa yang med do zhes zer ro/ /slob dpon nag pos mdzad
<p>155a.7</p>pa'i dgyes pa rdo rje'i dka' 'grel dran pa'i 'byung gnas zhes bya ba las le'u gsum pa'i bshad pa'o// //bskyed pa'i rim pa'i phyogs la dbang bskur ba ma gtogs par yan lag bzhi pa rdzogs par mi 'gyur bas de bas na rdzogs par bya ba'i phyir dbang bskur ba'i le'u bshad
<p>155b</p>
<p>155b.1</p>par bya ste/ zhes bya ba la sogs pa gsungs te/ rang gi snying ga'i sa bon las zhes bya ba ni 'bras bur gyur pa'i he ru ka yi gzugs kyi snying ga'i sa bon las so/ /'bar ba ni de'i 'od dang 'dra bar 'bar ba ste de bzhin gshegs pa thams cad bkug nas ma mo zhes bya ba ser mo la sogs pa rnams
<p>155b.2</p>kyis yang dag par mchod de/ de bzhin gshegs pa thams cad kyis bdag la dbang bskur cig ces bya ba 'dis gsol ba btab par bya'o/ /de'i 'og tu ji ltar gsungs pa'i mdog dang gzugs can de dag gis gser gyi bum pa nas/ byang chub kyi sems kyi bdud rtsi'i rgyun gyis
<p>155b.3</p>dbang bskur te/ thugs rdo rje'i dbu rgyan bsgom par bya'o/ /ser mo la sogs pa rnam pa bzhi ni mi bskyod pa dang / rtag pa dang / rin po che dang 'od dpag tu med pa'i dbu rgyan can du'o/ /mtshams rnams su sbos mo la sogs pa bzhi la yang mi bskyod pa dang / rnam par snang mdzad
<p>155b.4</p>dang / rin chen 'byung ldan dang / snang ba mtha' yas rnams kyi dbu rgyan can te de dag ni phung po dang khams dang / skye mched kyi rnam par dag pa'o/ /de'i 'og tu rdo rje dang pad+ma byin gyis brlab cing yan lag drug sgom pa sngon du 'gro bas mchod pa dang / bstod pa dang / bdud rtsi myang ba byas la sgom
<p>155b.5</p>pa dang / bzlas pa'i cho ga ji lta ba bzhin du rang nyid kyi yid ji ltar dub pa med par dus tshigs gsum du bya'o/ /slob dpon nag pos mdzad pa'i dgyes pa rdo rje'i dka' 'grel dran pa'i 'byung gnas zhes bya ba las le'u bzhi pa'i bshad pa'o// //de kho na nyid ma rtogs par mngon
<p>155b.6</p>par zhen pa'i bag chags thams cad spong bar mi 'gyur ro zhes bstan pa'i phyir/ /de nas de kho na nyid kyi le'u zhes bya ba gsungs so/ /dngos tshul gzugs med ces bya ba la/ gzugs su rung bas na gzugs te bems po yin la/ de yang gcig dang du ma'i sbyor bas dmigs nam
<p>155b.7</p>grub pa'i phyir dang / bems po ni snang bar mi dmigs pa'i yang phyir ro/ /de bas na rnam par shes pa nyid sngon po dang ser po la sogs pa'i rnam par so sor snang ba yin no/ /lta ba yang med ces bya ba la blta bar bya ba ngo bo nyid med pas/ lta ba rnam par shes pa yang 'dzin pa por med pa ste/ 
<p>156a</p>
<p>156a.1</p>de gnyis ni phan tshun ltos pa'i phyir ro/ /bdag la sogs pa yang med de 'og nas 'byung ba/ /mig gis gzugs la 'dzin par bya/ /zhes bya ba la sogs pa 'dis phyi dang nang gi skye mched kyi bdag nyid tsam du gsungs pa'i phyir ro/ /sbyor ba de ltar sgra la sogs pa
<p>156a.2</p>rnams la yang sbyar bar bya'o/ /de ltar phyi dang nang gi skye mched rnams rang bzhin med par bstan pa 'dis dngos po thams cad kyang ngo bo nyid med par rtogs shing khong du chud par bya'o/ /skyed ma dang ni zhes bya ba la sogs pas ni ma dang bu mo la sogs pa'i 'brel pa med par
<p>156a.3</p>ston par 'gyur te/ 'di ltar ma la sogs pa'i khrag dang khu ba dag ni las kyis mngon par bsgrubs shing bskyed pa ste/ skye ba dang / gnas pa dang / rga shi dang / bde ba dang / sdug bsngal rnams ni las la gnas pa yin na/ bu la sogs pa phan tshun du 'brel pa gang dag gi 'am gang
<p>156a.4</p>gis 'brel par brjod de ma grub pa de kho na'o/ /des na sngags dang phyag rgyas bskyed pa'i bdag med ma la sogs pa'i gzugs rnams dbyer med cing tha mal pa'i tshul gyi rnam par rtog pa rnams kyi stong pa nyid ni skyed ma la sogs pa yin te/ de nyid ji ltar bstan pa'i cho gas mchod
<p>156a.5</p>nas de bzhin gshegs pa'i ye shes bla na med pa la mngon par gzhol bar 'gyur ro/ /rigs rnams kyang ngo bo nyid med par bstan pa'i phyir gar mkhan zhes bya ba la sogs pa gsungs so/ /gar mkhan la sogs pa'i rigs su skye ba ngo bo nyid med pa ste/ 'di ltar bram ze la sogs
<p>156a.6</p>pa'i rigs kyi mdog dang / dbyibs dang / sems dang sems las byung ba dang / skye ba dang / rga ba dang / gnas pa dang / mi rtag pa tha dad par ma mthong ba'i phyir ro/ /de ltar mchog gi de kho na nyid mthong ba'i rnal 'byor pas khams gsum ma lus pa 'di dag dbyibs la sogs
<p>156a.7</p>pa tsam gyis rnam par phye ba lha'i rigs kyis ma yin no/ /gzugs dang / lang tsho dang ldan pa'i bu mo rnams gzung bar bya ste/ zhes bya ba ni 'jug pa'i yan lag tu gyur pa'i phyir ro/ /gzhan du rigs ltar dbyibs dang / kha dog la sogs pa mnan pa ni ma yin no/ /de'i phyir zag pa med
<p>156b</p>
<p>156b.1</p>pa'i bde ba chen po rdzogs par bya ba'i phyir rigs dang 'brel ba'i mdog dang dbyibs la sogs pa dang / bdag dang bdag gi ba sna tshogs pa rnams spangs te/ kha cig tu thogs pa dang bcas shing kha cig tu bgrod pa ma yin pa gzhan du rnal 'byor ma rnams la dpyad pa med par rang gi lus bzhin
<p>156b.2</p>du reg par bya zhing spyad la btung ba dang / bza' ba dang bgo ba dang / rgyan dang tsan+dan dang / gur gum la sogs pa'i dri zhim po dang / bzang po rnams kyis mchog tu bkur sti bya zhing mchod par bya'o/ /shes rab thabs kyi cho ga yis/ /zhes bya ba ni lha'i rnal 'byor sngon du 'gro bas rdo rje dang pad+ma
<p>156b.3</p>byin gyis brlab pa'i cho ga ste bla na med pa'i snyoms par 'jug pas so/ /de nyid 'dod pa ste chos thams cad dbyer med pa'i de nyid rtogs pas mchod pa ste de bzhin gshegs pa thams cad mchod par bya'o/ /rab tu 'bad pa zhes bya ba ni ma gus pas ma yin pa'o/ /bye brag ci nas
<p>156b.4</p>shes mi bya/ /zhes bya ba ni skal ba med pa'i sems can rnams kyi spyod yul du mi bya'o/ /ma sangs sbrul dang rkun po me/ /zhes bya ba la sogs pa skal ba med pa'i skye bo'i mngon sum du byas na ni/ 'di dang pha rol rnams su yang sprul pa la sogs pa rnams kyis kyang de sdug bsngal bar
<p>156b.5</p>byed par 'gyur ro/ /rigs lnga rnams kyi phyag rgya zhes bya ba la sogs pa ni thog ma med pa'i skye ba gcig nas gcig tu goms pa'i phyin ci log gi rtog pa rab tu zhi bar bya ba'i rgyur gsungs so/ /rdo rje zhes bya ba ni ye shes rnam pa lnga'i bdag nyid kyi de bzhin gshegs pa ste des 'debs so zhes
<p>156b.6</p>bya ba'i don to/ /rigs drug tu ni rtag tu gsungs/ /zhes bya ba ni rdo rje sems dpa'i rigs dang bcas nas so/ /sgom pa po med ces bya ba ni sems las tha dad par gyur pa ni sgom pa ste lus med pa'o/ /bsgom bya med ces bya ba ni de las ma gtogs pa'i bsgom par bya ba'i rang bzhin yang med par shes par
<p>156b.7</p>bya'o/ /sngags kyang med cing lha yang med/ /ces bya ba la sems las ma gtogs pa'i don med pa'i phyir brjod pa dang / brjod par bya ba ma yin pa'i sngags zhes bya ba yang med pa yin la/ de bzhin du zhal dang phyag la sogs pa'i rang bzhin can gyi lha yang gud na med pa yin no/ /gal te de
<p>157a</p>
<p>157a.1</p>ltar na chos thams cad btsal bar byas pas shin tu stong pa'i bdag nyid du 'gyur ro zhe na/ 'dir gsungs pa/ spros dang bral ba'i rang bzhin du/ /zhes bya ba la sogs pa ste/ spros dang bral ba'i rang bzhin du/ /zhes bya ba ni rnam par mi rtog pa'i sems tsam gyi bdag nyid do/ /de'i
<p>157a.2</p>tshul du lha dang sngags dag gnas pa ste/ gzhan 'dul ba'i dbang gis lha dang sngags rnams su kun du brtags nas bstan par khong du chud par bya'o/ /des na 'dir chos thams cad dbyer med pa'i chos kyi sku'i bdag nyid du sngags dang lha dag shes par bya'o/ /spros pa med pa nyid yin yang
<p>157a.3</p>bsgrub par bya ba dang byed pa'i bye brag gis gsungs pa/ rnam par snang mdzad ces bya ba la sogs pa ste/ gzung ba dang 'dzin pa med pa'i tshul gyis khyad par du snang bar mdzad pas na rnam par snang mdzad do/ /de nyid rang bzhin gyis thams cad mi g.yo zhing mi 'khrugs pas na mi bskyod pa'o/ / 
<p>157a.4</p>sems can rnams la gdon mi za bar 'bras bu stsol bas na don yod pa'o/ /rnyed par dka' ba bsam gyis mi khyab pa'i yon tan dang ldan pas na rin chen 'byung ldan no/ /rol ni phan tshun du rtsod pa ste de med pas A ro l-i ka go/ /'jig rten la de kho na nyid kyis gzigs pas na/ de nyid sems
<p>157a.5</p>pa'i bdag ces bya bar gsungs so/ /de bzhin du tshangs pa la sogs pa'i sgrar brjod par bya ba bstan pa'i phyir/ /tshangs pa ldog par zhes bya ba la sogs pa gsungs so/ /de ltar don dang 'brel pa dang rigs dang phyi rol gyi sngags dang lha rnams ngo bo nyid med par khong du chud pa'i rnal
<p>157a.6</p>'byor pa chen pos gang cung zad lus dang ngag dang yid kyi las su gyur pa de thams cad sngags dang phyag rgya dang / bsam gtan gyi bdag nyid du gsungs pa/ brjod pa rnams ni bzlas par bshad/ /ces bya ba la sogs pa ste/ de bsam gtan zhes bya ba ni sems dang sems las byung
<p>157a.7</p>ba'i mtshan nyid kyi bsam pa gang yin pa de ni de'i bsam gtan no/ /ci nyan thos la sogs pa dang thun mong ba zhig gam snyam pa la/ ma yin te pha las zhes bya ba la sogs pa la pha ni rang gi sems tsam gyi bdag nyid do/ /ji ltar bde ba ni bde ba tsam ste sems can thams cad la phan par byed
<p>157b</p>
<p>157b.1</p>pa'i mtshan nyid do/ /rnyed pa ni de las thob pa'o/ /bde de rang gi longs spyod bya/ /zhes bya ba la rang gi rang bzhin gyis stong pa nyid dang / snying rje'i rang bzhin bla na med cing thog ma dang tha ma med pa ste/ de mngon par rdzogs par byang chub par bya ba'o/ /bde ba de ji lta bu zhe na/ gsungs pa 'chi ba
<p>157b.2</p>zhes bya ba la sogs pa ste/ bde ba gang gis 'chi ba ste srog dang bral ba ltar lus dang ngag dang yid kyi bya ba 'di thams cad srog ste rlung dang bcas par log pa yin no/ /bde ba de ni bla na med pa'i byang chub kyi rang bzhin no/ /bsam gtan zhes bya ba ni rnam par mi rtog par rtse gcig tu gyur pa'i
<p>157b.3</p>phyir ro/ /brjod ces bya ba ni kun rdzob tu rnam par bshad pa yin no/ /yang na pha zhes bya ba ni shes rab ye shes kyi bdag nyid kyi sems so/ /ji ltar zhes bya ba ni ji lta ba bzhin du phun sum tshogs pa'o/ /bde ba zhes bya ba ni dga' ba dang bcas pa khams gsum bde ba chen por ro gcig pa'i rang
<p>157b.4</p>bzhin no/ /bde de rang gi longs spyod bya/ /zhes bya ba ni de bzhin nyid kyi rang bzhin gyi bla na med pa'i bde ba chen po de las kyi phyag rgya la ltos pa med par bsam gtan gyis kyang khong du chud par bya'o/ /'chi ba zhes bya ba ni zag pa dang bcas pa'i phung po dang khams dang skye mched rnams shin tu skye ba med par
<p>157b.5</p>'gyur ba'o/ /bde ba gang zhig gis zhes bya ba ni bde ba'i rang bzhin gang zhig shar bar gyur pas so/ /bde de bsam gtan zhes bya ba la bsam gtan ni rab kyi mtha' las skyes pa'i bde ba chen po rdo rje 'dzin pa chen po'i rang bzhin no/ /de dag ni rang gi sems tsam gyi bdag nyid du bla ma rnams
<p>157b.6</p>kyis bstan cing bshad pa zhes bya ba'i bar du'o/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u lnga pa'i bshad pa'o// //brtul zhugs kyi spyod pa ma rtogs par rnam pa thams cad mkhyen pa'i ye shes bla na med pa rdzogs par mi
<p>157b.7</p>'gyur bas de'i phyir spyod pa'i le'u gsungs pa/ de nas gzhan yang zhes bya ba la sogs pa ste/ de kho na nyid thob par bya ba'i thabs su gyur pa'i lus dang ngag dang sems kyi bya ba rnams ni spyod pa ste/ de nyid shin tu bsngags pas mchog go/ /de'i pha rol tu son pa ni rnam par mi rtog cing gsal
<p>158a</p>
<p>158a.1</p>ba'i mthar thug pas son pa'o/ /gang gis zhes bya ba ni gang zhig gis so/ /grub mtha' zhes bya ba ni de kho na nyid du'o/ /bgrod pa zhes bya ba ni lhag par song bar gyur pa'o/ /dgyes pa'i rdo rje'i dngos grub rgyu/ /zhes bya ba ni phyag rgya chen po'i dngos grub kyi rgyu mtshan du gyur pa
<p>158a.2</p>ste/ des na de lta bu'i spyod pa rab tu spyad par bya'o zhes bya bar sbyar ro/ /bgrod par bya ba de ji lta bu zhig yin zhes bya ba la/ sgom pa po yis zhes bya ba la sogs pa gsungs te/ sgom pa stobs can du gyur pa'i sems so/ /gzung bya ba zhes bya ba ni tshul rnam pa sna tshogs kyis rang gi nyes pa
<p>158a.3</p>bsal ba'i phyir dang / gdul bya skye bo rnams gzhug par bya ba'i phyir gang zhig 'chang ba'o/ /rna ba dag la 'khyil pa bzang / /zhes bya ba la kun nas zlum pas na 'khyil pa'o/ /legs par bzo byas shing 'bar bas na bzang ba ste/ gang yang 'og nas gsungs pa/ 'khor lo'i gzugs
<p>158a.4</p>kyis mi bskyod pa/ /zhes bya ba ste/ me long lta bu'i ye shes la sogs pa'i dbye bas man ngag ji lta bar gzung bar bya ba'i gzhan du ni ma yin no/ /shing gcig ces bya ba la sogs pa la gal te 'dir bya ba'i rgyud la sogs pa las gsungs pa bzhin sgom pa'i gnas nges par gzung
<p>158a.5</p>ngam zhe na/ bden te khyad par bsgoms pa la mngon par 'dod pa'i rnal 'byor pa rnams rjes su gzung bar bya ba'i phyir rnal 'byor ma rnams kyi 'du ba'i gnas su blta bar bya'o/ /shing gcig ces bya ba ni gnod sbyin rnams kyis byin gyis brlabs pa'o/ /dur khrod ni ro'i gnas so/ /ma mo ni
<p>158a.6</p>lha mo rnams kyi ste de rnams kyi gnas ni khyim mo/ /mtshan mo'i dus su skye bo rnams gnyid log par 'gyur ba ni dben pa ste/ skye bos dben pa'o/ /bas mtha' zhes bya ba ni grong gi mi rnams kyi skad gang du mi thos pa'o/ /yang na lag pa la sogs pa'i yal ga dang ldan pa'i phyir lus
<p>158a.7</p>nyid shing gcig pa'o/ /dbugs dang ldan pa'i rigs pa 'dis/ /lus la dur khrod ces byar brjod/ /ces gsungs pas/ dur khrod kyang de nyid do/ /ma mo'i khyim yang de nyid yin te khams rnam pa bdun ni skye ba'i gnas pas ma mo yin la/ khyim ltar de 'dzin par byed pas khyim
<p>158b</p>
<p>158b.1</p>mo/ /'dod chags la sogs pa'i gnyid log pas na dben pa ste/ rnam par rtog pa dang bral ba'o/ /chos 'byung ba'i lte ba ni bas mtha'o/ /cung zad ces bya ba la sogs pa ni bsam gtan gyis drod la sogs pa'i mtshan ma gang rnyed nas so/ /gal te spyod pa byed 'dod cing / /dngos
<p>158b.2</p>grub thob phyir zhes bya ba la dngos grub ni thun mong dang / mchog gi dngos grub dag ste/ 'dod pa'i bsam pa dang ldan pa gang yin pa des ji skad gsungs pa'i phyag rgya dang lhan cig tu rig pa'i brtul zhugs la spyad par bya'o/ /rang 'dod lha yi rigs kyis bya/ /zhes bya ba ni brtag pa
<p>158b.3</p>gnyis pa'i le'u bcu pa las gsungs pa'i mdog dang / mtshan nyid dang ldan pa'i lha mo ni/ /rang 'dod lha'i rigs te de dang ngo / /bya ba ni byang chub sa bon gzhag bya ste zhes bya ba'o/ /mngon par sbyangs la zhes bya ba ni sngags dang rgyud dang dam tshig dang brda rnams kyis so/ /sman ni cho ga bzhin
<p>158b.4</p>du rtag tu goms par brten pa/ sman ni bza' bar bya zhes bya ba la sman ni dri zhes bya bar gang grags pa'o/ /chu ni dri chu'i rdzas te de dag gi dbus na gnas pa khrag dang khu ba dang sha rnams kyang gzung bar bya'o/ /rga dang shi bas gnod mi 'gyur/ /zhes bya ba ni cho ga bzhin du rtag tu
<p>158b.5</p>goms par bsten pas so/ /rtag tu bsrungs pa zhes bya ba ni cho ga 'dis pha rol phyir rgol ba rnams las rtag tu bsrung bar 'gyur ba'o/ /gzhan dag ni go sla'o/ /'dod pa zhes bya ba ni gzhan la rnyed pa dang bkur sti thob par bya ba'i phyir spyod pa la slob pa'o/ /gti mug ces bya ba ni phan pa dang
<p>158b.6</p>gnod pa la sogs pa bdag dang bdag gir 'dzin pa'o/ /'jigs pa zhes bya ba ni spyod pa la zhugs pa rnams kyi 'bras bu'i bar chad bya ba'i phyir gzhan dag gis byas pa'i sgrib pa'i khyad par ro/ /khro ba zhes bya ba ni gzhan dag gam bdag la yang rung ste dbyig pa la sogs pas bsnun
<p>158b.7</p>par brtson pas sems khong nas 'khrugs pa'o/ /ngo tsha zhes bya ba ni gzhan gyi spyod pa la ltos nas bdag nyid spa bkong bar byed pa'o/ /gnyid ces bya ba ni nye bar mtshon pa ste/ rgod pa dang / 'gyod pa dang / rmugs pa dang / so ma nyi'i bar du spang bar bya'o/ /the tshom med pas spyod pa bya/ / 
<p>159a</p>
<p>159a.1</p>zhes bya ba ni bdag nyid nges par btang bas so/ /lus ni sbyin par btang ba yis/ /zhes bya ba ni sems can thams cad bskyed pa'i phyir/ /bla ma dang dpa' bo dang rnal 'byor ma rnams la bdag nyid nges par phul zhing btang nas de'i 'og tu spyod pa brtsam par bya'o/ /cha dang
<p>159a.2</p>cha min rnam dpyad nas/ /zhes bya ba ni rnam par dpyad na gcig dang du ma bral zhing sbyin bdag dang / len pa po dang / sbyin pa dmigs su med pa'o/ /de nas sbyin pa gtang mi bya/ /zhes bya ba ni don de nyid ston par byed pa ste/ sbyin pa la sogs pa'i 'du shes mi bya'o zhes bya ba'i don to/ /bza' ba
<p>159a.3</p>zhes bya ba la sogs pa la/ bza' ba ni zan la sogs pa ste/ de dag gi ro myang ba la ltos pa med par longs spyod cing zhim pa dang / mi zhim par 'dzin pa dag spang bar bya'o zhes bya ba'i don to/ /'dod dang mi 'dod rnam par rtog /ces bya ba ni yongs su len pa dang / spong ba ni rtog pa'i ngo bo nyid de
<p>159a.4</p>sdug bsngal gyi phung po chen po 'phel bar byed do/ /gzhan dag ni khong du chud par zad do/ /bslab dang zhes bya ba la sogs pa la bslab pa ni dge ba dang / mi dge ba rnams la 'jug pa dang ldog pa'i mtshan nyid do/ /cho ga zhes bya ba ni dkyil 'khor du zhugs pa la sogs pa'o/ /ngo tsha zhes bya ba ni
<p>159a.5</p>rang dang rjes su mthun pa'i bya ba mi byed pa'o/ /dngos po kun gyi rang bzhin gyis/ /zhes bya ba ni chos thams cad gnyis su med pa'i bde ba chen po'i tshul gyis so/ /rnam spyod ces bya ba ni spyod lam rnam pa sna tshogs dag tu'o/ /rnal 'byor zhes bya ba ni rna cha la sogs pa'i brtul zhugs
<p>159a.6</p>kyi sbyor ba shes pa'o/ /brtse chen po zhes bya ba ni rdo rje snying po la bod pa'o/ /sbyin sreg mchod sbyin zhes bya ba la sogs pa ni 'di'i don gyi sbyin sreg la sogs pa'i spros pa rnams spangs shing phyin ci log gi rnam par rtog pa las grol pas de kho na nyid kyi brtul zhugs kyi spyod pa dang yang dag par
<p>159a.7</p>ldan pas bla na med pa'i byang chub bsgrub par bya ba yin no/ /shin tu sbyor ldan zhes bya ba ni sems brtan por gyur na'o/ /yang na rnal 'byor pa gang dag sbyin sreg la sogs pa'i las tsam gyis bdag nyid dag par sems pa de dag gi dbang du byas nas gsungs pa/ sbyin sreg mchod sbyin
<p>159b</p>
<p>159b.1</p>zhes bya ba la sogs pa ste/ bla na med pa'i de kho na nyid kyi spyod pa ma gtogs par phyi dang nang gi sbyin sreg la sogs pa'i rtog pa rnams kyis dngos grub chen por mi 'gyur ro/ /zhes bya ba yin no/ /mi bya ci yang yod ma yin/ /zhes 'og nas gsungs pas na/ dam tshig sdom las
<p>159b.2</p>rnam par grol lo/ /brgya byin mtshungs pa zhes bya ba ni brgya byin gyi gzugs dang stobs dang / brtson 'grus dang / mthu dang ldan pa'i gdon su yang rung ba dag gal te mdun du mthong na de la 'jigs par mi bya ste/ rang gi ting nge 'dzin las nyams par mi bya'o/ /de la zhes bya ba ni de la
<p>159b.3</p>yang 'jigs par mi bya na yi dgas gzhan la lta smos kyang ci dgos/ 'o na ji ltar bya zhe na gsungs pa/ seng ge'i tshul gyis zhes bya ba la sogs pa ste/ seng ge ni bcom ldan 'das te nyon mongs pa ri dgas kyis mi brdzi ba'i phyir ro/ /de dang 'dra ba ni de'i tshul te gnas skabs thams
<p>159b.4</p>cad du rang gi ting nge 'dzin rtogs par bya ba'i phyir ro/ /rtag tu zhes bya ba la sogs pa la rtag tu rgyun mi 'chad pa'o/ /snying rje'i btung ba ni gang gi phyir longs spyod dang / sprul pa rdzogs nas sems can rnams kyi nyes pa ma lus pa bsal ba sngon du 'gro bas de bzhin gshegs pa'i ye
<p>159b.5</p>shes thob pa'i thabs su gyur pa 'dul ba'i dbang gis 'jig rten gyi khams sna tshogs dag tu gzugs rnam pa sna tshogs dag tu sprul te chos ston pa la 'jug pa yin no/ /de'i phyir gsungs pa/ sems can kun gyi don gyi phyir/ /zhes bya ba'o/ /sbyor ba'i btung ba zhes bya ba la
<p>159b.6</p>sbyor ba ni thabs dang shes rab gnyis su med pa'i ye shes so/ /de nyid rnal 'byor pa rnams kyi btung ba ste/ chos rnams dbyer med pa'i mtshan nyid chos kyi skus so/ /myos pa ni chos thams cad do/ /btung ba gzhan gyis myos pa min/ /zhes bya ba ni stong pa nyid dang snying rje'i bdud rtsi'i btung ba ma
<p>159b.7</p>gtogs par gzhan du chos thams cad kyi bdag nyid chos kyi skus myos pa ma yin pa'o/ /de 'ang gsungs pa/ mtshan dang dpe byad gzugs sku rdzogs par mngon 'dod pa/ /bsam gtan tsam gyis ma yin brtson 'grus ldan pas thob/ /ma 'dres la sogs sangs rgyas
<p>160a</p>
<p>160a.1</p>chos kun 'bad med par/ /chos sku mngon rtogs 'dod pa rdzogs la bsten par 'gyur/ /zhes bya'o/ /yang na snying rje'i btung ba zhes bya ba ni chang gi btung ba la dga' ba'i sems can rnams rjes su gzung bar bya ba'i phyir snying rje dang ldan pas rtag tu spyod pa
<p>160a.2</p>rnam par dag pa nye bar bstan par bya zhing / sngags kyis sbyangs pa'i dug dang 'dra ba nyon mongs pa rnams kyis mgos par yongs su bzung la spyad de/ phung po la sogs rnam par dag pa'i de bzhin gshegs pa thams cad bdud rtsi'i ting nge 'dzin gyis tshim par bya'o/ /sems can rnams kyi
<p>160a.3</p>don gyi phyir/ /zhes bya ba ni rnal 'byor pa rnams kyi lus dang ngag dang yid kyi yang dag par 'jug pa gang cung zad ci yod pa de dag thams cad mchog gi theg pa 'di la mngon par dga' bar bya ba'i phyir 'jug pa'o/ /sbyor ba'i btung dga' zhes bya ba la sbyor ba ni thabs dang shes rab dbyer med pa'i
<p>160a.4</p>ting nge 'dzin gyi tshul gyis so/ /'di'i btung ba ni rtag tu rgyun mi 'chad par yid la bya'o/ /rnal 'byor pa ni zhes bya ba ni dam tshig dang ting nge 'dzin gyi cho ga thams cad la mkhas pa'o/ /btung ba gzhan min zhes bya ba ni bdag nyid dam tshig nyams par 'gyur bas skye bo rnams mngon par ma dad pa
<p>160a.5</p>bsrung bar bya ba'i phyir btung ba gzhan la brten par mi bya'o/ /myos pa zhes bya ba ni lus dang ngag gi rnam par dbye ba sngon du 'gro bas rgyal bar 'gyur ba'o/ /de yang gsungs pa/ nga rgyal bskyed par bya ba'i phyir/ /nyung ngu 'di la goms par bya/ /ji ltar myos par mi 'gyur zhing / /mchog tu
<p>160a.6</p>dga' ba'i sems kyis bya/ /zhes so/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u drug pa'i bshad pa'o// //skal pa dang ldan pa rnams kyi spyod yul ma yin pa'i brda ma rtogs par rang gi dam tshig can rnams khong du chud par
<p>160a.7</p>mi 'gyur ro/ /zhes bstan pa'i phyir de nas brda'i le'u zhes bya bar gsungs te/ brda zhes bya ba ni rnal 'byor ma rnams kyi lus dang ngag gi tha snyad do/ /de la phyi rol 'du ba zhes bya ba la sogs pa la 'du ba'i sa de rnams su mchog tu gyur pa'i thugs rjes sgeg pa la sogs pa'i nyams dang ldan pa'i
<p>160b</p>
<p>160b.1</p>chos dang / longs spyod rdzogs pa dang / sprul pa'i rang bzhin gyis rnal 'byor ma rnams kyis sgrub pa po rjes su gzung ba'i phyir/ gang zhig smras pa'i bza' ba dang btung ba dang mal cha la sogs pa rnams mchog tu dga' ba'i sems kyis de dag thams cad phun sum tshogs par bya'o/ /de nas
<p>160b.2</p>rang gi dam tshig can de rnams la yang gus pas spyi bos 'dud par byas nas skal pa ji lta ba bzhin du/ des chos bstan pa sngon du 'gro ba'i mig sman dang / /rkang byug la sogs pa'i dngos grub rnams kyang rab tu ster zhing / /yul thams cad kyi rnal 'byor ma zhing skyes ma dang / /sngags
<p>160b.3</p>skyes ma dang / lhan cig skyes pa'i rang bzhin can rnams la yang gus pas spyi bor 'jig rten las 'das pa'i dngos grub ster ba la mngon par gzhol bar bsod nams byas pa'i sgrub pos yang dag par mthong bar 'gyur ba'i phyir de rnams la yang dag par bsdus te ston par mdzad pa yin
<p>160b.4</p>no/ /gnas dang nye ba'i gnas dang ni/ /zhes bya ba la sogs pa la/ 'di rnams su rnam pa bcu gnyis te zhes bya ba ni mos pas spyod pa'i sa dang / rab tu dga' ba dang / dri ma med pa dang / 'od byed pa dang / 'od 'phro ba can dang / shin tu sbyang dka' ba dang / mngon du gyur pa dang / 
<p>160b.5</p>ring du song ba dang / mi g.yo ba dang / legs pa'i blo gros dang / chos kyi sprin dang / kun du 'od rnams so/ /'di rnams nyid rigs la sogs pa'i sa ste/ sems can gyi bsam pa'i dbye bas so/ /gnas la dza lan+d+ha ra la sogs pa'i tha snyad ni sangs
<p>160b.6</p>rgyas dang / rdo rje 'dzin pa rnams kyi ste/ gdul bya'i dbang gis gzhan yang bdag med ma la sogs pa mngon par brjod pa rnams kyi 'du ba'i gnas te/ 'bras bu rdo rje 'dzin pa'i sa thob par mdzad pa yin no/ /sa bcu'i dbang phyug ces bya ba la sogs pa 'dis ni rab tu dga' bas na/ chos
<p>160b.7</p>kyi sprin gyi mthar thug pa 'di rnams nyid rgyur gyur pa'i rdo rje sems dpa'i ston pa yin no/ /'di la gzhan du zhes bya ba ni rab tu dbye ba med pa'o/ /nyi ma zhes bya ba ni nyin zhag go/ /sems can kun gyi don gyi phyir/ /zhes bya ba ni/ sems can thams cad kyis 'jig rten dang 'jig
<p>161a</p>
<p>161a.1</p>rten las 'das pa'i dngos grub thob par bya ba'i phyir ro/ /rnal 'byor ma rnams zhes bya ba ni/ zhing las skyes pa dang / sngags la skyes pa dang / lhan cig skyes pa'i rang bzhin can rnams so/ /rab tu 'du ba zhes bya ba ni nges par gzung bar gyur pa'o/ /rgyal
<p>161a.2</p>mtshan zhes bya ba ni sgyegs pa'o/ /mtshon bsnun zhes bya ba ni gzhan gyis bsad pa'o/ /bdun 'khor zhes bya ba ni skye ba bdun du mi rnams kyi nang du 'khor ba ste/ 'og nas 'byung ba'i dngos grub thob par bya ba'i phyir ro/ /'o na gal te rang nyid dus byas par ma gyur na de'i tshe 'og
<p>161a.3</p>nas 'byung ba'i kha sbyor dral ba'i cho ga mi bya ba'am/ ci zhe na/ ma yin te/ snying rje zhes bya ba la sogs pa la/ gang zhig nges par sdug bsngal gyi rgyu la gnas shing gzhan gyis 'dul bar mi nus pa rnams snying rjes sdug bsngal chen po zhi bar bya ba'i phyir bsten pa'o/ / 
<p>161a.4</p>'bad pa yis zhes bya ba ni sngags la sogs pa'i cho gas so/ /mkhas pa zhes bya ba ni sbyor ba shes pas so/ /de'i phyir gsungs pa/ snying rje dman pas grub mi 'gyur/ /zhes bya ba ste/ dngos grub thams cad ni snying rje'i rtsa ba can no/ /des na de spangs pa rnams dngos grub
<p>161a.5</p>tu mi 'gyur ro/ /don de nyid rab tu gsal bar bya ba'i phyir des na zhes bya ba la sogs pa smos te/ 'jig rten dang 'jig rten las 'das pa'i don thams cad phun sum tshogs par bya ba'i phyir 'bad de rab tu snying rje bskyed par bya'o zhes bya ba'i don to/ /gal te de ltar na 'og nas 'byung
<p>161a.6</p>ba'i kha sbyor dral ba'i cho ga sus kyang nam yang mi bya'o zhe na/ ma yin te/ gdug pa thams cad gdul ba'i phyir/ /zhes bya ba la/ gdug pa ni dkon mchog gsum la gnod pa dang / bla ma dang dam tshig can gyi sems can la gnod pa rnams gzhug pa'i phyir ro/ /de yang
<p>161a.7</p>bkur sti byas shing sbyin pa la sogs pas mngon par bskul nas 'og nas 'byung ba'i bsnyen gnas la sogs pa sbyin pa 'dis mngon par dad par byas la theg pa gsum gyi snod ji lta ba bzhin du gzhug par bya ste/ des kyang gzhug par ma nus na de'i tshe 'og nas 'byung ba 'dis kha sbyor dral
<p>161b</p>
<p>161b.1</p>ba'i dbye ba'i mtshan nyid cho ga bzhin du bya'o/ /de yang rnam par snang mdzad mngon par byang chub pa las gsungs pa/ 'di ni byang chub sems dpas ji srid du srog gcod pa las phyir ldog par bya ste/ gzhan du sems can dkon mchog gsum la gnod pa byed pa zhes bya ba la sogs pa rgyas
<p>161b.2</p>par 'byung ba yin no/ /gal te de lta na thabs myur ba'i cho ga 'dis thams cad bya ba'o zhe na ma yin te/ gtso bo rab tu dgag par bya/ /zhes bya ba la/ gdug pa ma yin pa'i rgyu thams cad la dgag par bya'o/ /zhes bya ba'o/ /de la 'di ltar shes par bya/ /zhes bya ba la sogs pa la nyin mo
<p>161b.3</p>dang mtshan mo ni thabs dang shes rab kyi rnam par dag par gsungs pa yin no/ /mi bya cung zad ces bya ba la sogs pa la gang yang srog gcod pa la sogs pa mi bya ba cung zad kyang med pa'o/ /mi bza' zhes bya ba ni 'jig rten pas smad pa rnams so/ /'dir ni mi bsam yod ma yin/ /zhes
<p>161b.4</p>bya ba ni brnab sems la sogs pa'o/ /mi smra dge sdig ces bya ba ni brdzun du smra ba la sogs pa dpal he ru ka'i rnal 'byor pa gzhan gyi don la zhugs pa rnams so/ /de yang gsungs pa/ snying rjer ldan pa mi dge med/ /bkag pa rnams kyang de la gnang / /zhes bya ba'o/ / 
<p>161b.5</p>bdag ji bzhin sems can ji bzhin/ /zhes bya ba ni rang dang gzhan la 'dir bde ba dang sdug bsngal dang / khu ba dang khrag la sogs pa'i bye brag gang yang med do/ /bdag gi bdag ltar gzhan de bzhin/ /zhes bya ba ni phyin ci log gis brtags pa'i phung po tsam ste/ bdag dang gzhan zhes bya ba'i
<p>161b.6</p>dngos po thams cad ni stong par shes par bya'o/ /des na chos thams cad ni mnyam pa nyid dang / ma lus pa'i sems can gyi khams bsgral bar 'dod pa'i dpal he ru ka'i tshul can la ji ltar bstan pa thams cad kha na ma tho ba med pa nyid do/ /'di ltar kun sems sbyor ba'i bdag /ces bya
<p>161b.7</p>ba ni 'gro ba thams cad kyi bdag nyid thabs dang shes rab dri ma med pa'i ting nge 'dzin gyi rang bzhin du rnam par sems pa'o/ /bdag nyid bza' btung zhes bya ba la sogs pa la gang cung zad za ba de thams cad bdud rtsi bcur byas la btung ba rnams ni byang chub kyi sems su bya'o zhes pa ste/ 
<p>162a</p>
<p>162a.1</p>bza' bar bya ba dang bza' ba dang / zab po'i rnam par rtog pa spangs pas sngags dang lha dag gnyis su med par byas te mchod par bya ba dang / mchod pa po dang / mchod pa'i rtog pa dang bral bas de bzhin gshegs pa thams cad kyi thugs rjes lhag par
<p>162a.2</p>sprul pa'i bdag nyid du bsgoms nas mchod pa brtsam par bya'o/ /ji srid ces bya ba la sogs pa la gang cung zad lus kyi rnam pa'i las dang gang yang dag gi rang bzhin de thams cad sngags dang phyag rgya'o/ /gang du zhe na he ru ka dpal bzher gnas na ste/ he ru ka'i don ni shrI gnyis
<p>162a.3</p>med ces bya ba la sogs pas bstan to/ /skye bo gang dang zhes bya ba la sogs pa la/ pi shi taM zhes bya ba ni sha'o/ /blo dang ldan pas zhes bya ba ni sbyor ba la mkhas pas so/ /sems can de dag thams cad bsam gyis mi khyab pa'i sngags dang lha'i sbyor bas lha dang mir skyes
<p>162a.4</p>shing tshe rabs dran pa dang / bde ba dang ldan par rnal 'byor pa'i dbang du 'gyur ro/ /rdo rje thod pa'i sbyor bas so/ /zhes bya ba la/ rdo rje ni b+h+rUM AM dzrIM khaM hUM ste de bzhin gshegs pa lnga'i sa bon ye shes lnga'i bdag nyid do/ /thod pa ni a yongs su gyur pa'i pad+ma'i snod do/ /sbyor ba
<p>162a.5</p>zhes bya ba la 'og tu rlung gi steng du me'i dkyil 'khor la pad+ma'i snod du de bzhin gshegs pa rnams kyi sa bon no/ /de'i steng mtho gang gi spags pa'i bar snang la kha T+wAM ga'i zla ba la gnas pa'i yi ge oM gyis ye shes kyi bdud rtsi drangs nas dam tshig gi bdud rtsi dang gcig tu byas te/ hoH 
<p>162a.6</p>gnyis kyi bar du chud pa'i yi ge gsum gyi sbyor bas gtor ma sngon du 'gro ba'i tshul gyis bza' bar bya'o/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u bdun pa'i bshad pa'o// //brda'i le'u'i 'og tu rnal 'byor
<p>162a.7</p>ma'i 'khor lo bshad par bzhed nas gsungs pa/ de nas zhes bya ba la sogs pa'o/ /ze'u 'bru zhes pa ni ze'u 'bru yongs su gyur pa ste nang gi rim pa zlum po'o/ /gru gsum zhes bya ba ni chos kyi 'byung gnas yongs su gyur pa ste/ phyi'i dkyil 'khor gru bzhi pa'o/ /'di
<p>162b</p>
<p>162b.1</p>dag ni dkyil 'khor spyi'i mtshan nyid de/ de yang / rigs gcig sgo ni bzhi pa ste/ /zhes ji skad gsungs pa'i pi tsu badzra'i ri mo'i dkyil 'khor du gtogs pa'o/ /A li kA li zhes bya ba A li kA li dag de kho na me long lta bu dang / mnyam pa nyid kyi ye shes rnam par dag pa'i zla ba dang
<p>162b.2</p>nyi ma'o/ /sa bon phyag mtshan zhes bya ba la sogs pa ni de dag gi dbus so/ /rdo rje sems dpa'i zhes bya ba ni rgyur gyur pa'i 'o/ /gdan zhes bya ba ni bskyed pa'i gnas te mngon par byang chub pa rnam pa lnga'i rim gyis zhes bya ba'i don to/ /yi ge las byung gong bu la/ /zhes bya ba la gong bu
<p>162b.3</p>ni lus te/ 'di ni yi ge las byung ba yin gyis gang dul la'i yang gzugs las ni rdo rje sems dpa' ma yin no/ /hUM dang phaT sogs 'dod mi bya/ /zhes bya ba la sogs pa la sogs kyis ni rigs lngas byin gyis brlabs pa yin no/ /rdo rje dang pad+mo byin gyis brlab pa la sogs pa de 'dod par
<p>162b.4</p>mi bya ste/ gang gi phyir byang chub kyi sems bcing ba'i cho ga yin pa'i phyir ro/ /sems pa'i gzugs zhes bya ba la sogs pa ni go sla'o/ /phyag mtshan zhal sogs sras lta bu/ /zhes bya ba la sogs pa'i sgras ni gzhan zhabs la sogs pa yang gzung bar bya'o/ /zla ba'i gzugs can
<p>162b.5</p>nor bu'i 'od/ /ces bya ba ni sku mdog dkar po'o/ /yang na zla ba'i rang bzhin can/ /zhes bya ba ni kun rdzob kyi byang chub kyi sems te/ kun da lta bu yin pa'i phyir ro/ /nor bu zhes bya ba ni nor bu'i nang du chud pa'o/ /'od ces bya ba ni rab tu snang ba ste spros pa thams cad las rnam par grol ba
<p>162b.6</p>chos thams cad dbyer med pa'i bde ba chen po'i mtshan nyid do/ /de nyid kyi phyir rang nyid kyi phyag rgya dang / zhal dang dbyibs la sogs pa ma grub pas na sras lta bu zhes gsungs te/ 'di'i don ni bcom ldan 'das 'di nyid las chos thams cad dbyer med pa'i rang bzhin gyi rdo rje can longs spyod
<p>162b.7</p>rdzogs pa'i sku yongs su gzung ba'i phyir/ 'og nas 'byung ba'i lha mo bzhi'i dbyangs kyis yang dag par bskul bas sku gsum po rim gyis 'byung ngo zhes bya ba'i don to/ /ser mo la sogs 'di las 'byung / /zhes bya ba ni rgyur gyur pa'i rdo rje sems dpa' las so/ /de dag kyang he ru ka
<p>163a</p>
<p>163a.1</p>mngon par 'byung ba'i le'u las thams cad gsal bar ston par 'gyur ro/ /yi ge gzhan las tha dad pa/ /zhes bya ba la yi ge ni sa bon te/ sa bon dang mtshan mas gzhan la ste/ phan tshun du phye bas yin gyi/ rgyu ni ma yin no/ /drag chen zhes bya ba ni drag po'i
<p>163a.2</p>nyams kyi gar dang ldan pa'o/ /dang por nag por bsgom par bya/ /zhes bya ba la sogs pa la mig la sogs pa'i rnal 'byor ma drug po rnams kyi rim pa bzhin du sku mdog bstan pa yin no zhes la la dag zer ro/ /gzhan dag ni 'gro ba drug pos dbye bas 'khor lo bsgom
<p>163a.3</p>par bya ba yin no zhes zer ro/ /yan lag drug ces bya ba ni kha dog drug gi bdag nyid can no/ /rnam par dga' mtha' yas de bzhin/ /zhes bya ba la mchog tu dga' ba dang rnam par dga' ba dag gi dbus ni mtha' ste/ de kho na nyid do/ /yang zhes bya ba ni khyad par du gyur pa'o/ / 
<p>163a.4</p>de bzhin zhes bya ba ni yan lag drug dang ldan pa des so/ /de skad du yang gsungs par gyur pa/ /lha yi 'khor lo thams cad kha dog gcig pa ste/ /bde ba chen po'i rang bzhin du ni bsgom par bya/ /zhes pa'o/ /yang na rnam par dga' mtha' zhes bya ba ni mtha' ste yod par gyur pa'o/ / 
<p>163a.5</p>yang zhes bya ba ni phyi nas so/ /de bzhin zhes bya ba ni ji ltar shes rab kyi ye shes de bzhin du de'i 'og tu bsgom par bya'o/ /zhes 'og nas tshigs su bcad pas ston par 'gyur ro/ /rdzogs pa'i rim pa'i sbyor bar bya ba'i phyir gsungs pa/ nam mkha'i dbyings zhes
<p>163a.6</p>bya ba la sogs pa'o/ /gal te na bskyed pa'i rim pa'i tha mal pa'i rnam pa bzlog ste/ lha'i rnam par dag pa ma lus pa'i tshul gyis dngos grub chen por gyur pa ma yin no zhe na/ bden te gang yang spros pa thams cad las grol ba'i stong pa nyid bla na med pa'i bde ba chen po thabs dang
<p>163a.7</p>shes rab kyi rang bzhin gyi bsgom par bya bar mi nus pa rnams kyi phyir/ phung po la sogs pa'i rnam par dag pa'i dbye ba mdor bsdus pa dang / bar ma dang rgyas pa'i tshul gyi bskyed pa'i rim pa'i dbye ba bstan pa yin no/ /de yang gsungs pa/ blo bzangs rnams kyis thog mar bskyed
<p>163b</p>
<p>163b.1</p>pa'i rim pa bsgom par bya ste rtag tu ni/ /sngags dang phyag rgya rnam dag rgyan dang go cha thams cad nges par brjod mi bya/ /phyi nas gsal bar ldan zhing rgyun du skad cig gcig kyang de nyid sems gcig gis/ rdzogs pa'i rim pa'i sgom pa bde chen srid pa 'jig byed lhan cig rtag
<p>163b.2</p>bsam bya/ zhes gsungs te/ de ltar rdzogs pa'i rim pa bsgom pa nyid kyis rnal 'byor pa mchog rnams kyi dngos grub thams cad myur du rdzogs par byed pa yin no/ /zhes shes par bya'o/ /kha cig ni bskyed pa'i rim pa dang rdzogs pa'i rim pa de dbyer med par bya'o zhes 'chad de/ 
<p>163b.3</p>gang yang gsungs pa/ lus med bde ba ga la yod/ /ces bya ba la sogs pa gsungs pas so zhes zer ro/ /lhan cig skyes pa'i dbye ba rnam pa bzhi bstan pa'i phyir kun du dga' ba ste/ zhes pa la sogs pa gsungs te tha mal pa'i rnam par rtog pa bzlog ste/ ye shes rnam pa
<p>163b.4</p>lnga'i ting nge 'dzin las yang dag par byung ba'i bcom ldan 'das rdo rje sems dpa' ni kun du dga' ba'o/ /mchog tu dga' ba rnal 'byor ma/ /zhes bya ba'i rnal 'byor ma'i sbyor bas mchog tu dga' ba 'byung bar 'gyur bas na/ de la yang de skad ces brjod do/ /chags pa'i dga' ba
<p>163b.5</p>ma lus nyid/ /ces bya ba ni ma lus pa'i de bzhin gshegs pa thams cad 'jug pa sngon du 'gro bas/ zhu bar gyur pa'i byang chub kyi sems kyi gzugs kyis 'byung ste dkyil 'khor pa thams cad du gyur pa 'di ni rnam par dag pa'o/ /bde de'i thabs kyis thams cad rig /ces bya ba ni shes
<p>163b.6</p>rab ye shes kyi thabs kyis bde ba de thams cad rig pa ste/ de nyid 'bras bur gyur pa'i bcom ldan 'das rdo rje 'chang chen po yin la/ rtag tu rtogs pa'i rang bzhin yin pa'i phyir de nyid lhan cig skyes pa'i dga' ba yang yin no/ /mchog tu dga' ba srid pa zhes bya ba la sogs pa la/ 
<p>163b.7</p>mchog tu dga' ba ni 'dod chags kyi rang bzhin gyi phyir mchog tu dga' ba las srid pa ste/ 'di ltar chags pa dang ldan pa'i 'dod pa dang mi 'dod pa'i las rnams rab tu brtsams nas bde 'gro dang ngan 'gro'i srid par 'gyur ro/ /mya ngan 'das pa rnam dag pa/ /zhes bya ba la rnam par dag
<p>164a</p>
<p>164a.1</p>pa'i mtshan nyid ni 'dod chags dang bral ba dbang po thams cad rgyas pa'i ye shes te/ chags pa'i bdag nyid kyi srid pa dag la chags pa dang bral bar 'gyur ba yin no/ /'di ltar 'dod pa dang gzugs dang gzugs med pa'i khams rnams 'dod
<p>164a.2</p>chags dang bral nas las rnams mngon par yang spang du med do/ /de ltar las dang nyon mongs par ma bsams pas phung po la sogs pa log pa tsam ni mya ngan las 'das pa zhes bya'o/ /dbus ni kun du dga' tsam nyid/ /ces bya ba ni kun du dga' ba yang bde ba tsam gyi
<p>164a.3</p>phyir chags pa nyid do/ /lhan cig skyes pas 'di dag spangs/ /zhes bya ba la kun du dga' ba dang / mchog tu dga' ba dang / rnam par dga' ba rnams spangs pa ni bral ba'o/ /de lta mod kyi lhan cig skyes pa'i rang bzhin bstan pa'i phyir gsungs pa/ gzhan gyi bstan min
<p>164a.4</p>lhan cig skyes/ /zhes bya ba la sogs pa ste/ bla ma la sogs pas lhan cig skyes pa'i de kho na nyid bstan par nus pa ma yin te/ ngag gi rtog pa thams cad kyi yul ma yin pa'i phyir ro/ /'o na ji ltar shes par bya zhe na/ gsungs pa/ bsod nams las ni bdag ces
<p>164a.5</p>bya/ /zhes bya ba la sogs pa ste/ rang gi bsod nams las ni bla ma brgyud pa nye bar bstan pa yin la/ de la sngags kyi las go bzlog ba'i man ngag shes par bya ba ste rang gi nyams su myong bar bya ba'o/ /yang na/ /bsod nams las ni bdag ces bya/ /zhes bya ba ni legs par
<p>164a.6</p>byas pa'i rang gi rgyud las gsungs pa phyag rgya rnyed pa yin no/ /de la bla ma brgyud pa nye bar bsten pa zhes bya ba ni bla ma'i man ngag dag las de nyid kyi goms pas nye bar rnyed pa'i sdig bskyod ces bya ba'i rtsa sor mo dang lces cung zad bskyod nas cho ga ji lta ba bzhin du rang gi rdo rje mngon par phyogs par
<p>164a.7</p>gyur pa dang / bsod nams chen po dang ldan pa rnams la nges par bde ba chen po skyed par 'gyur ro zhes bya'o/ /gang phyir 'gro kun nga las byung / /zhes bya ba ni rgyu gzhan nam/ rgyu med pa'am gzhan gyis khyab pa'am rang bzhin gzhan pa'am rang bzhin med pa zhes bya ba rnams ma
<p>164b</p>
<p>164b.1</p>yin no zhes 'dir rab tu bstan pa yin no/ /de ltar zhes bya ba la sogs pa ni ji ltar bstan pa'i rdzogs pa'i rim pa yongs su shes nas goms par bya ste bsgoms pa dang / rjes su mthun pas sems dang lus bag yangs par bya'o/ /zhes bya ba'i don to/ /shin tu mnyam
<p>164b.2</p>gzhag ces bya ba ni dbang po rnon po dang ldan pa'o/ /grub par 'gyur ba ni ji ltar bstan pa der tshe 'di nyid la bde ba'i rang bzhin yongs su rdzogs par 'gyur ro/ /ji lta bu zhig ce na/ bsod nams chung ba'i mi yis kyang / /zhes bya ba ste/ bsod nams stobs chung bas kyang ngo / / 
<p>164b.3</p>ci zhig byas pas zhe na/ gnas skabs thams cad du chos thams cad rang rig pa'i de kho na nyid bsgoms pas so/ /'di ltar yang sngon gyi bde ba zhes bya ba la sogs pas gsal bar ston par 'gyur ro/ /brtan dang zhes bya ba la sogs pa la brtan pa dang g.yo ba'i chos gang yin pa
<p>164b.4</p>rang gi rgyud las dbyer med pa'i bde ba chen po'i rang bzhin bsgom pa'o/ /de yang gsungs pa/ rang gi gzugs dang lhan cig ces bya ba de nyid kyis bdag nyid lha'i bde ba'i rang bzhin bsam par bya/ /zhes bya ba'o/ gal te de ltar na rtsa la sogs pa rang nyid kyis bla na med pa'i
<p>164b.5</p>bde ba chen po'i rang bzhin rang rig pa ma yin par 'gyur te/ sems med pa'i gzugs can yin pa'i phyir ro zhe na/ de'i phyir gsungs pa/ de rnams gcig tu gzhan yod min/ /zhes bya ba ste go sla'o/ /rang rig pa las dngos grub 'gyur/ /zhes bya ba la sogs pa la gal
<p>164b.6</p>te rang rig pa zhes rdzogs pa'i rim pa bsgom pa de nyid kyis ji skad du gsungs pa'i dngos grub tu 'gyur na de'i tshe/ shin tu ring min thung ba min/ /shin tu gnag cing dkar ba'ang min/ /zhes bya ba la sogs pa'i bdag nyid ci'i phyir bstan snyam na/ bden te/ gang yang dbang
<p>164b.7</p>po dman zhing 'dod chags la sogs pa'i nyon mongs pa bde bar gyur pa/ rnam pa thams cad kyi mchog dang ldan pa'i phyag rgya chen po bsgom par bya bar mi nus pa rnams la rgyud las gsungs pa'i dam tshig dang sdom pa mngon par shes pa ji ltar rnyed pa'i las kyi phyag rgya 'di bstan
<p>165a</p>
<p>165a.1</p>cing gzhan dag la ni phyag rgya chen po zhes bya ba ye shes kyi phyag rgya bstan pa yin no/ /yang gsungs pa/ ye shes phyag rgya goms pa yis/ /byang chub can gyi bud med spangs/ /rdzogs pa'i ye shes de nyid las/ /phyag rgya chen po 'grub par 'gyur/ /zhes bya'o/ /las rnams
<p>165a.2</p>rang bzhin rang rig ste/ /zhes bya ba ni gang cung zad lus dang ngag dang yid kyi las nyon mongs pa yang rung ste/ de dag thams cad ni rang rig pa kho na'o/ /gnod pa'i las las skye bar 'gyur/ /zhes bya ba ni gzhan dag gi ni thos pa dang dran pa dang / mthong ba dang thos pa dang reg pa rnams kyis sems can
<p>165a.3</p>la gnod par 'gyur zhing / rang gi ting nge 'dzin las nyams pa las/ de'i rgyus srid pa gzhan dang gzhan dag tu skye ba zhes bya ba tshe rabs du mar 'gyur ba'o/ /rang nyid byed pa po zhes bya ba ni sangs rgyas thams cad bdag nyid las sgro bar byed pa'o/ /rang gis bsdus zhes pa ni de bzhin gshegs pa thams cad bde
<p>165a.4</p>ba chen po'i rang bzhin du yang dag par 'dus pa'o/ /rang rgyal zhes bya ba ni gdul bya rnams la ji lta ba bzhin du chos bstan pa yin pa'i phyir ro/ /rang nyid gtso bo zhes bya ba ni skal ba dang ldan pa thams cad la dge ba rnams kyis yid sbyor ba'i mthu dang ldan pa'i phyir ro/ /'dod chags zhe sdang zhes bya ba ni 'dod
<p>165a.5</p>chags la sogs pa'i nyon mongs pa rnams te/ de dag gi mi mthun pa'i phyogs su gyur pa rnams kyis so/ /der zhes bya ba ni mi mthun pa med par chos kyi sku'i rang bzhin no/ /gnas zhes bya ba ni ye shes dri ma med pa'i bdag nyid kyis longs spyod pa'o/ /nyams dga' ba zhes bya ba ni sprul pa'i sku'o/ /bcu drug
<p>165a.6</p>char yang zhes bya ba ni shin tu phra ba'i cha shas tsam du'ang bskrun du mi rung ba ste/ ji ltar sprin gyi sgrib g.yogs dang bral ba'i nyi ma'i 'od la srin bu me khyer gyi 'od kyis cha tsam du yang bskrun du mi phod pa bzhin no/ /chos 'byung las zhes bya ba la sogs pa la chos kyi 'byung gnas las gang zhig skye ba de la de skad ces bya'o/ / 
<p>165a.7</p>ye shes zhes bya ba ni so sor rang gis rig pa'i ye shes kyi bdag nyid de/ mkha' mnyam zhes bya ba ni dmigs su med pa'i phyir ro/ /thabs dang bcas pa zhes bya ba ni snying las bsgrub pa'i sku yin pa'i phyir ro/ /'jig rten gsum po de las skyes zhes bya ba ni 'jig rten pa'i mtshan nyid las yang dag
<p>165b</p>
<p>165b.1</p>par 'byung ba'o/ /shes rab thabs kyi rang bzhin te/ zhes bya ba ni bud med dang skyes pa'i rnam pas so/ /khu ba'i rnam pa zhes bya ba la sogs pa la khu ba nyid rnam pa ste de nyid ni bcom ldan 'das so/ /de yi bde ba 'dod mar brjod/ /zhes bya ba khyad par du sdom pa'i byang chub kyi sems kyi rang bzhin ni 'dod
<p>165b.2</p>ma ste shes rab po/ /bde ba de'i tshe gang zhig rnam par gyur pa ste/ thams cad bcom ldan 'das te thabs yin la bde ba dang dbyer med pa'i phyir khu ba yang yin no/ /gcig dang du ma bral ba 'di/ /zhes bya ba ni rnam pa 'di dag ni bye brag so sor snang ba'i phyir gcig dang du ma dang bral bas stong pa nyid yin
<p>165b.3</p>no/ /skad cig gcig ni mchog tu dga'/ /zhes bya ba la skad cig gcig ni rnam pa'i mtshan nyid do/ /mchog tu dga' ba ni gnyis su med pa'i bde ba chen po'i rang bzhin du 'gyur ba'o/ /rang rig pa zhes bya ba la/ 'di dag ni rang gi rang bzhin gyis gsal ba ste/ rtag tu de ltar byung ba'i rang bzhin
<p>165b.4</p>gyi phyir ro/ /ye shes zhes bya ba ni bems po ma yin pa ste rnam par mi rtog pa'i rang bzhin nyid do/ /ngag gi lam 'das zhes bya ba ni ming dang mtshan ma dang ngag gi rnam par rtog pa thams cad kyi spyod yul ma yin pa'i phyir ro/ /bdag byin gyis brlab pa'i rim pa zhes bya ba ni sngags la sogs pa'i rnam
<p>165b.5</p>par dag pa rnams ni rang gi rang bzhin gyis sems la gnas so zhes bya ba'i don to/ /kun mkhyen ye shes de rang bzhin/ /zhes bya ba la thams cad mkhyen pa'i ye shes ni dngos po thams cad la chags pa med cing thogs pa med pa ste/ 'di dag kyang de'i rang bzhin no/ /sa dang zhes bya ba la sogs pa la skad cig la zhes bya
<p>165b.6</p>ba ni mngon par byang chub pa'i skad cig la'o/ /sa la sogs pas mi gnod ces bya ba ni/ ye shes rang gi rnam pa'i yul dang gzhan gyi rnam pa'i yul can yang mi skye'o/ /de ji ltar shes par bya zhe na/ de'i rang bzhin bstan pa'i phyir/ gsungs pa/ mtho ris mi yul zhes bya ba la sogs pa la/ skad cig ma'i mchog
<p>165b.7</p>der 'jig rten gsum po rnams kyang rnam pa gcig tu rdzogs par 'gyur ba'o/ /rang gzhan tha dad ces bya ba la sogs pa la der bdag dang gzhan du rnam par rtog pa rnams kyis gnod par bya bar mi nus pa kho na'o/ /rig byed grub mtha' thams cad ces bya ba ni/ gzhan gyis yongs su
<p>166a</p>
<p>166a.1</p>rtogs pa'i mtha' las kyang ngo / /las kyi tshogs zhes bya ba ni gzhan gyi yongs su grub pa'i mtha' kyang ngo / /las kyi tshogs la sogs pa'i rab tu sbyor ba'o/ /de dag gis mi 'grub ces pa ni phyag rgya chen po'i bdag nyid du'o/ /srid pa dag par
<p>166a.2</p>'gyur zhes bya ba ni de dag gis dag pa bskyed pa tsam legs par 'gyur ro/ /zhes bya ba'i don to/ /de ma rtogs par zhes bya ba la sogs pa sngon du bstan pa'i ye shes ma rtogs par skye ba 'di dang gzhan dag tu thabs dang shes rab kyi bdag nyid kyi dngos grub med pa yin no/ /de'i
<p>166a.3</p>phyir gsungs pa dgyes pa'i rdo rje mi shes pa gang zhes bya ba la sogs pa ste/ dngos grub kyi yon tan thams cad myur du rdzogs par 'gyur ba'i zab pa dang rgya che ba'i bdag nyid ni dgyes pa'i rdo rje'o/ /mi shes pa zhes bya ba ni lhag par mos pa tsam yang mi shes pa ste/ rgyud gzhan dag
<p>166a.4</p>gis phyag rgya chen po'i dngos grub kyi phyir 'bad pa de dag gi ngal ba 'bras bu med pa yin no zhes bya ba'o/ /lte bar gtum mo 'bar ba zhes bya ba 'di yang rdzogs par bya ba'i phyir/ chu bo rgyun du 'bab pa dang / /zhes bya ba la sogs pa gsungs te/ chu bo rgyun du 'bab pa ste zhes bya ba ni haM gi
<p>166a.5</p>gzugs can gyi mi shigs pa rtag tu 'og tu bltas nas so/ /mtshams nas bdud rtsi'i rgyun 'dzag pa'o/ /mar me rgyun du 'bar ba zhes bya ba ni aM gi gzugs can ma bar chad med par 'bar ba rang bzhin gyis 'od gsal ba'i shes rab steng du bltas par bsam pa ste/ 'di dag ni sngags
<p>166a.6</p>kyi bdag nyid kyi khyad par bstan pa yin no/ /rtag tu de nyid ces bya ba ni ji ltar bstan pa'i gzugs kyi sku'i sgom pas so/ /gnas par bya zhes bya ba ni skad cig gcig kyang sems gzhan du mi gnas pas so/ /slob dpon nag pos mdzad pa'i dgyes pa'i rdo rje'i dka' 'grel dran pa'i
<p>166a.7</p>'byung gnas zhes bya ba las le'u brgyad pa'i bshad pa'o// //rnam par dag pa ma rtogs par lha'i 'khor lo bsgom pa tsam gyis rnam pa thams cad mkhyen pa nyid du mi 'gyur ro zhes bstan pa'i phyir gsungs pa/ de nas gzhan zhes bya ba la sogs pa la rnam par dag pa
<p>166b</p>
<p>166b.1</p>ni gnyis te/ de kho na nyid kyi rnam par dag pa dang / lha'i rnam par dag pa'i dbye bas so/ /dang por de kho na nyid kyi rnam par dag pa gsungs pa/ dngos po thams cad ces bya ba la sogs pa la phyi dang nang gi rnam par dag pa'i dngos po mtha' dag rnam par dag pa ni de bzhin nyid de/ 'phags
<p>166b.2</p>pa'i de bzhin nyid ji lta ba de bzhin du 'phags pa ma yin pa rnams kyang rang bzhin gyis dri ma med pa 'dis rtag tu gnas pa'i nam mkha' ltar rtag tu 'dus ma byas pa'i rang bzhin no/ /brjod ces bya ba ni thams cad du de'i tshul gyis goms par bya ba rnams kyis khyad par med pa'i rnam par
<p>166b.3</p>dag pa ste/ de bzhin nyid du rtogs shing khong du chud par bya'o/ /phyis ni zhes bya ba la sogs pa la/ re re zhes bya ba ni phung po la sogs pa'i dbye bas lha rnams kyi rnam par dag pa/ gzugs phung rdo rje ma yin te/ /zhes bya ba la sogs pas shes par bya'o/ /'o na ci'i phyir dbang po
<p>166b.4</p>la sogs pa rnams rnam par dag par brjod ce na/ 'dir gsungs pa/ mi shes pa dang nyon mongs pa'i zhes bya ba la sogs pa la/ mi shes pa ni ma rig pa ste bdag dang bdag gir 'dzin pa'o/ /'dod pa dang mi 'dod pa'i las kyi rgyur gyur pa'i sems kyi khyad par ni nyon mongs pa'o/ / 
<p>166b.5</p>sgrib g.yogs ni 'di rnams kyis rnam par bkab pa ste de rnams dag par byed pa'o/ /de nyid gsungs pa/ rang rig dag pa'i bdag nyid ces bya ba la sogs pa la/ rang rig pa'i ye shes nyid kyis ma rig pa'i dri ma bsal nas chos thams cad kyi rnam par dag pa'i bdag nyid te/ 
<p>166b.6</p>bsgom pa chos thams cad kyang rang bzhin gyis rnam par dag pa'i phyir ro/ /yul rnams zhes bya ba la sogs pa la gzugs la sogs pa rang bzhin gyi rnam par dag pa'i phyir rang rig pa zhes bya ba mchog tu ste/ khyad par du bde ba yin no/ /gzhan yang zhes bya ba la sogs pa la
<p>166b.7</p>gzhan yang gzugs la sogs pa rnal 'byor pa'i rgyud las gang zhig snang bar gyur pa de rnams rnam par dag pa ste/ 'gro ba'i dngos po rnams byang chub kyi rang bzhin yin pa'i phyir ro/ /kye bcom ldan 'das zhes bya ba la sogs pa la gang rnams kyi rnam par dag pa brjod ma thag par
<p>167a</p>
<p>167a.1</p>gyur pa de du zhig mchis snyam pa la/ 'dir gsungs pa/ gzugs la sogs pa'o zhes bya ba'o/ /ci'i slad du zhe na/ gzung dang 'dzin par 'gyur ba'i phyir/ /zhes bya ba la sogs pa ste/ 'di'i don ni rang bzhin gyis dbyer med cing gnyis su med pa'i bdag nyid la
<p>167a.2</p>gzugs la sogs pa'i dbye bas so sor snang ba'i phyir rnam par ma dag pa yin no zhes bya ba'o/ /de bas na de rnams kyi so sor lha rnams kyi dag pa brjod par bya ba'i phyir/ gzugs phung rdo rje ma yin te/ zhes bya ba la sogs pa smos te/ rdo rje ma la sogs pa 'di rnams kyi rnam par dag pa'i
<p>167a.3</p>de kho na nyid kyi bdag nyid can gyi rnal 'byor pas ni 'grub par 'gyur/ zhes bya ba yin no/ /dbang ldan du ni sbos mo zhes bya ba la sogs pas ni rnal 'byor ma'i 'khor lo'i le'u 'di rnams kyis phyogs kyi rnam par dbye ba ma bstan pa de 'dir bstan par mdzad pa yin te/ 'di dag gis ni tha mal pa'i nga rgyal bzlog
<p>167a.4</p>pa'i phyir lha'i nga rgyal bya zhing rnam par dag pa de las yang dag par bskyed pa'i lha'i rnam pa rnams kyis tha mal pa'i nga rgyal spangs pa sngon du 'gro bas chos thams cad ro gcig par dmigs na bde ba chen po'i rang bzhin gyi chos kyi sku yongs su rdzogs par 'gyur zhes bya bar ston pa yin te/ de yang
<p>167a.5</p>gsungs pa/ sngon gyi nga rgyal spang bya'i phyir/ /bdag nyid lha yi nga rgyal bya/ /nga rgyal de yang spang bya'i phyir/ /dmigs pa med par bsgom par bya/ /snga ba snga ba spang bya'i phyir/ /gong nas 'og tu nga rgyal bya/ /gang tshe sems ni mnyam gzhag nas/ /de tshe de nyid ces byar bshad/ / 
<p>167a.6</p>ces so/ /de ltar sngags dang lha'i rnam pas 'dis rnam par byas shing / /de yang don dam pa'i sngags kyi de kho na nyid la gzhug par bya ba'i don to/ /de yang 'og nas gsungs pa/ spros pa spros pa med par bya/ zhes bya ba ste 'di'i don spros pa zhes bya ba ni lha'i rnam pa'i tshul gyis
<p>167a.7</p>phung po la sogs pa rnam par dag pa'o/ /spros pa med pa zhes bya ba ni stong pa nyid de thabs shes rab bla na med pa'i bde ba chen po'i rang bzhin yongs su shes par bya'o zhes bya ba yin no/ /de nyid kyi phyir 'og nas 'byung ba'i bcom ldan 'das kyi phyag la sogs pa'i rnam par dag pa gsungs
<p>167b</p>
<p>167b.1</p>pa/ phyag rnams stong pa'i rnam par dag /zhes bya ba la sogs pa ste/ ji ltar chu'i khams dang gser dang nam mkha' rnam par dag pa ltar 'di dag kyang kun du rtog pas gzhag pa'i rnam pa tsam log cing rang bzhin gyis rnam par dag cing rang rig pa'i bde ba chen po rtog pa'i dri ma thams
<p>167b.2</p>cad dang bral ba'i bdag nyid do/ /de nyid kyis ni rnam par dag pa 'dis mngon par zhen pa thams cad las grol bar 'gyur ba yin gyi/ yang brtags pa tsam gyis dag pa ni ma yin no/ /phyag rnams zhes bya ba la sogs pa la stong pa zhes bya ba ni nang stong pa nyid dang / phyi stong pa nyid dang / 
<p>167b.3</p>phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / dor ba med pa stong pa nyid
<p>167b.4</p>dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang / dngos po med pa stong pa nyid ces bya ba ste stong pa 'di dag gi rnam par dag pa ni phyag bcu drug po rnams so/ /zhabs ni zhes bya ba ni gnyis
<p>167b.5</p>pa gcig lhag pa'i zhabs so/ /bdud rnams dag pa zhes bya ba ni lha'i bu'i bdud dang / nyon mongs pa'i dang / phung po dang / 'chi bdag gi bdud rnams te/ de la lha'i bu'i bdud ni rmugs pa dang gnyid gnyis dang / 'gyod pa dang the tshom gyi mtshan nyid do/ /nyon mongs pa'i
<p>167b.6</p>bdud ni 'dod chags la sogs pa rnams so/ /phung po'i bdud ni na ba dang rgas pa la sogs pa'o/ /'chi bdag gi bdud ni tshe dang dbang po rnams 'gags pa'o/ /'di rnam par dag pa yongs su gyur pa ni/ zhabs rnam pa bzhi po rnams so/ /zhal rnams rnam par thar pa
<p>167b.7</p>brgyad/ /ces bya ba la/ gzugs can gzugs la lta ba zhes bya ba 'di ni rnam par thar pa dang po'o/ /nang gzugs med par 'du shes pas phyi rol gyi gzugs la lta ba 'di ni rnam par thar pa gnyis pa'o/ /sdug pa'i rnam par thar pa lus kyis mngon sum du byas te rdzogs par byas nas/ 
<p>168a</p>
<p>168a.1</p>gnas pa 'di ni rnam par thar pa gsum pa'o/ /nam mkha' mtha' yas skye mched ni bzhi pa'o/ /rnam shes mtha' yas skye mched ni lnga pa'o/ /ci yang med pa'i skye mched ni drug pa'o/ /'du shes med 'du shes med min gyi skye mched ni bdun pa'o/ /'gog
<p>168a.2</p>pa'i snyoms par 'jug pa ni brgyad pa ste/ de ltar rnam par thar pa brgyad rnam par dag pa ni zhal brgyad po rnams so/ /rdo rje gsum zhes bya ba ni nam mkha' la spyod pa dang / sa la spyod pa dang / bdag med ma rnams so/ /'di dag gis zhes bya ba ni bshad ma thag pa rnams te/ go rims
<p>168a.3</p>bzhin du phung po la sogs pa rnams rnam par dag par shes par bya'o/ /bla na med pa'i rnam par dag pa gsungs pa/ gang dang gang gis zhes bya ba la sogs pa ste/ gang gis zhes bya ba ni phung po dang khams dang skye mched kyi bdag nyid kyi las dang nyon mongs pas yang dang yang du skye bo rnams bcings
<p>168a.4</p>pa yin no/ /de dang de zhes pa ni phung po la sogs pa lha'i rang bzhin rnam par dag pa ste/ des srid pa'i bcing ba las grol bar 'gyur ba'o/ /'di'i don ni ji ltar sgyu ma mkhan gyis sprul pa'i rta dang glang po che dang grong khyer lta bu'i dngos po thams cad kyi sgyu ma'i rang bzhin mi shes pa gang
<p>168a.5</p>yin pa bcings pa'i gzugs la sogs pa de nyid kyis grol bar 'gyur ro zhes bya ba yin no/ /rmongs pa nyid ni de kho na nyid mi shes pa ste/ sdug bsngal thams cad kyi snying 'khrin can des dngos grub ces bya ba phyag rgya chen po'i bdag nyid can rnyed par mi 'gyur ro/ /de nyid kyis na gsungs pa/ de'i phyir
<p>168a.6</p>zhes bya ba la sogs pa ste/ 'di'i don ni dril sogs pa'i dngos po so sor snang ba rnams rang gi sems las tha dad pa'i de kho na nyid rtogs par gyur pa rnams gang gi tshe sems rnam par dag pa las tha dad pa med pa'i de bzhin nyid kyi bdag nyid kyi 'gro ba mtha' dag rnam par lta ba de'i tshe bla na med pa yang dag par
<p>168a.7</p>rdzogs pa'i byang chub rnyed par dga' ba ma yin no zhes bya ba 'di yin no/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u dgu pa'i bshad pa'o// //dkyil 'khor ma rtogs par dbang bskur ba sbyin par bya ba ma yin
<p>168b</p>
<p>168b.1</p>la/ dbang bskur ba ma rtogs par de kho na nyid bstan par bya ba ma yin pas/ dkyil 'khor sngon du 'gro ba'i dbang bskur ba gsungs pa/ de nas zhes bya ba la sogs pa ste lha'i bdag nyid kyis zhes bya ba ni phyag gnyis pa'i he ru ka'i bdag nyid kyis so/ /dkyil 'khor bri ba'i sa'i
<p>168b.2</p>mtshan nyid gsungs pa/ tshal dang zhes bya ba la sogs pa'o/ /der ni rig pa zhes bya ba la sogs pa la sngar ni spyod pa'i phyir phyag rgya'i dbye ba gsungs la/ da ni dbang bskur ba rdzogs par bya ba'i phyag rgya'i dbye ba bstan pa yin no/ /rigs lnga zhes bya ba la sogs pa ni/ 'dir ser
<p>168b.3</p>mo la sogs pa rnam par dag pa'i tshogs kyi dkyil 'khor gyi nang du pad+ma'i rigs la sogs pa las byung ba'i phyag rgya du ma dang lhan cig tu dbang bskur bar bya ba ston to/ /de'i phyir dang po nyid du sems bskyed pa dad pa dman zhing spro ba med pa sngon du 'gro bas mnyes par byed pa'i sems
<p>168b.4</p>zhi bar bya ba'i phyir/ de dag gi gdong dgab par bya'o zhes bya bar 'dod do/ /shes rab kyi ye shes gsungs pa/ rang rig las byung zhes bya ba la sogs pa ste/ mchog tu dga' ba'i mtha' yin no/ /ye shes zhes bya ba ni rang gis rab tu gsal ba'i rang bzhin no/ /bdag gzhan
<p>168b.5</p>rig pa spangs zhes bya ba ni bdag dang gzhan du 'dzin pa la sogs pa'i rig pa mi gnas pa'o/ /thogs pa med pa'i phyir na mkha' mnyam mo/ /nyes pa rnams dang bral ba'i phyir na rdul bral lo/ /kun du brtags pa'i rnam pa mi dmigs pa'i phyir na stong pa'o/ /dngos dang dngos med bdag
<p>168b.6</p>nyid las/ /zhes bya ba ni rang rig pa'i bdag nyid kyis na dngos po'o/ /rtog pa mtha' dag las grol bas na dngos med do/ /bla na med pa'i phyir na mchog go/ /stong pa nyid dang snying rje'i rang bzhin gyis thabs dang shes rab rnam par 'dres so/ /mchog tu dga' ba'i mtha' yin
<p>168b.7</p>zhing rnam par dga' ba'i dang po nyid kyis na chags dang chags bral rnam par 'dres so/ /de nyid ces bya ba ni spros pa thams cad nye bar bcom pa'i shes rab kyi mtshan nyid de'o/ /de bzhin gshegs pa'i mkhas pas na srog chags rnams kyi srog go/ /de nyid ces bya ba ni bstan ma thag pa
<p>169a</p>
<p>169a.1</p>nyid do/ /mchog tu zhes bya ba ni rnam par mi rtog pa'i phyir ro/ /de bzhin nyid kyi tshul gyis thams cad du mi g.yo ba'i phyir mi 'gyur ba'o/ /thams cad mkhyen ces bya ba ni de nyid rang gi sems tsam nyid kyis thams cad du son pa'i phyir ro/ /lus kun la ni rnam
<p>169a.2</p>par gnas/ /zhes bya ba ni yid kyi tshul gyis lus can thams cad la lhag par gnas pa'i phyir ro/ /dngos dang dngos med de las byung / /zhes bya ba ni chos thams cad dbyer med pa'i bde ba chen po'i rang bzhin nyid las dngos po dang dngos po med pa'i rtog pa dag skyes par 'gyur ba yin no/ / 
<p>169a.3</p>gzhan gyi zhes bya ba ni gzhan rnams kyi ste/ rgol ba gzhan rnams kyi gang yin zhes bya ba gang cung zad bdag dang skyes bu dang gang zag la sogs pa'i tha snyad de dang de dag kyang de nyid las byung ba yin no/ /dngos po kun gyi rang bzhin zhes bya ba ni chos kyi dbyings kyi rang bzhin
<p>169a.4</p>gyi phyir dngos po kun gyi rang bzhin de nyid yin no/ /yang gsungs pa/ chos kyi dbyings ni ma gtogs par/ /gang phyir chos ni yod ma yin/ /zhes bya ba'o/ /sgyu ma'i gzugs su yang dag gnas/ /zhes bya ba ni gang dang gang gi gzugs kyi brtags pa de dang de'i gzugs su ldan pa
<p>169a.5</p>nyid du mtshon pa'i phyir ro/ /'di skad ces bya ba ni bshad ma thag pa'i bde ba'i thabs myur ba'i tshul gyis so/ /rdo rje snying po sogs zhes bya ba ni rdo rje ni ye shes lnga ste de'i snying po'o/ /de la sogs pa ni gtso bor gyur pa de dag la de skad ces bya'o/ /de bzhin gshegs pa zhes bya
<p>169a.6</p>ba ni sems can thams cad kyi 'gyur ba med cing phyin ci ma log pa de bzhin nyid gang gis rtogs pa de dag la de skad ces bya'o/ /mchog gi ngo mtshar thob gyur nas/ /zhes bya ba la/ mchog gi bla na med pa'i bde ba chen po'i rang bzhin no/ /rgyud gzhan dag tu bskal pa du mas
<p>169a.7</p>yongs su btsal bar gyur pa'i rtogs pa khong du ma chud pa de ni de ni ngo mtshar to/ /der rab tu thob pa brgyal zhing zhes bya ba ni/ 'di la khyad par du gyur pa gzhan yod pa ma yin no zhes brgyal ba dang ldan pa'o/ /sa la 'gyel bar 'gyur zhes bya ba ni snying rjes 'jig rten las 'das pa'i sar
<p>169b</p>
<p>169b.1</p>son par gyur la skal ba dang ldan pa'i spyod yul du gyur pas 'gyel ba'o/ /dgyes pa'i rdo rje zhes bya ba ni bla na med pa'i snying rje dang shes rab kyi bdag nyid can no/ /de nyid ni sangs rgyas thams cad kyi sku gcig ces bya ba ste/ sangs rgyas thams cad ni nam mkha' dang mnyam par bshad
<p>169b.2</p>pa rnams so/ /de rnams kyi sku ni lus te/ der gcig pu kho na'o/ /de nyid lhan cig skyes pa'i rang bzhin du gsungs pa/ 'dod chags ma yin zhes bya ba la sogs pa ste/ 'dod chags ni mchog tu dga' ba'o/ /chags bral ni rnam par dga' ba'o/ /dbu ma'i bdag nyid ni
<p>169b.3</p>'dod chags dang chags bral dang bral ba dag ni dbus su gyur pa ste kun du dga' ba tsam mo/ /gsum po dag ces bya ba ni 'dod chags la sogs pas 'di dag go/ /spangs pa ni blang ba dang dor ba dang bral ba ste lhan cig skyes pa'o/ /rdzogs pa'i byang chub ces bya ba ni rang nyid kyis
<p>169b.4</p>byang chub pa'i bdag nyid kyi phyir ro/ /brjod ces bya ba ni kun rdzob tsam du bstan pa'o/ /de nyid las dang po pa rnams kyis khong du chud par bya ba'i phyir gsungs pa/ rnam par dga' ba'i sngon zhes bya ba la sogs pa'o/ /rtag tu bsgom pa la mngon par zhen pa'i rnal 'byor pa rnams
<p>169b.5</p>kyi dngos grub kyi mtshan ma gsungs la/ dang po sprin dang 'dra ba ste/ /zhes bya ba la sogs pa ste ma rig pa'i mun pa'i bag chags bsal bas lus sprin gyis sgrib g.yogs lta bur snang ba 'di ni mtshan ma dang po'o/ /grub cing zhes bya ba ni de'i 'og tu gang cung zad 'grub cing
<p>169b.6</p>ste sngon du rdzogs pa de'i lus sprul pa lta bur snang zhing mthong ba 'di ni gnyis pa'o/ /de'i rjes la zhes bya ba la de'i 'og tu ma rig pa'i mun pa mtha' dag bcom nas se gol gtogs pa tsam gyi dus tshod la lan 'ga' zhig na rmi lam lta bur yongs su gsal bar gnas pa 'di ni
<p>169b.7</p>gsum pa'o/ /nyal dang sad pa zhes bya ba la rmi lam dang sad pa'i gnas skabs dag dbyer med par ye shes kyi snang ba yongs su gsal brtag tu gsal ba'i lus 'byung ba 'di ni bzhi pa ste/ gang gi tshe 'di ltar chos thams cad kyi rang bzhin dbyer med pa'i mtshan nyid kyi dngos grub
<p>170a</p>
<p>170a.1</p>skye ba de'i tshe phyag rgya chen po'i mtshan nyid rdzogs par 'gyur ro/ /thun mong dang mchog gi dngos grub rdzogs par bya ba'i phyir dang / sems can thams cad la phan gdags par bya ba'i phyir yang dkyil 'khor bri bar bya'o zhes bstan pa'i phyir gsungs pa/ / 
<p>170a.2</p>ston pas 'khor lo bka' stsal pa/ /zhes bya ba la sogs pa'o/ /shar du zhes bya ba la sogs pa ni bdag med ma'i dkyil 'khor du gang zhig bstan pa 'di dag nyid kyi 'khor lo zhes bya ba'i don to/ /de nas zhes bya ba ni dbang bskur ba rdzogs nas so/ /de nyid ces bya ba ni phyin ci ma log
<p>170a.3</p>pa'o/ /yang dag bshad ces bya ba ni yang dag pa'i tshogs bstan par bya'o/ /de nyid nyon mongs pa'i dri ma dang bral ba'i phyir rnam par dag go/ /so sor rtog pa'i bdag nyid kyi rig pas na ye shes rang bzhin nyid do/ /'khor ba dang ni mya ngan 'das/ /zhes bya ba gang 'di phyin ci log tu
<p>170a.4</p>yongs su brtags pa'i sems kyis bsags pa'i phung po dang khams dang skye mched kyi rang bzhin bdag dang bdag gi ba dang / bde ba dang sdug bsngal la sogs pa'i rtog pa yang dag par brten pa'i gzung ba dang 'dzin pa'i mtshan nyid ni 'khor ba'o/ /de nyid spros pa thams cad las
<p>170a.5</p>yang dag par grol bas rang bzhin gyis 'od gsal ba 'di ni mya ngan las 'das pa'i bdag nyid de/ dbye ba sna tshogs 'di dag ni sems tsam gyis sprul par gyur pa'i phyir ro/ /de yang gsungs pa/ srid pa dang ni mya ngan 'das/ /khyad par cung zad yod min te/ /srid pa yongs su shes pa ni/ / 
<p>170a.6</p>mya ngan 'das zhes bya bar brjod/ /zhes bya ba yin no/ /'di nyid yang gsungs pa/ mchog dga' zhes bya ba la sogs pa la mchog ni de kho na nyid de de nyid rab tu dga' ba'o/ /dngos dang zhes bya ba ni brten pa'i rang bzhin du gyur pa ste de med pa'o/ /dngos med ces bya ba ni rten du gyur pa ste
<p>170a.7</p>khang bu brtsegs pa'o/ /lus zhes bya ba ni phung po lnga rnam par dag pa'i lha rnams so/ /gzung ba zhes bya ba ni gzugs la sogs pa rnam par dag pa'i ser mo la sogs pa'o/ /'dzin pa zhes bya ba ni mig la sogs pa rnam par dag pa'i bdag med ma la sogs pa rnam pa drug go/ / 
<p>170b</p>
<p>170b.1</p>sha dang khrag dang gci ba zhes bya ba la sogs pa ni sbos mo la sogs pa'o/ /mi gtsang ba dang rmongs dang khrus dang / gtsang sbra zhes bya ba ni snying rje la sogs pa rnam par dag pa'i spyan ma la sogs pa'i lha mo'o/ /chags pa dang / sdang ba dang / gti mug dang phrag dog dang / ser sna dang / 
<p>170b.2</p>nga rgyal zhes bya ba ni 'od dpag tu med la sogs pa'i 'khor los sgyur ba drug go/ /mi lta'i zhes bya ba la sogs pa ni sgeg pa zhes bya ba la sogs pa'i nyams so/ /sgom zhes bya ba ni lam mo/ /sgom pa po zhes bya ba ni sgom par byed pa'o/ /gzung zhes bya ba ni bshes gnyen gyi rang bzhin
<p>170b.3</p>te/ sangs rgyas kyi yon tan no/ /dgra zhes bya ba ni spang bar bya ba'i rang bzhin nyon mongs pa ste de med pa'o/ /khrem gnyer med pa'i lhan skyes zhes bya ba ni rnam pa sna tshogs min zhes bya ba la khrem gnyer ni yang dag par rtogs pa'i bdag nyid do/ /med pa ni stong pa ste lhan cig skyes pa'i
<p>170b.4</p>dga' ba'o/ /bi zhes bya ba ni bral ba ste sna tshogs kyi rang bzhin dang bral ba la de skad ces bya'o/ /'di'i don ni khrem gnyer med pa'i lhan cig skyes pa zhes bya ste/ rang bzhin sna tshogs snang ba yin la 'di la ni chos gang yang blang bar bya ba yang med la gang la dor bar bya ba yang med pa yin no/ / 
<p>170b.5</p>yang na mchog dga' zhes bya ba la sogs pa'i tshig 'di dag sgra ji bzhin pa nyid du yang sbyar ro/ /lhan cig skyes pa de nyid la 'byung ba dang 'byung ba las gyur pa'i rab tu dbye ba zhu ba'i phyir gsungs pa/ rdo rje snying pos zhes bya ba la sogs pa ste/ 'byung ba las gyur pa'i phung po zhes bya
<p>170b.6</p>bas bstan to/ /khrem gnyer med par ni sems kyi mtshan nyid de/ de nyid 'byung ba dang 'byung ba las gyur pa'i bdag nyid du gsungs pa/ rdo rje pad+mo'i sbyor ba yis/ /zhes bya ba la sogs pas so/ /nye bar bsdu ba gsungs pa/ de'i phyir zhes bya ba la sogs pa la bde ba
<p>170b.7</p>zhes bya ba ni bde ba'i thabs tsam ste de ni de kho na nyid ma yin no/ /gang dbang po gnyis las skyes pa'i bde ba ni 'byung ba chen po las byung ba des na de kho na nyid ma yin no/ /las dang po ba rnams kyi dbang du byas te lhan cig skyes pa'i bdag nyid gsungs pa/ lhan cig skyes gnyis zhes
<p>171a</p>
<p>171a.1</p>bya ba la sogs pa ste skyes pa tsam gyi rang bzhin gang zhig rnyed pa ni lhan cig skyes pa'o/ /mngon sum bcos ma ma yin pa'i thabs dang shes rab dag rdzogs pa'i ye shes rnam par mi 'gyur ba ni rang bzhin lhan cig skyes pa zhes bya bar brjod do/ /yang na lhan
<p>171a.2</p>cig skyes pa'i de kho na nyid ji ltar shes par bya zhe na/ rang bzhin ni rang gi bde ba tsam ste dbang po thams cad las grol zhing blang ba dang / dor ba med pa stong pa nyid dang / rang bzhin gyis rnam par dag pa thog ma dang tha ma dang dbus med pa'o/ /lhan cig skyes zhes bya ba ni kun nas nyon
<p>171a.3</p>mongs pa thams cad kyi rgyu dang yang dag par bral ba stong pa nyid dang / mtshan ma med pa dang / smon pa med pa'i mtshan nyid shes rab kyi bdag nyid kyis rig pa'o/ /rnam pa thams cad gcig sdom pa/ /zhes bya ba la/ rnam pa thams cad ni 'khor ba mthar thug pa'i dmigs pa rnam
<p>171a.4</p>pa sna tshogs pa'o/ /gcig ni bde ba chen po'i rang bzhin du'o/ /sdom pa ni khyab pa'o/ /da ni bla na med pa'i de kho na nyid bstan par bya ba'i phyir thabs gsungs pa/ thugs rje thabs sgyur rnal 'byor pa'i/ /zhes bya ba ste/ mngon par 'dod pa nye bar len pas so/ /gang phyir snying
<p>171a.5</p>rje thabs su brjod/ /ces gsungs pa'i phyir ro/ /phyag rgya rgyu dang bral ba nyid/ /ces bya ba la/ skye ba med pa'i ye shes kyi rang bzhin gyi shes rab ni phyag rgya'o/ /de las gzhan du gyur pa ni rgyu ste de dang bral ba'o/ /de dag kyang gsungs pa/ spros pa kun dang bral ba yi/ /thabs dang
<p>171a.6</p>shes rab gnyis med pa/ /rang bzhin yid kyis bsgoms byas na/ /bla med 'bras bu thob par 'gyur/ /zhes pa'o/ /don de nyid gsungs pa/ /stong nyid snying rje tha dad min/ /zhes bya ba la sogs pa ste/ rtog pa mtha' dag dang bral ba'i rang gi sems ni stong pa'o/ /ma lus pa'i
<p>171a.7</p>sems can thams cad kyi sdug bsngal ba rnams las yongs su bskyab pa'i rnam pa ni snying rje ste sems las byung ba'o/ /sems dang sems las 'byung ba ni tha dad pa yin na ji ltar na 'di gnyis tha dad pa med par brjod snyam pa la/ byang chub ces bya ba la sogs pa smos te/ gnyis ka'i yang
<p>171b</p>
<p>171b.1</p>gnyis po stong pa nyid kyi phyir dbyer med pa ste/ mar me dang 'od bzhin no/ /de bas na gnyis su med pa'i phyir byang chub bo/ /rang rig pa tsam gyi phyir na sems so/ /de nyid bstan pa'i phyir/ sngags bzlas dka' thub sbyin sreg med/ /ces bya ba la sogs pa ste/ chos thams cad dbyer med pa'i
<p>171b.2</p>bde ba chen po'i rang bzhin gyi phyir ro/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u bcu pa'i bshad pa'o// //ltung ba'i lta ba la sogs pa ma bsgrubs par gdul dka' ba'i sems can bde blag tu gzhug par bya bar
<p>171b.3</p>mi nus so/ /zhes bstan pa'i phyir gsungs pa/ mnyam par khro bo'i lta ba zhes bya ba la sogs pa'o/ /lta ba bzhi shin tu bsgrubs pa 'bras bu gsungs pa/ lta ba bzhi po bsgrub pa yi/ /zhes bya ba la sogs pa ste ltung ba la sogs pa'i lta ba bzhi po grub pa rnams kyis sems
<p>171b.4</p>can thams cad theg pa gsum la gzhug par bya'o/ /'dir ni gsad par mi bya ste/ /zhes bya ba ni/ sangs rgyas kyi bstan pa la gzhug pa tsam dgos pa nyid du 'gyur zhing gsad par mi bya'o/ /zhes bya ba'i tha tshig go/ /mchog tu dam tshig phye bar 'gyur/ /zhes bya ba la dam
<p>171b.5</p>tshig ni sems can thams cad la mnyam par 'jug pas na snying rje'o/ /de'i phye ba ni de dang shin tu bral bar gyur pa'o/ /bya ba ma yin thams cad bya/ /zhes bya ba ni snying rje chen po'i bdag nyid can gyis ma lus pa'i sems can thams cad kyi dge ba'i rtsa ba bsags shing bstan pa la
<p>171b.6</p>gzhug par bya ba'i phyir/ dge ba bcu po rnams kyang mnyam par byas na/ /gzhan lta smos kyang ci dgos/ /sems can slu ba'ang spang bar bya/ /zhes bya ba la/ sems can ni bstan pa la ma dad pa rnams so/ /slu ba ni gong nas gong du dge ba'i rtsa ba bsags pa'o/ /spang
<p>171b.7</p>ba ni bar chad kyi rgyu dor ba'o/ /sems can gnod pa tsam gyis ni/ /zhes bya ba la sogs pa la sems can rnams la gnod pas ni phyag rgya'i dngos grub mi rnyed la/ sems can la phan btags pas ni dngos grub thams cad du 'gyur ro zhes bya ba'i don to/ /bdun 'khor las ni
<p>172a</p>
<p>172a.1</p>dngos grub 'gyur/ /zhes bya ba ni mkha' la spyod pa'o/ /rnam par dga' ba sun 'byin pa/ /zhes bya ba ni mkha' la spyod pa'i dngos grub grub na rtag tu rig pa 'dzin pa'i bu mo rnams dang sbyor bas kun du dga' ba skyes pas rnam par dga' ba ste 'dod chags dang bral ba'i rang
<p>172a.2</p>bzhin sun 'byin pa zhes 'joms pa yin no/ /dbyangs snyan zhes bya ba ni sems can thams cad mngon par 'dod cing yid 'phrog pa'i dbyangs zab mo dang ldan pa'o/ /mig mdzes zhes bya ba ni sems can thams cad tshim par byed pa'i mig yangs pa dang ldan pa'o/ /dri zhes bya ba ni dpe
<p>172a.3</p>med pa'i byang chub sems dpa'i tshul khrims kyi dri dang yang dag par ldan pa'o/ /'od chen sku zhes bya ba ni shin tu che ba yang ma yin ring ba yang ma yin la/ shin tu thung zhing ring ba yang ma yin pa'i yid du 'ong ba 'dzam bu nA da'i gser gyi kha dog gi bdag nyid skye bo thams cad kyis
<p>172a.4</p>bsngags pa'i lus so/ /grib ma bdun zhes bya ba ni mi rnams kyi nang du rgyun mi 'chad par skye ba bdun blangs pa nyid snang ba bdun yod pa yin no/ /de'i zhes bya ba ni de lta bur gyur pa'i sha la sogs pa cung zad tsam yang ngo / /zos pa tsam gyis ni zhes bya ba la/ /legs par bsgrubs
<p>172a.5</p>pa'i rdzas de bza' ba dang ldan par ro 'dzin gyis myang ba tsam gyis ji skad du gsungs pa'i dngos grub tu 'gyur ro zhes bya ba'o/ /mdor bsdus pa zhes bya ba ni sngags tsam zhig bstan pa la 'dir ni so sor bstan pa tsam yin te/ rgyas pa ni rtog pa bcu gnyis pa las gsungs pa yin
<p>172a.6</p>no/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u bcu gcig pa'i bshad pa ste brtag pa dang po'i 'grel pa rdzogs so// //ji lta ba'i tshul bzhin zhes bya ba ni/ bshad pa'i rgyud las gsungs pa'i rab
<p>172a.7</p>tu gnas pa'i cho gas so/ /rdo rje snying po bdag ces bya ba la ye shes lnga ni rdo rje'o/ /de dag nyid snying po ste des nam mkha' ltar chos thams cad la khyab cing dmigs su med pa'i phyir snying po'o/ /de'i bdag nyid gang yin pa de la de skad ces bya'o/ /sangs rgyas thams cad gcig bsdus
<p>172b</p>
<p>172b.1</p>pa/ /zhes bya ba la/ sangs rgyas thams cad ni phung po dang khams dang skye mched kyi rang bzhin rdo rje ma la sogs pa yin la/ gang du de rnams gcig tu yang dag par bsdus pa de la de skad ces bya'o/ /gang cung zad dkyil 'khor bri ba la sogs pa de dag thams cad la bgegs nye bar zhi bar bya
<p>172b.2</p>ba'i phyir sngon du zhi ba'i sbyin sreg bya'o/ /zhes bstan pa'i phyir gsungs pa/ ji skad du gsungs pa'i sbyin sreg bya/ /zhes bya'o/ /phyi 'phred sku gzugs sbyang byas te/ /zhes bya ba la ni dgongs ka thun mtshams dang po la mngon par sbyang ba sngon du 'gro bas sta gon la gnas par bya'o/ /de
<p>172b.3</p>la mngon par sbyang ba'i cho ga gsungs pa/ nam mkhar gnas pa'i zhes bya ba la sogs pa'o/ /sngags pas ji ltar blta bar bya zhe na/ rang 'dod lha'i zhes bya ba la sogs pa ste mkhas pa zhes bya ba dkyil 'khor la sogs pa'i las kyi cho ga la bya ba'o/ /sngags kyi pha rol son zhes
<p>172b.4</p>bya ba ni sngon du lha rnams kyi sngags cho ga ji lta ba bzhin du shin tu bzlas par 'gyur ba'o/ /lhag ma ni gtsug lag gzhan dag las ji ltar gyur pa bzhin 'dir yang shes par bya'o/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las
<p>172b.5</p>bdag med ma'i brtag pa'i le'u dang po'i bshad pa'o// //bcom ldan 'das chos rnams thams cad ni zhes bya ba la sogs pa la/ ji ltar rgya mtsho chen por ji ltar bcug pa'i ku ba 'di phyogs gcig tu gnas pa yin la/ de bzhin du 'dod chags la sogs pa'i chu srin gyis 'khrugs pa'i
<p>172b.6</p>'khor ba'i rgya mtshor yang ku ba lta bu'i rang gi 'dod pa'i lha tsam gyis/ sems can rnams kyis dngos grub tu ji ltar 'gyur zhes bya ba chos thams cad rang bzhin gcig pa nyid du ji ltar rdzogs par 'gyur zhes bya ba ste phyogs snga ma'o/ /bcom ldan 'das kyis bka' stsal pa/ zhes bya
<p>172b.7</p>ba la sogs pa la/ bdag med ces bya ba ni bcom ldan 'das ma'o/ /de'i rnal 'byor ni chos thams cad rnam par dag pa'i rang bzhin te/ de dang yang dag par ldan pas sam yang na he ru ka dpal zhes bya ba la sogs pa la/ he ru ka dpal zhes bya ba'i don ni sngar bshad zin to/ / 
<p>173a</p>
<p>173a.1</p>'di gnyis bskyed pa'i rim pas bye brag tu byas pa yin gyi/ /yang don dam par rdzogs pa'i rim pas ni ma yin no/ /gang yang gsungs pa/ zhal dang phyag sogs rnam gzugs can/ /don dam bde ba gzugs can min/ /zhes bya ba'o/ /'di'i don ni
<p>173a.2</p>gdul bya'i dbang gis bskyed pa'i rim pa la phyag dang zhal dang mdog dang dbyibs la sogs pas phye ba yin gyi/ rtag tu 'byung ba'i bde ba chen po'i bdag nyid rdzogs pa'i rim pas phye ba ni ma yin no zhes bya ba'o/ /mtshan mo'i dus su zhes bya ba ni nyal ba ste dbang po'i tshogs thams cad
<p>173a.3</p>bzlog pa yin no/ /rang khyim du zhes bya ba la phung po lnga po rnams ni rang gi rnam par rtog pas thung zhing ring ba ma yin pa'i yid bzung bas na khyim dang 'dra ba'i phyir khyim mo/ /grub pa dag gi sems kyis ni/ /zhes bya ba ni tha mal pa'i nga rgyal las grol ba rang gi lha'i rnam pa dang yang dag
<p>173a.4</p>par ldan pa'i sems te/ lha'i rang bzhin des gnas skabs thams cad du bsgoms nas dngos grub nye bar 'gyur ro zhes bya ba'i don to/ /de'i phyir gsungs pa/ rkang pa 'khru dang zhes pa la sogs pa'o/ /ngas bshad pa zhes bya ba ni nga nyid kyis yang dag pa'i cho ga gsal bar byas so
<p>173a.5</p>zhes bya'o/ /de ci'i zhe na/ bsam gtan zhes bya'o/ /ji lta bu zhe na sdig pa 'jig byed pa zhes bya ba ste/ bag chags dang bcas pa'i phung po la sogs pa spyod yul 'jig par byed pa'o/ /dngos grub don du zhes bya ba la sogs pa la/ 'di dag nges par 'grub par bya ba'i phyir zla ba
<p>173a.6</p>phyed la sogs pa'i dbye bas de nyid yongs su brtag par byas pa yin no/ /thabs gzhan med ces bya ba la sogs pa la bstan ma thag pa'i rim pa ma rtogs par bdag dang gzhan gyi don 'grub par 'gyur ba'i thabs gzhan cung zad kyang yod pa ma yin no zhes bya ba'o/ /de'i phyir gsungs pa/ 
<p>173a.7</p>lan 'ga' zhes bya ba la sogs pa la/ nyi ma gcig la sogs pa'i dbye ba yang rgyun mi 'chad par rig pa de nyid la sogs par bya'o zhes bya ba yin no/ /'bras bu gsungs pa/ 'phral du zhes bya ba ste/ de'i skad cig de la'o/ /yid ches byed pa yin zhes bya ba ni mngon sum du nyams su
<p>173b</p>
<p>173b.1</p>myong bar byed pa yin no/ /'jigs smyo zhes bya ba la sogs pa la de dag ni nye bar mtshon pa tsam ste/ gzhan yang 'du byed kyi sdug bsngal rnams kyis sgrub pa po nyon mongs par mi 'gyur ba ste/ de ltar zhes bya ba ni bstan ma thag pa'i lam gyi mtshan nyid do/ /rnam par spyad na zhes bya ba ni lam ste goms
<p>173b.2</p>par byas na'o/ /phan dang gnod pa zhes bya ba la sogs pa la/ de bzhin gshegs pa'i ye shes bla na med pa'i yon tan 'byung ba ni phan pa'i 'bras bu'o/ /lam de la goms par ma byas pa rnams/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / 
<p>173b.3</p>sdug bsngal ba dang / yid mi bde ba la sogs pa 'byung ba ni gnod pa'i 'bras bu'o/ /ci nas zhes bya ba la sogs pa ni go sla'o/ /de zhes bya ba ni bka' lung bsgo ba rnyed pa'o/ /nus pa zhes bya ba ni sngags la sogs pa'i stobs kyis so/ /bkug ces bya ba ni lha dang mi dang lha ma yin la sogs
<p>173b.4</p>pa thams cad la sbyar bar bya'o/ /gzung ba zhes bya ba ni blangs nas so/ /spyod pa zhes bya ba la rig pa'i brtul zhugs kyi spyod pa spyad par bya'o/ /bdag nyid ces bya ba ni sems so/ /brtan pa zhes bya ba 'di ni dus dang gnas skabs kyi khyad par gyis gzung ba'o/ /yid ches phyir zhes
<p>173b.5</p>bya ba ni mngon du bya ba'i phyir ro/ /longs spyod phyir ni zhes bya ba la sogs pa la longs spyod kyi phyir bstan par bya ba ma yin pa'o/ /gang grags zhes bya ba ni/ /gang rnal 'byor pa mchog tu grags pa rnams kyis sangs rgyas nyid rdzogs par byed pa yin la/ phyag rgya 'di nyid ni mos pa dman
<p>173b.6</p>pa gzhan pa rnams kyis ni 'jigs pa skye bar 'gyur bas na 'jigs pa'i gzugs so/ /nu ma spangs pa zhes bya ba la sogs pa 'di dag ni yang dag pa'i ye shes dbang du gyur pa rnams kyi ste/ rnam pa thams cad ngo bo nyid med par goms par bya ba'i phyir/ ji ltar bsam pa bzhin du
<p>173b.7</p>gzugs yongs su brje ba yin te/ ji ltar bstan pa'i phyag rgya dang / bskyed pa'i rim pa bsgom pa'i sngon du 'gro bas chos kyi dbyings thams cad dang 'gro ba'i bdag nyid kyis skad cig gis dus su rtogs pa khong du chud par 'gyur ro zhes bya bar dgongs so/ /dngos grub kyi rang gi ngo bo
<p>174a</p>
<p>174a.1</p>gsungs pa/ skye ba dang zhes bya ba la sogs pa la/ shes rab thabs ni stong pa nyid dang / snying rje'i bdag nyid kyi sems so/ /'chi ba med ces bya ba ni skye bas 'phel ba yang ma yin la 'jug pas brlag pa yang ma yin no/ /gang phyir thabs ni 'byung ba ste/ / 
<p>174a.2</p>zhes bya ba ni mngon par 'dod pa'i don nye bar len pas na thabs te/ sems can thams cad la gnas shing yang dag par byung bas na 'byung ba ste snying rje chen po'o/ /thim pa zhes bya ba ni gang gi phyir chos kyi dbyings kyi tshul gyis thams cad du mi snang bar gyur pas na thim pa'o/ /shes rab srid
<p>174a.3</p>mthar mdzad ces bya ba ni phyin ci log thams cad sel bar mdzad pa'o/ /de phyir 'jigs pas brlag pa min/ /zhes bya ba ni rdzogs pa'i rim pa'i rang bzhin thabs dang shes rab tu grags pa phyin ci log thams cad las grol ba mi dmigs pa'i snying rje las grub pa'i lus ni srid pa 'gags
<p>174a.4</p>pas 'jigs pa yod pa ma yin no/ /zhes bya ba yin no/ /de nyid du ni skye ba med/ /ces bya ba la de kho na nyid ni mi dmigs pa'i stong pa nyid dang / snying rje'i bdag nyid nam mkha' ltar 'dus ma byas pa'i rang bzhin gyis na rgyu med pa'i phyir skye ba med pa yin no/ /de'i phyir skye ba dang 'jig pa
<p>174a.5</p>dag gi thabs dang shes rab ni 'ching ba ma yin no zhes bya ba'o/ /gang yang 'jigs pa dang zhes bya ba la sogs pa la/ gang yang zhes bya ba ni gang gi yang ngo / /'jig ces bya ba ni rgyu dang rkyen dang bral ba'o/ /thim pa zhes bya ba ni rgyud yongs su ldog pa'o/ /zag pa med pa zhes bya
<p>174a.6</p>ba la dngos po med pa ma yin no/ /bskyed pa'i rim pa'i rnal 'byor gyis zhes bya ba ni sa bon dang gdan dang mtshan ma yongs su gyur pa sngon du 'gro ba'i phung po dang / khams dang skye mched rnams rnam par dag pa'i lha'i tshogs te de nyid spros pa'o/ /spros pa rmi lam ltar byas te/ /zhes
<p>174a.7</p>bya ba la phung po la sogs pa rnams don dam pa nyid du rmi lam dang mtshungs par mi bden pa'i phyir/ yang dag par grub pa rnams kyang tha mal pa'i nga rgyal gyi gnyen po tsam gyi bdag nyid bstan kyang bden pa ma yin pa kho na'o/ /spros pas spros pa med par bya ba ni spros pa bsgoms pas
<p>174b</p>
<p>174b.1</p>chos thams cad dbyer med pa'i bde ba chen po'i rang bzhin rtogs pa thams cad kyi bdag nyid kyi spros pa las grol ba'i stong pa nyid du sngags dang lha la sogs pa'i rang bzhin bsgom par bya'o/ /zhes bya ba'i don to/ /spros pa med pa zhes bya ba 'di ci zhig ci ste spros pa'i ngo bo nyid med pa nyid
<p>174b.2</p>spros pa med pa'o zhe na/ ma yin te de nyid spros pa yin pa'i phyir ro snyam pa la/ spros pa'i ngo bo nyid med par gyur pa ni gang gi phyir spros pa med pa nyid du grub pa yin na/ de ji ltar na spros pa brjod par rung ste/ gang gi ngo bo gang yin pa de med par 'gyur ba de la de'i ngo bo nyid du brjod pa ni med
<p>174b.3</p>do/ /de'i phyir sangs rgyas bcom ldan 'das rnams kyis spros pa bsgom par gyur pa ni don dam pa rnams kyi sngags kyi de kho na nyid spros pa med pa mchog tu sdud par byed par blta'o/ /de yang gsungs pa/ de nyid sngags bzlas dka' thub dang / /de nyid sbyin sreg dkyil 'khor la/ /mdor na sems
<p>174b.4</p>'dus rang bzhin can/ /zhes bya ba'o/ /sgyu ma ji bzhin zhes bya ba ni byis pa rnams kyis ji ltar brtags pa bzhin du skye ba dang 'gag pa ma yin gyi/ mi bden pa nyid kyi rgyu dang rkyen gyi dbang gis skye ba la sogs pa ltar snang ba yin no/ /rmi lam bzhin zhes bya ba ni rang gi sems tsam las yang
<p>174b.5</p>dag par sprul pa yin gyi rgyu gzhan la ltos pa ni ma yin no/ /zhes bya ba'o/ /srid pa bar ma ji bzhin du/ /zhes bya ba la/ sngon gyi srid pa ni 'das pa la skye ba'i srid pa ma blangs pa 'di ni srid pa bar ma ste las dang nyon mongs pas dben pa rang gis rig pa'i rang bzhin du shin tu gsal bar gyur pa
<p>174b.6</p>thogs pa med par gyur pa'i bdag nyid can dge ba dang mi dge ba khong du chud cing sgrib pa med pa'i gnas la mngon par phyogs pa'i rang bzhin te/ de lta bur dkyil 'khor gyi 'khor lo nges par bsgom par bya'o zhes bya ba'i don to/ /bde ba chen po'i rang bzhin gyis chos thams cad kyi mtshan nyid yang dag par
<p>174b.7</p>bsdus pa gsungs pa/ nag po'ang bde ba zhes bya ba la sogs pa la bde ba rjes su myong ba la ni nag po la sogs pa tha dad par mi dmigs te/ gzhan du na de nyid nag po la sogs pa'i don gyi mtshan nyid du 'byung ba yin no/ /de'i phyir bde ba chen po de nyid khams gsum po mtha' dag dbyer med
<p>175a</p>
<p>175a.1</p>pa'i rang bzhin nyid do/ /'o na bde ba chen po de nyid ji lta bu zhig ce na/ 'khrig pa las skyes zhes bya ba la thabs dang shes rab 'dus pa las skyes pa'i zag pa med pa'i bde ba chen po zhes bya ba'i don to/ /dngos bde zhes bya ba la rang rig pa'i tshul can nyid kyis dngos po bde ba'o/ /dngos po med pa
<p>175a.2</p>bde ba zhes bya ba ni gzung ba la sogs pa ma grub pa'i phyir dngos po med pa'i bde ba'o/ /rdo rje sems dpa' bde bar brjod/ /ces bya ba la/ rdo rje sems dpa'i yang bde ba'i rang bzhin nyid de/ bde ba las tha dad pa'i rdo rje sems dpa'i sku gzhan 'ga' yang yod pa ma yin no zhes bya ba'i don to/ /rdzogs pa'i rim pa'i
<p>175a.3</p>rnal 'byor zhes bya ba la de ni sgom pa med pa ste/ ma lus pa'i ye shes tsam gyi bdag nyid kyi phyir ro/ /de'i phyir gsungs pa/ rdzogs pa bsgom pa med pa ste/ /zhes bya ba la/ 'di'i don ni phyin ci log mtha' dag nye bar bral ba'i rang bzhin chos thams cad dbyer med pa'i bde ba chen po'i mtshan nyid kyang rnam par mi rtog pa'i
<p>175a.4</p>ye shes chos kyi dbyings kyis rdzogs pa yin no zhes bya ba 'di yin la yang bskyed pa'i rim pa'ang ci zhig dgos zhes bya ba la bskyed pa'i rim pa ni sa bon la sogs pa yongs su gyur pa sngon du 'gro ba'i rang bzhin gyis spros pa ste/ sgom pa po dang bsgom par bya ba dang / sgom pa la sogs pa'i rnam par rtog pa rnams
<p>175a.5</p>las ni nges par de kho na nyid yang dag par 'byung ba ma yin no/ /de'i phyir de yang ci zhig gang dgos te/ dgos pa med pa nyid de zhes bya ba'i don to/ /bcom ldan 'das kyis bka' stsal pa/ e ma ho zhes bya ba la sogs pa la e ma'o zhes bya ba ni ngo mtshar ba'o/ /ci'i phyir zhe na/ dad pa'i shugs zhes bya ba la sogs pa
<p>175a.6</p>smos te/ dad pa'i shugs ni dad pa tsam mo/ /brlag pa ni sngags kyi lam las ring du gyur pa ste/ sems can de dag la thugs brtse bar gyur nas/ sems dpa' chen po zhes gsungs pa yin no/ /lus med par ni zhes bya ba la sogs pa la 'byung ba las gyur pa'i lus kyi rnam pa ma rtogs par
<p>175a.7</p>rnam par shes pa gzung bar mi nus pas dngos po yongs su rdzogs pa'i rang bzhin gyi bde ba gang du gnas par 'gyur/ de bas na bde ba chen po'i rang bzhin du ro gcig pa'i snying rje chen po nyid 'khor ba'i mthas gtugs par rnam pa sna tshogs kyi gzugs su snang bar nges par khas blang bar bya'o/ / 
<p>175b</p>
<p>175b.1</p>de yang gsungs pa/ tha mal pa yi gnyen po'i tshul/ /sangs rgyas skur ni yongs brtags pa/ /lha yi gzugs ni goms byas pa/ /des ni rgya chen sna tshogs gzugs/ /gdul bya rnams kyi spyod yul 'gyur/ /rdzogs pa'i rim pa'i sbyor ba yis/ /sems kyis kyang ni sangs rgyas nyid/ /rtog pa
<p>175b.2</p>mtha' dag 'gags pa'o/ /zhes bya ba ste/ ji ltar lci ba'i sbyor ba'i gnas kyis dngul chu yang dag par 'dzin pa bzhin du khyod kyis sems kyi rin po che bla na med pa'i bde ba'i rang bzhin yang lha'i gzugs kyi rnam pa yang dag par bsgoms pas gzung ba ma yin no/ /don 'di nyid kyi phyir dpe bstan pa gsungs
<p>175b.3</p>pa/ ji ltar me tog brten pa'i dri/ /zhes bya ba la sogs pa ste go sla'o/ /de bzhin gzugs sogs med gyur na/ /zhes bya ba ni don dang nye bar sbyor ba yin te/ lha'i gzugs su bsgoms pa la brten te bde ba'i rang bzhin dmigs kyi gzhan du bde ba ma yin te/ phan tshun brten par gnas pa yin no/ / 
<p>175b.4</p>dngos zhes bya ba ni phyag dang zhal la sogs pa'i rnam pa'i rang bzhin gyi phyir ro/ /dngos po med nyid nga zhes bya ba spros pa thams cad dngos po med pa'i rang bzhin du snang ba'i phyir ro/ /sangs rgyas nga zhes bya ba la dngos po mtha' dag de kho na nyid kyis rtogs pa'i phyir sangs rgyas pa'o/ /rmongs pa gang
<p>175b.5</p>gis zhes bya ba la sogs pa la/ slob dpon la bsnyen bkur ma byas pas blun por gyur cing phyin ci log 'dzin pa ni rmongs pa'o/ /rang gi sems tsam nyams su myong ba'i dngos grub ni nga ste des ni de mi shes pa'o/ /'dis dpe gsungs pa de bzhin zhes bya ba la sogs pa'o/ /yid ches zhes bya
<p>175b.6</p>ba ni mngon du byed pa'i rgyu'o/ /bu zhes bya ba ni rdo rje snying po nye bar gzung ba'o/ /mun pa'i sgron ma lta bur zhes bya ba la/ ji ltar mar me 'bar ba gcig gi gzugs kyis kyang mun pa'i rang bzhin mtha' dag bral nas phyogs de na gnas pa'i dngos po'i gzugs can rnams gsal bar byed pa de bzhin du
<p>175b.7</p>sngags kyis sbyangs pa la sogs pa'i smon lam sngon du 'gro bas sems kyi rin po che'i bdag nyid gsal bar gyur pa'i tshul gyis rnam par rtog pa'i mun pa thams cad bcom nas dus rtag tu lhun gyis grub par gzhan gyi bya ba rnams la 'jug cing 'gro ba mtha' dag gi don rdzogs par mdzad pas
<p>176a</p>
<p>176a.1</p>'khor ba'i mthar thug par bzhugs pa yin no/ /yang na ji ltar mar mes bskal ba mang por sngon nas bsags pa'i mun pa rnams kyang gang du yang song ba med gar yang gnas pa med pa de bzhin du rang bzhin gyis zhi bar 'gyur ba yin no/ /rigs kyi bu de bzhin du thog ma med pa'i dus
<p>176a.2</p>nas yongs su bsags pa'i ma rig pa'i bag chags kyang ye shes kyi snang ba bskyed pa tsam gyis gang du yang song ba med gang du gnas par 'gyur ba'ang med bzhin du 'gags pa yin no/ /de lta mod kyi dmigs su med pa'i bde ba de thams cad du dmigs pa ma yin gyi lha la sogs pa mngon par 'du
<p>176a.3</p>bya ba'i khyad par gyi rnal 'byor gyis yang dag par skye bar 'gyur ro zhes bstan pa'i phyir/ ltos dang bcas pa yin zhes bya ba la sogs pa gsungs so/ /nye bar bsdu ba gsungs pa/ de phyir zhes bya ba la sogs pa ste rim pa de nyid kyis na dngos po med pa ste zhal dang phyag dang kha dog dang dbyibs la sogs pa'i
<p>176a.4</p>mtshan nyid ma yin pa'o/ /dngos po med pa'i gzugs can min/ /zhes bya ba la/ gdul bya'i dbang gis zhal dang phyag la sogs pa'i rnam par snang ba'i phyir ro/ /de nyid kyi phyir na gsungs pa/ zhal phyag rnam pa'i gzugs can te/ don dam bde ba gzugs can min/ /zhes bya ba'o/ /nye bar bsdu
<p>176a.5</p>ba gsungs pa/ de'i phyir zhes bya ba la sogs pa ste/ khams gsum po rnams 'gyur ba med pa'i bdag nyid kyi de bzhin nyid yin pa'i phyir lhan cig skyes pa'o/ /rnam dag rnam pa'i sems kyis ni/ /zhes bya ba ni lung dang rigs pas grub pa'i sems kyis so/ /rang gi dngos nyid mya ngan 'das/ / 
<p>176a.6</p>zhes bya ba la/ rang gi dngos nyid de rang gi ngang tshul gyis mya ngan las 'das pa'i bdag nyid kyi phyir te/ chos thams cad rang bzhin gyi de bzhin nyid de ni nges pa rang gi ngang tshul gyis mya ngan las 'das pa yin no/ /lha'i rnam pa zhes bya ba la sogs pa ni go sla'o/ /ci ste lha'i rnam pa'i rang bzhin nyid mya
<p>176a.7</p>ngan las 'das pa yin na/ bskyed pa tsam gyis 'grub par 'gyur bas bsgoms pa la sogs pa'i 'bad pas ci zhig bya snyam pa la de ltar bden mod kyi/ 'on kyang tha mal bag chags kyis/ /zhes bya ba la sogs pa la de kho na nyid du na sems can gyi khams rnams stong pa yin mod kyi dngos por mngon par zhen pa'i
<p>176b</p>
<p>176b.1</p>bag chags dang yang dag par ldan pas skye bo rnams rmongs par gyur nas/ ji ltar dug mngon par ma sbyangs pa'i kha zas kyis byis pa rnams gsad pa bzhin sdug bsngal bar gyur te/ dug gi kha zas de nyid sngags la sogs pas mngon par sbyangs nas ni bde ba'i rgyur 'gyur ro/ /de bas na sems can
<p>176b.2</p>thams cad kyi sgrib pa thams cad gzhom pa sngon du 'gro bas mi gnas pa'i mya ngan las 'das pa thob par bya ba'i phyir dang / tha mal pa'i bag chags spang bar bya ba'i phyir sngags kyi de kho na nyid kyis sbyang bar bya'o zhes 'dir dpe gsungs pa/ dug gi dum bu gang nyid kyis/ /zhes bya ba la sogs pa
<p>176b.3</p>ste/ dug myangs pa tsam gyis kyang skye bo rnams 'chi bar nye bar 'gro ba yin la/ de nyid shes par zhes bya ba dug gi rang bzhin shes pa'i dug des ni bde bar nye bar 'gro'o/ /dug gis dug ni sel bar byed/ /ces bya ba la/ ji ltar rang bzhin shes pa'i dug gis dug thams cad sel bar byed pa bzhin
<p>176b.4</p>du phung po la sogs pa'i bdag nyid dug gis thog ma med pa'i dus can gyi 'khor bar skye bo rnams 'chi ba la sogs pa'i sdug bsngal rjes su myong ba yin la/ sngags kyi de kho na nyid shes pa rnams ni phung po la sogs pa rnam par dag pa'i lha'i bdag nyid kyis dug bsten kyang skye ba gcig nas gcig tu yul
<p>176b.5</p>rnams goms par byas pa'i bag chags dang ldan pa'i phung po'i bdag nyid kyis dug nges par bcom ste/ 'khor ba'i mthar thug par gzhan gyi don mdzad pa'i bde ba chen po nyams su myong ba yin no/ /ji ltar rlung gis zin pa la/ /zhes bya ba la sogs pa la/ ma rig pa'i rlung gis zin pa la spyod yul
<p>176b.6</p>rnam par dag pa'i bdud rtsi sran ma tsam mya ngan thabs dang shes rab kyi rlung chen po des nyon mongs pa'i rlung sel ba yin no/ /srid pa zhes bya ba la sogs pa la srid pa zhes bya ba ni mi shes pa sngon du 'gro ba'i khrag dang khu ba la sogs pa yongs su gyur pa'i lus kyi mtshan nyid do/ /sbyang bar bya ba ni rnam par dag
<p>176b.7</p>pa ste ji ltar de bzhin gshegs pa thams cad bzhugs pa sngon du 'gro ba'i sa bon dang mtshan ma la sogs pa yongs su gyur pa bla na med pa'i lha'i gzugs kyis bsgom pas kyang mchog tu gzhan gyi don mdzad pa yin no/ /mi gnas pa'i mya ngan las 'das pa'i mtshan nyid ni dag pa'i srid pa'o/ /rnam
<p>177a</p>
<p>177a.1</p>rtog ces bya ba la sogs pa la mi mthun pa'i phyogs kyi rtog pa ni rnam par rtog pa ste yid kyi brjod pa'o/ /so sor rtog pa zhes bya ba ni gnyen por gyur pa'i rtog pa ste sngags kyi de kho na nyid kyi brjod pa'o/ /ji ltar rna bar chu zhugs pa/ /zhes bya ba la sogs pa la thos pa nye bar
<p>177a.2</p>gzhag pa'i dbang gis bdag gi bde ba dang sdug bsngal pa la sogs pa'i rnam par rtog pa'i sems kyi 'jug pa ni chu ste/ tha mal pa'i rnam par rtog pa rnam par dag pa'i lha'i rnam pa'i yid kyi chus de yongs su bsal ba ni phyung ba yin no/ /ji bzhin srid pa'i rnam rtog kyang / /zhes bya ba la tha mal
<p>177a.3</p>pa'i lag pa dang gdong la sogs pa'i rnam par rtog pa yang lha'i rnam par dag pa'i rnam pa las yongs su sbyangs nas 'khor ba'i mthar thug pa sems can thams cad kyi sdug bsngal rab tu zhi bar mdzad par 'gyur ro/ /ji ltar me yis tshig pa la/ /zhes bya ba la sogs pa la/ ji ltar mes
<p>177a.4</p>tshig pa rnams slar yang me la bsros nas nyes pa rab tu zhi bar 'gyur ba bzhin du/ skye bo rnams kyang bdag la chags pas yongs su bslang ba'i 'dod chags kyi mes bsregs pas bdag tu 'dzin pas nye bar bslang ba'i lus dang ngag dang yid kyi las kyis dmyal ba la sogs pa'i sdug bsngal
<p>177a.5</p>gyis 'tshe ba yin no/ /de nyid kyis zhes bya ba ni stong pa nyid dang snying rje'i thabs kyis yongs su gzung ba'i las de nyid kyis grol ba ste zhes bya ba rnam par thar bar 'gyur ro/ /gang la zhe na/ srid pa'i 'ching ba las zhes te phyin ci log gi bdag nyid kyi sems ni srid pa'o/ /de nyid ni gzhan du 'gro
<p>177a.6</p>ba'i 'ching ba ste de las so/ /'dod chags kyi ni zhes bya ba la sogs pa la/ bdag dang bdag gi bde ba 'dod pas rab tu 'jug pa'i 'dod pa la sogs pa'i srid pa la mngon par zhen pa'i chags pas 'jig rten skye bo rnams bcings pa yin no/ /'dod chags nyid kyis rnam par grol/ /zhes
<p>177a.7</p>bya ba ni bdag dang bdag gir 'dzin pa'i rnam pa las 'das shing de bzhin gshegs pa thams cad rjes su chags pa'i snyoms par 'jug pas mchod pa dang / sems can thams cad zag pa med pa'i bde ba chen po la dgod par bya'o zhes bya ba'i kha na ma tho ba med pa'i 'dod chags chen po'i tshul
<p>177b</p>
<p>177b.1</p>gyis ni rnam par grol bar 'gyur ro/ /phyin ci log ces bya ba la sogs pa la/ chos thams cad kyi rang bzhin mngon par mi shes nas legs par gnas pa'i bsam gtan las phyir log pa skye ba 'gog pa tsam gyi rang gi mya ngan las 'das pa la mngon par zhen pas/ snying rje dang / shes rab
<p>177b.2</p>dag las mngon par nyams pa'i nyan thos dang rang sangs rgyas kyi theg pa dag gis sangs rgyas bcom ldan 'das rnams kyi mu stegs yin no/ /des mi shes pa ni chos thams cad dbyer med pa'i rang bzhin 'dod chags chen po'i tshul gyis sgom pa bla na med pa yang dag par rdzogs pa'i byang
<p>177b.3</p>chub kyi rgyur gyur pas de mi shes pa'o/ /dga' ba chen po gcig nyid ni/ zhes bya ba la bla na med pa'i bde ba'i bdag nyid kyi phyir dga' ba'o/ /chen po ni rgyas pa ste nang yongs su tshim pas bar chad med par khyab pa'i phyir ro/ /gcig ces bya ba ni gnyis su med pa'i rang bzhin gyi phyir ro/ /phye bas
<p>177b.4</p>rnam pa lnga ru 'gyur/ /zhes bya ba ni las dang po pa rnams kyi phyir lngar phye ba yin no/ /de nyid bstan par bya ba'i phyir gsungs pa/ rdo rje pad+ma mnyam sbyor las/ /zhes bya ba la sogs te go sla'o/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba
<p>177b.5</p>las le'u gnyis pa'i bshad pa'o// //e'i rnam pa zhes bya ba la sogs pa la/ gang gis rnam pa yi ge ste e lta bu yin pa de la de skad ces bya ste b+ha ga yin no/ /bzang po zhes bya ba ni bla na med pa'i rol pa'i dga' ba dang bde ba'i rgyur 'gyur ba'i phyir ro/ /dbus su yi ge baM gyis
<p>177b.6</p>brgyan/ /zhes bya ba la dbus su ste/ bu ga'i nang du baM ste bya'i mgo bor grags pa gang yin pas mdzes par byas pa'o/ /bde ba thams cad kyi ni gnas/ /zhes bya ba la thams cad ni 'jig rten dang 'jig rten las 'das pa'i bde ba ste/ de rnams kyi skye ba'i gnas su gyur pa'o/ /sangs
<p>177b.7</p>rgyas rin chen za ma tog /ces bya ba la/ rnyed dka' zhing yon tan bsam gyis mi khyab pa dang ldan pa'i phyir sangs rgyas nyid rin po che ste/ za ma tog ni de'i rten no/ /de dag gis kyang shes rab kyi pha rol tu phyin pa'i rang bzhin nam mkha' ltar dpag tu med cing tshad med pa'i bdag nyid de ni bskyed pa
<p>178a</p>
<p>178a.1</p>dang rdzogs pa'i rim pa dag gi rten du gyur pa yin no zhes bya ba'i bar du ston to/ /slob dpon zhes bya ba ni slob dpon gyi dbang gzung bar bya ste/ dkyil 'khor du 'jug cing chu dang dbu rgyan dang rdo rje dang bdag po dang ming dang dam tshig gsum dang bcas pa'i rig pa'i brtul zhugs
<p>178a.2</p>las lung bstan pa rnams kyis lus sbyangs pa sngon du 'gro bas de bzhin gshegs pa dang dbyer med pa'i skur bya ba ni rdo rje slob dpon gyi dbang du shes par bya'o/ /de'i 'og tu gsang ba'i dbang bskur bar bya ste/ slob ma'i kha'i pad+ma'i dbus su kun rdzob kyi byang chub kyi sems kyi rgyun dbab pa 'dis
<p>178a.3</p>ngag rnam par dag pa'i rdo rje'i rang bzhin du shes par bya'o/ /de'i 'og tu ni shes rab ye shes kyi dbang bskur bar bya ste/ sems rnam par sbyang ba sngon du 'gro bas chos thams cad dbyer med pa'i de bzhin nyid kyi nor bu rin po che lta bur shes par bya ste/ de'i rjes la dbang bzhi pa gsungs pa/ de ni de
<p>178a.4</p>bzhin yang bzhi pa/ /zhes bya ba la/ de zhes bya ba ni lus dang ngag dang yid rnams slob dpon dang gsang ba dang shes rab ye shes rnams kyis mngon par sbyangs pa'o/ /yang zhes bya ba ni khyad par du gyur pa ste 'khor ba'i mtha' thug par gzhan gyi don 'ba' zhig mdzad pas zab pa dang / rgya che ba'i
<p>178a.5</p>bdag nyid bde ba chen po'i rang bzhin no/ /de bzhin zhes bya ba ni ngo bo nyid kyis blang ba dang dor ba med pa tsam gyi rang bzhin te/ 'di'i don ni rdo rje 'dzin chen po'i rang bzhin gnyis su med pa ni bzhi pa zhes bya ba'i don to/ /de ming gi khyad par gzhan yang rjes su gnang ba'i dbang zhes bya ba bla ma'i zhal las
<p>178a.6</p>shes par bya'o zhes bya ba yin no/ /mchog gi mthar ni bde ba thob pa zhes bya ba la/ mchog ni mchog tu dga' ba ste de'i mtha' ni rjes la'o/ /skad cig nyid la sna tshogs spangs/ /zhes bya ba ni/ rnam pa sna tshogs pa la sogs pa'i skad cig ma spangs pa de nyid shes rab ye shes kyi bdag
<p>178a.7</p>nyid do/ /bde ba chen po zhes bya ba ni kun rdzob sngon du 'gro ba'i don dam pa'i byang chub kyi sems so/ /gzung bar bya zhes bya ba ni yang dag par gzung bar bya'o/ /ji srid ces bya ba la sogs pa la ji srid byang chub kyi mthar thug pa'i bar du yid bzhin gyi nor bu rin po che ltar sems can thams cad kyi
<p>178b</p>
<p>178b.1</p>ma lus pa'i don yongs su rdzogs par 'gyur ba'i gzugs su gyis shig pa'i don to/ /slob ma zhes bya ba la sogs pa la/ shes rab dang slob ma rnams de ltar yang dag pa'i cho gas dbang bskur bar byas nas so/ /bya tshogs zhes bya ba ni ji ltar bstan par bya ba'i tshogs kyis slob dpon dbang
<p>178b.2</p>bskur ba sngon du byas nas zhes bya ba'i don to/ /'di skad brjod ces bya ba ni/ /bde ba chen po gzung bya ba/ /zhes pa la sogs pa sngar gsungs pa dang sbyar bar bya'o/ /'di nyid ces bya ba la sogs pa la/ /sems can thams cad la khyab par gnas pa'i bla na med pa'i bde ba chen po 'di nyid ni
<p>178b.3</p>ye shes chen po ste 'di las gzhan bla mar gyur pa med do zhes bya ba'i don to/ /gnyis su med ces bya ba ni 'gyur ba med cing phyin ci ma log pa'i phyir ro/ /gnyis kyi gzugs zhes bya ba ni thabs dang shes rab kyi bdag nyid kyis so sor snang ba'i phyir ro/ /dngos dang dngos med bdag ces bya ba ni zab pa
<p>178b.4</p>dang rgya che ba'i phyir ro/ /gtso zhes bya ba ni thams cad kyi rang bzhin gyis so sor snang ba'i phyir ro/ /brtan dang g.yo ba zhes bya ba ni sems can dang snod kyi 'jig rten gyi tshul gyis gnas pa'i phyir ro/ sgyu ma'i gzugs dang zhes bya ba la sogs pa la so so skye bo la sogs pa'i rgyud la skal ba
<p>178b.5</p>ji bzhin du rnam pa sna tshogs par so sor snang ba'i phyir ro/ /dkyil 'khor 'khor lo zhes bya ba la sogs pa la/ 'di'i don ni zhes bya ba rgyun mi 'chad par dkyil 'khor 'khor lo zhes bya ba bla na med pa'i bde ba chen po'i ye shes kyi rang bzhin thabs kyis nges par thob par 'gyur ro zhes bya ba yin
<p>178b.6</p>no/ /dkyil 'khor de nyid du zhu ba sngon du song bas rnam par bshad par mdzad pa ni dkyil zhes bya ba la dkyil ni snying po'o/ /de ci zhig ce na/ byang chub kyi sems so/ /de kun rdzob kyi sems sam zhe na/ gsungs pa bde ba chen po zhes bya ba ste/ bde ba chen po'i rang bzhin rang rig pa'i mtshan
<p>178b.7</p>mar grub pa rnam par rtog pa mtha' dag gi rnam pa las grol ba ming gi khyad par gzhan don dam pa'i byang chub kyi sems zhes bya'o/ /lan pa zhes bya ba la sogs pa la/ len pa ni 'dzin pa ste de byed pa'i phyir gzugs kyi phung po la sogs pa rnam par dag pas bsgrubs pa'i dpal he ru
<p>179a</p>
<p>179a.1</p>ka dang bdag med la sogs pa thams cad dbyer med pas na bla na med pa'i brjod par bya ba de ni dkyil 'khor ro/ /'di'i don ni bdag med ma la sogs pa dang 'dus pa 'di ni 'khor ba'i mthar thug par rgyun mi 'chad par bde ba chen po gcig gi rang bzhin gyi snying po 'dzin pa'i phyir
<p>179a.2</p>dkyil 'khor du brjod do zhes bya ba yin no/ /'khor lo zhes bya ba la sogs pa la 'khor lo ni tshogs pa ste lha rnams kyi tshogs pa'o/ /nam mkha'i dbyings su bshad ces bya ba ni nam mkha'i khams su bshad pa ste bstan pa'o/ /yul la sogs pa rnam sbyor ba/ /zhes bya ba ni/ gzugs la
<p>179a.3</p>sogs pa'i dngos po rnams ji ltar bstan pa'i lha'i tshogs dag par byed pa'o/ /rdo rje pad+mo mnyam sbyor ba/ /zhes bya ba ni skad gsungs pa'i cho ga ste thabs des so/ /de'i ni 'khor lo'i'o/ /bde ba ni don dam pa'i bde ba tsam mo/ /mngon du 'gyur ba ni las dang po pa rnams kyis nges par myong
<p>179a.4</p>ba'o/ /khyod kyis srog chags zhes bya ba la sogs pa 'di so sor bshad pa ni sems gcig ces bya ba la sogs pa yin te/ khams gsum pa'i tsher gyur pas na srog ste/ de gang la yod pa de ni srog chags so/ /de gcod pa ni med par 'gyur ba'o/ /zag pa med pa'i bde ba chen
<p>179a.5</p>po'i ye shes ni sems gcig ces bya bar brjod do/ /de nyid srog chags gsod pa'o/ /'jig rten rnams ni bsgral bar bya/ /zhes bya ba ni sems can sangs rgyas yin mod kyi zhes bya ba la sogs pa 'dis rang bzhin gyis mya ngan las 'das pa thog ma nas zhi ba nam mkha' ltar dri ma med
<p>179a.6</p>pa'i rang bzhin du shes par bya'o zhes bya ba ste/ de ji ltar na 'di rnams bsgral bar 'gyur te brdzun gyi tshig yin no/ /btsun mo'i khu ba ma byin pa zhes bya ba la/ sngar bstan pa de ni btsun mo ste/ de'i khu ba ni bde ba chen po dang dbyer med pa'i kun rdzob byang chub kyi sems so/ /de dag 'dzin
<p>179a.7</p>pa ni ma byin par len pa'o/ /gzhan gyi bud med ces bya ba la sogs pa la gzhan zhes bya ba ni phul du byung ba'o/ /khams gsum thams cad shin tu mnan pa'i sku ni bud med do/ /ming gi khyad par gzhan bdag med ma la sogs pa yin no/ /de nyid ni rang 'od mdzes te rang gi sems snang ba
<p>179b</p>
<p>179b.1</p>yin pa'i phyir ro/ /de rnams bsten pa ni mngon par phyogs par bya'o zhes bya ba ste gsang ba'i don to/ /'du byed mtha' zhes bya ba la/ 'du byed ni 'du byed kyi phung po ste de'i mtha' ni rnam par shes pa'i phung po'o/ /de'i rang bzhin zhes bya ba la sogs pa la gcig dang du ma'i rang bzhin dang bral
<p>179b.2</p>ba'i phyir dngos po thams cad don dam par skye ba med pa nyid de/ de'i phyir bden pa ma yin no/ /brdzun min zhes bya ba ni dngos po mtha' dag rang rig pa tsam gyi tshul gyis so sor snang ba tsam gyi phyir brdzun pa ma yin pa ste/ de ltar na dngos po dang dngos po med pa dag las grol ba yin no/ /chu zla lta
<p>179b.3</p>bur zhes bya ba la sogs pa la/ ji ltar snod kyi chu dang ba la nam mkha'i ngos la zla ba'i dkyil 'khor gnas pa'i dbang gis de dang 'dra ba'i zla ba'i dkyil 'khor gnyis pa snang yang dngos su grub pa med pas bden pa ma yin la/ de na snang ba'i phyir brdzun pa ma yin no/ /de bzhin du chos thams
<p>179b.4</p>cad kyang skye ba med pa'i phyir bden pa ma yin la/ de lta mod kyi so sor snang ba'i phyir brdzun pa yang ma yin te/ 'di ltar rnam par dag pa'i sems nyid sngon gyi phung po la sogs pa'i bag chags kyi dbang gi phyir me'i phung po la sogs pa'i snang ba 'jug ste/ snga ma de nyid 'phangs pa yang ma yin la
<p>179b.5</p>skye ba med pa'i phyir bden pa yang ma yin no/ /de las tha dad pa'i phyir dang so sor snang ba med pa'i phyir gzugs brnyan brdzun pa yang ma yin te/ shin tu med pa ma yin no/ /'di lta ste gtsub shing dang zhes bya ba la sogs pa la/ gtsub shing la sogs pa'i rtsol ba las skyes pa'i me so sor
<p>179b.6</p>dpyad na de rnams la mi dmigs shing thog ma nas skye ba med pa'i phyir bden pa ma yin no/ /de ltar yang thams cad mnyam par sbyor bas/ skyes shing sgyu ma ltar so sor snang ba nyams su myong ba bzlog dka' ba'i phyir brdzun pa ma yin no/ /de ltar chos thams cad ces bya ba ni de bzhin du phung po la
<p>179b.7</p>sogs pa yang rnam par dpyad na gcig dang du ma'i rang bzhin dang bral ba'i phyir btags pa tsam ste bden pa ma yin la/ spros pa thams cad dang bral ba'i stong pa nyid yin no/ /bde ba chen po'i rang gis rig pa'i tshad mas bcings pas brdzun pa yang ma yin no/ /bza' ba zhes bya ba ni sha rnam
<p>180a</p>
<p>180a.1</p>pa lnga'o/ /btung ba zhes bya ba ni byang chub kyi sems so/ /bgrod pa zhes bya ba ni yul las skyes pa'i bde ba'o/ /bgrod min zhes bya ba ni yul las 'das pa'o/ /khrus zhes bya ba ni lus kyi dri ma 'khru ba'o/ /gtsang sbra zhes bya ba ni rnam par rtog pa sbyang ba ste/ rang rig
<p>180a.2</p>pa las ma gtogs par lus dang sems kyi dag pa dang ma dag pa'i rtog pas bskrun pa'i phyi rol gyi khrus la sogs pa ni yod pa ma yin pas mi bya ba kho na'o/ /grong gi chos zhes bya ba ni lha'i bdag nyid kyi bde ba ste de dor bar mi bya ba'o/ /sngags ni phyi dang nang gi bdag nyid kyi rnam par rtog pa'o/ / 
<p>180a.3</p>bsam gtan ni phyi dang nang gi bdag nyid kyi yang dag pa'i shes pa ste/ de dag dmigs par mi bya'o/ /gnyid ni spang bar mi bya'o/ /zhes bya ba la/ gnyid kyis tshim par ma byas pa'i skyes bu'i lus kyis ni bya ba rnams mi nus pa'i phyir des tshim par bya'o/ /dbang po rnams kyang dgag mi
<p>180a.4</p>bya/ /zhes bya ba la/ de dang de rnam par dag pas bsgrub pa'i dbang po rnams ltar bya ba'i rang bzhin gyis rang dang rjes su mthun pa'i yul rnams la rang nyid kyis longs spyod par bya ste/ tha mal pa'i nga rgyal bzlog par bya ba'i phyir ro/ /de nyid kyi phyir gsungs pa/ sha rnams zhes bya ba la
<p>180a.5</p>sogs pa'o/ /sngar skyed ma la sogs pas khyad par du bstan pa gang yin pa de ni 'dir mtha' skyes la sogs pa'i tshul gyis yang khyad par du bstan pa'i phyir gsungs pa/ rigs ngan zhes bya ba la sogs pa la/ rol pa zhes bya ba ni de dag thams cad bdag med ma la sogs pa dang dbyer
<p>180a.6</p>med pa'i btsun mor byas te/ chos thams cad dbyer med pa'i bde ba chen po rdzogs par bya ba'i phyir dang / de bzhin gshegs pa thams cad bla na med pa'i mchod pas mnyes par bya ba'i phyir/ 'jigs pa dang ngo tsha ba la sogs pa spangs pa'i yid kyis snyoms par 'jug pas rol par bya'o zhes
<p>180a.7</p>bya ba'i don to/ /mdza' bo zhes bya ba la sogs pas ni lus dang sems rjes su mthun pa'i dngos po rnams yongs su gzung bar mi bya'o/ /gdug la zhes bya ba yid du mi 'ong ba'i dngos po rnams la sdang bar mi bya'o/ /'di'i don ni mdza' ba dang mi mdza' ba rnams la phan pa dang gnod pa mi bya
<p>180b</p>
<p>180b.1</p>zhing chos thams cad mnyam pa nyid dang de bzhin gshegs pa thams cad dbyer med par rang gi ting nge 'dzin bla na med pa'i gzugs kyis de dag blta bar bya'o zhes bya ba'i don to/ /rdo dang shing gi zhes bya ba la sogs pa la rdo la sogs pa las brdungs pa dang bris pa dang lugs su blugs pa la sogs pa la phyag bya
<p>180b.2</p>ba dang / phyag byed pa dang 'tshal ba la sogs pa'i rtog pa spangs te/ chos thams cad dbyer med par rang gi ting nge 'dzin gyi gzugs su bsgom par byas nas ma lus pa'i bsod nams dang ye shes kyi tshogs bsgrubs shing 'jig rten dang 'jig rten las 'das pa'i bya ba'i tshogs kyang
<p>180b.3</p>yongs su bsags la/ des bla na med pa'i phyag rgya chen po'i dngos grub yongs su rdzogs par 'gyur ro/ /de dag kyang / sbyin sreg mchod sbyin dka' thub spangs/ /zhes bya ba la sogs pas nges par bya ba yin no/ /g.yung mo zhes bya ba la sogs pa mi dma' ba mtho ba dang bar
<p>180b.4</p>pa'i sems can rnams/ de bzhin gshegs pa thams cad dang dbyer med pa'i phyir rang gi lus bzhin du reg par bya'o zhes bya ba'i don to/ /bdud rtsi lnga zhes bya ba la sogs pa ni bcud kyis len te kha sbyor gyi rgyud la sogs pa las gsungs pa'i cho ga ltar bsgrub par bya'o/ /rnal 'byor pa
<p>180b.5</p>rnams kyis rtag tu byin gyis brlab po zhes bstan pa'i phyir gsungs pa/ rnams zhes bya ba ni don yod grub pa'o/ /lha rnams zhes bya ba ni rnam par snang mdzad do/ /chu zhes bya ba ni mi bskyod pa'o/ /khrag ces bya ba ni rin chen 'byung ldan no/ /byang chub sems zhes bya ba ni snang ba mtha' yas so/ / 
<p>180b.6</p>gzhan yang nad rnams nye bar zhi bar bya ba'i phyir gsungs pa/ rang byung me tog ces bya ba la/ de dag thams cad cho ga bzhin du byas nas/ tsha bas bad kan sel bar byed/ /mngar bas mkhris pa sel bar byed/ /bska bas nang grol sbyong byed de/ /yang na de bzhin sdom par byed/ /slar bas rlung
<p>180b.7</p>ni sel bar byed/ /kha bas rims ni yang dag 'joms/ /grang bas bkres dang gzir ba dang / /tsha ba dang ni ngo mtshar nyid/ /de dag bcud len chen po ru/ /sangs rgyas rnams kyis yang dag bshad/ /ces bya'o/ /phan tshun sbyor bas ni nyes pa thams cad kyang 'joms pa yin no/ / 
<p>181a</p>
<p>181a.1</p>brda'i skad ces bya ba la sogs pa la/ ji ste kun la grags pa ma yin pa'i skad brjod na tha mal pa'i tha snyad kyis ci zhig bya snyam pa la/ nyan thos la sogs pas mi shes pa'i zhes bya ba la sogs pa ste/ skal ba ngan pa rnams kyi spyod yul ma yin pa rgyud las gsungs
<p>181a.2</p>pa'i dam tshig gi skad ni skal ba dang ldan pa rnams mngon par dad cing / rang gi dam tshig can rnams kyi tha snyad du gyur pas ye shes mtha' dag dang yang dag par ldan pa'i rnal 'byor ma rnams mngon par dad par 'gyur ro/ /pad+ma zhes bya ba ni 'byed cing 'dzum pa 'jam zhing snyan pa dang / dri zhim
<p>181a.3</p>zhing ge sar dang yang dag par ldan pa'i phyir ro/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u gsum pa'i bshad pa'o// //kak+ko la zhes bya ba la kak+ko la ni ri ste 'og la'o/ /bo la zhes bya ba ni rdo rje ste mi shigs pa'o/ / 
<p>181a.4</p>mum+mu zhes bya ba ni gnas te lte ba'i pad+ma'o/ /kak+ko la zhes bya ba ni shes rab ste/ aM gi gzugs can ma'o/ /dang po dang tha ma'i nye bar gzung ba 'dis de dag gi dbus na gnas pa'i chos dang / longs spyod kyi 'khor lo dag kyang gzung bar bya'o/ /kr-i pi ta zhes bya ba ni rde'u chung ste/ mi shigs pa'i sngags
<p>181a.5</p>kyi gzugs so/ /stug po zhes bya ba ni bar chad med par ro/ /brdung zhes bya ba ni byang chub kyi sems 'bab pa'o/ /snying rjes byed min yul dri ba/ /zhes bya ba la snying rje ni mi shigs pa'o/ /byed pa ni lhan cig 'jug pa'o/ /g.yul dri ba ni 'thab mo ste gtsub shing gis gtsubs pa'i yul dri
<p>181a.6</p>sbyor ba de'i yul dri ba'o/ /der ni sha za bza' zhes bya ba la sha ni tha mal pa'i sha rtog pa ste bza' ba ni snang ba med par bya'o/ /sgrim pa zhes bya ba ni rgyun du'o/ /chang yang btung zhes bya ba ni snying rje'i bdud rtsi'i ro btung ba'o/ /kye ho zhes bya ba ni rnal 'byor ma rnams la bod pa'o/ /skal ba can ni bzhi pa'i
<p>181a.7</p>don der nges par 'jug par bya'o/ /skal pa med pa spang bar bya/ /zhes bya ba ni chags pa dang bral ba der spang bar byed pa'o/ /gzhi mnyam zhes bya ba la sogs pa 'di'i don ni rnam par snang mdzad la sogs pa'i de bzhin gshegs pa rnam par dag pa'i ming can rnams chos kyi sku'i tshul gyis tshim par
<p>181b</p>
<p>181b.1</p>bya ba'o/ /tshong ma dang ni shA li dag /ces bya ba ni de bzhin du go kud ha na zhes bya ba'i ming can rnams snang ba med par bya ba'o/ /gar gyis 'jug pa zhes bya ba la sogs pa ni steng dang 'og gi gnas su 'gro ba dang 'gog par byed pa'i thim pa dang longs spyod dang dbang ni 'khor ba dang mya ngan las 'das pa'i bdag
<p>181b.2</p>nyid shes par bya'o/ /yan lag cha shas med par brgyan/ /zhes bya ba la/ cha shas med pa ni rus pa'i rgyan no/ /de yang byang chub kyi sems te kun+da lta bu yin pa'i phyir ro/ /des lus la brgyan pa ni thim pa'o/ /ro ni de ru gzhug par bya/ /zhes bya ba ni/ de nyid du ni lus thams cad la 'jug pa'o/ / 
<p>181b.3</p>mal yar skyes zhes bya ba ni rtsa'i rang bzhin gyi dpa' bo dang rnal 'byor ma rnams 'dus pa'o/ /'khrig pas btab ces bya ba ni der thabs dang shes rab rnam par dag pa'i rtsa'i rang bzhin phan tshun du mnyam par sbyor bas 'jug pa'o/ /des ni rigs ngan spang mi bya/ /zhes bya ba la rigs ngan ni reg tu mi
<p>181b.4</p>rung ba ste/ 'dir mi spang ba'o/ /yang na tshig 'di dag ni don ji lta ba bzhin du shes rab ye shes kyi dbang dang sbyar bar bya ste/ kol+la zhes bya ba ni phan pa'o/ /bol+la zhes bya ba ni rdo rje'o/ /musmu zhes bya ba ni lte ba'i 'og go/ /kak+ko la ni pad+ma'o/ /skal ba dang ldan zhes bya ba ni mchog dga'i
<p>181b.5</p>mtha' yin zhing rnam par dga' ba'i dang po'o/ /skal ba med pa zhes bya ba ni chags bral gyi dga' ba'o/ /gzhan dag ni man ngag ji lta ba bzhin du sgra ji bzhin pa nyid du shes par bya'o/ /yang na tshogs kyi 'khor lo dang sbyar bar bya ste/ kol+la zhes bya ba ni gnas kyi khyad par ro/ /bol+la zhes
<p>181b.6</p>bya ba ni thabs so/ /kak+ko la ni phyag rgya'o/ /mum+mu zhes bya ba ni g.yon phyogs su gnas pa'o/ /gzhan dag ni go sla'o/ /rdo rje chos zhes bya ba ni brjod kyis ma lang ba'i don du sdud par byed pa chos kyi sku'i bdag nyid de glu'o/ /sangs rgyas zhes bya ba ni zag pa med pa'i khams rnams kyi mtshan dang
<p>181b.7</p>dpe byad kyis mtshan pa'i gzugs sku sgyu ma lta bu shes par bya ste/ longs spyod rdzogs par 'gyur ro/ /rnal 'byor ma dang ma mo rnams/ /zhes bya ba ni gdul bya'i bsam pa'i bye brag bzhin rnam pa sna tshogs pa'i gzugs su mdzad pa ni sprul pa ste de yang gar ro/ /tshogs kyi cho ga'i 'khor lo
<p>182a</p>
<p>182a.1</p>bzhin du ting nge 'dzin la mngon par phyogs par byed pa'i rnal 'byor pa rnams kyis dngos grub kyi mtshan ma gsungs pa/ sgog skya zhes bya ba la sogs pa'o/ /phyag rgya rtags dang mtshan ma'o/ /zhes bya ba la rtags zhes bya ba ni spyi bo'i steng du gnas pa'i sku'o/ /mtshan ma zhes bya
<p>182a.2</p>ba ni mtshan rtags te rigs mtshon zhes bya ba la/ gang la rdo rje'i rnam par snang ba yod pa de ni rnal 'byor ma bdag med ma'i rigs su mtshon pa ste mkhas pas shes par bya'o/ /de bzhin du 'khor lo dang / rin po che dang pad+ma dang ral gri'i rnam pa rnams kyis dbye bas rdo rje ma la sogs pa'i rigs su ston to/ / 
<p>182a.3</p>kun gyi lhag ma zhes bya ba mtha' ma'o/ /yang zhes bya ba ni de'i rnam par dag pa ci yang bsgom pa ma yin pa'i phyir ro/ /gang phyir bcu drug ces bya ba la sogs la/ gang gi phyir ma rig pa'i mun pa mtha' dag gi gnyen por gyur pa ye shes lnga'i rang bzhin de bzhin gshegs pa'i bdag nyid du gyur pa bden pa
<p>182a.4</p>bzhi'i dbye ba skad cig ma bco lnga rnam par dag pa cha shas bco lnga'i dbyangs yig yongs su rdzogs pa'i rtsa rnams ni thabs dang shes rab kyi bdag nyid kyi lha'i 'khor lo ste lam gyi rang bzhin no/ /de la dmigs su med pa rdo rje 'dzin chen po'i rang bzhin skad cig ma bcu drug rnam par dag cing yongs su gang
<p>182a.5</p>bas bsod nams dang ye shes kyi tshogs yongs su rdzogs shing / ma lus pa'i mi mthun pa'i phyogs dang gnyen po'i bdag nyid kyi rnam par rtog pa'i mun pa rnams chos thams cad dbyer med pa'i bde ba chen po'i rnam pa'i sems kyi rin po che'i 'od kyis snang bar byas nas/ 'jig rten gyi khams ma
<p>182a.6</p>lus par sngon du sngags la sogs pas sbyangs pa'i dbang gis lhun gyis grub par 'jug cing / gzugs dang kha dog dang spyod lam rnam pa sna tshogs pa rnams su sgra skad sna tshogs kyis gdul bya ji lta ba bzhin du sems can thams cad la chos ston par mdzad pa ni cha shas med pa'i rang bzhin te/ lam
<p>182a.7</p>gyi rang bzhin ma yin pa'i phyir ro/ /de yang ci'i phyir zhe na/ skad cig ma bco lnga'i dus su mi shes pa'i mun pa thams cad gzhom par bya ba byas zin pa'i phyir te/ des na las dang nyon mongs pa dang skye ba dang ye shes dang shes bya'i sgrib pa spang bar bya ba'i dngos po rnams rang bzhin gyis rnam par dag cing
<p>182b</p>
<p>182b.1</p>rnam par mi rtog pa'i gzugs chos kyi skur 'khor ba'i mthar thug par bar chad med pa'i bde ba chen po'i tshul gyis gdul bya rnams ji ltar 'dod pa'i don rdzogs par mdzad pa longs spyod rdzogs pa dang sprul pa'i sku dang yang dag par ldan pa'i bdag nyid kyis bzhugs shing spang bar bya ba thams
<p>182b.2</p>cad dang bral ba yin no/ /nye bar bsdu ba gsungs pa/ byang chub sems ni zhes bya ba la sogs pa ste mi mthun pa'i phyogs kyi gnyen por gyur cing ye shes lnga rnam par dag pa'i sa bon bco lnga ni cha shas kyi bdag nyid do/ /byang chub sems ni zla ba ste lam mo/ /A li'i gzugs ni
<p>182b.3</p>zhes bya ba la sogs pa la/ /A li mtha' dag gi rang bzhin bde ba chen po'i mtshan nyid chos kyi sku ni A li'o/ /rnal 'byor ma zhes bya ba la de'i dbang gis 'jig rten dang 'jig rten las 'das pa'i don rdzogs par mdzad pa'i longs spyod rdzogs pa dang / sprul pa'i bdag nyid rnal
<p>182b.4</p>'byor ma ste 'bras bur bstan pa'o/ /lhan cig skyes dga' zhes bya ba la sogs pa la/ ga bur 'di'i rang bzhin lhan cig skyes pa yin pa de la de skad ces bya'o/ /zad med ces bya ba ni mi 'jigs pa'o/ /skal ba zhes bya ba ni mkhregs pa'o/ /mkha' 'gro zhes bya ba ni pad+ma'i nang
<p>182b.5</p>du chud pa'o/ /'di dag kyang lag pas blang bar mi bya ste zhes bya ba la sogs pa 'og nas 'byung ba dang sbyar bar bya'o/ /dkyil 'khor 'khor lo la sogs thabs dang zhes bya ba la/ phung po dang khams dang skye mched rnam par dag pa'i lha'i tshogs ni dkyil 'khor 'khor lo ste de dang / 
<p>182b.6</p>sogs kyi sgras 'og nas 'byung ba'i phyag rgya rnams kyis byed pa bsdams pa la sogs pa bzung ngo / /bdag byin brlab pa'i rim pas kyang / /zhes bya ba ni rdo rje pad+ma byin gyis brlab pa la sogs pa'o/ /kyang zhes bya ba ni yid du chud par gyur pas so/ /sangs rgyas zhes bya ba ni rnam par
<p>182b.7</p>snang mdzad la sogs pa ste rgyas 'debs par byed pa'i rang bzhin no/ /byang chub sems zhes bya ba ni rgyas gdab par bya ba rnams so/ /rdo rje 'dzin pa zhes bya ba ni chos thams cad dbyer med pa'i bdag nyid kyi rdo rje 'chang ba'o/ /rten zhes bya ba ni e waM de/ de bzhin du ni zhes bya ba ni 'di dag
<p>183a</p>
<p>183a.1</p>nyid/ rten dang brten pa'i rang bzhin du gyur cing bdag dang bdag gi la sogs pa'i mi mthun pa'i phyogs kyis btsal ba'i phung po dang khams dang skye mched la sogs pa ni 'khor ba'o/ /bdag dang bdag gi spros pa de nyid bsal ba'i lha'i rang bzhin ni mya ngan las 'das pa yin gyi/ 
<p>183a.2</p>nyan thos la sogs pa ltar mar me'i rgyun zad pa bzhin du rnam pa thams cad du stong pa ma yin te/ gang gi phyir 'khor ba'i rang bzhin nyid phyin ci ma log pa'i phyir ro/ /de yang gzugs la sogs pa'i mtshan nyid bstan pa'i phyir gsungs pa/ 'khor ba gzugs dang sgra la sogs/ /zhes
<p>183a.3</p>bya ba la sogs pa ste/ de la gzugs ni rnam pa mang mod kyi mdor bsdu na rnam pa gsum ste/ yid du 'ong ba dang / yid du mi 'ong ba dang / /bar ma'i dbye bas so/ /de bzhin du sgra la sogs pa la yang sbyar bar bya'o/ /'khor ba tshor ba la sogs pa zhes bya ba la tshor ba la yang rnam pa mang mod
<p>183a.4</p>kyi mdor bsdu na rnam pa gsum ste/ bde ba dang sdug bsngal ba dang / btang snyoms kyi mtshan nyid do/ /'du shes kyang khams dang 'gro ba dang skye gnas kyi bye brag gis rnam pa mang mod kyi/ mdor bsdu na gzugs la sogs pa'i dngos po'i khyad par 'jig pa'i bdag nyid kyis drug go/ /'du
<p>183a.5</p>byed ni sems las byung ba'i bye brag gis rnam pa mang mod kyi/ mdor bsdu na gsum ste/ dge ba dang mi dge ba dang lung du ma bstan pa'o/ /rnam par shes pa la yang khams dang 'gro ba dang skye gnas kyi bye brag gis shin tu mang mod kyi mdor bsdu na mig la sogs pa'i bye brag gis rnam pa
<p>183a.6</p>drug go/ /'khor ba dbang po nyid yin te/ /zhes bya ba ni mig la sogs pa drug go/ /'khor ba zhe sdang la sogs pa/ /zhes bya ba ni zhe sdang dang gti mug dang 'dod chags la sogs pa'i nyon mongs pa ste/ steng dang 'og na gnas pa'i 'gro ba lnga rnams su bdag nyid dga' ba dang bde ba la
<p>183a.7</p>mngon bar chags pas yang dang yang du las dang nyon mongs pas mngon par bsags pa'i sems dang sems las byung ba'i chos rnams nyid 'khor ba ste/ skye ba'i bdag nyid ni 'khor ba yin gyi bdag dang srog dang gso ba la sogs pa'i mtshan nyid 'ga' zhig yod de 'khor ba ma yin no/ /chos 'di rnams
<p>183b</p>
<p>183b.1</p>ni mya ngan 'das/ /zhes bya ba ni chos de dag nyid rang bzhin gyis phyin ci log las grol zhing thabs dang shes rab dbyer med par gyur pa so sor rang gis rig pa nyid yin pas na spros pa med pa'i rang bzhin du mya ngan las 'das pa'o/ /gti mug gis ni 'khor ba'i tshul/ /zhes bya ba ni de kho na nyid kyi
<p>183b.2</p>don yang dag pa ji lta ba bzhin du khong du ma chud par sems dang sems las byung ba'i chos rnams nyid 'khor ba'o/ /rmongs pa med na zhes bya ba la sogs pa la/ /rmongs pa med pa ni yang dag pa ji lta ba bzhin du shes pa'o/ /'khor ba sbyong zhes bya ba ni/ /gzugs la sogs pa de kho na nyid
<p>183b.3</p>ji lta ba bzhin du lhag par mos pas 'khor ba na 'khor ba'i bdag nyid kyi phyin ci log gi rang gi ngo bo nyid kyis ldog par 'gyur ba yin no/ /dbyangs yig dang po'i rang bzhin te/ /zhes bya ba la/ rang bzhin dbyangs yig dang po yin pa de ni dbyangs yig dang po ste/ shes rab a gi gzugs
<p>183b.4</p>can ma'o/ /blo zhes sangs rgyas kyis rab bstan/ /zhes bya ba ni/ de bzhin gshegs pa thams cad kyi blo sbyangs pas na blo de kho na nyid shin tu rig pas na sangs rgyas so/ /de nyid bcom ldan 'das zhes bya ba ni me long lta bu'i ye shes la sogs pa'i rang bzhin gyi phyir ro/ /bsgom pa'i rab
<p>183b.5</p>tu son cing 'gro bas na shes rab bo/ /rdzogs pa'i rim pa'i sbyor ba ste/ /zhes pa ni rnal 'byor ma rnams kyi bskyed pa'i rim pa'i 'khor lo bzhin du sbyor ba bstan pa'o/ /de ni ring min zhes bya ba la sogs pa ni dbyibs la sogs pa thams cad dang bral ba'i phyir ro/ /myang dang dri dang ro las 'das/ / 
<p>183b.6</p>zhes bya ba ni dbang po thams cad kyi yul ma yin pas so/ /bla na med pa'i bde ba chen po rdzogs pa byed pas na lhan cig skyes dga' byed ma'o/ /shes rab kyi sgom pa 'dis thabs chen po'i rnal 'byor pa yang dag par bskyed pas na/ /rnal 'byor pa ni de yid bskyed/ /ces bya ba'o/ /de yi bde
<p>183b.7</p>la longs spyod bya/ /zhes bya ba ni dbyer med pa de'i rang bzhin rang gi rgyud la nyams su myong bar bya'o/ /de yis lhan cig dngos grub 'grub/ /ces bya ba ni bshad ma thag pa'i shes rab nyid mchog tu rtag pa'i phyag rgya'o/ /'dir man ngag ni 'di yin te/ lte bar pad+ma dmar po 'dab ma bzhi pa kha phye
<p>184a</p>
<p>184a.1</p>zhing steng du bltas par bsams/ pad+ma'i lte ba la shes rab aM gi gzugs can ma bsgoms nas der 'dab ma gzhan dag la steng dang 'og dang phyogs dang mtshams su dbyangs yig bcu bzhi po rnams bsam par bya ste/ de yang rgyud las ji skad du gsungs pa'i cho gas rab
<p>184a.2</p>tu 'bar ba dang yang dag par ldan zhing / shin tu phra ba'i skud pa lta bur nyin gcig tsam yang rgyun mi 'chad par rnam par bsams na nges par yid ches pa skye bar 'gyur ba la the tshom med do/ /gzugs zhes bya ba la sogs pa ni gzugs nas chos kyi khams kyi mthar thug pa'i yul rnams te phyi
<p>184a.3</p>rol du gyur pa'i bdag nyid do/ /shes rab nyid kyis ni zhes bya ba ni dbyangs yig dang po'i rang bzhin gyis so/ /nye bar longs spyod ces bya ba ni rnam par bsam pa'o/ /'di'i rab tu dbye ba gsungs pa de nas lhan cig skyes pa'i rang bzhin zhes bya ba la sogs pa la/ bde chen zhes bya ba ni dpe med pa'i
<p>184a.4</p>bde ba chen po'i rang bzhin gyi phyir ro/ /mngon par mtho ba dang nges par legs pa'i don mdzad pa'i phyir bzang mo'o/ /sems can thams cad kyi rgyud la sbyor ba'i ngang tshul 'di la yod pas na rnal 'byor ma'o/ /'khor lo zhes bya ba ni rten du gyur pa'i dkyil 'khor ro/ /sgom pa'i lam zhes bya ba ni mngon
<p>184a.5</p>par rtogs pa sngon du 'gro ba'o/ /lha rnams zhes bya ba ni brten par gyur pa'o/ /ji ltar 'byung ba zhes bya ba ni cho ga ji lta ba bzhin du bskyed pa'o/ /rnal 'byor ma lus dbus gnas pa'i/ /zhes bya ba lte ba'i 'og na gnas pa'i rtsa gsum mo/ /der sgom pa'i yi ge aM ni chos thams cad gcig gi
<p>184a.6</p>gzugs kyis sdom par byed pa de shes rab aM gi gzugs can ma'o/ /phyi rol ji ltar zhes bya ba ni ji ltar bskyed pa'i rim pa la chos thams cad rnam par dag pa'i sgo nas lha'i 'khor lo bkod pa'o/ /nang de bzhin ni zhes bya ba ni de bzhin du rdzogs pa la ni sngags kyi lha rnams kyi 'khor lo'o/ / 
<p>184a.7</p>sdom pa zhes bya ba ni phyi dang nang gi rnam par rtog pa'i dngos po rnams rnam par dag pa'i lha'i 'khor los chos thams cad tshul gcig tu bsdus pa bzhin du rdzogs pa'i rim pas kyang sdud pa yin no/ /de ni rab gsal zhes bya ba'i bye brag tu byas pa'o/ /bo la zhes bya ba la sogs pa la bo la
<p>184b</p>
<p>184b.1</p>ni rdo rje'o/ /de'i bde ba ni nor bu'i nang du chud pa'i ye shes so/ /de nyid ni phyag rgya chen po ste chos thams cad la bdag nyid gcig gis btab pa'i phyir ro/ /rdo rje skye mched ces bya ba la ni rdo rje ni mi dmigs pa'i ye shes so/ /de nyid ni skye mched de lha rnams kyi 'khor lo bskyed pa'i gnas
<p>184b.2</p>su gyur pa'i phyir ro/ /thabs kyi bdag ces bya ba ni ye shes kyi mthar thug par 'gro ba'i phyir ro/ /yang na bo la ni rdo rje'o/ /de'i bde ba ni mchog tu dga' ba'i thog mar gyur cing rnam par dga' ba'i thog mar gyur pa'o/ /de'i rang bzhin ni phyag rgya chen po zhes bya ba shes rab aM gi gzugs
<p>184b.3</p>can ma'o/ /rdo rje zhes bya ba ni mi shigs pa'o/ /skye mched ces bya ba la a ya ni rnam par shes pa'o/ /ta na ni rgyas pa ste thim pa dang longs spyod dang dbang ba'o/ /thabs kyi bdag ces bya ba ni gnas la sogs pa'i bdag nyid du nye bar 'gro ba'o/ /gsang ba 'di dag mnyam sbyor ba/ / 
<p>184b.4</p>zhes bya ba la/ gsang ba ni thabs dang shes rab rnam par dag pa'i la la nA dang ra sa nA'o/ /'di dag ni mnyam par sbyor ba ni gnyis su med par bsgoms pas so/ /phyi rol snyoms 'jug ma bstan to/ /zhes bya ba la rnal 'byor ma'i 'khor lo phyi rol gyi lha'i mnyam par sbyor ba'i sgom
<p>184b.5</p>pa med pa'o/ /de yang gsungs pa/ A li kA li snyoms 'jug pas/ /phyi rol snyoms 'jug dgag par bya/ /zhes bya ba'o/ /ci ste nang gi snyoms par 'jug pa tsam 'di yin no/ /ji ltar na bud med gzugs ni spangs nas su/ /gzhan gyi gzugs su bsgyur zhes bya ba la sogs
<p>184b.6</p>pa ni ci'i phyir gsungs snyam pa la/ bden mod kyi der dgongs pa ni rang gi sems tsam gyi ngo bo nyid kyis bdag med ma'i rnal 'byor dang yang dag par ldan zhing bla ma la sogs pa la rjes su gnang ba rnyed pa'i rig ma'i brtul zhugs kyi sgo nas/ de bzhin gshegs pa thams cad dbyer med
<p>184b.7</p>pa'i sems la dbang thob pa rnams ji skad gsungs pa de thun mtshams gcig gam/ nyin gcig gam zla ba phyed dam/ zla ba'am lo'am/ bskal ba stong phrag du yang ye shes dang mngon par ldan pas gnas par 'gyur ro zhes bya ba yin no/ /sku gsum zhes bya ba la sogs pas ni
<p>185a</p>
<p>185a.1</p>'khor lo'i gzugs kyi chos dang longs spyod sprul pa'i sku rnams yongs su shes par bya'o zhes bstan pa yin no/ /tshogs la zhes bya ba ni sems can thams cad skye ba la mngon par phyogs pa ste/ 'dis zhes bya ba ni bshad ma thag pa rnams dang yang dag par ldan
<p>185a.2</p>pas so/ /srog dang ldan pa thams cad ni sems can no/ /glo bur gyi dri ma dang bral zhing 'od gsal ba thams cad ni sangs rgyas te/ sangs rgyas nyid du zhes bya ba ni rnam par dag pa khong du chud pa rnams dang rang bzhin dbyer med do zhes bya ba'i don to/ /the tshom med ces bya ba ni rnam par
<p>185a.3</p>shes pa la sogs pa'i dngos po rnams rang bzhin gyis stong pa nyid du bla na med pa'i de bzhin nyid rang gis rig pa'i rang bzhin yin la/ ye shes de nyid ni gdul bya mngon par dad pa'i dbang gis gzhan rnams la gzugs kyi skur ston par tshad mas grub pa'i phyir ro/ /de yang gsungs pa/ 
<p>185a.4</p>sems can thams cad bde bar gshegs pa'i snying po can yin no zhes bya ba ste/ 'dis ni sems can thams cad rang bzhin gyis rnam par dag pa ston to/ /rnam par dag pa de nyid sbyor ba'i rgyu mtshan du gsungs pa/ zla ba bcu ni sa bcu zhes bya ba la sogs pa ste/ sa dang po la sogs pa gong nas
<p>185a.5</p>gong du sbyangs shing 'phel bas mthar thug par son pa'i phyir/ sems can sa bcu'i dbang phyug go/ /de'i phyir phyin ci log gi rtog pas bskyed pa'i las dang nyon mongs pa dang / skye ba rnams kyi rang gi ngo bo nyid ni glo bur ba ste/ rang bzhin gyi dri ma med cing rnam par dag pa'i rang bzhin nyid du sbyar bar bya'o/ / 
<p>185a.6</p>'gro ba'i rang bzhin bcom ldan 'das las thos nas ji ltar gyur pa gsungs pa/ de nas zhes bya ba la sogs pa ste lha mo zhes bya ba ni lha mo la sogs pa'i 'gro ba'i rgyud la rgyun mi 'chad par gsal ba'i phyir ro/ /thams cad ces bya ba ni lus la sogs pa rnam par dag pa'i rang bzhin ji snyed
<p>185a.7</p>pa'o/ /mchog tu ngo mtshar thob ste zhes bya ba ni so so'i skye bo'i de bzhin nyid gang yin pa dang / bla na med pa yang dag par rdzogs pa'i byang chub kyi de bzhin nyid gang yin pa ngo bo nyid kyis dbyer med par rtogs nas mchog tu ngo mtshar du gyur pa 'di ni ngo mtshar thob pa'o/ /brgyal zhes bya ba ni
<p>185b</p>
<p>185b.1</p>dbyer med cing bde ba chen po'i rang bzhin gyi rnam par mi rtog pa'i ting nge 'dzin la gnas pas sems dang sems las byung ba thams cad brgyal ba ste shin tu mi g.yo bar gyur pa'o/ /skrag ces bya ba ni 'khor ba'i mthar thug pa nyid rang bzhin gyis mya ngan las 'das shing mchog tu zab pa'i phyag rgya
<p>185b.2</p>chen por gsungs pa ni dbang po dman pa rnams kyis khong du chud par mi nus shing sems kyis 'jug par dka' ba'i phyir skrag pa'o/ /sa la 'gyel bar gyur zhes bya ba ni bag chags dang bcas pa'i phung po la sogs pa yongs su gcod pa'i chos kyi de kho na nyid thob pas 'jigs nas
<p>185b.3</p>yan lag thams cad sa la 'gyel bar 'gyur ba'o/ /'dar bar gyur zhes bya ba ni 'jig rten thams cad las yang dag par 'das shing mchog tu gsang chen dka' la bla na med pa myur ba'i thabs dgyes pa'i rdo rje zhes bya ba'i chos thos pas 'dar ba la sogs pa'i ltas chen po bco
<p>185b.4</p>brgyad rnyed par 'gyur ba'o/ /yang de rnams shin tu rnyed dka' zhing bsam gyis mi khyab pa'i chos mnyan pa'i skal ba dang shin tu ldan par mdzad nas/ rang gi ngo bo nyid ji lta ba bzhin du bshad pas de'i srog thob par gyur nas slong bar mdzad pa ni/ sa dang zhes bya ba la sogs pa ste/ 
<p>185b.5</p>sa dang chu dang rlung dang me'i bdag nyid sring mo ste/ lha mo zhes bya ba ni bod pa'i tshig go/ /rang bzhin sus kyang mi shes pa nyid de/ de'i spros pa nyon cig pa ni gdams pa'o/ /sngon du gsungs pa'i don de nyid nye par bsdu ba gsungs pa/ sems can sangs rgyas yin mod kyi/ /zhes bya ba
<p>185b.6</p>la sogs pa ste rang bzhin gyis mya ngan las 'das shing chos kyi sku dbyer med pa'i rang bzhin nyid do/ /ci ste rang bzhin gyis sangs rgyas pa nyid du grub pa yin na bzlas brjod dang bsgom pa la sogs pa don med par thal bar 'gyur ro zhe na/ gsungs pa/ glo bur dri mas bsgribs pa ste/ / 
<p>185b.7</p>zhes bya ba la/ las dang nyon mongs pa skye ba'i sgrib pa glo bur ba rnams kyis rang gi rang bzhin nyid mi gsal bar byas pa ste/ bsgom pa dang bzlas pa la sogs pa de dag gis brtsal ba ni bla na med pa'i thabs dang shes rab kyi rang bzhin nyid kyis sangs rgyas nyid do zhes ston to/ /ci ste rang
<p>186a</p>
<p>186a.1</p>bzhin gyis rnam par dag pas sems dri ma can du ji ltar 'gyur snyam na ma yin te/ ji ltar nam mkha' rang bzhin gyis dben pa yin yang rdul dang khug rlangs rnams dang sprin la sogs pas dri ma can du gyur pa bzhin du/ sems kyi rin po che 'di yang rang bzhin
<p>186a.2</p>gyis rnam par dag tu zin kyang thog ma med pa'i dus nas skye ba gcig nas gcig tu goms pa'i bdag dang bdag gir rtog pas dri ma can du 'gyur ba yin no/ /de yang gsungs pa/ sems can gyi tshogs 'di na de bzhin gshegs pa mtha' dag gi ye shes dang ldan pa'i sems can 'ga' yang
<p>186a.3</p>yod pa ma yin mod kyi 'on kyang tha snyad la mngon par zhen te/ de bzhin gshegs pa'i ye shes mngon par mi shes pa yin no/ /gang gi tshe tha snyad thams cad las grol ba de'i tshe de bzhin gshegs pa'i rang byung gi ye shes dang thogs pa med par gsal bar 'gyur ro zhes pa'o/ / 
<p>186a.4</p>btsan dug zos na zhes bya ba la btsan dug ni dug gi khyad par te zos na myos pa brlams par 'gyur ro/ /su'i zhe na mi shes 'jig rten gang gis zhes bya ba ste/ mi shes 'jig rten zhes bya ba ni gang zhig dug gi gnyen por gyur pa sngags la sogs pa dang bral ba'o/ /rmongs dang bral zhing de
<p>186a.5</p>nyid ces bya ba la/ gang gis de'i gnyen por gyur pa'i sngags la sogs pa'i de nyid shes pa ni rmongs pa dang bral zhing de nyid shes pa'o/ /de ni de las grol bar 'gyur/ /zhes bya ba ni gang de kho na nyid shes pa de ni 'khor ba'i dug gi rmongs pa las grol bar 'gyur gyis gzhan du ni ma yin no/ / 
<p>186a.6</p>zhes bya ba ni bstan ma thag pa'i rim pa'o/ /thabs dang shes rab shes shing lhag par khong du chud pa de'i 'khor ba ldog par 'gyur ro/ /dgyes pa'i rdo rje rang la byas pa/ /zhes bya ba ni bla ma gcig nas gcig tu 'ongs pa'i lhag par khong du chud pa mthar phyin pa'o/ /ma rig la sogs zhes
<p>186a.7</p>bya ba ni ma rig pa nas rga shi'i mthar thug pa'i sdug bsngal gyi phung pos ma gzung ba'o/ /gti mug la sogs pas kyang 'ching min zhes bya ba ni bdag dang bdag gi ba dang / bde ba dang sdug bsngal la sogs pa gti mug la sogs pa'i zhags pas kyang 'ching ba ma yin no zhes bya ba'i don to/ /sangs rgyas ma
<p>186b</p>
<p>186b.1</p>yin zhes bya ba la sogs pa la 'di ni sangs rgyas kyi rang bzhin ma yin pa'i sems can 'ga' yang yod pa ma yin te/ ci'i phyir zhe na/ gang gi phyir zhes bya ba la sogs pa gsungs te/ byang chub pa zhes bya ba ni rang rig pa tsam nyid kyis na 'di dag thams cad rang bzhin gyis phyin ci ma log pa'i rnam par mngon par
<p>186b.2</p>byang chub pa yin pa la sems can thams cad khong du chud pa'i rang bzhin no/ /de ltar 'gro ba rnams su ji ltar 'gro bar 'gyur zhe na/ de'i phyir gsungs pa/ dmyal ba zhes bya ba la sogs pa ste 'di'i don gang mi dge ba'i las kyis sprul gnas dmyal ba la sogs pa'i sdug bsngal shin tu
<p>186b.3</p>mi bzad pa'i me 'bar bas dkris pa yin no/ /de rnams kyi rang bzhin nyid ni dus thams cad du ngo bo nyid kyis mya ngan las 'das shing bde ba chen po'i tshul gyis chos kyi sku'i rang bzhin du dbyer med pa yin no zhes bya ba yin no/ /gang phyir bde ba mi shes pa/ /zhes bya ba la/ gang gi phyir lha la
<p>186b.4</p>sogs pa rnams kyi tha snyad la ma brten par spros pa'i bde ba'i rang bzhin khong du chud par mi nus te/ de'i phyir de bzhin gshegs pa rnams kyang tha snyad 'dogs par mdzad pa yin no/ /'jig rten khams gzhan gang nas kyang / /zhes bya ba la sogs pa la bla na med pa'i sems kyi rang bzhin las
<p>186b.5</p>'jig rten gyi khams gzhan gang nas kyang sangs rgyas kyi rang bzhin 'ga' yang rnyed pa ma yin no zhes bya ba'i don to/ /de'i phyir gsungs pa/ sems nyid ces bya ba la sogs pa ste/ rang bzhin gyis 'od gsal ba'i sems nyid 'dod chags la sogs pa'i dri ma rnams dang bral nas sangs rgyas
<p>186b.6</p>so/ /shan pa smyig ma mkhan zhes bya ba la sogs pa la/ 'di'i don ni shan pa la sogs pa rgyun mi 'chad par las rtsub mo don du gnyer ba rnams kyis kyang dgyes pa'i rdo rje'i lam du zhugs pa'i dge ba'i bshes gnyen dang phrad par gyur na rtog pa'i dra ba thams cad de ring por mi thogs par
<p>186b.7</p>bla na med pa yang dag par rdzogs pa'i byang chub thob par 'gyur ro zhes bya ba yin no/ /byis pa mi shes bsgribs pa rnams/ /zhes bya ba la sogs pa la/ las dang 'bras bu dang bden pa dang dkon mchog gsum rnams mi shes pa sngon du 'gro ba'i bdag dang bdag gir 'dzin pas rmongs
<p>187a</p>
<p>187a.1</p>shing bla ma mnyes par ma byas pa ni byis ba'i rang bzhin te/ des bstan ma thag pa'i lam mi shes pas steng dang 'og gi 'gro ba rnams su 'khor ba yin no/ /dgyes pa'i rdo rje'i thabs thob ces bya ba la 'di'i don ni yang gang zhig myur du byang chub rdzogs par byed pa'i dgyes pa'i rdo
<p>187a.2</p>rje'i thabs kyi gzugs la sogs pa'i dngos po rnams yongs su sbyang ba ni 'khor ba na gnas su zin kyang ring por mi thogs par bla na med pa yang dag par rdzogs pa'i byang chub thob par 'gyur ro zhes bya ba yin no/ /puk+ka sI ni sar gsungs pa/ /zhes bya ba la sogs pa ni go sla'o/ /slob dpon
<p>187a.3</p>nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba la/ le'u bzhi pa'i bshad pa'o// //de nas zhes bya ba la sogs pa la/ gdul bya rnams chos kyi rgyal po'i go 'phang la dgod pas na rgyal po'o/ /rnam par rtog pa'i ri bo 'joms pas na rdo rje
<p>187a.4</p>'dzin no/ /zab pa dang rgya che ba'i bdag nyid kyis na dgyes pa'i rdo rje'o/ /gdul bya rnams la rjes su 'tsham par ston par mdzad pas na gtso bo'o/ /rnam pa kun gyi rang bzhin bdag /ces bya ba ni phyi dang nang gi dngos po rnams rnam par dag pa'i rang bzhin gyi phyir ro/ /dkyil 'khor zhes
<p>187a.5</p>bya ba ni bri ba'i dkyil 'khor ro/ /bde ba can du zhes bya ba la sogs pa ni 'khrig pa'i sbyor ba dang ldan pa'i phyir ro/ /rnam pa kun gyi rang bzhin no/ /zhes bya ba ni 'byung ba dang 'byung ba las gyur pa rnam par dag pa'i lha thams cad kyi ngo bo'o/ /sems kyi rdo rje zhes bya ba ni rgyur gyur pa'i rdo rje 'dzin no/ / 
<p>187a.6</p>sa bon gyis zhes bya ba ni kun rdzob kyi byang chub kyi sems yongs su gyur pa'i mtshan ma la gnas pa'i hUM gis so/ /bco lngas yongs su bskor ba yi/ /zhes bya ba la sogs pa la sngon du bstan pa'i rnal 'byor ma'i 'khor lo phyag gnyis pa la sogs pa nyid de/ de nyid 'og nas 'byung ba/ /rim
<p>187a.7</p>gcig sgo ni bzhi pa ste/ /zhes bya ba la sogs pas shes par bya'o/ /dkyil 'khor yang dag rab gsal mdzad/ /ces bya ba ni 'og nas 'byung ba/ /de nas ston pa ye shes che/ /zhes bya ba la sogs pa'i skabs der blta bar bya'o/ /ma lus pa'i sems can rnams rjes su bsdu
<p>187b</p>
<p>187b.1</p>ba bstan pa'i phyir gsungs pa/ bdud bzhi yang dag mnan pa ste/ /zhes bya ba la bdud bzhi po rnams zhabs bzhi pos mnan pa ste/ rang bzhin gyis mya ngan las 'das pa dang / mi gnas pa'i mya ngan las 'das pa dang / phung po lhag ma dang bcas pa'i mya ngan las 'das pa dang / lhag
<p>187b.2</p>ma med pa'i mya ngan las 'das pa ste/ bzhi po de dag ni zhabs bzhir shes par bya'o/ /de nas/ 'jigs pa dag kyang 'jigs par mdzad/ /ce'o/ /mgo bo'i phreng ba zhes bya ba la sogs pa la/ yi ge lnga bcu tham pa rnam par dag pa'i mgo bo'i phreng ba ste/ des skal pa dang ldan
<p>187b.3</p>pa'i skye bo'i yid 'phrog par mdzad pas na do shal lo/ /nyi ma la gnas zhes bya ba ni mi dmigs pa'i snying rje chen po la gnas pa'i gzugs so/ /rnam pa sna tshogs su spro ba mdzad pas na gar dang ldan no/ /ma rig pa la sogs pa'i yan lag bcu gnyis rnam par dag pa'i rang
<p>187b.4</p>bzhin gyis ni sna tshogs rdo rje 'dzin pa'o/ /sku mdog nag po zhes bya ba ni 'og nas ston par 'gyur ro/ /dbang po dman zhing dad pa med pa rnams skrag par mdzad pas na 'jigs mdzad do/ /sgra skad sna tshogs kyi sgo nas gdul bya rnams la chos ston par mdzad pas na hUM spro ba'o/ /gdul bya
<p>187b.5</p>rnams la mngon par phyogs pas na nyid kyi zhal nas so/ /don dam pa'i sems kyi bdag nyid kyis na sku la thal bas yang dag byugs so/ /dga' bas snyoms 'jug mnyam par sbyor ba zhes bya ba ni/ mchog tu dga' ba sngon du 'gro ba'i thabs dang shes rab yang dag par sbyor ba'i phyir ro/ / 
<p>187b.6</p>bdag med lhan cig kha sbyor ba/ /zhes bya ba ni chos bdag med par 'gro ba rnams gcig tu sbyor bar mdzad pa'i phyir ro/ /nye bar bsdu ba gsungs pa/ /khrem gnyer med pa zhes bya ba la sogs pa ste/ khrem gnyer med pa de yang dmigs pa dang bcas pa dang / mi dmigs
<p>187b.7</p>pa'i de kho na nyid kyis dbye bas rnam pa gnyis su shes par bya'o/ /grong khyer nyams dgar khyod dang nga / /zhes bya ba ni 'dir rgyu dang 'bras bu dbyer med par mdzad nas brjod pa yin no/ /gzhan du yang / sems dpa'i gzugs ni yang dag 'byung / /dkyil 'khor bdag
<p>188a</p>
<p>188a.1</p>por bsgom par bya/ /zhes bya ba la sogs pa dang / ser mo la sogs 'di las 'byung / /zhes gsungs pa 'gal bar mi 'gyur ram zhe na/ ma yin te de rgyur gyur pa'i rdo rje sems dpa' nyid dkyil 'khor bdag po ste/ de las ser mo la sogs pa
<p>188a.2</p>'byung bar blta'o/ /de ni thog ma zhes bya ba la sogs pa ni thog ma dang tha ma dang dbus kyi cha rnams mi dmigs pa ste/ 'di'i don ni dus dang yul dang phyogs la sogs pa dang bral ba'o/ /srid dang zhes bya ba la sogs pa la/ srid pa ni skye ba dang / gnas pa dang / 'jig pa'i mtshan nyid
<p>188a.3</p>de/ de med pa'o/ /mya ngan 'das pa min zhes bya ba la mya ngan las 'das pa'i dngos po thams cad rgyun chad pa'i rang bzhin te/ de yang ma yin pa'o/ /'di ni dam pa'i bde chen te/ zhes bya ba ni 'di nyid mchog tu bde ba chen po ste/ rtag tu da ltar byung ba'i rang rig pas so/ /gzhan min
<p>188a.4</p>zhes bya ba la/ gzhan ni pha rol gyi gzugs la sogs pa'i rang bzhin te de ma yin pa'o/ /bdag kyang min zhes bya ba la bdag gi rtsom pa dang / lhag par gnas pa dang / mthar phyin pa'i rang bzhin te de yang ma yin pa'o/ /mchog mtha' zhes bya ba la sogs pa la mchog tu dga'
<p>188a.5</p>ba 'gag pa skye ba la mngon par phyogs te/ de dag gi dbus su'o/ /'dod chags dang chags bral gyi ngo bo nyid med pas stong pa'o/ /rang gis rig cing myong bas na stong min no/ /sku dang gsung dang thugs kyi mtshan nyid pas na he ru ka'o/ /slob dpon nag pos mdzad pa'i dgyes pa'i rdo rje'i
<p>188a.6</p>dka' 'grel dran pa'i 'byung gnas zhes bya ba las/ le'u lnga pa'i bshad pa'o// //cho ga gang gis zhes bya ba la sogs pa la/ sangs rgyas byang chub sems dpa' dang / gang yang bdag gis ma bshad pa/ /zhes gsungs pas na rgyud ni rnyed par dka' zhing bla na med
<p>188a.7</p>pa nyid du ston par byed pas na yang 'dir ji ltar bya ba'i rgyud la sogs pa ltar bris sku la sogs pa'i cho ga brjod par mdzad ce na/ de lta mod kyi 'dir dgag par mi bya ste/ gang gi phyir ji ltar gsungs pa'i tshogs snam bu'i lha la sogs pa bris na/ rnal 'byor pa rnams kyi bsod
<p>188b</p>
<p>188b.1</p>nams kyi phung po chen por 'gyur ba dang / yang nges bsam gtan pa rnams kyi phyag dang zhabs la sogs pa yang gsal bar gyur nas myur du byang chub kyi 'bras bu 'grub par 'gyur ro/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las/ 
<p>188b.2</p>le'u drug pa'i bshad pa'o// //de nas de la lha mos zhus/ /zhes bya ba la sogs pa ni 'jig rten gyi khams [(]gyi [,]kyi [)]kun nas nyon mongs pa la gzigs te/ 'dod chags chen pos gdungs pa rnams mngon par dad par bya ba dang / glegs bam la dga' ba rnams kyi phyir gsungs pa/ /nga
<p>188b.3</p>yis glegs bam bshad bya ba/ /la sogs pa ste/ skal ba zhes bya ba la 'dir de bzhin gshegs pa'i gsung rab rnams ni bstan par bya ba yin mod kyi/ mchog tu gyur pa'i gsang chen ni/ /skal pa ldan pa rnams la shin tu yang spa bar bya ba nyid pas na lam du zhes bya ba la sogs
<p>188b.4</p>pa gsungs te khyad par du bya ba'o/ /glegs bam gyi tshad gsungs pa/ gro gar sor ni bcu gnyis zhes bya ba la sogs pa'o/ /glegs bam dang ni zhes bya ba la sogs pa la/ gal te sbal ba med pa rnams la glegs bam dang bris sku rnams bstan na mchog tu zab cing nyan thos dang rang
<p>188b.5</p>rgyal gyi spyod yul ma yin la/ shin tu rnyed dka' bas de rnams mi shes pa'i dbang gis 'di ni sangs rgyas kyis gsungs pa ma yin gyis/ gzhan du na sems can la co 'dri bar bya ba'i phyir bdud kyis smras pa yin no/ /zhes rtog par byed cing smra ste/ des de rnams dus dpag tu med par
<p>188b.6</p>mtshams med pa'i dmyal bar ltung bar 'gyur la/ sngags pa yang de ltar bsrung ba ma byas pas dam tshig las 'das te tshe rabs gzhan dag tu yang dngos grub thob par 'gyur ba kho na ma yin no/ /gang du zhes bya ba ni ji lta ba bzhin pa'i gnas su'o/ /zos na zhes bya ba ni tshogs
<p>188b.7</p>kyi 'khor lo'i bdag nyid de/ bsam gtan la mngon par gnol ba rnams gyis zos na'o/ /dngos grub 'grub 'gyur zhes bya ba ni de bzhin gshegs pa thams cad dang dbyer med pa'i lus su 'gyur ba'o/ /'dod don thams cad sgrub mdzad pa'o/ /zhes bya ba la/ 'dod pa ni
<p>189a</p>
<p>189a.1</p>sems can thams cad kyi yid la re zhing gsol ba btab pa'o/ /don thams cad ni 'jig rten dang 'jig rten las 'das pa'i don rnams te/ de rnams 'bad pa med cing rnam par mi rtog pa bzhin du mdzad pa'o/ /slob dpon nag pos mdzad pa'i dgyes pa'i
<p>189a.2</p>rdo rje'i dka' 'grel dran pa'i 'byung gnas zhes bya ba las/ le'u bdun pa'i bshad pa'o// //der ni rnal 'byor mas zhus pa zhes bya ba la sogs pa la/ gdug cing gdul dka'i sems can zhes bya ba la gdug ces bya ba ni 'khor ba la mngon par spro'o/ /gdul dka' zhes
<p>189a.3</p>bya ba ni sde pa gzhan no/ /ji ltar bgyis na 'dul bar 'gyur/ /zhes bya ba ni de dag ji ltar de bzhin gshegs pa'i bstan pa la gzung bar bya'o zhes bya ba'i don to/ /dang por bsnyen gnas zhes bya ba la sogs pa la thog mar sdug bsngal ba dang mi rtag pa la sogs pa'i gtam gyis
<p>189a.4</p>'khor ba la skyo ba skyed cing bsnyen gnas kyi bsngags pa brjod cing bsnyen gnas kyi sdom pa sbyin pa sngon du 'gro bas skal ba ji lta ba bzhin du theg pa gsum la btsud de/ de'i 'og tu bslab pa'i gnas lnga la sogs pa la yongs su gzung bar bya'o/ /de la bye brag smra ba bstan/ /zhes bya
<p>189a.5</p>bya ba la/ de la zhes bya ba ni bslab pa'i gnas dang ldan pa de la'o/ /bye brag smra ba ni bye brag tu smra ba'i lta ba ste/ de yang mdor bsdu na ther zug la sogs pa'i gnyen por gyur pa'i snod dang sems can gyi dngos por gyur pa rnams 'dus byas shing skad cig mar smra ba yin no zhes bya ba la/ 
<p>189a.6</p>nyan thos mdo sde pa rnams kyi gzhung mdor bsdu na bems po rnams kyi ni rang gi ngo bo nyid kyis snang du mi rung bas rnam par shes pa don gyi kha lo sgyur ba'i rnam pa can nyid shes pa dang shes bya'i rab tu dbye bas gnas pa la sngon po dang ser po la sogs pa'i don du snang ba'i dbang gis don
<p>189a.7</p>nyid du yongs su btags pa yin no/ /de ltar gzhung gnyis po de la brten nas las dang nyon mongs pa'i rgyu dang phung po dang khams dang / skye mched kyi skye ba'i rang bzhin khams dang 'gro ba dang skye gnas kyi bye brag rnam pa sna tshogs su zag pa dang bcas shing 'gro ba'i gang zag bdag
<p>189b</p>
<p>189b.1</p>med pa'i mtshan nyid mngon du byed pa yin te/ de yang so sor thar pa'i sdom pas bsdams shing / rdo rje rigs kyi le'u las gsungs pa'i bden pa bzhi'i ting nge 'dzin goms par byas pas nyon mongs pa rnams spangs te/ nyan thos kyi byang chub bam/ rang sangs rgyas kyi
<p>189b.2</p>byang chub dag gi ro myong bar byed pa yin no/ /de nas rnal 'byor spyod pa'o/ /zhes bya ba la/ rnal 'byor spyod pa'i gzhung gis khams gsum po rnams rang gi sems tsam du 'dod de/ thog ma med pa'i dus nas skye ba gcig nas gcig tu bsags pa'i bag chags kyi dbang gis sngon po la
<p>189b.3</p>sogs pa'i gzung ba dang bdag dang bdag gi ba'i rnam pa so sor snang ba yin no/ /de'i 'og dbu ma bshad par bya/ /zhes bya ba la dbu ma'i gzhung gis rnam par shes pa de nyid rang bzhin gyis 'od gsal la zhing don thams cad las dben pas gzung ba dang 'dzin pa las grol zhing / rang bzhin
<p>189b.4</p>gyis so sor rang gis rig pa'i ngo bo nyid tsam mngon par zhen pa'i gnas thams cad kyis stong pa yin te/ des kyang bdag med pa gnyis kyis mtshan nyid la goms par byas nas bskal pa dpag tu med par bsod nams dang ye shes kyi tshogs yongs su bsags te/ rab tu dga' ba la sogs
<p>189b.5</p>pa'i sa rnams la rim gyis zhugs nas stobs dang mi 'jigs pa la sogs pa'i bdag nyid kyi bla na med pa yang dag par rdzogs pa'i byang chub rnyed par 'dod pa yin no/ /sngags kyi tshul zhes bya ba ni gdul bya'i bya ba dang / spyod pa'i rgyud la sogs pa'i bye brag rnams te/ de dag thos shing khong du
<p>189b.6</p>chud par byas nas/ de 'og dgyes pa'i rdo rje bslab/ /ces bya ba la sogs pa la/ myur zhing tshegs med par bla na med pa'i de kho na nyid thob pa'i rgyur gyur pa dgyes pa'i rdo rje zhes bya ba thos pa dang bsams pa tsam gyis kyang yon tan thams cad myur du rdzogs par byed pa ste legs par khong
<p>189b.7</p>du chud nas sngags pa ltung ba ma nyams shing snying rje chen pos sems can bsgral ba'i bsam pa dang ldan pas goms pa mngon sum du byas na skye ba 'di'am skye ba gzhan dag la bla na med pa'i bde ba chen po'i rang bzhin gyi khyad par gzhan yang phyag rgya chen po zhes bya ba'i byang chub thob par
<p>190a</p>
<p>190a.1</p>'gyur ba 'di la the tshom med de som nyi mi bya'o zhes bya ba'i don to/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u brgyad pa'i bshad pa'o// //de nas zhes bya ba la sogs pa la kha sbyor 'byed pa zhes
<p>190a.2</p>bya ba ni so sor bya ba'o/ /gang zhig shes tsam gyis zhes bya ba la sogs pa la/ gang zhig shes tsam gyis sgrub pa po zhes bya ba ni/ snying rje chen po sngon du 'gro bas dngos grub ces bya ba phyag rgya chen po thob par 'gyur ba yin no/ /de gsungs pa bsgrub bya zhes bya ba la sogs pa la sems
<p>190a.3</p>can thams cad la snying rje chen po bskyed nas he ru ka'i rnal 'byor gyis khro zhing rtsub pa'i sems kyis bya ba'o/ /thub dang zhes bya ba la gzhan gyi don la sems pas na thub pa ste/ bcom ldan 'das rdo rje 'dzin chen po'o/ /bstan pa la gnod pa byed ces bya ba la sogs pa la/ skye bo zhes
<p>190a.4</p>bya ba ni sems can te gang gi tshe de lta bu'i las rtsub mo byed pa la sbyor ba la sogs pa sngon du mgu bar byas te gsol ba btab pas bzlog par byas kyang sdug bsngal gyi rgyu las bzlog par ma nus pa de'i tshe/ bcom ldan 'das rnams la gson cig ces bya ba la sogs pa sbyar bar byas
<p>190a.5</p>na de rnams thugs rjes gtong bar 'gyur te/ de'i 'og tu sngags pas sems brtan pa dang ldan pas man ngag ji lta ba bzhin du de'i lus dang ngag dang yid la gnas pa'i lha'i tshogs spyan drangs nas/ rang gi lus dang ngag dang yid la bcug pa'i lha rnams gshegs su gsol te/ de'i lus
<p>190a.6</p>khyim stong pa ltar byas nas kha thur du bltas shing khrag skyug pa 'dar zhing skra grol bar bltas la/ de'i snying gar me'i sa bon 'jig pa'i dus kyi me ltar 'bar ba bzod dka' bas klad pa'i mthar thug pa'i lus rnams bsreg pa'i rang bzhin du bsams te/ bshad pa'i lam du me 'bar ba
<p>190a.7</p>can gyi khab bcug nas/ oM g+hu swA hA zhes bya ba'i sngags brjod nas lte ba'i rtsa ba dbyung bar bsgoms la/ shi ba'i 'og tu de'i rnam par shes pa sngags la sogs pa'i stobs kyis mi bskyod pa'i zhing khams su skye bar bsams na 'dir gdon mi za bar 'grub par 'gyur ro/ /gal te snying rje
<p>190b</p>
<p>190b.1</p>bdag nyid can gyis kyang de ltar byas pa yin na mchod sbyin byed pa rnams kyang ji ltar na mnyam par mi 'gyur te tha dad pa med pa kho na'o zhe na ma yin te/ 'dod chags la sogs pas pha rol gnod pa byed pa'i lus dang ngag dang sems kyi las la zhugs pa rnams ni nges par mi dge ba nyid de/ 
<p>190b.2</p>des ngan song gsum du skye bar 'gyur ba yin la/ 'dir snying rje chen pos zhugs shing bdag dang bdag gir 'dzin pa las grol shing stong pa nyid du gyur pas/ sdug bsngal gyi zug rngu phyung ba ni bsgrub bya 'jig rten gzhan du bde ba'i rgyur 'gyur ba ste/ de ltar sems can thams cad la phan par bya ba'i phyir
<p>190b.3</p>zhugs pa'i lus dang ngag gi las rnams ji ltar na mi dge ba'i las su 'gyur te dge ba kho na bas/ snying rje can mchod sbyin byed pa rnams bdag nyid mtho ris 'dod pas phyugs la sogs pa gsod par byed pa'i rmongs pa rnams dang ji ltar mtshungs/ de yang gsungs pa/ snod dang mi ldan
<p>190b.4</p>skye bo rnams/ /snod du bya bar 'dod pa yis/ /snying rje'i bstan pa bsrung mdzad pa/ /sdang bas ma yin chags pas min/ /zhes bya ba dang / yang gsungs pa/ gal te sdug bsngal gcig gis ni/ /mang po'i sdug bsngal bsal 'dod na/ /snying rje can bdag gzhan gyi phyir/ /sdug
<p>190b.5</p>bsngal de dag bsal bar bya/ /zhes pa'o/ /srid pa zhes bya ba la sogs pa la steng dang 'og gi 'gro ba rnams bskyed pas na srid pa ste sems so/ /de'i rnal 'byor pa ni byams pa la sogs pa tshad med pa bzhi tshad med de/ bsam gtan dang shes rab dag gis sbyangs pas mi dmigs pa'i
<p>190b.6</p>bdag nyid dbang du gyur pa'o/ /nyams dga' zhes bya ba ni smon lam gyi pha rol tu phyin pas sems can thams cad kyi yid 'phrog pa'i don mdzad pas na nyams dga' 'o/ /rnam rtog med pa'i dngos grub ster/ /zhes bya ba ni ma lus pa'i sems can rnams kyi mngon par mtho ba'i don rdzogs par mdzad pa
<p>190b.7</p>sngon du 'gro bas rnam par rtog pa thams cad ring du spong bar mdzad pa'i bla na med pa'i de kho na nyid kyi dngos grub stsal ba'o/ /ltos shig lha mo zhes bya ba la ltos shig ces bya ba ni shes par gyis shig pa'o/ /rin chen zhes bya ba ni yid bzhin gyi nor bu rin po che'o/ /'bar ba'i phreng bas 'khrigs
<p>191a</p>
<p>191a.1</p>pa'i sku/ /zhes bya ba ni sems can thams cad kyi yid 'phrog par byed pa'i 'od zer gyis brgyan pa'i sku'o/ /de lta bur gyur pa yin yang mi shes pa'i dbang du gyur pa'i sems can gyis mthong bar mi 'gyur ro/ /ma phug pa yis mi nus te/ /zhes bya ba ni nor bu ma phug pa
<p>191a.2</p>ste yid bzhin gyi nor bu'i nus pa khong du chud par byed pa yin no/ /mi nus zhes bya ba ni sems can rnams kyi dbul ba la sogs pa'i sdug bsngal bzlog par nus pa med pa'o/ /phug pa zhes bya ba ni nor bu phug pa ste ma lus pa'i don rdzogs par byed nus pas rab tu phug pa dang ldan na 'dod pa ster byed pa
<p>191a.3</p>zhes bya ba la/ 'dod pa ni sems can thams cad kyi yid la re ba'i don te/ de ltar zhes bya ba la kha cig las ni dgra las rab ster ba zhes 'byung ste/ der dgra zhes bya ba ni dbul ba la sogs pa'i sdug bsngal lo/ /rnam ster zhes bya ba ni shin tu tha dad du byed pa'o/ /de bzhin 'khor ba rin po
<p>191a.4</p>che/ /zhes bya ba ni sems can gyi rin po che'o/ /'dod par bya bas na 'dod pa ste thabs dang shes rab bdag nyid do/ /yang bsten par bya bas na 'dod pa ste/ gzugs la sogs pa'o/ /goms par bya ba ni yon tan te me long lta bu la sogs pa yang dag par byas pa'i yon tan dang ldan
<p>191a.5</p>pa'o/ /gal te da ltar ma sbyangs pa cir 'gyur zhe na/ gsungs pa ma dag pa ni zhes bya ba la sogs pa la/ ma dag pa zhes bya ba ni dpal he ru ka la sogs pa'i gzugs kyis mi shes pa'i rab rib ma sbyangs pa rnams ni dug tu 'gyur zhes bya ba yang dang yang du 'khor bar 'ching bar 'gyur ro/ / 
<p>191a.6</p>dag pa zhes bya ba ni sngags kyi de kho na nyid kyis sbyangs pa ste/ bdud rtsi 'dra bar 'gyur zhes bya ba ni 'khor ba de nyid du sems can thams cad 'jigs pa med pa'i 'bras bu rdzogs par mdzad pa'o/ /gzugs gang gis ni zhes bya ba la sogs pa la/ snying rje'i sbyin pa zhes bya ba ni spyan
<p>191a.7</p>gyi rnam par dag pa ni rdo rje gsum zhes sngar bstan pa ste/ der ni spyan gyi grangs tsam gyis rnam par dag pa gsungs la 'dir ni mdog gi rnam par dag pa bstan pa ste/ ma lus pa'i sems can gyi khams rnams thugs rje'i tshon rtsis mdzes pa'i phyir/ snying rje'i spyan ni dmar po zhes pa'o/ / 
<p>191b</p>
<p>191b.1</p>ma lus pa'i sems can thams cad la byams pa'i sems kyis dmigs par mdzad pas na yan lag gnag pa byams pa'i thugs so/ /bsdu ba'i dngos po zhes bya ba la sogs pa la/ sems can thams cad theg pa gsum la 'jug par mdzad pas ni bsdu ba'i dngos po ste/ sbyin pa dang
<p>191b.2</p>snyan par smra ba dang don mthun pa dang don gcig tu spyod pa rnams so/ /zhabs bzhi zhes bya ba ni 'dir grangs kyi rnam par dag pa gsungs pa ste/ zhabs tsam gyi rnam par dag pa ste/ zhabs ni bdud rnam par dag pa zhes bya ba bshad zin te zhar la 'ongs pa'o/ /zhal brgyad rnam par thar pa
<p>191b.3</p>yin/ /zhes bya ba ni zhal brgyad rnam par thar pa brgyad du shes par bya ste/ gdul dka' ba rnams zhi ba'i nyams kyis 'dul bar mi 'gyur bas sgeg pa la sogs pa'i nyams kyis gdul bar bya'o zhes bstan par bya ba'i phyir gsungs pa/ khro bo gdug pa 'dul ba ste/ /zhes bya ba las/ las
<p>191b.4</p>dang 'bras bu dang bden pa dang dkon mchog rnams 'jig par byed pa khro ba ste zhe sdang bar mdzad pa'o/ /de yang gsungs pa/ sdang zhing gdug pa'i sems can la/ /zhi ba yang ni sbyar mi bya/ /zhes pa'o/ /sha ni zhes bya ba la sogs pa la/ sha ni puk+ka sI ru bshad/ /ces bya ba la sogs pa sngar
<p>191b.5</p>gsungs pa ni 'byung ba rnam par dag par shes par bya'o/ /sha ni puk+ka sI ru bya/ /zhes bya ba la sogs pa 'dis de dag nyid 'byung ba las gyur pa rnam par dag pa yang ston pa yin no/ /skal ba ngan pa'i spyod yul las 'das pa'i brdas bshad pa ma gtogs par sngags rnams the tshom med
<p>191b.6</p>par shes par mi nus pas sngags btu ba gsungs pa/ rdo rje 'dzin ni chen po zhes bya ba la sogs pa la mi phyed pas na rdo rje ste/ de dang ldan pas na ye shes lnga'i bdag nyid can ni rdo rje 'dzin no/ /rnam par mi rtog pas snying po'o/ /sku ni de'i bdag nyid tsam gyis lus so/ /che bar gyur pas na
<p>191b.7</p>chen po ste sems can rnams kyi ma lus pa'i don mdzad pa'i phyir ro/ /rnam par snang mdzad ces bya ba ni oM mo/ /dro ba yi ni bzhi pa la/ /zhes bya ba ni ha'o/ /puk+ka sI yis mdzes par bya/ /zhes bya ba ni us so/ /stong pas mnan pa zhes bya ba ni thig le'o/ /kha dog dkar zhes bya ba
<p>192a</p>
<p>192a.1</p>ni mdog dkar por bya ba yin no/ /swA hA ni mtha'o/ /yi ge'i bdag po zhes bya ba ni oM mo/ /mkha' spyod ma zhes bya ba ni aM do/ /swA hA ni mtha'o/ /rig byed rnams kyi dang po zhes bya ba ni oM mo/ /dang po yi ni gnyis pa la/ /zhes bya ba ni kha'o/ /stong pa
<p>192a.2</p>zhes bya ba ni thig le'o/ /swA hA ni mtha'o/ /rnam par snang mdzad ni oM mo/ /gnyis pa yi ni gsum pa la/ /zhes bya ba ni dza ster dang ldan pa'o/ /chu mas brgyan zhes bya ba ni i'o/ /stong pa ni thig le'o/ /yi ge'i dbang phyug ces bya ba ni oM mo/ /lnga pa yi ni gsum pa zhes bya ba ni ba'o/ /rdo
<p>192a.3</p>rje mkha' 'gro ma zhes bya ba ni u'o/ /stong pa ni thig le ste/ mthar ni swA hA'o/ /yi ge thu bo zhes bya ba ni oM yig hUM dang / swA hA ni mtha'o/ /gti mug rigs zhes bya ba ni oM ste g+hu dang swA hA ni mtha'o/ /dang po rnam par snang mdzad ces bya ba ni oM mo/ /dang po yi ni dang po zhes bya ba ni ka'o/ / 
<p>192a.4</p>rdo rje mkha' 'gro ma zhes bya ba ni u'o/ /mthar gnas pa yi gsum pa la/ /zhes bya ba ni la'o/ /rdo rje mkha' 'gro ma zhes bya ba ni u'o/ /dang po'i sngon ma la zhes bya ba ni ka'o/ /rdo rje mkha' 'gro ma zhes bya ba ni u'o/ /mthar gnas pa yi gsum pa la/ /zhes bya ba ni la'o/ /yang
<p>192a.5</p>ni de nyid yang dag ldan/ /zhes bya ba yang la'o/ /steng du rkun mo zhes bya ba ni e'o/ /yi ge hri ni de rjes sbyar/ /zhes bya ba hrI'o/ /swA hA ni mtha'o/ /oM ni dang po bzhi pa'i gsum pa zhes bya ba ni da'o/ /rkun mo zhes bya ba ni e'o/ /mthar gnas pa yi bzhi pa ni wa'o/ / 
<p>192a.6</p>pi tsu badzra sbyar bar bya/ /drod kyi bzhi pa ni ha'o/ /spos mo zhes bya ba ni u'o/ /stong pas mnan zhes bya ba ni thig le'o/ /sum 'gyur ro zhes bya ba ni hUM ste lan gsum du brjod par bya'o/ /lnga pa yi ni gnyis pa dang / /zhes bya ba ni pha'o/ /gsum pa yi ni dang po zhes bya ba ni Ta'o/ /swA hA ni
<p>192a.7</p>mtha'o/ /rnam par snang mdzad ni oM mo/ /dz+wa la dz+wa la sbyar byas nas/ /lnga pa yi ni bzhi pa la/ /zhes bya ba ni b+ha'o/ /mthar gnas pa yi dang po zhes bya ba ni ya'o/ /lto chen ma zhes bya ba ni o'o/ /dro ba yi ni bzhi pa la/ /zhes bya ba ni ha'o/ /rdo rje mkha' 'gro ma zhes bya ba ni u'o/ / 
<p>192b</p>
<p>192b.1</p>stong pas mnan zhes bya ba ni thig le'o/ /sum 'gyur zhes bya ba ni hUM lan gsum bklag pa'o/ /lnga pa yi ni gnyis pa la/ /zhes bya ba ni pha'o/ /gsum pa yi ni dang po zhes bya ba ni Ta'o/ /swA hA ni mtha'o/ /rnam par snang mdzad ces bya ba ni oM mo/ /dang po yi ni dang po la/ /zhes bya ba
<p>192b.2</p>ni ka'o/ /nang gi dkar mo zhes bya ba ni i'o/ /gsum pa yi ni dang po la/ /zhes bya ba ni Ta'o/ /nang gi ser mo zhes bya ba ni i'o/ /gnyis 'gyur zhes bya ba ni lan gnyis su smra ba'o/ /lnga pa yi ni gsum pa la/ /zhes bya ba ni ba'o/ /gnyis pa yi ni gsum pa zhes bya ba ni dza'o/ /byin za
<p>192b.3</p>zhes bya ba ni ra'o/ /hU~M gsum zhes bya ba ni hUM gsum brjod pa'o/ /lnga pa'i gnyis pa zhes bya ba ni pa'o/ /gsum pa'i dang po'i Ta'o/ /swA hA ni mtha'o/ /rnam par snang mdzad ces bya ba ni oM mo/ /bzhi pa'i dang po zhes bya ba ni ta'o/ /byin za zhes bya ba ni ra'o/ /ro langs ma zhes bya ba ni e'o/ / 
<p>192b.4</p>mthar gnas pa yi gsum pa la/ /zhes bya ba ni la'o/ /lto chen ma zhes bya ba ni o'o/ /dang po yi ni dang po la/ /zhes bya ba ni ka'o/ /mthar gnas pa'i dang po zhes bya ba ni ya'o/ /rdo rje ma zhes bya ba ni a'o/ /k+Sha la rkun mo zhes bya ba ni e'o/ /lnga pa'i dang po zhes bya ba ni pa'o/ / 
<p>192b.5</p>dro ba'i bzhi pa zhes bya ba ni ha'o/ /rdo rje mkha' 'gro ma zhes bya ba ni u'o/ /stong pas mnan zhes bya ba ni thig le'o/ /sum 'gyur zhes bya ba ni hUM gsum ste phaT dang swA hA ni mtha'o/ /bdag med ma zhes bya ba ni a'o/ /dang po yi ni dang po zhes bya ba ni ka'o/ /gnyis pa yi ni dang po zhes bya
<p>192b.6</p>ba ni tsa'o/ /gsum pa'i dang po ni Ta'o/ /bzhi pa'i dang po ni ta'o/ /lnga pa'i dang po ni pa'o/ /mthar gnas pa'i dang po ni ya'o/ /drod kyi dang po ni sha'o/ /dang por rnam par snang mdzad ces bya ba ni oM mo/ /swA hA ni mtha'o/ /mthar gnas pa'i gnyis pa zhes bya ba ni ra'o/ /yi ge k+Sha
<p>192b.7</p>zhes bya ba ni k+Sha'o/ /nyis 'gyur zhes bya ba ni rak+Sha rak+Sha'o/ /hUM gsum zhes bya ba ni hUM hUM hUM ngo / /dang por rnam par snang mdzad ces bya ba ni oM mo/ /yi ge phaT sbrel ba'i swA hA ni mtha'o/ /dang po rnam par snang mdzad ces bya ba ni oM mo/ /rdo rje mtha' zhes bya ba ni a ste gshegs su
<p>193a</p>
<p>193a.1</p>gsol ba dang ldan pa'o/ /dang por rnam par snang mdzad ces bya ba ni oM mo/ /de'i rjes a kA ro mu khaM dang / /dro ba yi ni gsum pa zhes bya ba ni sa'o/ /mthar gnas pa'i bzhi pa zhes bya ba ni wa'o/ /steng du byin za zhes bya ba ni ra'o/ /d+harmA NAM rjes rdo rje sbyin/ /A d+yA nud pa n+na twA ta/ 
<p>193a.2</p>oM AHhUM phaT swA hA/ slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u dgu pa'i bshad pa'o// //de nas chos kun gcig sdom pa'i/ /zhes bya ba la/ chos kun zhes bya ba ni stobs bcu la sogs pa rnams te/ de rnams
<p>193a.3</p>gcig tu sdom pa ni gcig gi bdag nyid ces pa'i don to/ /rdo rje sems dpa' zhes byas gsungs/ /zhes bya ba la rdo rje ni bla na med pa'i sems te gdul bya'i skye bo rnams kyis bsten par byas pas na de'i sems dpa'o/ /bdag med ma zhes bya ba la spros pa med pa'i shes rab kyi rang bzhin gyis sprul
<p>193a.4</p>pas na bdag med ma'o/ /'od mdzad ces bya ba ni rang gi yul rnams la mngon par phyogs par mdzad pa'o/ /rengs par byed pa shel gyi zhes bya ba la sogs pa la/ rengs pa'i bzlas brjod ni shel gyi phreng bas bya'o zhes bya ba la sogs pa rgyas par bya'o/ /rengs par zhes bya ba ni rengs pa'i
<p>193a.5</p>las kyi bzlas pa la bya'o/ /yang na mtha'i shwa zhes bya ba ni rengs pa la sogs pa'i las la ji ltar rnyed pa'i dam tshig lnga bza' bar bya'o zhes bya ba'i don to/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u bcu pa'i bshad pa'o// // 
<p>193a.6</p>gang gis ming med rtsa ba nas/ /zhes bya ba la/ gang gis ming med de srin lag gi rtsa ba na rdo rje la sogs pa'i mtshan ma snang ba de mi bskyod pa la sogs pa'i rigs kyi rang bzhin no/ /mtshan rtags kyis de dang de'i rigs su bstan nas/ da ni mdog gi dbye ba gsungs pa/ rnal 'byor pa
<p>193a.7</p>gang mdog nag ste/ zhes bya ba la sogs pa gsungs te/ skyes bu gang gi yan lag mdog gnag po de'i lha ni mi bskyod pa yin par shes par bya'o/ /gang zhig ces zer ba ni rnam par snang mdzad kyi bdag nyid do/ /gang zhig cher sngo bsangs su gnas pa de ni don yod grub pa'i bdag nyid do/ / 
<p>193b</p>
<p>193b.1</p>gang zhig cher ser skyar gnas pa de ni rin chen dbang po'o/ /gang dmar ser du gnas pa de ni nges par 'od dpag tu med pa'o/ /gang dkar ser du gnas pa de ni rdo rje sems dpa'i bdag nyid do/ /yang bcom ldan 'das dpal he ru ka nyid mi bskyod pa la sogs par bstan par shes par bya'o/ / 
<p>193b.2</p>de yang 'di lta ste/ rang gi ting nge 'dzin las mi nyams shing mi g.yo bas na mi bskyod pa ste/ dpal he ru ka'o/ /gdul bya rnams la skal pa ji lta ba bzhin du khyad par du snang bar mdzad pas na rnam par snang mdzad do/ /phyin ci ma log par gsungs pas na sangs rgyas so/ /khyad par gnas pa
<p>193b.3</p>tsam gyi rigs so/ /don yod grub pa zhes bya ba la/ don yod pa zhes bya ba ni 'bras bu dang bcas pa ste/ gang gi phyir don yod grub pa'i 'bras bu de gdul bya rnams la stsol bas na don yod grub pa'o/ /rin chen dbang zhes bya ba la gang gi phyir sems can thams cad la dgyes shing byams pas na
<p>193b.4</p>rin chen dbang ngo / /'od dpag med ces bya ba la 'od ni gsal ba ste/ mngon par mtho ba dang nges par legs pa'i bdag nyid do/ /de mtha' yas shing tshad med pas na dpag med do/ /sems dpa' zhes bya ba la/ sems can gyi don shin tu nus pa dang ldan pas na sems dpa' ste/ rdo rje
<p>193b.5</p>sems dpa'o/ /de ltar na bcom ldan 'das dpal he ru ka de nyid de dang de'i rigs su dbye ba gnas pa shes par bya ste/ rigs thams cad kyi bdag po yin pa'i phyir ro/ /yang de rnams gzhan min bdag nyid lta/ /zhes bya ba la sogs pa la/ yang sems can thams cad sangs rgyas yin
<p>193b.6</p>mod ces bya ba la sogs pas kyang ston par shes par bya ste/ yang gsungs pa/ dman dang bar dang gya nom pa'i/ /sems can brnyas par mi bya'o/ /zhes so/ /dngos grub yangs pa zhes bya ba la/ dngos grub ces bya bar ni phyag rgya chen po'i bdag nyid do/ /yangs pa zhes bya ba ni
<p>193b.7</p>shin tu rgyas pa ste/ rgyun mi 'chad pa'o/ /thos pa zhes bya ba ni rdo rje nor bu'i nang du chud pa'i ye shes so/ /des cir 'gyur zhe na/ sangs rgyas thams cad mnyam par 'gyur/ /zhes bya ba la/ sangs rgyas thams cad ni rnam par snang mdzad la sogs pa'o/ /mnyam zhes bya ba ni de
<p>194a</p>
<p>194a.1</p>rnams kyi ma 'dres pa la sogs pa'i yon tan dbyer med pa'i phyir ro/ /de yang gsungs pa/ tshogs dang chos kyi sku dang ni/ /'gro ba'i don ni spyod pa yi/ /sangs rgyas thams cad mnyam par bshad/ /tshe dang rigs dang bstan pas min/ /zhes bya ba'o/ /slob dpon
<p>194a.2</p>nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u bcu gcig pa'i bshad pa'o// //de nas zhes bya ba la sogs pa la/ gnas zhes bya ba ni mi gnas pa'i mya ngan las 'das pa'i grong khyer gyi gnas so/ /dga' ba zhes bya ba ni de bzhin gshegs pa bla na med
<p>194a.3</p>pa'i snyoms par 'jug pa ste/ de dag ster ba'o/ /lha mo zhes bya ba ni shin tu gsal ba'i bde ba'i bdag nyid kyi phyir ro/ /sna tshogs gzugs can zhes bya ba ni/ snying rje chen pos gdul bya rnams sna tshogs su sprul par mdzad pa'i phyir ro/ /yid nyams dga' zhes bya ba ni skal ba dang ldan pa'i skye bo yid
<p>194a.4</p>'phrog par byed pa'i phyir ro/ /ye shes 'di zhes bya ba ni rtag tu nyams su myong bas 'grub bo/ /ches phra ste zhes bya ba ni blo rtsing po rnams kyi yul ma yin pa'i phyir ro/ /rdo rje'i dkyil te mkha' dang mtshungs/ /zhes bya ba la/ rdo rje ni sems te mi 'jig pa'i phyir ro/ /dkyil ni snying po ste rnam par mi rtog pa'i phyir ro/ / 
<p>194a.5</p>rang bzhin gyis rnam par dag pa'i phyir nam mkha' dang mtshungs so/ /kun nas nyon mongs pa'i rdul dang bral bas na rdul med pa'o/ /sgrib pa thams cad nye bar zhi bas na zhi ba'o/ /mi gnas pa'i bdag nyid kyi thar pa'i bde ba stsol bas na thar pa ster ro/ /pha de zhes bya ba ni bla ma'i de kho na nyid du gyur
<p>194a.6</p>pas na pha de'o/ /khyod kyi ngo bo yin zhes bya ba ni rgyu dang 'bras bu dbyer med pa'i phyir ro/ /slob dpon nag pos mdzad pa'i dgyes pa'i rdo rje'i dka' 'grel dran pa'i 'byung gnas zhes bya ba las le'u bcu gnyis pa'i bshad pa'o// //dgyes pa'i rdo rje dran byas las/ /dge
<p>194a.7</p>ba chen po gang rnyed pa/ /de yis 'jig rten ma lus kun/ /lhan cig skyes dgas mdzes par shog /brtag pa'i rgyal po gnyis pa rdzogs so// //rgya gar gyi mkhan po chen po dpal ldan zla ba dang / bod kyi lo tsA ba chen po 'gos lhas btsas kyis bsgyur cing zhus te gtan la phab pa// // 
<p>194b</p>
<p>194b.1</p>byed pas na lus la gnas zhes bya'o/ /bag chags dang bcas pa'i nyon mongs pa dang shes bya'i sgrib pa dang / de nyid spangs pa la rnam par rtog pa thams cad spangs zhes bya'o/ /dper na dri ma med pa'i nam mkha' la zla ba shar bas rdzas kyi dngos po thams cad gsal bar byas pa de
<p>194b.2</p>bzhin du de bzhin gshegs pa sgrib pa dang bral bas rang gis mkhyen pa dang / gzhan la go bar byed pa'o/ /de'i phyir rdzas kyi dngos po thams cad khyab ces bya'o/ /des ni de bzhin gshegs pa thams cad mkhyen pa yin par bstan to/ /gzhan dag na re lus bsgyur ba las ye shes yin no zhes zer
<p>194b.3</p>ro/ dper na chang gis ra ro ba bzhin no zhes zer ro/ /lta ba ngan pa de bsal ba'i phyir/ lus la gnas kyang de ma byung / /zhes bya ba la sogs pa la/ lus bsgyur ba las ye shes yin na khu khrag gnyis kyi bar du gzhan nas rnam par shes pa 'ongs nas de ci'i phyir 'jug /shi ba'i dus su lus
<p>194b.4</p>la rnam par shes pa 'byung bar mi rigs so/ /de'i phyir na lta ba de ni ngan par bshad do/ /rnam par shes pa'i 'gro ba dang 'ong ba'i lam rtsa rnams yin no/ /rtsa ni gang zhig yin/ grangs ni du zhe na/ rtsa ni sum cu rtsa gnyis te/ /zhes bya ba la sogs pa la grangs kyi 'brel pa'i phyir na sum cu rtsa gnyis
<p>194b.5</p>zhes bya'o/ /de ni 'jig rten pa'i lugs so/ /de'i ming dang gnas ni phyis bstan par bya'o/ /bde ba chen po'i gnas zhes bya ba ni mgo'o/ /mgo nas rkang mthil gyi bar du rtsa rnams kyis khyab nas gnas pa'o/ /dbugs dang srog gi rlung dang byang chub kyi sems de gsum ni rnam par shes
<p>194b.6</p>pa'i grogs so/ /de gsum ni rtsa na rgyu ba'o/ /de rnams nang na rtsa gsum rab/ /ces bya ba la sogs pa la/ ci'i phyir rab ces bya zhe na/ nang du 'dren par byed pa dang / 'dzin par byed pa dang / 'byung bar byed pa'o/ /de'i phyir na rab ces bya'o/ /lus g.yon phyogs kyi nang du 'dren par byed pa
<p>194b.7</p>dang / phyir 'byung bar byed pa ni brkyang ma'o/ /g.yas phyogs kyi nang du 'dren par byed pa dang / 'byung bar byed pa ni ro can ma'o/ /bar du gnas par byed pa ni kun 'joms ma'o/ /de dag ni don dam par gcig go/ /dper na thag pa gcig sdong po la btags nas byis pa la sogs pa dpyang
<p>195a</p>
<p>195a.1</p>mo nyug pa'i bya ba byed pa de bzhin du byis pa rkang pa 'jog pa lta bu ni lte ba'i dkyil 'khor ro/ /ci'i phyir bar zhes bya zhe na/ nang du 'jug pa'i rlung dal bso ba'i phyir bar zhes bya'o/ /der rnam par shes pa gnas par 'gyur ba'i tshe spros pa thams cad dang bral bar 'gyur ro/ /dbus
<p>195a.2</p>kyi phyogs su kun 'joms ma/ /zhes bya ba la sogs pa la/ rten dang brten can gyi 'brel pas kun 'joms ma la gzung 'dzin dang bral ba zhes bya'o/ /mi shigs zhes bya ba ni snying ga na gnas pa zhes bya'o/ /phra mo gzugs can ma zhes bya ba ni dpral ba na'o/ /legs ldan zhes bya ba ni smin ma
<p>195a.3</p>gnyis kyi bar na'o/ /g.yon ma zhes bya ba ni g.yon gyi phyogs kyi rtsib rings kyi sna na'o/ /g.yon can ma zhes bya ba ni g.yas kyi phyogs kyi rtsib rings kyi sna na'o/ /rus sbal 'byung ma zhes bya ba ni g.yas phyogs kyi tshigs pa'i 'gram na'o/ /dngos can ma zhes bya ba ni tshigs pa'i glo
<p>195a.4</p>g.yon na'o/ /dbang bskur zhes bya ba ni mid pa'i nang na'o/ /skyon can zhes bya ba ni 'bras bu gnyis kyi bar gyi 'og na'o/ /dri chen ma zhes bya ba ni gsang ba'i lam na'o/ /ma mo rnams zhes bya ba ni smin ma gnyis la'o/ /kun nub ces bya ba ni g.yas kyi rna ba la'o/ /grangs sbyin zhes bya ba ni g.yon gyi
<p>195a.5</p>rna ba la'o/ /drod can ma zhes bya ba ni lte ba'i 'og na'o/ /tshad ma zhes bya ba ni glo ba la'o/ /nag mo zhes bya ba ni mchin pa la'o/ /spyi ma zhes bya ba ni rkang pa g.yas kyi sgyid khung la'o/ /rgyu'i sku la sbyin ma zhes bya ba ni rkang pa g.yon pa'i sgyid khung la'o/ /rgyu'i sku sbyor byed ces bya ba ni lag ngar g.yas kyi
<p>195a.6</p>nang rol na'o/ /dga' chen zhes bya ba ni g.yon phyogs kyi lag ngar gyi nang rol na'o/ /grub pa mo zhes bya ba ni rkang pa g.yas pa'i rgyu zhabs na'o/ /tshos byed ma zhes bya ba ni rkang pa g.yon pa'i rgyu zhabs na'o/ /yang dag yid ces bya ba ni mchog ma na'o/ /gsum dkris ma zhes bya ba ni kun
<p>195a.7</p>'joms ma dkris pa'o/ /'dod chags ma zhes bya ba ni phrag pa gnyis la'o/ /khang pa mo zhes bya ba ni rgyu ma la'o/ /drag mo zhes bya ba ni ltag khung na'o/ /karka ta ni zhes bya ba ni nu ma gnyis la'o/ /bdud kyi las smad 'tshong ma zhes bya ba ni gsang ba'i rdo rje'i glo gnyis na'o/ /srid pa
<p>195b</p>
<p>195b.1</p>gsum zhes bya ba ni lus ngag yid gsum gyi skye ba la'ang srid pa gsum zhes bya'o/ /de 'grub par bya ba'i phyir rtsa rnams skye bar 'gyur ro/ /rtsa med par gyur na byang chub kyi sems dang / rang byung me tog dang / rnam par shes pa 'du bar mi 'gyur bas na lus ngag yid gsum gyi rgyu yin par
<p>195b.2</p>bstan to/ /rgyu de'i phyir rtsa rnams ni srid pa'i rang bzhin yin par brtags pa'o/ /sdom pa'i dbye ba bstan par bya/ /zhes bya ba ni 'gro ba rigs drug las sdom par byed pas na sdom zhes bya'o/ /de la nyan thos la sogs pa'i dbye ba yod pas na dbye ba zhes bya'o/ /yang na kun rdzob dang don dam
<p>195b.3</p>pa ma spangs par rnam pa thams cad go bas na sdom pa zhes bya'o/ /A li kA li zhes bya ba ni zla ba dang / nyi ma dang / g.yon dang / g.yas dang / mtshan mo dang / nyin mo dang / thabs dang / shes rab la sogs pa'i rang bzhin no/ /pad+ma 'dab ma sum cu rtsa gnyis zhes bya ba ni dbugs 'gro
<p>195b.4</p>ba dang 'ong ba dang grangs kyi 'brel bas lus la rtsa sum cu rtsa gnyis gnas pa'o/ /de'i rnam par dag pa ni pad+ma 'dab ma sum cu rtsa gnyis so/ /de lta bu'i rim pas rnga yab drug cu rtsa bzhi rnam par dag pa ni pad+ma 'dab ma drug cu rtsa bzhi'o/ /nyin dang mtshan du dbugs phyi nang du rgyu ba gnyis la bcu
<p>195b.5</p>drug pa gnyis la gcig tu brtsis te/ de'i grangs kyi 'brel pas dus kyi 'pho ba bcu drug go/ /de'i rnam par dag pa ni pad+ma 'dab ma bcu drug go/ /nyin dang mtshan la pra ha ra brgyad do/ /de'i rnam par dag pa ni pad+ma 'dab ma brgyad do/ /pra ha ra rnam pa bzhi zhes bya ba ni de'i rnam par dag pa ni 'khor lo
<p>195b.6</p>bzhi'o/ /hom ma byas par 'jig rten dang 'jig rten las 'das pa'i dngos grub mi thob pas na lus la hom shes par bya'o/ /de'i phyir/ lte bar tsaN+DA lI ni 'bar/ /zhes bya ba la sogs pa la/ de la lte ba'i dkyil 'khor ni hom khung ngo / /de'i dbus su hom gyi las bya'o/ /tsaN+DA lI zhes bya
<p>195b.7</p>ba ni shes rab bo/ /shes rab de'i rang bzhin ji lta bu zhe na/ rang rang gi go ba'o/ /rdo rje pad+ma'i rnal 'byor gyis 'bar ba'o/ /ci'i phyir 'bar ba zhes bya zhe na/ langs pas na 'bar ba zhes bya'o/ /de bzhin gshegs pa lnga zhes bya ba ni rnam par rtog pa lnga'o/ /bsregs zhes bya ba ni spong bar byed pa'o/ / 
<p>196a</p>
<p>196a.1</p>spyan ma la sogs pa zhes bya ba ni khams dang skye mched dang phung po'o/ /de ni shing ngo / /bsregs zhes bya ba ni bshad ma thag pa de sreg par byed pa'o/ /tha mar dgang gzar gyis blugs par bya ba bstan pa'i phyir/ haM bsregs pas ni zla ba zhu/ /zhes bya ba ni shing thams cad
<p>196a.2</p>bsregs pas sku'i 'khor lo haM dang bcas pa thur du blta ba'i kha 'ju bar 'gyur ro/ /de ni dgang gzar gyi rang bzhin gong du bshad ma thag pa la zhu ba zhes bya ba'o/ /ci zhig zhu zhe na/ byang chub sems bdud rtsi'i rang bzhin du zhu ba'o/ /de'i gzugs ni dgang gzar gyi mar khu blugs pa bzhin
<p>196a.3</p>du'o/ /des dga' bar gyur pas gang 'dod pa'i 'bras bu sbyin par 'gyur ro// /pad+ma'i myu gu rdo rjes kye'i rdo rje'i le'u dang po'i 'grel pa mdzad pa rdzogs so// //char ba dbab pa'i cho ga dang / sprin gtor ba dang / dkar rtsi bsgrub pa dang dngos grub dang / tsha ba'i rims kyi cho ga dang / 
<p>196a.4</p>chang skyugs pa dang / dbang du bya ba dang / nyi zla gzung ba'o/ /de dag la ni dngos grub phra mo zhes bya'o/ /de dag gi dang po grub pa'i rnal 'byor ni kye'i rdo rje phyag bcu drug pa bsgom par bya'o/ /gzhan rnams ni rim pa ji bzhin du badzrI dang / gau rI dang / bA rI dang / badzra TA ki nI dang / nai rA t+mi ka dang / 
<p>196a.5</p>b+hU tsa rI dang / khe tsa rI'o/ /de bdun gyi rnal 'byor gyis so sor bsgrub par bya'o/ /so sor bstan pa de ni mtshon pa tsam zhig bstan pa yin gyi/ gcig gis kyang dngos grub thams cad 'grub par bstan to/ /ci'i phyir mtshon pa tsam bstan zhe na/ thams cad nus mod kyi las kyi gtso
<p>196a.6</p>bo bstan pa'o/ /de bas na mtshon pa tsam smos pa'o/ /tshig de dag gis ni dngos grub phra mo rnams lha'i rnal 'byor tsam gyis 'grub par bstan to/ /phyag rgya chen po'i dngos grub gang yin zhe na/ de bzhin gshegs pa'o/ /de la de bzhin gshegs pa'i las ni sems can gyi don byed pa'o/ / 
<p>196a.7</p>de ni thabs bzhi med par mi 'grub pas thabs bzhi ni bsnyen pa dang / nye ba'i bsnyen pa dang / sgrub pa dang / sgrub pa chen po dang / de dag gi bye brag ni bsnyen pa dang / bar ma dang chen po dang / de las kyang che bar gyur pa'o/ /tshig de dag gis don gang bstan zhe na/ rdo rje'i sa gzhi dang srung ba'i
<p>196b</p>
<p>196b.1</p>'khor lo dang / de'i dbus su dkyil 'khor gyi 'khor lo dang / de'i dbus su mngon par byang chub pa'i rim pas sku rdzogs par byas pa'o/ /de nas zhu bar 'gyur ro/ /de nas lha mo bzhis de la bskul nas gtso bo bzhengs par byed do/ /de'i skye mched byin gyis brlab pa dang / 'khor lo bzhis
<p>196b.2</p>byin gyis brlab pa dang / dbang bskur ba'o/ /rang gi de bzhin du shes rab ma dang / dkyil 'khor 'khor lo'i lha rnams kyang de bzhin du bya'o/ /de dag med par phyag rgya chen po'i dngos grub 'grub par mi 'gyur ro/ /de dag gi don ni de bzhin gshegs pas bstan par bya ste/ de'i phyir/ dang
<p>196b.3</p>po stong nyid byang chub phyir/ /gnyis pa sa bon yang dag gzung / /gsum pa gzugs brnyan grub pa ste/ /bzhi pa la ni yi ge dgod/ /pad+ma'i rdo rje myu gus mdzad pa'i kye'i rdo rje'i le'u gnyis pa'i 'grel pa rdzogs so// //byams pa bsam par bya zhes bya ba ni gang phan pa ston par byed
<p>196b.4</p>pa dang / bde ba sbyin par byed pa'o/ /de lta bu'i sems la byams pa zhes bya'o/ /sems can thams cad kyi sdug bsngal dang sdug bsngal gyi rgyud gnyis dang bral bar 'dod pa la snying rje zhes bya'o/ /sems can thams cad kyi yid mi dga' ba bdag gis dga' bar bya ba dang / gang 'dod pa
<p>196b.5</p>sbyin par byed pa la dga' ba la ni/ /gsum pa dga' ba bsam par bya/ /zhes bya'o/ /sems can gdul bar dka' ba dang / thabs med par gdul bar mi nus pa dang / chags pa chen po dang ldan pa'i sems can gyis skyon gcig kyang nyams su mi len pa la btang snyoms zhes bya'o/ / 
<p>196b.6</p>dang po stong nyid byang chub phyir/ /zhes bya ba la sogs pa la/ de dag gis bsnyen pa la sogs pa yan lag bzhi bstan bar bya ste/ bsnyen pa dang / nye ba'i bsnyen pa dang / sgrub pa dang / sgrub pa chen po'o/ /de bzhi'i 'bras bu bstan par bya ste/ 'dra bar 'byung ba'i 'bras bu dang / rnam
<p>196b.7</p>par smin pa'i 'bras bu dang / /skyes bu byed pa'i 'bras bu dang / /dri ma med pa'i 'bras bu'o/ /da ni yan lag bzhi'i 'bras bu dang bcas ba'i mtshan nyid bstan par bya ste/ lha mo bzhis bskul nas/ gtso bo bzhengs pa la ni bsnyen pa'i yan lag dang 'dra bar 'byung ba'i 'bras bu zhes bya'o/ / 
<p>197a</p>
<p>197a.1</p>mig la sogs pa'i skye mched byin gyis brlabs pa ni bsnyen pa'i nye ba'i sgrub pa'i yan lag dang / rnam par smin pa'i 'bras bu zhes bya'o/ /'khor lo bzhis byin gyis brlabs pa ni bsnyen pa'i sgrub pa dang / skyes bu byed pa'i 'bras bu zhes bya'o/ /dbang bskur ba la ni bsnyen
<p>197a.2</p>pa'i sgrub pa chen po dang / dri ma med pa'i 'bras bu zhes bya'o/ /shes rab ma'i yang sU rdzogs pa la sogs pa la bar gyi bsnyen sgrub yan lag bzhi zhes bya'o/ /de'i 'bras bu bzhi yang de bzhin du shes par bya'o/ /dkyil 'khor gyi 'khor lo'i lha rnams kyi sku rdzogs pa la sogs pa la
<p>197a.3</p>chen po'i bsnyen sgrub yan lag bzhi zhes bya'o/ /'dra bar 'byung ba'i 'bras bu la sogs pa la chen po'i 'bras bu bzhi zhes bya'o/ /dang po stong nyid ces bya ba la sogs pa ni bsnyen pa'i bsnyen pa la sogs pa'i spyi'i rgyu'i yin par bstan to/ /de'i bye brag bstan par bya ste/ raM bsgyur
<p>197a.4</p>nyi ma mdun du bsgom/ /de nyid nyi ma'i steng du ni/ /hUM byung sna tshogs rdo rje nyid/ /rdo rje de las rdo rje yang nas yang du spros pa las rdo rje'i sa gzhi bsam par bya'o/ /de nas rdo rje ra ba dang rdo rje gzeb bo/ /de dag bsam par bya'o/ /dang po ro ni bsam par bya/ /zhes bya ba la sogs pa la/ dkyil
<p>197a.5</p>'khor 'khor lo'i nang du pad+ma 'dab ma brgyad pa bskyed la de'i ze'u 'bru la zhing chen bsam par bya'o/ /rang gi snying gar raM yig bsam/ /zhes bya ba ni rnal 'byor pas yid du 'ong ba'i gnas su 'dug la de nas rang gi snying gar yi ge raM bsam par bya'o/ /de bsgyur ba nyi ma'i dkyil 'khor
<p>197a.6</p>te/ de'i steng du hUM nyid dang de las rdo rje bsam par bya'o/ /de'i bum par hUM bsam par bya'o/ /des 'od zer dpag tu med pa spros nas he ru ka gau rI la sogs pa lha mo brgyad dang bcas pa bkug nas nam mkha' la bsam par bya'o/ /rang gi snying gnas gau rI la sogs pa spros la phyi nang gsang
<p>197a.7</p>ba'i mchod pa byas par bsam mo/ /de nas de'i sngon du sdig pa bshags pa la sogs pa bya'o/ /de nas gshegs su gsol lo/ /sngon du bstan pa'i chos dbyings kyi bdag nyid zhing chen gyi steng du/ A li kA li zhes bya ba la sogs pa la/ de la a la sogs pa las zla ba'i dkyil
<p>197b</p>
<p>197b.1</p>'khor bsam par bya'o/ /ka la sogs pa las nyi ma'i dkyil 'khor bsam par bya'o/ /de gnyis kyi bar du sa bon bsam par bya'o/ /sa bon ni gong du/ kha dog nag po 'jigs su rung / /zhes bya ba la sogs pa dang 'brel par shes par bya'o/ /hUM gyur pa las rdo rjer
<p>197b.2</p>bsam par bya'o/ /de la hUM gis mtshan par shes par bya'o/ /de ltar bsgom par bya'o/ /nyi zla dang rdo rje bum pa'i hUM dang bcas pa rdo rje de dag kha dog sngon po'o/ /de dag thams cad gyur pa las/ /rdo rje gtams pa nag po che/ /zhes bya ba la sogs pa dang 'brel par shes par bya'o/ /tshig
<p>197b.3</p>de dag gis ci zhig bstan zhe na/ mngon par byang chub pa rnam pa lnga'i rim pas rnal 'byor pas gong du bstan pa'i zhing chen gyi steng du he ru ka bsgom par bya'o/ /bshad ma thag pa de sngon du/ dang po ro ni rnam par bsam/ /zhes bya ba la sogs pa dang 'brel bar shes par bya'o/ / 
<p>197b.4</p>sems dpa' zhes bya de nyid gsungs/ /zhes bya ba ni de ni 'og tu 'brel par shes par bya'o/ /tshig des ni rdo rje sems dpa' nyid do/ /bde mchog dga' ba'i rang bzhin zhes bya ba ni sems can thams cad kyi rang bzhin zhes bya ba'i don to/ /snying gar dgug byas yang dag bsdu/ /zhes
<p>197b.5</p>bya ba la sogs pa la/ /rdo rje pad+ma'i sgras de bzhin gshegs pa thams cad bkug nas snying gar zhugs par bsam par bya'o/ /de byang chub kyi sems su zhu nas pad+ma'i nang du dbab par bya'o/ /de las rang gi lus lta bu'i rnal 'byor ma rnams spro bar bya'o/ /spros nas nam mkha'i khams
<p>197b.6</p>thams cad du khyab par bya'o/ /de nas slar bkug nas dkyil 'khor la dgod par bya'o/ /ji ltar kye'i rdo rje zhal brgyad pa 'ju bar bstan pa de bzhin du 'di yang 'ju bar 'gyur ro/ /lha mo bzhi'i glus bskul nas bzhengs par bya'o/ /de'i don go bar bya ba'i phyir/ rnal 'byor zhe sdang bdag
<p>197b.7</p>nyid 'gyur/ /zhes bya ba la sogs pas bstan to/ /des ni 'bras bu'i rang bzhin bstan to/ /mdog sngon bag zhad dmar zhes bya ba la sogs pas ni 'bras bu'i yon tan bstan to/ /de'i rim pas phyag bzhi pa dang phyag drug pa yang bzhengs par shes par bya'o/ /pad+ma'i myu gu rdo rjes
<p>198a</p>
<p>198a.1</p>mdzad pa'i kye'i rdo rje'i le'u gsum pa'i 'grel pa rdzogs so// //dper na rgyal por dbang ma bskur bar rgyal po'i bya ba byed mi nus pa de bzhin du de bzhin gshegs pa la chos kyi rgyal po'i dbang ma bskur bar chos bshad mi nus pas na dbang bskur ba'i le'u bshad
<p>198a.2</p>par bya'o/ /rang snying 'od zer spro byas nas/ /zhes bya ba ni mngon par byang chub pa rnam pa lnga'i rim pas rdzogs par 'gyur ro/ /de nas sa bon zla ba lta bur 'gyur ro/ /de la bskul ba'i dbang gis bzhengs par 'gyur ro/ /de la 'khor lo bzhi byin gyis brlab par bya'o/ /de nas snying ga'i
<p>198a.3</p>'khor lo la gnas pa'i sa bon las 'od zer 'phros nas phyogs bcu na gnas pa'i de bzhin gshegs pa bkug nas/ 'od zer nag po lcags kyu 'dra/ /zhes bya ba ni mig g.yas par ma las nyi ma bsam mo/ /mig g.yon par Ta las zla ba bsam par bya'o/ /de las 'od zer lcags kyu lta bu
<p>198a.4</p>spro bar bya'o/ /de nas dgug pa'i lta stangs bya'o/ /de nas mig 'khyil bar bya ba dang / rdzi ma brdab par bya'o/ /tshig de dag gis he ru ka rdzogs par bstan to/ /de lta bu'i rim pas mchog gis bsnyen pa'i yan lag la sogs pa dus gsum du rtag par bsgoms pa'i rnal 'byor
<p>198a.5</p>pas phyag rgya chen po'i dngos grub thob par 'gyur ro/ /de lta bu'i don bstan to/ /tshig gang gis bstan zhe na/ mchog gi dngos grub ye shes bdud rtsis 'grub/ /ces gsungs so/ /pad+ma'i myu gu rdo rjes mdzad pa'i kye'i rdo rje'i le'u bzhi pa'i 'grel pa rdzogs so// // 
<p>198a.6</p>rang bzhin gyis ni gzugs kyang med/ /ces bya ba la sogs pa la/ de la gzugs ni rnam pa gnyis te/ kha dog dang dbyibs so/ /de'i bye brag rnam pa nyi shu ste/ sngon po dang / ser po dang / dmar po dang / dkar po dang / ring po dang / thung ngu dang / zlum po dang / phya le ba dang / 
<p>198a.7</p>mthon po dang / dma' ba dang / gru bzhi dang / mi mnyam pa dang / sprin dang / du ba dang / rdul dang / khug rna dang / grib ma dang / nyi ma dang / snang ba dang / mun pa'o/ /snang pa ni zla ba dang / skar ma dang / me dang / sman dang / rin po che'o/ /de dag gi 'od zer la snang ba zhes bya'o/ /sgra
<p>198b</p>
<p>198b.1</p>med thos pa po yang med/ /ces bya ba la de ni rnam pa brgyad de/ bskyed pa'i sgra 'byung ba chen po'i rgyu las byung ba dang / ma skyes pa'i sgra 'byung ba chen po'i rgyu las byung ba dang / sems can gyi sgra dang / sems can ma yin pa'i sgra dang / snyan pa'i sgra dang / mi snyan pa'i sgra'o/ /thal mo
<p>198b.2</p>brdabs pa la sogs pa'i sgra ni bskyed pa'i sgra 'byung ba chen po'i rgyu las byung ba zhes bya'o/ /rlung dang nags tshal dang / chu klung dang de dag gi sgra la ni ma skyes pa'i sgra 'byung ba chen po'i rgyu las byung ba zhes bya'o/ /ngag gi sgra la ni sems can gyi sgra zhes bya'o/ /brag ca la sogs
<p>198b.3</p>pa'i sgra la ni sems can ma yin pa'i sgra zhes bya'o/ /dri med tshor ba po yang med/ /ces bya ba la/ dri ni rnam pa bzhi ste/ de la dri zhim pa dang / dri mi zhim pa dang / dri gnyis 'dres pa dang / gnyis ka ma yin pa'o/ /ro med myong ba po yang med/ /ces bya ba la/ ro ni rnam pa drug ste/ mngar ba
<p>198b.4</p>dang / skyur ba dang / kha ba dang / lan tshwa dang / tsha ba dang / bska ba'o/ /reg med reg pa po yang med/ /ces bya ba la de ni rnam pa bcu gcig ste/ 'byung ba chen po bzhi dang / shin tu grang ba dang / shin tu dro ba dang / de gnyis 'dres pa dang / 'jam pa dang / rtsub pa dang / de gnyis
<p>198b.5</p>'dres pa dang / gnyis ka ma yin pa'o/ /de dag ji ltar med ce na/ rdul phra rab gcig dang du ma gnyis ka yang med do/ /ji ltar med ce na/ rdul phra rab gcig la thog ma dang tha ma dang bar mi dmigs pas na gcig pa med do/ /de'i phyir du ma yang med do/ /gtan tshigs de'i phyir dus
<p>198b.6</p>gsum du rtag par gnas nas longs spyod pa'i skyes bu med do/ /ci'i phyir dus gsum du longs mi spyod ce na/ 'das pa'i dus ni 'gags pa dang ma 'ongs pa'i dus ni ma skyes pa dang / dus bar ma ni khab kyi rtse mo la yungs kar gyi 'bras bu mi gnas pa bzhin du gnas par mi 'gyur ro/ /skyed byed ma
<p>198b.7</p>dang zhes bya ba la sogs pa'i tshig gis ni don dam par 'brel pa med par bstan to/ /ci'i phyir don dam par 'brel pa med ce na/ /phan tshun ltos pa yin pa'i phyir ro/ /gang ma skyes pa ltos pa med do/ /ci'i phyir ltos pa med ce na/ med pa yin pas so/ /gang rang bzhin yod pa la ni ltos pa med
<p>199a</p>
<p>199a.1</p>do/ /gar mkhan tshos mkhan de bzhin du/ /zhes bya ba la sogs pas ni don dam par rigs med par bstan to/ /ci'i phyir med ce na/ pags pa dang / sha dang / khrag dang / rus pa dang / rkang dang / tshil dang / khu ba'o/ /dngos po de dag ni bram ze dang / 
<p>199a.2</p>gdol pa la sogs pa kun la yod pa'i phyir rigs med par bstan to/ /gsang bar ma byas zhes bya ba la sogs pa la/ dam tshig med pa gang gis shes pas byang chub sems dpa' la sems ngan par byas pas dmyal bar 'gro bar 'gyur ro/ /byang chub sems dpa' ni sems can
<p>199a.3</p>thams cad la phan par bya bar smon lam btab pas na de la nyams par 'gyur ro/ /rdo rje zhes bya ba ni ye shes rnam pa lnga'i rang bzhin rnam par snang mdzad dang / mi bskyod pa dang / rin chen 'byung ldan dang / snang ba mtha' yas dang / don yod grub pa ste/ de dag la rigs lnga zhes bya'o/ / 
<p>199a.4</p>tshig de dag gis ni don 'di ston par byed do/ /ma la sogs pa'i bud med gang rnyed pa la rigs lngas byin gyis brlab pa dang / ji bzhin du chos thams cad kyi rang bzhin bsam pa dang / de bzhin gshegs pa thams cad la mchod pa bya bar bsam la spyad par bya'o/ /de lta bu'i thabs
<p>199a.5</p>dang shes rab bsgom pa'i rim pa de lta bu'i ting 'dzin sems can thams cad la sbyin par bsam par bya'o/ /bshad ma thag pa de'i bar du rnal 'byor pas/ de kho na nyid go bar bya ba'i phyir nan tan bskyed par bya'o/ /rigs drug rnam pa so sor gsungs/ /zhes bya ba ni rdo rje 'dzin pa dang
<p>199a.6</p>drug go/ /rdo rje 'dzin pa gang zhig gi yin zhe na/ sprul pa sna tshogs sprul nas sems can gyi dbyings dpag tu med pa na chos kyi sprin gyis sems can thams cad 'dul bar byed do/ /sa bcu la gnas pa yang dag par rdzogs pa'i sangs rgyas kyi rgyu'o/ /de'i phyir de bzhin gshegs
<p>199a.7</p>pa thams cad kyi yab ces bya'o/ /gsang sngags kyi theg pa la ni mngon par byang chub pa rnam pa lnga'i rim pas bskyed pa de la rdo rje sems dpa' zhes bya'o/ /de 'gyur ba las bskyed pa la ni yang dag par rdzogs pa'i sangs rgyas zhes bya'o/ /gzugs la thogs pa med pa dang / sngon med pa
<p>199b</p>
<p>199b.1</p>dang / da lta med pa dang / skye ba gzhan med pa dang / las dkar nag gi dmigs med pa dang / slob dpon dang slob bu'i 'brel pa med pa dang byang chub grub par 'dod pa'i brtson pa yang don med par 'gyur pas skyon de dag bsal ba'i phyir de bzhin gshegs pas ston par byed do/ /sngags
<p>199b.2</p>dang lha dag yang dag gnas/ /zhes bya ba la sogs pas ni gcig dang du ma la sogs pa'i rnam par rtog pa la ni spros pa zhes bya'o/ /de dang bral bar ni thams cad yod do/ /de'i phyir spros pa med pa'i rang bzhin zhes bya'o/ /spros pa med pa'i rang bzhin zhes bya ba gang zhe na/ rang gis
<p>199b.3</p>go la gzhan la brjod par mi nus pa'o/ /de ni shin tu gsal ba'i rang bzhin no/ /kun rdzob tu rnam par snang mdzad la sogs pa'i ming dang gzugs su ston par byed do/ /sems can de gang la mos pa la de ston par byed do/ /shes rab la sogs pa kun rdzob tu rjod par byed do/ /pha las rang
<p>199b.4</p>bzhin bde ba thob/ /ces bya ba la sogs pa la/ rdo rje sems dpa'i gnas skabs su chos thams cad kyi rang bzhin gnyis su med pa'i ye shes kyi ting 'dzin brnyes nas nyon mongs pa med pa'i bde ba nyams su myong ste/ de nas bag chags thams cad spangs nas de bzhin gshegs par gyur to/ / 
<p>199b.5</p>des rang gi bde ba la spyod par 'gyur ro/ /tshig 'di dag gis ni don 'di ston par byed de/ bde ba dang sdug bsngal ba la sogs pa'i bag chags spangs nas/ de bzhin gshegs pa ni bems po'i rang bzhin ni ma yin par bstan to/ /de ni ji lta bu'i de bzhin gshegs pa yin zhe na/ ting
<p>199b.6</p>nge 'dzin las skyes pa dang / nyon mongs pa med pa dang / rgyun chad pa med pa la sogs pa'i bde ba chen po'i rang bzhin rnyed pa'o/ /de bzhin gshegs pa'i ting nge 'dzin ji lta bu yin zhe na/ shi ba gang de bde ba yis/ /zhes bya ba la sogs pa la/ /de bzhin gshegs pa'i ting nge 'dzin las bde ba rnyed
<p>199b.7</p>pas 'jig rten gyi nyon mongs pa dang bcas pa'i bde ba 'chi bar 'gyur ro/ /ji ltar 'chi bar 'gyur zhe na/ 'gag par 'gyur ba dang / phyis skye bar mi 'gyur ba'o/ /de bzhin gshegs pa'i ting nge 'dzin ni bde ba'i rang bzhin no/ /pad+ma'i myu gu rdo rjes mdzad pa'i kye'i rdo rje'i le'u lnga pa'i 'grel pa
<p>200a</p>
<p>200a.1</p>rdzogs so// //spyod pa zhes bya ba gang zhe na/ /gsang nas 'gro ba la spyod pa zhes bya'o/ /go bar byed pa'i rgyur 'dod pa'i yon tan rnam pa lnga spyod pa la yang spyod pa zhes bya'o/ /de kho na nyid gang gis rig ces bya ba la sogs pa la/ mngon sum du gyur pa la ni rig ces
<p>200a.2</p>bya'o/ /he ru ka'i rang bzhin la de kho na nyid ces bya'o/ /gang gis mngon sum du byed ce na/ /bshad par bya ba'i spyod pa 'dis so/ /grub ces bya ba ni he ru ka'i sku smin par gyur pa'o/ /he ru ka'i sku smin pa de'i rgyu gang gis she na/ pha rol tu phyin pa rnams kyis so/ /shing gcig ces bya ba
<p>200a.3</p>ni nor sbyin gyi 'khor la sogs pa gnas pa la ni shing gcig ces bya'o/ /dur khrod ces bya ba ni gang na ro gnas pa la ni dur khrod ces bya'o/ /mtshan mo zhes bya ba ni mi rnams nyal ba'i dus so/ /ma mo'i khang pa zhes bya ba ni grong na gnas pa'i ma mo'i khang pa'o/ /yang na dben sa zhes bya ba ni
<p>200a.4</p>skye bo rnams dang bral ba'o/ /grong bar zhes bya ba ni grong khyer gyi sgra mi thos pa'o/ /yang na lag pa la sogs pa'i yan lag dang bcas pa'i rang gi phung po la shing gcig ces bya'o/ /de nyid dbugs dang bcas pa'i phyir na dur khrod ces bya'o/ /ma mo zhes bya ba ni khams rnams so/ / 
<p>200a.5</p>khang pa zhes bya ba ni de 'dus pa'o/ /mtshan mo zhes bya ba ni 'dod chags la sogs pa'o/ /dben sa zhes bya ba ni 'jig rten pa'i rnam par rtog pa dang bral ba'o/ /grong bar zhes bya ba ni nye ba'i dkyil 'khor ro/ /bsnyen pa'i rnal 'byor ba dang / bar ma dang / de las che ba dang / de las kyang
<p>200a.6</p>shin tu che ba'o/ /de dag ni rnal 'byor pa rnam pa bzhi'o/ /de dag la rim pa bzhin du ye shes kyi snang ba bzhi skye bar 'gyur ro/ /ye shes kyi drod skye ba dang drod kyis bzod pa skye ba dang / spyi bo'i gtsug las 'od zer 'byung ba dang / yang dag pa'i chos so/ /cung zad mthu dang ldan pa yi/ /zhes
<p>200a.7</p>bya ba la sogs pa la/ rnal 'byor pa 'jig rten pa'i drod kyis ye shes bag zhad dbang du gyur pas gang spyod pa byed par 'dod na/ de bzhin gshegs pas gsungs pa 'dis so/ /thabs gang gis yin zhe na/ legs can ma ni mig yangs ma/ /zhes bya ba la sogs pa'o/ /de ci'i phyir
<p>200b</p>
<p>200b.1</p>thabs yin zhe na/ ye shes kyi snang ba mnyen pa dang / dbang po rnams g.yo ba dang / yul gyi rlung rnams che ba dang / de lta bu'i rgyus ye shes 'gag par 'gyur bas na/ spyod pa 'di byas pas ye shes 'gag par mi 'gyur ro/ /yang na glu len dga' ba'i zhes bya ba la sogs pa'i tshig de dag
<p>200b.2</p>gis ni glu dang gar gyi rnam par dag pa bstan to/ /sbyin sreg dang ni mchod sbyin dang / /zhes bya ba la sogs pa la/ rnal 'byor pas 'jig rten las 'das pa'i drod rnyed pa'i yon tan bstan to/ /shes rab rno ba'i dbang dang / ting nge 'dzin gyis thams cad nus pa'o/ /de'i phyir 'jig rten pa'i
<p>200b.3</p>rnal 'byor pa de bas 'jig rten las 'das pa'i rnal 'byor pa che bar bstan to/ /de'i phyir/ dam tshig sdom pa rnam par grol/ /yang dag rnal 'byor dang ldan pa/ /rnal 'byor gyi ni spyod pa bya/ /pad+ma'i myu gu rdo rjes mdzad pa'i kye'i rdo rje'i le'u drug pa'i 'grel pa rdzogs so// //mtshon pa'i
<p>200b.4</p>zhes bya ba ni gdol pa'i skad do/ /yang na brtags pa'o/ /phyag rgya zhes bya ba ni dang po gang gis brda bstan pa de la ni phyag rgya zhes bya'o/ /lan gyi phyag rgya yes zhes bya ba ni phyis gang gis brda bstan pa la ni lan gyi phyag rgya yis zhes bya'o/ /tshig des ni don 'di ston par byed de/ /rnal 'byor pa gang
<p>200b.5</p>gis sems ting nge 'dzin la brtan par gyur pa ni bsod nams kyi las goms pa'i dbang gis brtan par gyur pa'o/ /rnal 'byor pa de la sangs rgyas dang byang chub sems dpa' rnams phrad par byed pa dang / chos ston par byed pa dang / rtags kyang ston par byed do/ /de dag gang gi gzugs
<p>200b.6</p>kyis ston par byed ce na/ rnal 'byor ma'i gzugs la sogs pas so/ /yang na phreng ba'i phyag ni bstan/ /zhes bya ba'i tshogs des ni rnal 'byor pha dang rnal 'byor ma mngon sum du phrad par bstan to/ /phreng ba yongs su btang byas nas/ /zhes bya ba'i tshig des na rtags bstan to/ /phyi rol zhes bya
<p>200b.7</p>ba ni dam tshig med pa'i spyod yul ma yin pa'o/ /'du ba zhes bya ba ni rnal 'byor ma rnams 'dus pa'o/ /rnal 'byor ma rnams 'dus pas ci zhig byed ce na/ gang na rnal 'byor pa bsod nams kyi las dang ldan pa la me tog gi phreng ba gtong bar byed do/ /de nas rnal 'byor pa bkug nas nged kyi
<p>201a</p>
<p>201a.1</p>dam tshig la gnas par gyis shig ces zlos par byed do/ /rnal 'byor pa de yang 'di ltar zlo bar byed do/ /rnal 'byor ma rnams ji ltar gsungs/ /de ltar thams cad bya dgos zhes bya ba ni dus thams cad du rnal 'byor ma ci gsungs bdag gis bya'o/ /zhes zlo
<p>201a.2</p>bar byed do/ /phyi rol gyi gnas la gang dga' ba'i rnal 'byor pa'i ched du gdan la sogs pa bcu gnyis ston par byed do/ /tshig gang gis bcu gnyis ston par byed ce na/ /gdan dang nye ba'i gdan zhes bya ba la sogs pas bstan to/ /sangs rgyas dang byang chub sems dpa' rnams
<p>201a.3</p>kyi gnas kyi gtso bo bshad par bya'o/ /sa bcu gnyis ni 'di rnams te/ /zhes bya ba ni sems can thams cad sangs rgyas par bya'o snyam pa'i mos pas spyod pa'i sa dang / sa dang po rab tu dga' ba dang / sa gnyis pa dri ma med pa dang / sa gsum pa 'od byed pa dang / sa bzhi pa 'od snang ba
<p>201a.4</p>dang / sa lnga pa sbyang dka' ba dang / sa drug pa mngon du gyur pa dang / sa bdun pa ring du song ba dang / sa brgyad pa mi g.yo ba dang / sa dgu pa legs pa'i blo gros dang / sa bcu pa chos kyi sprin dang / bcu gcig kun du bzang po'i sa dang bcu gnyis so/ /ting nge 'dzin skye ba dang / gzungs
<p>201a.5</p>goms par byed pa dang / chos shes pa dang / don shes pa dang / pra kr-i ta'i skad shes pa dang / gzhan gyis dris pa bsam mi dgos par shes pa'o/ /de dag goms par byed pa la ni sems can thams cad sangs rgyas par bya'o snyam pa'i mos pas spyod pa'i sa zhes bya'o/ /sngon
<p>201a.6</p>du de kho na nyid mi shes pa la phyis de kho na nyid shes pas dga' ba'i phyir sa dang po rab tu dga' ba zhes bya'o/ /sa der ni gzhan yang bdag gi don byed pa bzhin du gzhan gyi don byed pa'o/ /sbyin pa'i pha rol tu phyin pa yang 'phel bar 'gyur ro/ /sa der ni byang chub sems dpas de kho na
<p>201a.7</p>nyid go nas sdig pa'i phyogs bag zhad tsam skyed pa bzod par mi nus nas der gnas par bya'o/ /bzod par nus nas gnyis pa dri ma med par 'jug par bya'o/ /der zhugs nas sems can gyi skyon thams cad dang bral bar 'gyur ro/ /tshul khrims kyi pha rol tu phyin pa yang 'phel bar
<p>201b</p>
<p>201b.1</p>'gyur ro/ /tshul khrims ma yin pa'i dri ma dang bral bas na sa gnyis pa dri ma med pa zhes bya'o/ /sa de la gnas pa'i byang chub sems dpas ji tsam du 'jig rten pa'i ting nge 'dzin ma rnyed pa dang / thos nas don 'dzin par mi nus kyi bar du sa der gnas par bya'o/ /sa der zhugs nas
<p>201b.2</p>don byed pa dang / sdug bsngal la bzod pa'o/ /de'i phyir bzod pa'i pha rol tu phyin pa 'phel bar 'gyur ro/ /ting nge 'dzin gyi stobs kyis 'jig rten gyi khams dpag tu med pa 'od kyis snang bar byed pas nas gsum pa 'od byed pa zhes bya'o/ /sa der gnas pa'i byang chub sems dpas
<p>201b.3</p>'jig rten pa'i ting nge 'dzin rnyed nas kyang byang chub kyi phyogs kyi chos dang bcas par 'khor la ston mi nus pa'i bar dang / ser sna thams cad spong bar mi nus kyi bar du bshad ma thag pa'i sa der gnas par bya'o/ /nam zhig nus par gyur pa'i tshes bzhi pa 'od snang bar 'jug par bya'o/ /de na
<p>201b.4</p>gnas pa'i byang chub sems dpas rtag par sems kyi rnam par rtog pa spang bar bya ba'i phyir byang chub kyi phyogs kyi chos rnams spong bar mi byed do/ /de'i brtson 'grus kyi pha rol tu phyin pa rgyas par 'gyur ro/ /de la gnas pa'i byang chub sems dpas nyon mongs pa'i shing rnams bsreg pa'i
<p>201b.5</p>stobs dang ldan pa dang / byang chub kyi phyogs kyi chos rnams kyi 'od snang ba zhes bya'o/ /de la gnas pa'i byang chub sems dpas 'phags pa'i bden pa bzhi bsgom pa dang / 'khor ba las sems phyir mi ldog gi bar dang / byang chub kyi phyogs kyi chos rnams thabs dang bcas par mi bsgom
<p>201b.6</p>gyi bar du bshad ma thag pa'i sa der gnas par bya'o/ /de nus pa'i tshes lnga par 'jug par bya'o/ /de la gnas pa'i byang chub sems dpas byang chub kyi phyogs kyi chos rnams thabs dang bcas par bsgom pa ni shin tu sdug bsngal bar gyur kyang spang mi bya ba dang / bdud thams cad kyis
<p>201b.7</p>rgyal bar mi nus pa'i phyir sa lnga pa rgyal bar dka' ba zhes bya'o/ /der gnas pa'i byang chub sems dpa' ni rtag par sgom pa la gnas pas bsam gtan gyi pha rol tu phyin pa rgyas par 'gyur ro/ /byang chub sems dpas bag chags ngan pa spangs nas bag chags bzang po'i
<p>202a</p>
<p>202a.1</p>rgyu ma rnyed kyi bar du sa der gnas par bya'o/ /rnyed par gyur pa'i tshes drug pa mngon du gyur par 'jug par bya'o/ /de la gnas pa'i byang chub sems dpas rgyu rkyen tshogs pa las skyes par rtag par bsgom pa'i phyir shes rab kyi pha rol tu phyin pa rgyas par 'gyur ro/ /de bzhin
<p>202a.2</p>gshegs pa thams cad kyi chos thams cad mngon du gyur pa'i phyir sa drug pa mngon du gyur pa zhes bya'o/ /chos thams cad kyi rgyu ma shes kyi bar du sa der gnas par bya'o/ /shes par gyur pa'i tshes bdun pa ring du song bar 'jug par bya'o/ /de la gnas pa'i byang chub sems dpas rgyu
<p>202a.3</p>thams cad shes nas mi spong ba'i phyir thabs kyi pha rol tu phyin pa rgyas par 'gyur ro/ /thabs kyi lam du zhugs pas ring du song ba'i phyir sa bdun pa ring du song ba zhes bya'o/ /den ji tsam gnas kyi bar du rgyu med par sems can gyi don byed pa ma rnyed kyi bar du der gnas par bya'o/ / 
<p>202a.4</p>rnyed par gyur pa'i tshe sa brgyad pa mi g.yo bar 'jug par bya'o/ /de la gnas pa'i byang chub sems dpas nan tan ma byas par bsod nams kyi tshogs kun rnyed pa'i phyir dang / sems can thams cad kyi don nyon mongs pa med par byed pa'i phyir smon lam gyi pha rol tu phyin pa rgyas par
<p>202a.5</p>'gyur ro/ /rgyu med pa dang nan tan med pa dang / 'dor ba med pa'o/ /de dag med pa'i phyir sa brgyad pa mi g.yo ba zhes bya'o/ /de la gnas pa'i byang chub sems dpas de bzhin gshegs pas pra kr-i ta'i skad du chos bstan pa la sogs pa so sor ston par mi nus kyi bar du bshad ma thag pa der gnas
<p>202a.6</p>par bya'o/ /ston par nus par gyur pa'i tshe sa dgu pa legs pa'i blo gros la 'jug par bya'o/ /de la gnas pa'i byang chub sems dpas shes rab kyi stobs che ba'i phyir stobs kyi pha rol tu phyin pa rgyas par 'gyur ro/ /lam thams cad kyi sgo nas chos ston par nus pa dang / rkyen med pa
<p>202a.7</p>dang / lhag pa rnyed pa'i phyir sa dgu pa legs pa'i blo gros zhes bya'o/ /de la gnas pa'i byang chub sems dpas de bzhin gshegs pa'i zhing khams mang por sprul par mi nus pa dang / 'khor mang po sprul par mi nus pa dang / sprul pa dpag tu med pa la sogs pa sprul par mi nus
<p>202b</p>
<p>202b.1</p>pa dang / sems can gyi bsod nams kyi tshogs rnams smin par mi nus kyi bar du der gnas par bya'o/ /nus par gyur pa'i tshe/ sa bcu pa chos kyi sprin la 'jug par bya'o/ /de la gnas pa'i byang chub sems dpas sprul pa dang / sems can smin par byed pa dang / sems can la ye
<p>202b.2</p>shes kyis khyab par sbyin par byed pa'i phyir ye shes kyi pha rol tu phyin pa rgyas par 'gyur ro/ /chos bka' stsal pa'i sprin las sems can gyi khams dpag tu med par chos kyi char 'bebs pa'i phyir sa bcu pa chos kyi sprin zhes bya'o/ /de la gnas pa'i byang chub sems dpas gzungs rnams
<p>202b.3</p>la thogs pa med par ma gyur gyi bar dang / de'i ye shes la gzhan gyi sgrib par mi nus kyi bar du sa der gnas par bya'o/ /mi nus par gyur pa'i tshe sa bcu gcig pa sangs rgyas kyi sa kun du bzang por 'jug par bya'o/ /sa de'i phyogs gcig tsam gyi yon tan ni de bzhin gshegs pas kyang brjod
<p>202b.4</p>par mi nus na rangs pa'i yon tan smos kyang ci dgos/ /sa de la sangs rgyas dang byang chub sems dpa' rnams kyi 'du ba'i gnas zhes bya'o/ /de ni rtag par gnas par gsungs so/ /sa bcu'i dbang phyug ces bya ba ni rdo rje sems dpa'o/ /mgon po zhes bya ba ni he ru ka'i sku'o/ /gzhan ma
<p>202b.5</p>yin zhes bya ba ni phyi'i dzA lan+d+ha ra la sogs pas ma bstan to/ /rnal 'byor ma rnams kyi 'du ba'i nyi ma bstan par bya ste/ de'i phyir/ yi dgas kyi ni phyogs su la/ /zhes bya ba smos so/ /de ni zla ba mar gyi ngo zhes bya ba'i don to/ /yang na gsang ba'i phyogs zhes bya'o/ /ci'i phyir gsang ba'i
<p>202b.6</p>phyogs zhes bya zhe na/ nyan thos la sogs pa'i spyod yul ma yin pa'i phyir ro/ /bcu bzhi zhes bya ba ni de bzhin gshegs pa'i sa'o/ /brgyad ces bya ba ni sa brgyad pa mi g.yo ba'o/ /da ni 'dus pa de'i bza' bar bya ba bstan par bya ste/ rgyal mtshan zhes bya ba ni sdong po la 'phyang ba'i zhing
<p>202b.7</p>chen no/ /mtshon brgyab ces bya ba ni ral gri la sogs pa brgyab nas bsad pa'o/ /bdun 'khor zhes bya ba ni skye ba bdun mir skyes pa de nyid rang shi ba ni bdun 'khor zhes bya'o/ /nan tan snying rje bskyed pa yis/ /zhes bya ba la sogs pa la/ rin chen gsum la gnod par byed pa la
<p>203a</p>
<p>203a.1</p>sogs pa dang / dam tshig nyams par byed pa'o/ /de la snying rje chen po bskyed la bde ba can gyi 'jig rten gyi khams sam/ gzhan yang gnas bzang po gang yang rung bar rnam par shes pa bsgral bar bya'o/ /kha sbyor kha phye la sogs pa'i rim pas bsad nas/ 
<p>203a.2</p>de'i sha 'bar ba dang dro bar bya ba la sogs pa'i rim pas bza' bar bya'o/ /gang gang skye bo rnams la ni/ /zhes bya ba la sogs pa la sngon du bstan pa'i sems can gnas bde ba can du bsgral ba des chos thos pas che ge mos drin btags so zhes zlo bar 'gyur ro/ /de rnal 'byor pa'i dbang
<p>203a.3</p>du 'gyur ro/ /tshig des don de bstan to/ /gzhan yang rnal 'byor pa'i bza' bar bya ba gsum ston par byed de/ gzhan gyis bsad pa dang / rang shi ba dang / sems bzang pos rang gis bsad pa'o/ /pad+ma'i myu gu rdo rjes mdzad pa'i kye'i rdo rje'i rgyud kyi le'u bdun pa'i 'grel pa rdzogs so// // 
<p>203a.4</p>nam mkha'i khams zhes bya ba la sogs pa la/ sngon du rdo rje'i sa gzhi dang / rdo rje'i ra ba dang / rdo rje'i gzeb de dag bstan to/ /de'i dbus su srung ba'i 'khor lo bsam par bya'o/ /ji ltar bsam par bya zhe na/ 'khor lo rtsibs bcu pa kha dog ser pos 'khor bar bsam mo/ /tshig
<p>203a.5</p>des ni 'khor lo bstan to/ /sngon du ji ltar rigs zhes bya ba la sogs pa la 'khor lo de la gshin rje gshed la sogs pa shar phyogs nas bzung nas lha rnams ji bzhin skye ba gzhan du dgong par bya'o/ /de la shar phyogs kyi rtsibs la gshin rje gshed po kha dog nag po zhal g.yas
<p>203a.6</p>dkar ba g.yon dmar ba'o/ /phyag g.yas gnyis na rdo rje tho ba/ /tha ma na ral gri'o/ /phyag g.yon gyi gnyis na rin po che/ tha ma na pad+ma'o/ /lho phyogs kyi rtsibs la shes rab mthar byed sku mdog dkar po g.yas sngo g.yon dmar ba'o/ /g.yas kyi gnyis na dbyug pa dkar po dang / 
<p>203a.7</p>ral gri'o/ /g.yon gyi gnyis na rin po che dang / pad+ma'o/ /nub phyogs kyi rtsibs la pad+ma mthar byed sku mdog dmar po g.yas sngo g.yon dkar ba'o/ /g.yas kyi gnyis na pad+ma dang / ral gri'o/ /g.yon gyi gnyis na rin po che dang 'khor lo'o/ /byang phyogs kyi rtsibs la bgegs mthar
<p>203b</p>
<p>203b.1</p>byed sku mdog nag po g.yas dkar g.yon dmar ba'o/ /g.yas gnyis na rdo rje dang ral gri'o/ /g.yon gnyis na rin po che dang / pad+ma'o/ /me mtshams su khro bo chen po Tak+ki rA dza sgeg pa'i tshul dang ldan pa sku mdog sngon po g.yas dkar g.yon dmar ba'o/ /g.yas gnyis na lcags
<p>203b.2</p>kyu dang / ral gri'o/ /g.yon gnyis na rin po che dang pad+ma'o/ /srin po'i mtshams na dbyug pa sngon po phyag mtshan dbyug pa sngon po ma gtogs pa phyi ma rnams gshin rje gshed dang mthun no/ /rlung gi mtshams su stobs po che phyag mtshan rtse gsum ma gtogs pa phyi ma rnams gshin rje
<p>203b.3</p>gshed dang mthun no/ /Tak+ki rA dza ma gtogs pa de dag sku thung ba gsus pa che la 'phyang ba/ sku sprul gyis brgyan pa/ zhal 'jigs pa'i gzugs dang ldan pa/ ljags zlum po 'dril ba/ /mche ba gtsigs pas bzhad pa/ dbu skra dmar ser gyen du 'khyil ba/ smar dmar ser dang ldan pa'o/ / 
<p>203b.4</p>dbang ldan gyi mtshams su mi g.yo mgon po phyag mtshan rdo rje dang spyan dmar ser ma gtogs pa gzhan Tak+ki rA dza dang mthun no/ /steng du gtsug tor 'khor los sgyur ba'i rgyal po sku mdog ser po zhal g.yas sngo g.yon dkar ba'o/ /g.yas gnyis na 'khor lo ser po dang ral gri'o/ /g.yon
<p>203b.5</p>gnyis na rin po che dang pad+ma'o/ /'og gi phyogs su sum+b+ha phyag mtshan rdo rje ma gtogs pa gzhan Tak+ki rA dza dang mthun par bshad do/ /khro bo thams cad kyi phyag dang pos yum la 'khyud pa'o/ /'khor lo de'i dbus la ni nam mkha'i khams zhes bya'o/ /b+ha ga zhes bya ba ni chos kyi 'byung gnas so/ / 
<p>203b.6</p>de ni bshad ma thag pa der bsam par bya'o/ /chos kyi 'byung gnas de ji lta bu zhe na/ /gru gsum kha dog dkar po dang / /gru phra mo kha thur du bltas pa'o/ /ji bzhin rigs pa zhes bya ba ni rim pa bzhin du'o/ /rim pa ni sa'i dkyil 'khor dang / chu'i dkyil 'khor dang / me'i dkyil 'khor dang / 
<p>203b.7</p>rlung gi dkyil 'khor chen po'o/ /de'i dkyil du 'khor lo bsam par bya'o/ /'khor lo bsam par bya zhes bya ba'i don de ji lta bu zhe na/ rnam par snang mdzad bsgyur nas gzhal yas khang bskyed pa zhes bya ba'i don to/ /rim pa gnyis pa zhes bya ba ni gzhal yas khang rim pa gnyis dang
<p>204a</p>
<p>204a.1</p>ldan pa'o/ /snying po la ni gcig par gyur/ /zhes bya ba ni gzhal yas khang gi dbus kyi pad+ma'i ze'u 'bru la rim pa dang po zhes bya'o/ /gru gsum la ni gzhan ma gsungs/ /zhes bya ba ni ze'u 'bru ma gtogs pa chos kyi 'byung gnas [(]gyi [,]kyi [)]nang du gzhal yas khang gi ngo bo ji tsam
<p>204a.2</p>gnas pa la ni rim pa gnyis pa zhes bya'o/ /'khor lo zhes bya ba ni lha rnams bsgom par bya'o/ /de'i dbus su zhes bya ba ni gzhal yas khang gi dbus zhes bya'o/ /ro ni bsam par bya zhes bya ba ni lha bco lnga'i gdan zhing chen bsam par bya'o/ /gang bsam par bya zhe na/ ze'u 'bru dang / 'dab ma
<p>204a.3</p>brgyad dang / sgo bzhi dang / shar phyogs kyi pad+ma'i 'dab ma'i sna dang nub phyogs kyi pad+ma'i 'dam ma'i snar bsam par bya'o/ /de'i thog tu zhes bya ba ni gnas kyi gtso bo'i steng na gnas pa'i gang na de'i steng du'o/ /zla bar gyur zhes bya ba ni a la sogs pa zhu ba las zla bar bsam par bya'o/ /de
<p>204a.4</p>nas ma lus nyi mas mnan/ /zhes bya ba ni ka la sogs pa zhu ba las nyi ma'i dkyil 'khor bsam par bya'o/ /sa bon de'i steng du zhes bya ba ni aM dang hUM ngo / /de dag thams cad bsgyur ba las rdo rje sems dpa' bsam par bya'o/ /rdo rje sems dpa' ji lta bu zhe na/ /zhal dang phyag mtshan
<p>204a.5</p>sras dang 'dra/ /zhes bya ba ni 'bras bur gyur pa'i gzugs dang mthun par bshad do/ /'bras bur gyur pa'i lha'i gzugs dang zhal la sogs pa mthun na bye brag ci yod ce na de'i bye brag bstan par bya'o/ /de'i phyir/ zla 'od nor bu kha dog 'dra/ /zhes smos so/ /tshig des ni bye brag 'di bstan
<p>204a.6</p>par bya ste/ rgyu'i gzugs kyi gdan ni zla ba'i dkyil 'khor ro/ /de'i sku ni zla ba'i kha dog dang 'dra'o/ /'od zer kyang zla ba'i 'od zer dang 'dra bar bstan to/ /'bras bu'i gzugs kyi ni nyi ma'i gdan dang nyi ma'i 'od zer dang ldan pa'o/ /yi ge rnams las byung ba'i sku/ /zhes bya ba la sogs pa la yi ge rnams
<p>204a.7</p>las byung ba zhes bya ba ni rdo rje sems dpa'i sku'o/ /sku des mnyam par sbyor ba'i dus su byang chub kyi sems rengs par byed pa hUM phaT bsam par mi bya'o/ /de bsam par mi bya ba'i phyir/ /zla ba nyi ma gnyis med sbyor/ /zhes bya ba smos so/ /de ni byang chub sems dang rang byung gi me tog de gnyis
<p>204b</p>
<p>204b.1</p>'dus par gyur pa'o/ /gau rI la sogs pa zhes bya ba ni bshad ma thag pa de las spro ba bstan to/ /gau rI la sogs pa gang yin zhe na/ zhal brgyad pa la sogs pa rnams kyi dkyil 'khor gyi lha'o/ /de'i don rgyas par bshad par bya ste/ gau rI la sogs pa nyi ma zla ba 'dus pa las skye ba'i
<p>204b.2</p>phyir/ thabs dang shes rab rang bzhin gyis/ /zhes bya ba la sogs pa smos so/ /thabs dang shes rab mnyam par sbyor ba la zla ba nyi ma dbye ba las zhes bya'o/ /de rnams sku mdog so sor dbye zhes bya ba la sogs pa ni dbus kyi gtso bo la ltos nas de dag gi bye brag so sor shes
<p>204b.3</p>par bya'o/ /gau rI la sogs pa zhes bya ba'i tshig nges ni bdag med ma la sogs pa'i 'dra ba 'byung ba'i 'bras bur shes par bya'o/ /rnam par smin pa'i 'bras bu thob par bya ba'i phyir mig la sogs pa'i skye mched byin gyis brlab par bya ste/ de'i phyir/ dang po nag po bsam par bya/ / 
<p>204b.4</p>zhes bya ba la sogs pa smos so/ /yang na de bzhin chags bral mtha'/ /zhes bya bas ni 'khor lo bzhi byin gyis brlab par bya ba dang / skyes bu byed pa'i 'bras bu bstan to/ /phyin ci log pa thams cad spong ba dang / phyin ci ma log pa bskyed par bya ba'i phyir bskyed pa'i rim pa bshad
<p>204b.5</p>par bya ste/ bskyed pa'i rim pa ji lta bu zhe na/ bskyed pa'i rim pa ji bzhin du/ /zhes bya ba smos so/ /kun rdzob tu rgyu dang 'bras bu'i dngos po la bya bar bstan to/ /rdzogs pa'i rim pa'i de bzhin du/ /zhes bya ba ni rdzogs pa dang rang bzhin gyis grub par gnas pa'o/ /kun gyi rting la rang bzhin
<p>204b.6</p>dga'/ /zhes bya ba ni rnam par rtog pa med pa'i ye shes gcig kho na rgyu yin gyi gzhan ma rnams la ni ltos pa med do/ /de la ni rang bzhin dga' ba zhes bya'o/ /bde mchog dga' ba srid par gsungs/ /zhes bya ba ni chags pa dang bcas pa'i ye shes la ni bde mchog dga' ba zhes so bya'o/ / 
<p>204b.7</p>de la ni srid pa zhes bstan to/ /chags pa dang bral ba'i ye shes me mar shi ba lta bu mya ngan las 'das pa la chags pa dang bral ba kun 'das pa zhes bya ba'o/ /btang snyoms su gnas pa la ni bar ma'i dga' ba tsam zhes bya'o/ /de gsum dang bral ba la ni/ /'di rnams kyi ni rang bzhin
<p>205a</p>
<p>205a.1</p>spangs/ /zhes bya'o/ /des ni rang bzhin dga' ba bstan to/ /de gsum dang bral ba rang bzhin dga' ba yin na 'khor ba dang mya ngan las 'das pa btang snyoms so/ /de gsum spangs nas sgra gzhan gyis de brjod par bya bar rigs na de gsum la ltos nas rang bzhin
<p>205a.2</p>dga' ba ci'i phyir bstan/ de'i len du/ rang bzhin bstan du gzhan mi nus/ /gang na'ang de ni mi thob bo/ /zhes bya ba smos so/ /de ni 'khor ba la sogs pa'i sgra ma gtogs pa gzhan gyis ni ma yin no/ /rang bzhin ni 'khor ba la sogs pa ma gtogs par gzhan las thob pa med do/ /ci'i phyir
<p>205a.3</p>gzhan las thob par mi 'gyur zhe na/ yon tan ma yin pa ni 'khor ba yin la de yang rnam par shes pa las tha dad pa med do/ /rnam par shes pa la yang 'das pa dang ma 'ongs pa de la med do/ /skad cig ma shin tu cha phra ba'i ngo bor yod pa'o/ /de'i phyir gang zhig 'khor/ 'khor ba zhes bya ba gang / 
<p>205a.4</p>'khor ba'i las ni gang zhig yin te/ de ni med de/ de'i phyir 'khor ba med par bstan to/ /de'i phyir mya ngan las 'das pa yang med do/ /de gnyis med pas bar ma yang dmigs pa med do/ /de bas na 'khor ba la sogs pa'i rang bzhin go ba la rang bzhin dga' ba zhes bya'o/ /de'i phyir sgra
<p>205a.5</p>gzhan gyis brjod par mi nus pa dang / gzhan las mi thob par bstan to/ /de lta bu'i ye shes ji ltar go bar 'gyur zhe na/ de'i phyir/ bla ma'i bkur sti zhabs 'bring gis/ /zhes bya ba la sogs pa la bsod nams kyi las goms pa'i dbang gis/ sems bzang por gyur pas yang dag pa'i
<p>205a.6</p>bla ma dang phrad par 'gyur zhing des lam ston par byed do/ /de goms pa'i dbang gis rang gi go bar 'gyur ro/ /sgrib pa dang bral ba'i ye shes skyes pa'i skad cig la rnam pa thams cad go bar 'gyur ro/ /de'i phyir na rnam pa thams cad gcig go/ /de bas na rang bzhin dga' ba las thams cad
<p>205a.7</p>skye bar bstan to/ /de lta bu'i ye shes rtag par goms pas skye bar 'gyur ro/ /de go bar bya ba'i phyir tshig 'di bstan par bya'o/ /'di ltar bsam byas rnal 'byor pa/ /zhes bya ba la sogs pa bstan to/ /rtsa shing dbyi mo la sogs pa/ /zhes bya ba la sogs pa ni rnam par shes pa'i
<p>205b</p>
<p>205b.1</p>rnam pa yin gyi/ gzhan gyi ni ma yin no/ /rnam pa thams cad rnam par shes pa las logs shig na med na phyi rol rnams kyis ci'i phyir shes par mi 'gyur/ de'i lan du dpag tu med pa'i dus nas phyi rol yin par brtags pas na go bar mi 'gyur ro/ /mnyam pa'i ro goms pa
<p>205b.2</p>dang ldan pa'i rnal 'byor pas phrin las thams cad 'grub par 'gyur ro/ /ji ltar 'grub par 'gyur zhe na/ de'i phyir tshig 'di bstan par bya ste/ rtog pas las ni skye bar 'gyur/ /zhes bya ba ni rang bzhin dga' ba'i ting nge 'dzin la gnas pa'i rnal 'byor pas sems can gyi don du ji
<p>205b.3</p>ltar brtags pa de bzhin du phrin las kun 'grub par 'gyur ro/ /de la las zhes bya ba ni zhi ba la sogs pa'i phrin las so/ /rnam pa thams cad dang rnam par rtog pa thams cad dang las thams cad de/ de dag thams cad bshad ma thag pa'i rnal 'byor pa des 'grub par 'gyur ro/ / 
<p>205b.4</p>de'i phyir tshig 'di bstan par bya ste/ rang bsdu rang gis byed pa'o/ /zhes bya ba la sogs pa bstan to/ /chos 'byung gnas las byung ye shes/ /zhes bya ba ni rdo rje pad+ma dang mnyam par sbyar ba las skyes pa'i ye shes so/ /thabs ldan zhes bya ba ni lha'i rnal 'byor dang ldan pa'o/ / 
<p>205b.5</p>des ni ye shes skye bar byed pa'i rgyu bstan to/ /gzhan yang ye shes skye ba'i rgyu ni bskyod pa dang / ga bur spang bar mi bya ba dang / bsgom pa'i stobs so/ /de dag gi dbang gis ji lta bu'i ye shes skye bar 'gyur zhe na/ spros pa thams cad dang bral ba/ 'das pa dang ma 'ongs pa
<p>205b.6</p>rnam pa gnyis dang bral ba/ rang gis rig pa/ gzhan la tshig tu brjod par mi nus pa/ don thams cad mngon sum du byed par nus pa/ bems po ma yin pa thams cad mkhyen pa/ 'das pa dang ma 'ongs pa dang da ltar gyi ye shes so/ /bshad ma thag pa'i rang bzhin no/ /pad+ma'i
<p>205b.7</p>myu gu rdo rjes mdzad pa'i kye'i rdo rje'i rgyud kyi le'u brgyad pa'i 'grel pa rdzogs so// //dbang po drug ces bya ba ni mig gi dbang po la sogs pa'o/ /phung po lnga zhes bya ba ni gzugs kyi phung po la sogs pa'o/ /de la gzugs kyi phung po ni dbang po dang / yul lnga dang / sngon du gzugs
<p>206a</p>
<p>206a.1</p>rnam pa gnyis zhes bya ba la sogs pa bstan pa dang / 'byung ba chen po bzhi dang / mig gi dbang po'i rten la sogs pa dang / gzugs 'das pa la sogs pa la ni gzugs kyi phung po zhes bya'o/ /tshor ba'i phung po zhes bya ba ni bde ba dang sdug bsngal dang btang snyoms
<p>206a.2</p>so/ /gzhan yang mig gi 'dus te reg pa la sogs pa las byung ba'i tshor ba bco brgyad dang / tshor ba 'das pa la sogs pa dpag tu med pa la tshor ba'i phung po zhes bya'o/ /'du shes zhes bya ba ni rgyu rkyen 'dus pas mtshan mar 'dzin pa la 'du shes zhes bya'o/ /de'i rgyu ni gzugs la sogs
<p>206a.3</p>pa dpag tu med pa'o/ /de yang chung ngu dang / chen po dang tshad med pa'o/ /de yang 'das pa dang da ltar dang ma 'ongs pa la 'du shes kyi phung po zhes bya'o/ /'du byed kyi phung po zhes bya ba ni sems las gang byung ba'o/ /de la sems las byung ba zhes bya ba ni dad pa la sogs pa dang / 'dod chags la
<p>206a.4</p>sogs pa ste/ de yang mig gi dbang po la sogs pa la brten nas skye ba'o/ /de dag thams cad la 'du byed kyi phung po zhes bya'o/ /rnam par shes pa'i phung po zhes bya ba ni mig gi rnam par shes pa la sogs pa drug go/ /de yang dge ba dang mi dge ba dang lung du bstan pa dang ma bstan pa'o/ /de ni
<p>206a.5</p>chung ngu dang 'bring dang chen po'o/ /de dag la ni rnam par shes pa'i phung po zhes bya'o/ /nang gi gnas drug dang / phyi'i yul drug go/ /de'i rnam par dag pa ni gzung 'dzin dang bral bzhes bstan to/ /rdo rje ma sgyur gzugs phung la/ /zhes bya ba la sogs pas bstan to/ /lha'i rnam par dag pa
<p>206a.6</p>bstan nas dbus kyi gtso bo zhal brgyad pa'i rnam par dag pa bstan par bya ste/ de bstan par bya ba'i phyir/ phyag rnams kyi ni stong nyid dag /ces bya ba la/ nang stong pa nyid dang / phyi stong pa nyid dang / phyi nang stong pa nyid dang / stong pa nyid stong pa nyid dang / chen po stong pa nyid dang / don dam pa stong pa nyid
<p>206a.7</p>dang / 'dus byas stong pa nyid dang / 'dus ma byas stong pa nyid dang / shin tu stong pa nyid dang / thog ma dang tha ma med pa stong pa nyid dang / dor ba med pa stong pa nyid dang / rang bzhin stong pa nyid dang / chos thams cad stong pa nyid dang / rang gi mtshan nyid stong pa nyid dang / mi dmigs pa stong pa
<p>206b</p>
<p>206b.1</p>nyid dang / ngo bo nyid stong pa nyid dang / de la nang stong pa nyid ces bya ba ni mig gi dbang po la sogs pa la ni nang stong pa nyid ces bya'o/ /mig gi yul gzugs la sogs pa la ni phyi stong pa nyid ces bya'o/ /de gnyis stong pa snyam pa'i sems de yang stong pas na phyi nang stong pa nyid ces bya'o/ /stong pa nyid
<p>206b.2</p>stong pa nyid ces bya ba ni chos thams cad stong pa nyid do snyam pa'i sems de yang stong nyid yin pas na stong pa nyid stong pa nyid ces bya'o/ /shar phyogs la sogs pa stong pa nyid la ni chen po stong pa nyid ces bya'o/ /don dam pa stong pa nyid ces bya ba ni mya ngan las 'das pa yang stong pas don dam pa stong
<p>206b.3</p>pa nyid ces bya'o/ /'dus byas stong pa nyid ces bya ba ni 'dod pa'i khams dang / gzugs kyi khams dang / gzugs med pa'i khams so/ /de dag 'dus byas stong pa nyid ces bya'o/ /'dus ma byas stong pa nyid ces bya ba ni skye ba dang gnas pa dang 'gag pa med pa la ni 'dus ma byas stong pa nyid
<p>206b.4</p>ces bya'o/ /shin tu stong pa nyid ces bya ba ni rtag par lta ba dang / chad par lta ba de gnyis kyi stong pa la ni shin tu stong pa nyid ces bya'o/ /thog ma dang tha ma med pa stong pa nyid ces bya ba ni 'gro ba dang 'ong ba med pa'o/ /de la ni thog ma dang tha ma med pa stong pa nyid ces bya'o/ /dor ba med pa stong pa nyid
<p>206b.5</p>ces bya ba ni dor ba med pas na dor ba med pa stong pa nyid ces bya'o/ /rang bzhin stong pa nyid ces bya ba ni chos thams cad kyi rang bzhin gang gis kyang ma byas pas na rang bzhin stong pa nyid ces bya'o/ /chos thams cad stong pa nyid ces bya ba ni 'dus byas dang 'dus ma byas dag de gnyis kyis stong
<p>206b.6</p>pa la ni chos thams cad stong pa nyid ces bya'o/ /rang gi mtshan nyid stong pa nyid ces bya ba ni chos thams cad rang rang gi mtshan nyid kyis stong pas na rang gi mtshan nyid stong pa nyid ces bya'o/ /mi dmigs pa stong pa nyid ces bya ba ni dus gsum gyi chos mi dmigs pa la ni mi dmigs pa stong pa nyid
<p>206b.7</p>ces bya'o/ /ngo bo nyid stong pa nyid ces bya ba ni rgyu rkyen las skyes pa rnams ni don dam par med pas na ngo bo nyid stong pa nyid ces bya'o/ /de dag gi rnam par dag pa ni phyag bcu drug go/ /zhabs kun bdud kyi dag pa yis/ /zhes bya ba ni nyon mongs pa'i bdud la sogs pa 'joms par byed pa ste/ de ji
<p>207a</p>
<p>207a.1</p>ltar 'joms par byed ce na/ shes rab kyi stobs kyis so/ /shes rab de yang bzhi ste/ dngos po stong pa nyid dang / dngos po med pa stong pa nyid dang / rang bzhin stong pa nyid dang / gzhan rang bzhin gyis stong pa nyid do/ /de la dngos po stong pa nyid ces bya ba ni dngos po rang gi rang bzhin gyis
<p>207a.2</p>stong pa nyid do/ /dngos po med pa stong pa nyid ces bya ba ni dngos po med pas stong pa nyid ces bya'o/ /rang bzhin stong pa nyid ces bya ba ni rang bzhin gyis stong pa nyid do/ /gzhan rang bzhin gyis stong pa nyid ces bya ba ni gzhan nyid rang bzhin gyis stong pas na gzhan rang bzhin gyis stong pa nyid ces bya'o/ /de dag gi
<p>207a.3</p>rnam par dag pa ni zhabs bzhir bstan to/ /rnam par thar pa brgyad kyi zhal/ /zhes bya ba ni/ gzugs can gzugs la lta ba dang / /sdug pa'i rnam par thar pa lus kyis mngon sum du byas nas rab tu byung ba'i spyod pa bslabs nas gnas pa dang / rnam shes mtha' yas kyi skye mched la gnas pa dang / nam
<p>207a.4</p>mkha' mtha' yas so snyam pa'i gnas pa dang / ci yang med pa'i skye mched kyi gnas pa dang / 'du shes med 'du shes med min gyi gnas pa dang / 'gog pa'i snyoms par 'jug pa'o/ /de dag gi rnam par dag pa ni zhal brgyad do/ /spyan dag rdo rje can gsum gyi/ /zhes bya ba ni sku gsung thugs kyi
<p>207a.5</p>rnam par dag pa ni spyan gsum mo/ /gang dang gang gis 'jig rten bcings/ /zhes bya ba ni rnam par rtog pa de dang de'i mun pas bcings pa'i shes pa ni shes pa de nyid kyi snang ba rang nyid grol bar 'gyur ro/ /pad+ma'i myu gu rdo rjes mdzad pa'i kye'i rdo rje'i rgyud kyi le'u dgu pa'i 'grel pa rdzogs so// // 
<p>207a.6</p>byang chub sems dpa'i khang pa la/ /zhes bya ba ni dur khrod do/ /yang na de ru gang rung thog /ces bya ba ni thabs dang shes rab kyi rgyus dngos grub thob par 'gyur ro/ /de la rigs ni tshad ma ma yin no/ /phyag rgya ma'i gdong g.yogs zhes bya ba ni dbang bzhi bshad pa'i gnas skabs su bstan par bya'o/ /rang
<p>207a.7</p>bzhin dga' ba'i ngo bo ni rnal 'byor ma chen mo rnams kyis 'du bar bya ba'i le'ur bstan zin to/ /'dir ni slob mas go bar bya ba'i phyir bstan par bya ste/ de bas na zlos pa'i skyon du mi 'gyur ro/ /yang na thams cad kyi ni spangs/ /zhes bya ba la sogs pas ni chags pa dang chags pa dang bral ba ni phyin ci
<p>207b</p>
<p>207b.1</p>log gi rnam par rtog pas brtags pa'o/ /rtog pa de 'gags par gyur pas de yang 'gag par 'gyur ro/ /de gnyis 'gags pa ni bar ma yang mi dmigs so/ /de'i phyir de gsum gyis rang bzhin dga' ba spangs pa'o/ /yang na bshad ma thag pa nyid kyi rang bzhin go bar bya ste/ de ji ltar go bar bya zhe na/ 
<p>207b.2</p>spros pa thams cad dang bral bar rang gis go la gzhan la brjod par mi nus pa'o/ /de spangs nas gzhan du ni rang bzhin dga' ba mi rnyed do/ /de'i phyir rang bzhin dga' ba ni dga' ba gsum gyi bdag nyid do/ /rtsed mo mchog gi bde ba la/ /zhes bya ba ni rtog pa med pa'i ting nge 'dzin no/ /de rnyed pas gzung ba
<p>207b.3</p>la sogs pa'i rnam par rtog pa dang bral bar 'gyur ro/ /rang bzhin gnyis zhes bya ba ni thabs dang shes rab kyi dbye bas rang bzhin dga' ba gnyis zhes bya'o/ /rang bzhin ni yang dag par rdzogs pa'i sangs rgyas so/ /stong pa nyid ces bya ba ni chos thams cad mi dmigs pa'o/ /snying rje zhes bya ba ni sems
<p>207b.4</p>can thams cad 'khor ba las sgrol ba'o/ /de yang dmigs par sgrol bar byed pa'i rang bzhin la ni snying rje zhes bya'o/ /stong pa nyid dmigs pa med pa dang snying rje dmigs pa dang bcas pa ji ltar gcig par 'gyur zhe na/ de ni skyon med de/ ting nge 'dzin gang stong pa nyid dang bcas pa de la ni stong pa nyid ces
<p>207b.5</p>bya'o/ /de ni snang ba'i rang bzhin no/ /snying rje ni shes rab kyi mig gi rang bzhin no/ /de'i phyir ting nge 'dzin la snang ba skyes nas snying rje'i mig gis bltas na sems can gang gi sgo nas grol bar 'gyur ba shes par byas nas sems can gyi don byed par 'gyur ro/ /de'i phyir stong pa nyid dang snying rje ni mi mthun
<p>207b.6</p>par 'gyur ba med do/ /de bas na de gnyis phan tshun gcig la gcig yon tan du 'gyur ro/ /pad+ma'i myu gu rdo rjes mdzad pa'i kye'i rdo rje'i rgyud kyi le'u bcu pa'i 'grel pa rdzogs so// //g.yon par gnas pa'i blta ba'i dbang / /zhes bya ba ni mig gi 'bras bu gnyis kyis g.yon phyogs su blta bar bya'o/ /de la ni
<p>207b.7</p>dbang du bya ba'i lta ba zhes bya'o/ /de lta bu'i rim pas g.yas phyogs su bltas nas dgug pa'i lta stangs bya'o/ /de la ni dgug pa'i lta ba zhes bya'o/ /mig 'bras gnyis kyang steng du zhes bya ba la sogs pa ni de la mig 'bras gnyis pa gzhang g.yon du bskyod nas bag
<p>208a</p>
<p>208a.1</p>zhad steng du lnga bar byed pa'o/ /de la ni rengs par byed pa'i lta ba zhes bya'o/ /sna'i gdong rgyud bar na ste/ zhes bya ba mig 'bras gnyis mig gi bar du bzhag nas sna'i rtse mo la lta bar byed pa'o/ /de la ni gsod par byed pa'i lta ba zhes bya'o/ /rtog pa 'di ni mi bya'o
<p>208a.2</p>zhes bya ba ni the tshom mi bya'o/ /ci'i phyir the tshom mi bya zhe na/ tshad ma las byung ba'i phyir ro/ /tshad ma zhes bya ba gang yin zhe na/ gang goms par byas pa mngon du gyur pa la ni tshad ma zhes bya'o/ /de'i phyir/ /sangs rgyas rdzu 'phrul bsam mi khyab/ /ces bya'o/ /de la bsam mi khyab ces
<p>208a.3</p>bya ba ni rnam par rtog pa med pa'o/ /rnam par rtog pa med pa gang yin zhe na/ 'jig rten gyi khams dpag tu med pa na 'khor ba dpag tu med pa dang / mya ngan las 'das pa la sogs pa rdzu 'phrul dpag tu med pa ston par byed do/ /de dag thams cad kyang rnal 'byor pa las 'grub par
<p>208a.4</p>'gyur na/ lta ba tsam 'grub par 'gyur ba lta smos kyang ci dgos/ gsod pa 'di na dgos pa med/ /ces bya bas ni bsrung bar bya ba'i dam tshig bstan to/ /thog ma na dang thog ma ga/ zhes bya ba la sogs pas ni bza' bar bya ba'i dam tshig bstan to/ /pad+ma'i myu gu rdo rjes
<p>208a.5</p>kye'i rdo rje'i rgyud kyi rdo rje snying po yongs su bla na med pa'i byang chub kyi skal ba'i rgyal po'i 'grel pa mdzad pa rdzogs so// //dgongs la gzugs brnyan dag par bya/ /zhes bya ba ni mngon par byang chub pa lnga'i rim pas lngar so la sogs pa bskyed nas/ bskyed pa de nyid zhu bar bsam
<p>208a.6</p>par bya'o/ /de la bskul nas bzhengs par bsam par bya'o/ /de'i skye mched byin gyis brlab pa dang ye shes sems dpa' bsam par bya'o/ /de dag ting nge 'dzin gyis rdzogs par bya'o/ /de nas de bzhin gshegs pa rnams kyis dbang bskur nas rigs kyi gtso bos dbu brgyan
<p>208a.7</p>par bsam par bya'o/ /de dag bsam par byas nas rnam par rgyal ba'i bum pa la sogs pa'i nang du snying po lnga'i sman dang bdud rtsi rnam pa lnga dang / dri zhim po'i chu dang de dag nang du blugs par bya'o/ /pA la sha la sogs pa'i yal gas kha brgyan par byas la/ ras gtsang mas mgrin pa
<p>208b</p>
<p>208b.1</p>bcing bar bya ba dang / legs par lha'i phyag mtshan bri bar bya'o/ /de nas rnam par rgyal ba'i bum pa la sogs pa'i steng du rdo rje la me tog gi phreng ba bcings la me tog gi phreng ba'i sna bzung la bsnyen pa dbul bar bya'o/ /de yang rang gi yi dam gyi lha la sogs pa'i sngags dbul bar bya'o/ / 
<p>208b.2</p>de nas ba'i rnam lnga dang shun phrags lnga dang / dri zhim po lnga dang / til mar ro/ /de nas khrus bya ba bstan par bya ste/ glu dang rnga skad dpag tu med pas mchod pa dang / bris sku la sogs pa me long la khrus bya'o/ /de nas glud gtang bar bya ba dang / de nas dgug par bya ba la sogs
<p>208b.3</p>pa dang na bza' la sogs pa dbul bar bya ba dang / de dag ni rim pa bzhin du sngags kyis dbul bar bya'o/ /gzhan yang ting nge 'dzin gyi mchod pa dang / bstod pa dang / bdud rtsi myang bar bya'o/ /pad+ma'i myu gu rdo rjes kye'i rdo rje'i rgyud kyi brtag pa gnyis pa'i bskos pa'i rim par
<p>208b.4</p>phye ba le'u dang po'i 'grel pa mdzad pa rdzogs so// //dang por rtag par goms par bya bar bstan to/ /spyod lam rnam pa bzhi kar de sems la gzhag par bya'o/ /de'i phyir/ skad cig ma las gzhan mi sems/ /zhes bya bas bstan to/ /sngon du rnal 'byor gyi spyod
<p>208b.5</p>pa bya ba'i phyir shes rab dag par bya ba bstan to/ /da ni phyag rgya chen po'i dngos grub grub par bya ba'i phyir tshig 'di bstan par bya ste/ de nyid thob byas mig yangs ma/ /zhes bya ba la sogs pa smos so/ /sngon du rang bzhin dga' ba sna tshogs kyi rnam par bstan to/ /da ni rang bzhin
<p>208b.6</p>dga' ba gcig nyid rnam pa kun gyi lus yin pa dang / de nyid de bzhin gshegs pa yin pa'o/ /de ni dbye bas rnam pa lngar 'gyur ro/ /de yang rgyas par phye bas gang+gA'i bye ma snyed kyi grangs dpag tu med par 'gyur ro/ /de'i don go bar bya ba'i phyir/ dga' ba chen po gcig pu zhes bya ba la
<p>208b.7</p>sogs pas bstan to/ /pad+ma'i myu gu rdo rjes kye'i rdo rje'i rgyud kyi rtog pa zhes bya ba rim par phye ba le'u gnyis pa'i 'grel pa mdzad pa rdzogs so// //rigs ngan pa las bton nas nyan thos kyi sa la sogs pa las sdom par byed pas na sdom pa zhes bya'o/ /sdom pa de gang la
<p>209a</p>
<p>209a.1</p>gnas she na/ de'i phyir/ e waM la ni rab tu gnas/ /zhes bya ba smos so/ /de la e waM zhes bya ba ni chos kyi 'byung gnas so/ /bshad ma thag pa'i snyom pa de ni bde ba chen po'i rang bzhin no/ /de'i thabs kyis de go bar 'gyur ro/ /dga' ba rnams ni de las 'byung / / 
<p>209a.2</p>zhes bya ba ni sngon du bstan pa'i dga' ba rnams ni de las skye bar 'gyur ro/ /skad cig ma yi dbye ba yis/ /zhes bya ba ni so sor ma la sogs pa'o/ /de bzhi ni dbang bzhi dang sbyar bar bya ste/ slob dpon dang / gsang ba'i dbang dang / shes rab ye shes kyi dbang dang / dbang bzhi pa dang
<p>209a.3</p>sbyar bar bya'o/ /slob mas dang po slob dpon la zhu bar bya ba'i phyir tshig 'di brjod par bya'o/ /byang chub rdo rje sangs rgyas la/ /chen po chen po ji ltar byin/ /da ni bsrung bar bya ba'i phyir/ /byang chub rdo rje bdag la byin/ /de nas sangs rgyas spyan la sogs pas bum pa gzung nas dbang
<p>209a.4</p>bskur bar bsam par bya'o/ /de'i 'og tu tshigs bcad brjod par bya'o/ /tshigs bcad ni 'di lta ste/ /dbang ni rdo rje chen po na/ /khams gsum gyis ni phyag byas pa/ /byin bya sangs rgyas thams cad la/ /gsang ba gsum gyi gnas las byung / /de ltar tshigs bcad brjod
<p>209a.5</p>nas bdud rtsi 'khyil ba'i sngags kyis btab pa'i chu rdo rje bzung ba'i lag pas bzung nas slob ma 'khor los sgyur ba'i rgyal po lta bur bsam par byas nas gtor bar bya'o/ /de nas gser la sogs pa las byas pa'i dbu rgyan yi dam gyi lhar bsam par byas la sngon du bstan pa bzhin du
<p>209a.6</p>dbu rgyan slob ma'i mgo la bzung la/ de bzhin gshegs pa thams cad nam mkha' la bsams nas/ dbu rgyan gyi gzugs su dbu rgyan la zhugs par bsam par bya'o/ /de ltar dbu rgyan gyi dbang bskur bar bya'o/ /de nas rdo rje gzung la/ de ring dbang ni khyod la bskur/ /sangs
<p>209a.7</p>rgyas kyis ni rdor 'dzin dbang / 'di ni sangs rgyas thams cad kyi/ /rdo rje 'di zung dngos grub phyir/ /de nas rdo rje bzung la slob ma'i mgo bo dang / mgrin pa dang / snying gar gzung la phyis lag pa g.yas par sbyin par bya'o/ /de nas lag pa g.yon par dril bu sbyin par bya'o/ /de gnyis
<p>209b</p>
<p>209b.1</p>dang ldan pa'i slob mas 'khyud par bya'o/ /de nas tshigs bcad brjod par bya ste/ oM badzra a d+hi pa ti tiSh+Tha a b+hi Shiny+tsA mi tiSh+Tha sa ma ya badzra s+t+waM zhes brjod par bya'o/ /de'i 'og tu rdo rje dril bu slob ma'i mgo la bzung la/ oM badzra satwa s+t+waM/ a b+hi Shiny+tsA mi badzra nA ma a b+hi She ka ta/ kye dpal che ge mo
<p>209b.2</p>rdo rje zhes bya bas ming gi dbang bstan to/ /de nas rdo rje'i dam tshig dang / dril bu'i dam tshig dang / phyag rgya chen po'i dam tshig go/ /dam tshig de gsum sbyin par bya'o/ /de nas dkyil 'khor gyi de kho na nyid bshad par bya'o/ /de nas lung bstan par bya'o/ /de nas rdo rje'i rab tu byung ba
<p>209b.3</p>sbyin par bya'o/ /de nas dbugs dbyung ba sbyin par bya'o/ /de dag la slob dpon gyi dbang zhes bya'o/ /yol ba la sogs pas gnas dgon par byas nas slob mas rang gi yid du 'ong ba snying rje la sogs pa dang ldan pa dang / ting nge 'dzin gsum dang ldan pa gsang ba'i dbang gi phyir slob
<p>209b.4</p>dpon la dbul bar bya'o/ /phul nas byang chub rdo rje zhes bya ba la sogs pa'i tshigs bcad brjod par bya'o/ /bla mas ci zhig byed ce na/ chos kyi rang bzhin pad+ma la bskul bar bya ba dang / de nas rdo rje rin po che'i nang du sems gtad par bya'o/ /nam mkha'i khams kyi lam du bskyod par mi byed
<p>209b.5</p>do/ /pad+ma nas bzlog la mthe bong dang srin lag gi bar du bsdams la slob ma'i lta ba'i spyod yul du mi 'gyur bar byas la/ de'i zhal pad+ma lta bu'i nang gi nam mkhar spar bar bya'o/ /de nas slob mas 'di skad brjod par bya ste/ a ho su khaM zhes brjod nas bkug ste/ longs spyod rdzogs par bskyed
<p>209b.6</p>par bya'o/ /de nas chos kyi rang bzhin bzhengs nas rang gi lus la gnas pa'i me tog gi ro khyer nas slob ma'i kha pad+ma lta bu'i nang du spar bar bya'o/ /de yang gos dang bral ba'o/ /de la gsang ba'i dbang zhes bya'o/ /gang sangs rgyas par gyur pa'i chos kyi rang bzhin gcig par 'dod pa'i de bzhed
<p>209b.7</p>kyis shes rab ye shes kyi dbang ni de nyid sbyin par bya'o/ /rang bzhin gcig par mi 'dod pa'i bzhed kyis stong pa nyid gzhan sbyin par bya'o/ /de nas thos pa dang go ba'i ye shes mngon sum du bya ba'i phyir sngon du bstan pa'i bskul ba'i tshigs bcad kyis slob dpon la bskul bar bya'o/ /de nas slob dpon
<p>210a</p>
<p>210a.1</p>gyis slob ma'i lag par stong pa nyid byin la/ de slob dpon gyi phyag gis bzung nas tshigs su bcad pa 'di brjod par bya ste/ 'di ni khyod kyi gzungs mar bzang / /sangs rgyas kyis rtogs khyod kyis spyod/ /dkyil 'khor rim pa'i rnal 'byor gyis/ /yang
<p>210a.2</p>dag bde ba myong bar gyis/ /thabs gzhan gyis ni sangs mi bya/ /rang bzhin gyis dag 'jig rten gsum/ /de'i phyir shes rab spang mi bya/ /dus gsum skad cig spang mi bya/ /'di ni sangs rgyas thams cad kyi/ /rig pa'i rab byung bla na med/ /spong dang ngan smra glen par bshad/ /de yis dngos
<p>210a.3</p>grub mchog mi thob/ /de ltar brjod nas sbyin par bya'o/ /de nas bshad ma thag pa'i stong pa nyid kyis gos dang bral bar byas nas/ chos kyi 'byung gnas bstan te/ sgeg pa'i tshul du gnas nas 'di ltar rjod par byed de/ kye 'di ltar dam tshig spyod par khyod nus sam/ /rnam snang la sogs
<p>210a.4</p>khyod kyis spyod nus sam/ /khrag dang byang chub sems dang sha chen dang / /stong nyid rnams la dad par khyod kyis gyis/ /b+ha ga pad+ma dag la khyod kyis gtugs/ /'khyud pa la sogs pas ni gang zhig zlo/ /de rnams thams cad khyod kyis bya dgos so/ /kye de ltar byas pas bde ba skye bar 'gyur/ / 
<p>210a.5</p>de ni slob mas zla bar byed de/ kye ci'i phyir lha mo bdag gis mi nus gsungs/ /dri chen dri chu la sogs bdag gis bza'/ /stong nyid rnams la rtag tu dad par bya/ /b+ha ga pad+ma rnams la gtugs par bya/ /de ltar slob mas brjod nas/ stong pa nyid kyis brjod par byed de/ /a ho
<p>210a.6</p>bdag gi pad+ma 'di ni ste/ /bde ba thams cad kun dang ldan pa ste/ /gang zhig slob dpon man ngag dang ldan spyod/ /de yi mdun du bdag nyid gnas pa ste/ /ji ltar bzlas pa bzhin du khyod kyis spyod/ /yang dag sangs rgyas la sogs khyod kyis mchod/ /bde ba chen po rgyal po 'di na gnas/ / 
<p>210a.7</p>de nas stong pa nyid kyi sngags 'di brjod par bya ste/ b+ha ja s+t+waM ho/ /yang slob mas 'di ltar byed de/ /me tog gi g.yon phyogs su gnas nas rdo rje dbyings kyi dbang phyug ma zhes bya ba'i rtsa de slob dpon gyi man ngag gis go bar byas la phyis pad+ma rgyas par gyur pa'i tshe dper na bung bas me tog gi
<p>210b</p>
<p>210b.1</p>rtsi myong ba bzhin du myong bar bya'o/ /rnal 'byor pas ni ji tsam dus mi byed/ /byang chub sems ni spong bar mi byed do/ /sems la 'dod pa thams cad rnyed par 'gyur/ /dga' ba la skyes rtag gnas ji lta bu/ /byang chub sems ni spangs par gyur na ni/ /dngos grub thams cad kyi ni mdzod yin pa/ / 
<p>210b.2</p>rnam shes dag dang phung po brgyal ba ni/ /yang dag dngos grub dag ni skye mi 'gyur/ /nam mkha'i khams dang rdo rje'i rnal 'byor la/ /reg bya reg pas shin tu che ba ste/ /bde ba skyes pas bde mchog dga' bar byed/ /bde mchog chags bral bar du go bar bya/ /pad+ma'i nam mkha' rin po che yis
<p>210b.3</p>mnan/ /de yi gnas su rdo rje skyil krung bcas/ /sems ni rdo rje la ni shes par bya/ /de yi dus na ye shes gang skyes pa/ /ye shes 'di ltar yin zhes brjod mi nus/ chags pa ma yin chags pa dang bral min/ bar zhes bya ba yang ni dmigs pa min/ /de dag gis ni shes rab ye shes
<p>210b.4</p>kyi dbang bstan to/ /bshad ma thag pa'i shes rab ye shes kyi dbang gi de kho na nyid la ni dbang rin po che zhes bya'o/ /de ni slob dpon gyi man ngag gis shes par bya'o/ /dbang gi de nyid ji ltar bzlas bzhin yin/ /slob ma'i sems ni yang dag rang gis shes/ /rab zab theg las yang dag
<p>210b.5</p>grol bas te/ /tshig gi dbang ni rin chen bstan par bya/ /de dag gis ni dbang bzhi pa bstan to/ /bzhi po de ni skad cig ma bzhi dang sbyar bar bya'o/ /ston pas gsungs zhes bya ba ni bla mas ston zhes bya ba'i don to/ /gzungs ma zhes bya ba ni stong pa nyid do/ /bde ba che zhes bya ba ni bshad ma thag pa nyid
<p>210b.6</p>bde ba chen po yin pa dang rang bzhin dga' ba'i ngo bo'o/ /byang chub ma thob yan chad du/ /zhes bya ba ni yang dag par rdzogs pa'i sangs rgyas la khyab pa'o/ /de ni yang dag pa'i ye shes so/ /thams cad lus la rnam par gnas/ /zhes bya ba ni chos kyi sku dang / longs spyod rdzogs pa'i sku dang / sprul pa'i
<p>210b.7</p>sku dang / bde ba chen po'i sku'o/ /de la gnas par gyur pa'o/ /bde ba chen po la ci'i phyir sku zhes bya zhe na/ de bstan par bya ste/ sngon po la sogs pa'i rnam pa rnam par shes pa las ma gtogs pa logs shig na med do/ /de bas na thams cad shes pa'i rnam pa'o/ /phyin ci log gi dbang gis tha
<p>211a</p>
<p>211a.1</p>dad par snang ngo / /de'i phyir bde ba la sogs pa yon tan ma yin pa yin nam ci/ shes pa spangs nas rgyu gzhan las skyes pa yin nam/ de ltar ni ma yin no/ /rnam par shes pa las sdug bsngal la sogs par myong bar mi 'gyur ro/ /de'i phyir sngon po la sogs pa'i rnam
<p>211a.2</p>pa bde ba las tha dad pa ma yin no/ /bde ba yang sngon po la sogs pa las tha dad pa ma yin no/ /gang gang las tha dad pa ma yin pa ni de nyid yin no/ /dper na shing sA la brjod pa lta bu'o/ /gang zhig bya ba med pa ni dngos po zhes bya'o/ /de'i phyir bde ba nag po bde/ /zhes bya ba la sogs pa gong du bstan
<p>211a.3</p>to/ /gtan tshigs de'i phyir bde ba chen po ni rang bzhin gyi skur bstan to/ /byang chub kyi sems kyis 'khor ba ji srid yod kyi bar du gnas nas sems can gyi don ji ltar byed ce na/ de bstan par bya ba'i phyir/ /dkyil 'khor la sogs thabs kyi ni/ /zhes bya ba la sogs pa bstan to/ /de la dkyil
<p>211a.4</p>'khor zhes bya ba ni gzhal yas khang gi rim pa la sogs pa'o/ /lha'i sku rdzogs par byas nas rang 'od kyi rig ma'i pad+ma dang rang gi rdo rje dang gnyis kyi nam mkha' la phaT ser po bsam par bya ste/ des ni byang chub kyi sems rengs par byed do/ /de ltar rtag tu goms par byed pa la dngos grub
<p>211a.5</p>'grub par 'gyur ro/ /phung po dang khams dang skye mched ni bden pa yang ma yin brdzun pa yang ma yin no/ /gcig pa yang ma yin du ma yang ma yin pas na bden pa ma yin no/ /mngon sum du mthong bas na brdzun pa yang ma yin no/ /dper na chu'i nang gi zla ba'i gzugs brnyan lta
<p>211a.6</p>bu'o/ /de bstan par bya ba'i phyir/ de bzhin brdzun min bden min no/ /zhes bya ba la sogs pas bstan to/ /gnyid log spang bar mi bya ste/ /zhes bya ba ni rnal 'byor pa gang gnyid ma log pas lus nyam chung bar 'gyur bas na ting nge 'dzin 'grub par mi 'gyur te/ de'i phyir gnyid log par
<p>211a.7</p>bya'o/ /blo can sngags bzlas mi bya'o/ /zhes bya ba ni don dam pa'o snyam pa'i sems kyis sngags bzla bar mi bya'o/ /ting nge 'dzin kyang de bzhin du mi bya'o/ /khrus dang gtsang sbra mi bya'o/ /zhes bya ba la sogs pas ni 'jig rten pa'i chos lugs brgyad spang bar bstan to/ /dbang po rnams kyang mi
<p>211b</p>
<p>211b.1</p>dgag go/ /zhes bya ba ni yul rnam par dag par ma byas par shes bya'i sgrib pa dang bral bar mi 'gyur ba'i phyir yul rnam par dag par byas la dbang po dgag par mi bya'o/ /blang ba dang dor ba'i sems dang ma bral bas nyon mongs pa'i sgrib pa dang bral bar mi 'gyur ro/ /de'i phyir thams cad
<p>211b.2</p>bza' bar mi bya'o/ /de'i don ni/ bdud rtsi rnam lnga bu ram chang / /zhes bya ba la sogs pas bstan to/ /sngon du skye mched byin gyis brlab pa'i dus su kha dog gi rnam par dag pa bstan to/ /da ni zhe sdang la sogs pa'i rnam par dag pa lha mo rnams bstan par bya ste/ mig ni gti mug rdo rje
<p>211b.3</p>ma/ /zhes bya ba la sogs pas bstan to/ /dam tshig las ni nyams pa yin/ /zhes bya ba ni sangs rgyas dang byang chub sems dpa' bsad pa 'dra bar bstan to/ /pad+ma'i myu gu rdo rjes kye'i rdo rje rgyud kyi mtshon pa'i skad kyis rim par phye ba'i le'u gsum pa'i 'grel pa mdzad pa rdzogs so// // 
<p>211b.4</p>glu zhes bya ba ni rdo rje'i glu'o/ /stong pa nyid dang snying rje dbyer mi phyed pa la ni rdo rje zhes bya'o/ /de go bar byed pa la ni glu zhes bya'o/ /lha'i rnal 'byor byas pa la ni rdo rje zhes bya'o/ /ci'i phyir rdo rje zhes bya zhe na/ ye shes lnga las grub pa'i phyir ro/ /de'i phyir rdo rje'i gar zhes bya'o/ /gang gis glu thos pa dang
<p>211b.5</p>gar mthong bas bsod nams chen por thob par 'gyur ro/ /bsod nams de'i stobs dang lha'i ting nge 'dzin byas pas rnal 'byor pas glu len pa dang gar byed pas dga' ba chen po skye bar 'gyur ro/ /de'i stobs kyis sangs rgyas la dad pa'i lha mo rnams 'ong bar 'gyur ro/ /sngon du dngos grub thob pa'i
<p>211b.6</p>rnal 'byor ba rnams kyang 'ong bar 'gyur ro/ /de dag 'ongs pa'i rtags ni rgyud kyi nang nas 'byung ba bzhin du shes par bya'o/ /byang chub sems skye zhes bya ba ni stong pa nyid dang snying rje'i rang bzhin no/ /de yang rgyu 'bras kyi ngo bor sum cu rtsa gnyis so/ /dkyil 'khor zhes bya ba la sogs pa ni
<p>211b.7</p>gzhal yas khang la sogs pa bsams te/ dkyil 'khor gyi lha rnams kyis bskor nas gnas pa'i byang chub kyi sems bsam par bya'o/ /thams cad kyi rnam par dag pa ni bdag nyid yin pa dang / dngos po thams cad kyi rang bzhin bdag yin pa'o/ /de ltar bsam par bya'o/ /de'i don
<p>212a</p>
<p>212a.1</p>bstan par bya ba'i phyir/ rang byin brlab pa'i rim pa yis/ /zhes bya bas bstan to/ /don dam pa zhes bya ba ni rnam par rtog pa med par sems can gyi don byed pa'o/ /kun rdzob ces bya ba ni rang bzhin gyis myong ba'i bde ba'o/ /de gnyis kyi rnam par dag pa bde ba dang ga bur ro/ /sngon
<p>212a.2</p>du phyag rgya ma ni rnam par snang mdzad la sogs pa'i rigs su bstan to/ /'dir ni ye shes lnga'i rang bzhin du bstan par bya ste/ de'i phyir/ de nyid me long ye shes dngos/ /zhes bya ba la sogs pas bstan to/ /ji bzhin phyi rol zhes bya ba la sogs pa ni/ ji bzhin phyi'i dkyil 'khor de bzhin du rang gi lus so/ / 
<p>212a.3</p>shAkya thub pa la sogs pa de bzhin gshegs pa'i gzugs gang gis sems can gyi khams dpag tu med par dus gcig la sems can thams cad kyi don byas so/ /de'i gzugs kyis 'khor ba ji srid yod kyi bar du sems can gyi don byed do/ /de la ni sprul pa'i sku zhes bya'o/ /de'i don de bzhin gshegs
<p>212a.4</p>pas gsungs so/ /sku ni gang gis ri mo sna tshogs pa/ sems can thams cad kyi ni don ni byed/ /dngos med rgyun mi chad par don kun byed/ /de lta'i sku la sprul pa'i sku zhes bya/ /dran pa nye bar gzhag pa bzhi nas/ 'phags pa'i lam yan lag brgyad pa'i bar dang / tshad med pa bzhi dang / rnam par thar pa brgyad dang / 
<p>212a.5</p>gzugs kyi khams kyi bsam gtan bzhi dang / gzugs med pa'i snyoms par 'jug pa bzhi dang / 'gog pa'i snyoms par 'jug pa dang dgu'o/ /de dag la ting nge 'dzin gyi rgyu zhes bya'o/ /sa gzhi dang / chu dang / me dang / rlung dang / sngon po dang / ser po dang / dmar po dang / dkar po dang / rnam par shes pa
<p>212a.6</p>dang / nam mkha' ste/ de dag la ni zad par skye mched bcu zhes bya'o/ /nang gi gzugs can zhes bya ba ni sngon po dang / ser po dang / dmar po dang / dkar po ste/ de dag rnam par rtog pa dang bral bar shes pa'o/ /phyi'i gzugs can zhes bya ba ni phyi'i gzugs dang / nang gi gzugs dang
<p>212a.7</p>de gnyis 'dres pa dang gzugs kyi rnam pa ste/ brgyad po de dag la ni ye shes kyi gnas zhes bya'o/ /gzhan gyi sems la nyon mongs pa'i 'khrug pa rtsa ba nas 'don par byed pa la ni 'khrug pa sel bar byed pa'i ting nge 'dzin zhes bya'o/ /yang dag par 'khor ba'i rgyu dang bral ba dang / 
<p>212b</p>
<p>212b.1</p>'khor ba'i bcings pa las grol ba dang / the tsom sel bar byed pa dang / 'khor ba ji snyed yod kyi bar du nan tan bskyed nas sems can gyi don byed pa ste/ de dag la ni smon pa'i ye shes zhes bya'o/ /mngon par shes pa drug gi ye shes dang / so so yang dag par rig pa bzhi dang / gnas
<p>212b.2</p>dang dmigs pa dang / sems dang ye shes te/ /de dag la ni rnam par dag pa bzhi zhes bya'o/ /tshe dang sems dang yo byad dang / las dang skye ba dang / mos pa dang / smon lam dang / sprul pa dang / ye shes dang / chos te de dag la ni dbang bcu zhes bya'o/ /de bzhin gshegs pa'i stobs bcu dang / 
<p>212b.3</p>mkhas pa'i yon tan bzhi dang / bsrung ba med pa gsum dang / chos bshad pa la nyan par 'dod pa dang / nyan par mi 'dod pa dang / btang snyoms su gnas pa de gsum btang snyoms su byas nas chos bka' stsal pa la ni dran pa gsum zhes bya'o/ /sems can gyi don byed pa'i dus nges pa la ni sems
<p>212b.4</p>can mi slu ba zhes bya'o/ /sgrib pa gnyis kyi sa bon bag zhad kyang med pa la ni sgrib pa gnyis dang bral ba zhes bya'o/ /sems can thams cad la sems bzang ba la ni snying rje zhes bya'o/ /de bzhin gshegs pa'i chos gzhan gyis 'phrog par mi nus pa bco brgyad do/ /de dag thams cad la ni chos kyi
<p>212b.5</p>sku zhes bya'o/ /de dag gi ni don bsdus te bstan par bya ste/ byang chub phyogs dang tshad med dang / rnam thar brgyad kyi rim pa ste/ /lus dgu dang ldan ting 'dzin no/ /zad par gyi ni skye mched dang / /ye shes gnas ni rnam pa brgyad/ /'khrug sel smon pa'i ye shes ni/ /drug dang yang dag ye shes so/ /rnam pa
<p>212b.6</p>thams cad rnam dag bzhi/ /dbang phyug dang ni stobs bcu ste/ /mkhas pa'i shes bzhi bsrung med gsum/ /dran pa gsum dang slu med dang / /sgrib bral sems can snying rje che/ /dbrog par mi nus bco brgyad de/ /de dag thams cad bsdus pa ni/ /thams cad mkhyen pa chos kyi sku/ /zhes gsungs so/ / 
<p>212b.7</p>sa brgyad pa'i byang chub sems dpas longs spyod pa'am/ yang na sa bcu pa'i dbang phyug byang chub sems dpas longs spyod par byed do/ /longs spyod par bya ba ji lta bu zhe na/ mtshan bzang po sum cu rtsa gnyis 'dzin pa dang / dpe byad bzang po brgyad cu'i rang bzhin ni theg pa chen po'i longs spyod rdzogs pa'i gnas
<p>213a</p>
<p>213a.1</p>so/ /de'i don ni de bzhin gshegs pas gsungs so/ /ji ltar gsungs she na/ mtshan ni sum cu rtsa gnyis de bzhin bdag /longs spyod rdzogs pa zhes bya'i sku yin te/ /dpe byad brgyad cu'i 'od zer dag gis brgyan/ /theg pa chen po dag gi longs spyod do/ /de la ni longs spyod
<p>213a.2</p>rdzogs pa'i sku zhes bya'o/ /dran pa nye bar gzhag pa bzhi la sogs pa'i ye shes kyi bdag nyid 'jig rten las 'das pa'i chos kyi dbyings kyi rang bzhin gyi rgyus nyon mongs pa med pa dang / glo bur ba'i dri ma dang bral ba dang / rnam pa thams cad rnam par dag pa dang / rang bzhin gyis stong pa'o/ /de lta bu mtshan
<p>213a.3</p>ma rnyed pa de'i rang bzhin ni ma skyes pa dang / 'jig rten las 'das pa'i ye shes shes pa'am yang na rnyed pa'o/ /ma byas par rang bzhin gyis gnas pa la ni bde ba chen po'i sku zhes bya'o/ /de'i don ni de bzhin gshegs pas gsungs so/ /ji ltar gsungs she na/ chos kyi rnam par dag pa brnyes/ / 
<p>213a.4</p>rnam pa thams cad nyon mongs med/ /de bzhin gshegs pa'i rang bzhin sku/ /de dag gi ni rang bzhin no/ /de la ni bde ba chen po'i sku zhes bya'o/ /rgyu ni de'i phyir zhes bya ba ni rang bzhin gyis grub pa'am/ rang bzhin gyis grub nas gnas pa'o/ /sems can thams cad rang bzhin gyis sangs
<p>213a.5</p>rgyas pa yin na/ byang chub sems dpar 'dod pa dang sangs rgyas par 'dod pa ni don med par 'gyur ro/ /rnal 'byor mas de bzhin gshegs pa'i gsung thos nas dam pa skyes te brgyal bar gyur to/ /de'i tshig gang gis bstan par bya zhe na/ de nas lha mo thams cad du/ /zhes bya ba la sogs
<p>213a.6</p>pas bstan to/ /de brgyal ba las bslang ba'i phyir/ /sems can rnams ni sangs rgyas yin/ /zhes bya ba la sogs pas bstan to/ /de la glo bur du 'ongs pa ni rang gis brtags pa yin te/ gzhan nas ni 'ongs pa ma yin no/ /rang gis rang gi sems dri ma can du byas pa'o/ /dri ma
<p>213a.7</p>zhes bya ba gang yin zhe na/ gzung ba dang 'dzin pa'i rnam par rtog pa'o/ /de dang bral bas bag chags kyang rtsa ba nas phyung ba yin no/ /bag chags rtsa ba nas phyung bas sems can thams cad sangs rgyas pa yin no/ /de ltar gang gis shes pas 'grub par 'gyur ro/ /gdol pa zhes bya ba
<p>213b</p>
<p>213b.1</p>la sogs pa ni/ rigs dang 'gro ba ris drug dang / skye gnas so/ /de dag ni nges pa ma yin no/ /he ru ka'i rnal 'byor ram/ yang na bdag med ma'i rnal 'byor byas nas yaM sngon po las rlung gi dkyil 'khor gzhu lta bu 'phan gyis mtshan pa'o/ /de'i steng du raM dmar po
<p>213b.2</p>bsgyur ba las me'i dkyil 'khor dmar po gru gsum pa'o/ /de'i steng du raM mam/ yang na rdo rjes mtshan pa bsam par bya'o/ /de'i steng du a bsgyur ba las ka pA la bsam par bya'o/ /de'i nang du bza' bar bya ba dang / bdud rtsi rnam pa lnga dang / gsal ba'i me mar lnga'o/ /de'i steng du
<p>213b.3</p>de bzhin gshegs pa lnga'i sa bon bsam par bya'o/ /de'i steng du oM bsgyur ba las zla ba'i dkyil 'khor gyi steng du hUM bsgyur ba las rdo rje bsam par bya'o/ /de nas rlung gis me sbar ba las thams cad bdud rtsi'i ngo bor zhu bar bsam par bya'o/ /de nas sngon grub nas gnas pa'i bdud rtsi
<p>213b.4</p>rnams blangs la bdud rtsi'i nang du blugs par bya'o/ /de'i rting la oM AHhUM zhes bya ba'i sngags kyis byin gyis brlab par bya'o/ /de nas gau rI la sogs pa gang yang rung ba las spros nas/ rang bzhin gyi dkyil 'khor spyan drangs nas/ mdun du bsam mo/ /de la a r+g+haM la sogs pa sbyin
<p>213b.5</p>par bya'o/ /de nas thim par bya'o/ /dbus kyi gtso bo la sogs pa'i lce la hUM bsams te rdo rjer gyur par bsam par bya'o/ /de nas byin gyis brlabs pa'i bdud rtsi myang bar bya'o/ /de'i rting la gsang ba ni mtshams bzhi dang steng dang 'og tu'o/ /gnas de dag tu rim pa bzhin du brgya byin dang gshin rje
<p>213b.6</p>dang / chu lha dang / nor sbyin dang / me lha dang / srin po dang / rlung lha dang / lha chen po ma hA de ba dang / nyi ma'i lha dang / zla ba'i lha dang / tshangs pa dang / sa'i lha dang / thags bzangs ris kyi rgyal po'o/ /de dag bkug la rang rang gi gnas su bsams la a r+g+haM la sogs pa sbyin par bya'o/ /de nas oM in+da dza ma
<p>213b.7</p>zhes bya ba la sogs pa'i sngags brjod la dgyes par bya'o/ /de nas sngon du bstan pa bzhin du bsang gtor la sogs pa bya'o/ /nang phur bus 'debs pa'i tshe de dag spyi gtsug tu bsams la srung ba'i 'khor lo la gnas pa'o/ /khro bo rnams smad phur bu lta bu dang / stong rang gi gzugs su bsams la
<p>214a</p>
<p>214a.1</p>rim pa bzhin du sngon du bsam pa rnams la phur bus gdab par bya'o/ /yang na bdud rtsi 'khyil pas gdab par bya'o/ /pad+ma'i myu gu rdo rjes kye'i rdo rje'i rgyud kyi rgyas btab pa bsdus pa'i don zhes bya ba'i rim par phye ba le'u bzhi pa'i 'grel pa mdzad pa rdzogs so// //brgya byin phyogs su
<p>214a.2</p>zhes bya ba ni shar phyogs so/ /shar sgo la zhes bya ba la sogs pa ni shar phyogs kyi sgo'i pad+ma'i 'dab ma rnams la gnas pa'o/ /de lta bu'i rim pas gau rI dang / tsau rI dang / be tA lI dang / g+hasma rI'o/ /de dag ni sgo'i pad+ma'i 'dab ma la bsam par bya'o/ /sa bon gcig las grub pa dpag tu med par ji ltar
<p>214a.3</p>'gyur zhe na/ de'i lan du rnam par dag pa'i dbye bas grangs mang por 'gyur ro/ /dper na khro bo gcig 'khor lo'i rje dpon yang yin la/ sgo srung yang byed la srung ba'i 'khor lo la yang gnas pa'o/ /de ltar gnas gsum du mthong bar 'gyur ro/ /de bzhin du gau rI la sogs pas sgo srung la sogs par
<p>214a.4</p>'gyur ro/ /de dag gi rnam par dag pa'i dbye ba'i sgo nas kha dog kyang shes par bya'o/ /de'i don ni de bzhin gshegs pas gsungs par byed do/ /gzugs brnyan gyi dkyil 'khor gyi lha rnams kyi sku mdog gi dbye ba'i sgo nas phyag mtshan brgyad bri bar bya'o/ /de dag gi dgos pa mthong nas la la ni brgyad du
<p>214a.5</p>'gyur ba dang / bcu gsum du 'gyur ba dang / bco lngar yang 'gyur ro/ /dper na ming du ni khro bo bcu zhes brjod la dgos pa mthong nas bcu bzhir yang 'gyur ro/ /de bas na skyon med do/ /rnam par rgyal ba'i bum pa zhes bya ba ni gtso bo yin pas na rnam par rgyal ba'i bum pa zhes bya'o/ /de ni dkyil 'khor gyi rje
<p>214a.6</p>dpon yin par shes par bya'o/ /gzhan yang lha mo brgyad kyi bum pa brgyad shes par bya'o/ /sgo'i phyogs su bgegs bskrad par bya ba'i phyir bum pa gcig bsam par bya ba dang bcu tham pa'o/ /de ni rgyud kyi rigs pa yin no/ /bcu las nyung ba mi bya'o/ /zhes gsungs so/ /longs spyod ces bya ba ni
<p>214a.7</p>byang chub kyi sems myong ba'i dus la longs spyod ces bya'o/ /de'i don ni sna'i dbugs dang kha'i dbugs bsdams la 'og tu khyer bar bya'o/ /yang na longs spyod ces bya ba ni gnyis su med pa'i ting nge 'dzin rang gis go ba mngon sum du bya ba'i dus su phyi dang nang gi rtog pa mi bya'o/ /de nas zhes bya ba ni rnam par rtog pa
<p>214b</p>
<p>214b.1</p>gnyis 'gag par 'gyur ba'o/ /gtsang ma'i bu mo de bzhin du/ /ji ltar de na 'byung bar 'gyur/ /zhes bya ba ni sems kyi spyod yul gcig tu brjod pas nyon mongs pa med pa'i bde ba 'khor ba ji srid yod kyi bar du sems can gyi don byed pa'i stobs dang ldan pa'i ye shes skye bar 'gyur ro/ /pad+ma'i myu gu rdo rjes kye'i
<p>214b.2</p>rdo rje'i rgyud kyi mngon par shar ba'i rim par phye ba'i le'u lnga pa'i 'grel pa mdzad pa rdzogs so// //bla na med pa'i chos ston par byed de/ de'i phyir rgyud kyi rgyal po 'di gsungs so/ /de bas na bris sku'i sgrub thabs ni rigs pa ma yin no/ /de rgyud gzhan las gsungs pa ni phyi rol gyi rnam pa la mos pa rnams kyi
<p>214b.3</p>don gyi phyir gsungs so/ /de'i don ni/ phyi rol la ni mos pa yi/ /don phyir bris sku la sogs gsungs/ /de'i lan du rgyud gzhan la gnas pa'i rnal 'byor pa phyi rol la mos pas bris sku 'gul ba la sogs pa mthong nas nga'i dngos grub nye'o zhes zer ro/ /'di la gnas pa'i rnal 'byor pas de bzhin gshegs
<p>214b.4</p>pas ji ltar gsungs pa bzhin du bris sku bris na rnal 'byor pa zhal dang phyag la sogs pa rmongs par mi 'gyur ro/ /de mthong bas rnal 'byor yang goms par 'gyur ro/ /de bzhin gshegs pa rnams kyis kyang byin gyis rlob par 'gyur ro/ /de ltar na phyag rgya chen po'i dngos grub thob par 'gyur ro/ /de'i phyir bri ba'i sku
<p>214b.5</p>gzugs kyi sgrub thabs kyi skyon du mi 'gyur ro/ /phyi'i rnam par rtog par yang mi 'gyur ro/ /pad+ma'i myu gu rdo rjes kye'i rdo rje'i rgyud kyi sku gzugs kyi rim par phye ba'i le'u drug pa'i 'grel pa mdzad pa rdzogs so// //lag pa la sogs pa'i nang du sba bar bya ba'i phyir sor bcu gnyis gsungs so/ /'dir mdor bsdus nas
<p>214b.6</p>chos thams cad gsungs so/ /ye shes ni spros pa'i ngo bo ma yin no/ /spros pa la gnas pa'i sems can gyis gong ma de go bar mi 'gyur ro/ /de'i phyir spros pa la gnas pa'i sems can gyis po ti ma mthong nas de bzhin gshegs pa'i lung ma yin no zhes zer ro/ /dam tshig med pa'i mis yang dag pa'i chos go
<p>214b.7</p>bar byed pa'i tshig smad nas dmyal bar skye bar 'gyur ro/ /rnal 'byor pas kyang de bzhin gshegs pa'i tshig rin po che dam tshig med pa la bstan na/ dam tshig nyams par 'gyur te/ de'i phyir phyag rgya chen po'i dngos grub thob par mi 'gyur ro/ /de'i don ni/ tshe rabs 'di la grub pa med/ /ces bya ba la sogs pas
<p>215a</p>
<p>215a.1</p>bstan to/ /tshogs kyi dkyil 'khor zhes bya ba ni bla mas dbu mdzad nas slob ma dpag tu med pa'o/ /'dod pa'i don kun grub pa zhes bya ba ni thun mong gi dngos grub dang / thun mong ma yin pa'i dngos grub rnal 'byor pas thob par 'gyur ro/ /des ni theg pa gsum la gnas pa la ji ltar 'dod pa bzhin du
<p>215a.2</p>ston pa'i stobs dang ldan par bstan to/ /dkyil 'khor gyi dbus kyi gtso bo dang 'dra bar slob dpon la bsams la dbus su gdan sbyin par bya'o/ /slob ma rnams la dkyil 'khor gyi lha dang 'dra bar bsams la gdan sbyin par bya'o/ /de nas zan dang tshod ma la sogs pa bdud rtsir byin gyis brlabs la rang yang lha'i
<p>215a.3</p>ting nge 'dzin du gnas te/ thams cad kyi lce la hUM bsams la/ de gyur pa las lce rdo rje'i ngo bor bsam par bya'o/ /de ltar byas nas bza' ba dang btung ba la sogs pa bya'o/ /de rtag par goms par byas pas sems la dkyil 'khor rtag par mthong bar 'gyur ro/ /de ltar rtag par mthong bas rdo rje lta bu'i ting nge
<p>215a.4</p>'dzin skye bar 'gyur ro/ /de skyes pas nyon mongs pa la sogs pa'i sgrib pa'i lta bu 'joms pa'i stobs dang ldan par 'gyur ro/ /de nas sgrib pa gnyis dang bral bar 'gyur ro/ /de dang bral bas bla na med pa'i ngo bo sgrib pa med pa rgyun mi chad pa bde ba chen po'i rang bzhin sems can gyi khams dpag tu med
<p>215a.5</p>pa'i don byed pa'i stobs dang ldan pa sku gsum gyi rang bzhin yin no/ /de lta bu'i byang chub thob par 'gyur ro/ /de bas na bza' ba la sogs pa la ting nge 'dzin bya ba ni mtshan ma tsam zhig yin gyi dus rtag tu ting nge 'dzin bya bar bstan to/ /de nyid rtag par bsgrub par bya ba yin gyi/ bza' ba la sogs pa
<p>215a.6</p>ni bsgrub par bya ba ma yin no/ /de'i don ni/ kye yi rdo rje'i sku gzugs ni/ /dbus nyid du ni bdag nyid de/ /zhes bya ba la sogs pas bstan to/ /pad+ma'i myu gu rdo rjes kye'i rdo rje'i rgyud kyi bza' thabs kyi rim par phye ba'i le'u bdun pa'i 'grel pa mdzad pa rdzogs so// //rnal 'byor pa bsod nams kyi tshogs dang
<p>215a.7</p>ldan pa dang / ting nge 'dzin gyi stobs kyis byang chub sems dpa' dbang du 'gyur ro/ /de bud med kyi gzugs su byas nas 'ong bar 'gyur ro/ /de la phyag rgya chen po zhes bya'o/ /yang na 'og gi sa la gnas pa'i byang chub sems dpa' las kyi bye brag gi rgyus bud med du skye bar 'gyur ro/ /de la
<p>215b</p>
<p>215b.1</p>phyag rgya chen po zhes bya'o/ /de'i mtshan nyid bstan par bya ba'i phyir/ /yang na ring min thung ba min/ /zhes bya ba la sogs pas bstan to/ /dang po bsnyen gnas khrims ni sbyin/ /zhes bya ba ni de'i mtshan ma tsam zhig bstan pa yin gyi/ srog gcod pa dang / ma byin par len pa dang / mi tshangs par spyod pa
<p>215b.2</p>dang brdzun du smra ba dang / 'bru'i chang dang bcos pa'i chang ste/ de dag yang spangs pa la ni dge bsnyen gyi sdom pa zhes bya'o/ /dri zhim po dang me tog gi phreng ba dang byug pa dang glu dang gar dang / bro brdung ba dang / khri stan mthon po dang / khri stan chen po dang / dus ma yin pa'i zas so/ /de dag ni gong gi steng du bsnan
<p>215b.3</p>pas brgyad du 'gyur ro/ /de brgyad la ni bsnyen gnas kyi sdom pa zhes bya'o/ /de'i steng du gser dngul mi reg pa bsnan pas dge tshul gyi khrims bcu zhes bya'o/ /de lta bu'i rim pas lus ngag yid gsum gyi mi dge ba'i las spangs la bshad ma thag pa de nyid go bar bya'o/ /de'i don ni de bzhin gshegs
<p>215b.4</p>pas gsungs so/ /ji ltar gsungs she na/ lnga dang brgyad dang bcu ni spang bar bya/ /zhes gsungs so/ /de spangs pas dge bsnyen dang bsnyen gnas dang dge tshul la sogs par 'gyur ro/ /de'i don ni/ de yi rting la bslab pa bcu/ /zhes bya bas bstan to/ /de nas bye brag smra ba bstan/ /zhes bya ba
<p>215b.5</p>la sogs pa gsungs pa la nyan thos kyi byang chub dang / rang rgyal ba'i byang chub des ston par byed do/ /de ji ltar thos pa bstan par bya ste/ gzugs kyi phung po la sogs pa la dus zhes bya'o/ /de la ci'i phyir dus zhes bya zhe na/ de yang 'das pa la sogs pa bzhi'i rang bzhin yin pa'i phyir ro/ /de la
<p>215b.6</p>sdug bsngal zhes bya'o/ /ci'i phyir sdug bsngal zhes bya zhe na/ sdug bsngal gyi rang bzhin yin pa'i phyir ro/ /gzhan yang stong pa nyid dang bdag med pa'o/ /tshig de dag gis ni 'bras bur gyur pa'i phung po rnam pa lnga la sdug bsngal gyi bden pa zhes bya'o/ /de da ltar nyams su myong ba'o/ /de'i rgyur
<p>215b.7</p>gyur pa'i sgo nas kun 'byung gi bden pa zhes bya'o/ /de gnyis 'gags pa la ni 'gog pa'i bden pa zhes bya'o/ /de yang rnam pa gnyis te/ so sor brtags pa'i 'gog pa dang / so sor brtags pa ma yin pa'i 'gog pa'o/ /de yang lam med par mi thob par na lam gyi bden pa bsam par bya'o/ /de'i ming gi
<p>216a</p>
<p>216a.1</p>rnam grangs ni rigs pa zhes kyang bya/ 'khor lo zhes kyang bya phung po lnga zhes kyang bya'o/ /de la ni nyan thos dang rang rgyal ba'i byang chub ces bya'o/ /tshig de dag gis ni don 'di ston par byed de/ nyan thos la sogs pas 'khor ba la sdug bsngal bar mthong nas spong bar byed pa dang / phyis ji ltar mi
<p>216a.2</p>skye ba'i thabs byed pa'o/ /'phags pa'i bden pa bzhi ni tshad ma yin par byas la bsgom par bya'o/ /de la sdug bsngal ni shes par bya ba dang / kun 'byung spang bar bya ba dang / 'gog pa mngon du bya ba dang / lam bsgom par bya'o/ /de'i phyir phung po lnga'i rang bzhin brtag par bya'o/ /ji ltar brtag par bya zhen dper na nad dang nad
<p>216a.3</p>kyi rgyu dang / nad dang bral ba dang sman no/ /de la sdug bsngal ni nad lta bu'o/ /kun 'byung ni nad kyi rgyu lta bu'o/ /'gog pa ni nad dang bral ba lta bu'o/ /lam ni sman lta bu'o/ /de ltar 'phags pa'i bden pa bzhi gang gis brtags pas shes pa brgyad dang / bzod pa brgyad skye bar 'gyur ro/ /de dag la skad cig ma bcu drug
<p>216a.4</p>ces bya'o/ /de ni 'jig rten las 'das pa'i ye shes kyi snang ba mthong ba'i lam zhes bya'o/ /de mngon du ma mthong ba mthong bas na mthong ba'i lam zhes bya'o/ /'gog pa mngon sum du byas pas na lam zhes bya'o/ /de la skad cig ces bya ba ni sdug bsngal la chos shes pa dang / sdug bsngal la chos shes pa'i
<p>216a.5</p>bzod pa dang / sdug bsngal la chos rjes su shes pa dang / sdug bsngal la rjes su chos shes pa'i bzod pa dang / kun 'byung la chos shes pa dang / kun 'byung la chos shes pa'i bzod pa dang / kun 'byung la rjes su chos shes pa dang / kun 'byung la rjes su chos shes pa'i bzod pa dang / 'gog pa la chos shes pa
<p>216a.6</p>dang / 'gog pa la chos shes pa'i bzod pa dang / 'gog pa la rjes su chos shes pa dang / 'gog pa la rjes su chos shes pa'i bzod pa dang / lam la chos shes pa dang / lam la chos shes pa'i bzod pa dang / lam la rjes su chos shes pa dang / lam la rjes su chos shes pa'i bzod pa dang bcu drug go/ /de lta bu'i rim pas mthong ba'i
<p>216a.7</p>lam bsgoms pas khams gsum gyi nyon mongs pa mthong bas spang bar bya ba brgyad cu rtsa brgyad la sogs pa spong bar 'gyur ro/ /de la sdug bsngal mthong bas spang bar bya ba bcu gnyis ni rtag par lta ba dang / bdag tu lta ba dang / chad par lta ba dang / 'jig tshogs la lta ba dang / tshul khrims dang brtul zhugs mchog
<p>216b</p>
<p>216b.1</p>tu 'dzin pa'i lta ba dang / the tshom dang 'dod chags dang zhe sdang dang / nga rgyal dang / ma rig pa'o/ /kun 'byung mthong bas spang bar bya ba bdun ni gong ma'i de la rtag par lta ba dang / bdag tu lta ba dang / 'jig tshogs la lta ba bor bas ltag ma kun 'byung mthong bas spang bar bya ba bdun no/ /'gog pa mthong bas
<p>216b.2</p>spang par bya ba yang de dang mthun no/ /lam mthong bas spang bar bya ba drug gi ni 'dod chags dang / zhe sdang dang / nga rgyal dang / ma rig pa dang / tshul khrims dang / brtul zhugs mchog tu 'dzin pa dang / the tshom dang drug go/ /'dod pa'i khams kyis mthong bas spang bar bya ba sum cu rtsa gnyis dang / bsgom
<p>216b.3</p>pas spang bar bya ba bzhi spangs pas 'dod pa'i khams su skye bar mi 'gyur ro/ /the tshom dang 'dod chags dang / zhe sdang / nga rgyal dang / ma rig pa'o/ /de dag ma gtogs pa gzugs kyi khams su skyes pa la mthong bas spang bar bya ba sum cu rtsa gcig spang bar bya'o/ /gzugs med pa'i khams na de
<p>216b.4</p>dang 'dra'o/ /mthong bas spang bar bya ba brgyad cu rtsa brgyad la sogs pa spangs pas khams gsum du skye ba'i rgyu dang bral ba yin no/ /de dang bral ba ni khams gsum la 'dod chags dang bral ba zhes bya'o/ /de la nyan thos kyi sangs rgyas dang / rang rgyal ba'i sangs rgyas zhes bya'o/ /de ni nyon mongs
<p>216b.5</p>pa dang bral bas 'khor bar mi skye'o/ /de'i phyir mya ngan las 'das pa zhes bya'o/ /de yang dper na me mar shi ba lta bu'o/ /nyan thos dang rang sangs rgyas pa la bye brag ci yod ce na/ yang dag par rdzogs pa'i sangs rgyas la thos nas nyan thos kyang yang dag par rdzogs pa'i sangs rgyas su 'gyur ro/ /de dag gi sgo
<p>216b.6</p>nas chos bshad nas sems can 'dul bar byed do/ /gzhan gyis nyon cig par bskul nas nyan pas na nyan thos zhes bya'o/ /rang rgyal ba'i sangs rgyas ni sngon du rang gis thos pa bzung nas gzhan gyi man ngag la mi ltos par rang gi byang chub go bas na rang sangs rgyas zhes bya'o/ /des tshig gi sgo nas bshad pa spangs nas sku'i sgo nas
<p>216b.7</p>sems can dge ba bcu la 'god par byed do/ /de'i don ni gzhan gyi man ngag lam brten par rang gis go ba dang rang nyid sangs rgyas pas de'i ye shes yang dag zab pa ste/ de'i phyir rang rgyal gyi ming du bstan/ phung po lnga bdag med pa la bdag dang bdag gir lta ba la ni rtag par lta ba zhes bya ba'o/ /de lta bu phung po la sogs pa
<p>217a</p>
<p>217a.1</p>bdag med pa la bdag tu lta ba dang / de yang rtag par lta ba ni bdag tu lta ba zhes bya'o/ /gzhan la gnod pa mi byed pa la ni tshul khrims zhes bya'o/ /khyi nyal ba'i sa dang / ba lang mang po 'drul ba'i lam dang / ri dgas gnas pa'i sa la sogs pa de dag tu gnas pa'o/ /gzhan yang thal ba'i steng na nyal
<p>217a.2</p>ba dang / skra 'dreg pa dang / drang srong gi khrus byas pa'i sar khrus la 'gro ba dang / 'bras bu dang / rtsa ba zab dang / ral pa 'dzin pa dang / shing shun gon pa la sogs pa la brtul zhugs zhes bya'o/ /de ltar byed pa la tshul khrims dang brtul zhugs mchog tu 'dzin pa zhes bya'o/ /bden pa dang rin po che la yid gnyis su
<p>217a.3</p>gyur pa la ni the tshom zhes bya'o/ /khams gsum la chags pa la ni 'dod chags zhes bya'o/ /sems can nam sems can ma yin pa la zhe sdang skye ba la ni zhe sdang zhes bya'o/ /nga rgyal zhes bya ba ni sems khengs pa'i mtshan nyid do/ /de yang rnam pa bdun te/ nga rgyal dang / che ba'i nga rgyal dang / nga rgyal las kyang nga rgyal
<p>217a.4</p>dang / nga'o snyam pa'i nga rgyal dang / cung zad tsam pa'i nga rgyal dang / log pa'i nga rgyal lo/ /che ba'i nga rgyal zhes bya ba ni rigs las che ba dang / gzugs bzang ba dang / nor dang / thos pa dang / de dag gzhan pas ches cha bas na che ba'i nga rgyal lo/ /nga rgyal las kyang nga rgyal zhes bya ba ni gong ma de dag 'dra ba yod bzhin du de bas kyang
<p>217a.5</p>bdag che'o snyam pa'i nga rgyal las kyang nga rgyal zhes bya'o/ /nga'o snyam pa'i nga rgyal ni rigs 'dra yang gzugs dang thos pa dang / nor dang / tshul khrims te de dag gis nga che'o snyam pa la ni nga'o snyam pa'i nga rgyal zhes bya'o/ /mngon pa'i nga rgyal zhes bya ba ni 'di la bdag tu lta ba yod kyi nga la bdag tu lta ba med do zhes zer ba dang / ngas 'jig
<p>217a.6</p>rten las 'das pa'i chos shes la 'dis 'jig rten las 'das pa'i chos mi shes so zhes zer ba la ni mngon pa'i nga rgyal zhes bya'o/ /rigs la sogs pa cung zad kyis chung ngo snyam pa la ni chung zad snyam pa'i nga rgyal zhes bya'o/ /yon tan med par nga la yon tan yod do zhes zer ba la ni log pa'i nga rgyal zhes bya'o/ /ma rig pa zhes
<p>217a.7</p>bya ba ni shes pa la sgrib par byed pas na ma rig pa zhes bya'o/ /yang na sdug bsngal gyi bden pa la sogs pa mi shes pa la ma rig pa zhes bya'o/ /nyon mongs pa de dag la ni sems can 'khor ba dang 'bral bar byed pa zhes bya'o/ /yang na lus ngag yid gsum gyi bdag nyid nyon mongs par byed pas na nyon mongs pa
<p>217b</p>
<p>217b.1</p>zhes bya'o/ /de nas rnal 'byor spyod pa zhes bya ba smos so/ /da ni rnal 'byor spyod pa'i byang chub ston par byed de/ de bstan par bya ba'i phyir gzugs la sogs pa'i yul rnams gang gis don dam par phyi rol gyi yin par 'dzin te/ des ni de bzhin gshegs pas
<p>217b.2</p>dgongs pa'i dbang gis bstan pa la don dam par 'dzin to/ /de ni gcig dang du ma brtags pas don dam pa ma yin no/ /de don dam pa ma yin na yul dang dus la sogs pa'i nges pa'i rnam pa gang yin zhe na/ de'i lan du dpag tu med pa'i dus nas phyin ci log tu rnam par rtog
<p>217b.3</p>pa'i bag chags ma spang ba'i dbang gis shes pa la phyi rol yin par 'dzin pa'o/ /de'i don ni de bzhin gshegs pas gsungs so/ /ji ltar gsungs she na/ 'phags pa sangs rgyas phal po che las/ kye rgyal ba'i sras dag khams gsum pa 'di dag ni sems
<p>217b.4</p>tsam mo zhes gsungs so/ /de'i phyir sems tsam bsgoms pas byang chub thob par 'gyur ro/ /shes pa ni shes pa'i ngo bo yin pas bden pa zhes bya'o/ /phyi rol gyi rnam pa ni shes pa'i ngo bo ma yin pas na brdzun pa zhes bya'o/ /phyi'i bden pa ma yin par gtan tshigs
<p>217b.5</p>de'i phyir sdug bsngal dang / kun 'byung gi rang bzhin phung po lnga yang bden pa ma yin no/ /des bskyed pa'i nyon mongs pa yang bden pa ma yin no/ /de ltar shes pas nyon mongs pa'i sgrib pa dang bral bar 'gyur ro/ /gzugs la sogs pa don dam par med pas
<p>217b.6</p>na gzung bar bya ba ma yin no/ /de ltar gang gis shes pas shes bya'i sgrib pa dang bral bar 'gyur ro/ /de gnyis dang bral ba la ni de bzhin gshegs pa zhes bya'o/ /des ni rnal 'byor spyod pa'i byang chub bstan to/ /dbu ma'i byang chub bstan par bya ste/ de yi phyi nas
<p>217b.7</p>dbu ma bstan/ /zhes bya ba smos so/ /de la gong du shes pa ni shes pa'i ngo bo yin pas/ bden pa zhes bya ba de ni yod pa zhig yin nam/ yang na med pa zhig yin zhe na/ de yod pa'i rang bzhin yin nam/ gcig par yod dam/ du ma'i ngo bor yod ce na/ 
<p>218a</p>
<p>218a.1</p>gcig pa'i ngo bor yod na ni skyon 'di yod de/ dper na ri mo la sogs pa tha dad par ci'i phyir 'gyur/ tha dad par snang ba'i gtan tshigs de'i phyir na gcig pa ma yin no/ /gcig pa yin na ni ri mo la sogs pa tha dad par snang ba ni brdzun du
<p>218a.2</p>'gyur ro/ /ci phyir brdzun yin zhe na/ sna tshogs su snang ba'i phyir ro/ /sna tshogs su snang ba de yang rgyu sna tshogs pa'i dbang gis so/ /de la gcig pa'i mtshan ma ni med do/ /de la gcig ces bya ba ni skad cig la sna tshogs par mthong ba la ni gcig ces bya'o/ /de'i skad
<p>218a.3</p>cig dang sna tshogs pa ni gcig pa yin nam/ tha dad pa yin tha dad pa yin na khyed bden gyi/ tha dad pa ma yin na ni bden pa ma yin no/ /de ni bden pa ma yin te/ dus 'das pa la sogs pa de las logs shig na med pa'i phyir ro/ /de'i phyir gcig pa ma yin no/ /du
<p>218a.4</p>ma yang ma yin te/ gcig gi rang bzhin brtags pas ma grub pa'i phyir du ma yang bden pa ma yin no/ /phyi rol gyi don rnams gcig dang du ma'i gtan tshigs kyis ma grub pa de'i phyir/ de bzhin du rnam par shes pa yang med do/ /'o na ji ltar yod ce na/ me long gi gzugs
<p>218a.5</p>brnyan la sogs pa lta bur yod do/ /de ltar yod na gang zhig sangs rgyas par 'gyur zhe na/ de'i lan du phyi dang nang gi rnam par rtog pa bsal ba yin gyi/ rang bzhin ni med pa ma yin no/ /rang bzhin zhes bya ba ji lta bu zhe na/ rang bzhin gyis dri ma dang bral ba'o/ / 
<p>218a.6</p>gzhan yang rang gis go la gzhan la tshig gis brjod par mi nus pa'o/ /de yang phyi nang gi dngos po rang bzhin gyis stong pa yin pa de la thos par bya ba dang / bsam par bya ba dang / rtag par dran par bya ba la sogs pa spros pa dang bral ba/ rang bzhin gyi zhi ba mngon sum du
<p>218a.7</p>byas pa la ni thams cad mkhyen pa zhes bya'o/ /de'i don ni stong phrag nyi shu lnga pa las/ rab 'byor gang dang ldan pas thams cad mkhyen par 'gyur/ de'i rang bzhin ni ji lta bu/ de'i bdag po ni gang zhig yin zhes gsungs pa la/ gang dang ldan pas thams
<p>218b</p>
<p>218b.1</p>cad mkhyen par 'gyur zhes bya ba ni/ stong pa nyid dang ldan pas thams cad mkhyen par 'gyur ro/ /de'i rang bzhin ni ji lta bu zhes bya ba ni zhi ba'i rang bzhin no/ /de'i bdag po ni gang yin zhes bya ba ni dran pa'o/ /sngags kyi rgyud kun shes byas nas/ /zhes bya ba la/ sngags
<p>218b.2</p>ni sa bon no/ /de bsgyur bas lha'i sku rdzogs par 'gyur ro/ /sku des phung po dang / khams dang / skye mched dang / de bzhin gshegs pa thams cad kyi chos kyi rnam par dag pa gsungs so/ /gang du gsungs she na/ /dpal rdo rje snying po rgyan gyi rgyud dang / chos kyi dbyings ngag
<p>218b.3</p>gi dbang phyug gi dkyil 'khor la sogs pa las ji ltar gsungs pa bzhin du shes par byas nas/ bla na med pa'i chos shes par bya ba mdor bsdus pa kye'i rdo rje'i rgyud brtsam par bya'o/ /brtsam par bya zhes bya ba ni/ mnyan par bya zhes bya ba'i don to/ /de ltar shes pas mi
<p>218b.4</p>go ba dang / phyin ci log tu go ba dang / the tshom dang bcas par go ba de gsum dang ldan par mi 'gyur ro/ /de'i phyir nan tan dang ldan par 'gyur ro/ /dngos grub kyang thob par 'gyur ro/ /pad+ma'i myu gu rdo rjes kye'i rdo rje'i rgyud kyi le'u brgyad pa'i 'grel pa mdzad pa rdzogs
<p>218b.5</p>so// //dkon mchog gsum la gnod par byed pa dang / dam tshig nyams par byed pa dang bla ma la smod par byed pa'o/ /de ltar byas pas dmyal bar skye bar 'gyur ro/ /de'i phyir snying rje dang bcas par khro bar bya'o/ /rang gi snying gnas ye shes
<p>218b.6</p>sems dpa' phyung ba des/ bshad ma thag pa de'i lus kyi lha la sogs pa la de'i skyon brjod la/ khyod kyis 'di spongs shig ces smu bar bya'o/ /de nas lus kyi lha la sogs pa khyer nas rang gi sku gsung thugs gsum la thim par bsam par bya'o/ /de'i
<p>218b.7</p>rnam par shes pa byang chub sems dpar bsams la/ bde ba can gyi zhing khams su bzhag la chos nyan du gzhug go/ /de nas de'i lus khang ba stong pa dang 'dra bar bsams la/ gzhan yang de lha dang sems dang bral bar bsams la/ khro bo dpag tu med pas
<p>219a</p>
<p>219a.1</p>mtshon cha dpag tu med pa bzung nas gcod pa la sogs pa byed par bsam par bya'o/ /gzhan yang bya rgod la sogs pa dang ce sbyang la sogs pas bza' bar bsam par bya'o/ /gzhan yang de'i gsang ba'i lam la sogs pa la rdo rje'i
<p>219a.2</p>khab 'bar ba gzhug par bya'o/ /lte ba la gnas pa'i pad+ma yang bsregs nas thal bar gyur par bsam par bya'o/ /thobs kyang brdegs par bsam par bya'o/ /de'i snying gar raM bsgyur ba las me'i dkyil 'khor 'bar bar bsam par bya'o/ /des bsregs pas thal bar gyur par bsam
<p>219a.3</p>par bya'o/ /de lta bu'i rim pas bsgral bar bstan to/ /gsod pa'i phrin las snying rjes bya/ /zhes bya ba la sogs pa ni gong ma des bshad par shes par bya'o/ /spyan ni zhes bya ba ni tshig gnyis kyi don ci'i phyir smos she na/ phyag gnyis pa'i he ru ka shes par bya ba'i phyir
<p>219a.4</p>gnyis kyi tshig bstan to/ /de gcig pu'i spyan dmar ba ma yin te/ thams cad kyang shes par bya'o/ /yang dag bsdu ba bzhi zhes bya ba ni sbyin pa dang / snyan par smra ba dang / don mthun pa dang / don spyod pa'o/ /byang chub yan lag bdun zhes bya ba ni
<p>219a.5</p>dran pa yang dag byang chub kyi yan lag dang / chos shes pa byang chub kyi yan lag dang / brtson 'grus byang chub kyi yan lag dang / dga' ba byang chub kyi yan lag dang / le lo med pa byang chub kyi yan lag dang / ting nge 'dzin byang chub kyi yan lag dang / btang snyoms
<p>219a.6</p>byang chub kyi yan lag go/ /dran pa yang dag byang chub kyi yan lag ces bya ba ni/ sngon du sems can gyi don du 'tshang rgya bar smon lam btab pa dang / thos pa la sogs pa dran pa'o/ /chos shes pa byang chub kyi yang dag ces bya ba ni/ chos thams cad stong pa nyid
<p>219a.7</p>du shes pa'o/ /de yang nas yang du goms par 'dod pa la ni brtson 'grus byang chub kyi yan lag ces bya'o/ /de bsgom pas nyon mongs pa med pa'i dga' ba skyes pa la ni dga' ba byang chub kyi yan lag ces bya'o/ /des lus ngag yid gsum bya ba byed pa la le lo med
<p>219b</p>
<p>219b.1</p>par byas pas na le lo med pa byang chub kyi yan lag ces bya'o/ /tshad med pa bzhi dang de bzhin nyid la sems rtse gcig par gyur pa la ni ting nge 'dzin byang chub kyi yan lag ces bya'o/ /sems can thams cad kyi skyon btang snyoms su bzhag nas pha
<p>219b.2</p>rol tu phyin pa la sogs pa'i yon tan 'dzin pa la ni btang snyoms byang chub kyi yan lag ces bya'o/ /pad+ma'i myu gu rdo rjes kye'i rdo rje'i rgyud kyi le'u dgu pa'i 'grel pa mdzad pa rdzogs so// //zhi ba la sngags dkar po bsam par bya'o/ / 
<p>219b.3</p>dbang la dmar po bsam par bya'o/ /rengs par byed pa la ser por bsam par bya'o/ /rgyas pa la dmar ser du bsam par bya'o/ /dgug par byed pa la dmar por bsam par bya'o/ /gsod pa dang 'khon par byed pa la ni nag por bsam par
<p>219b.4</p>bya'o/ /zhi ba la ni sems zhi bar bya'o/ /dbang la ni rnal 'byor pas sems sgeg pa'i tshul du bya'o/ /dgug pa la dpa' ba'i sems dang ldan par bya'o/ /rengs par byed pa ni ngan pa'i sems bya'o/ /rgyas pa la ni snying rje'i sems bya'o/ /'khon
<p>219b.5</p>par byed pa la ni rnal 'byor pa gzhan 'jigs pa'i gzugs su bya'o/ /gsod par byed pa la ni shin tu yang khro ba'i sems su bya'o/ /ji ltar phreng ba gsungs pa gzung la bzlas brjod bya'o/ /zhi ba la sogs pa la ni rim pa bzhin du mdza' ba bya'o/ / 
<p>219b.6</p>gsod pa la sogs pa la rim pa las bzlog la bzlas brjod bya'o/ /pad+ma'i myu gu rdo rjes kye'i rdo rje'i rgyud kyi le'u bcu pa'i 'grel pa mdzad pa rdzogs so// //skyed mos tshal zhes bya ba ni dam tshig med pa'i mi mi gnas pa rnal
<p>219b.7</p>'byor pa'i yid du 'ong ba la ni skyed mos tshal zhes bya'o/ /mchod ces bya ba ni rang mngon par byang chub pa rnam pa lnga'i rim pas/ he ru ka phyag gnyis pa'i skur bskyed la skye mched byin gyis brlab pa la sogs par bya'o/ /de yang zhal gcig dang spyan
<p>220a</p>
<p>220a.1</p>gsum pa'o/ /de ltar byas nas phyi rol gyi ga pur la sogs pa dang / nang gi nyi ma la sogs pas shes rab ji ltar dga' ba bzhin du bya'o/ /yang yang zhes bya ba ni rtag par zhes bya ba'i don to/ /'og ces bya ba ni pad+ma'o/ /steng du zhes bya ba ni kha'o/ / 
<p>220a.2</p>khas pad+ma la gtugs la shes rab ji ltar dga' bar 'gyur bde bzhin du bya'o/ /yang na 'og ces bya ba ni thun mong gi dngos grub po/ /steng du zhes bya ba ni thun mong ma yin pa'i dngos grub po/ /dngos grub de gnyis sems can thams cad la sbyin pa'i bsam pa byas la/ sngon
<p>220a.3</p>du bstan pa'i rdo rje dbyings kyi dbang phyug ma bla ma'i man ngag gis bskul la bsgo bar bya'o/ /rang bzhin dga' ba'i don bstan par bya ste/ rnal 'byor ye shes lta ba nam gyi tshe/ /bde bar gnas nas phyir ni mi 'byung ste/ /pra har gcig gam yang na nyi ma gcig /zla phyed
<p>220a.4</p>zla ba gcig gam lo ni ste/ /bskal pa gcig gam yang na bskal pa stong / /gnas pa de ni ye shes dang ldan pa/ /yangs la shin tu che ba'i dngos grub ni/ /thob pas sangs rgyas thams cad dang ni 'dra/ /de lta bu'i dngos grub rnyed pas chos kyi sku la
<p>220a.5</p>sogs pa dang ldan par 'gyur ro/ /pad+ma'i myu gu rdo rjes kye'i rdo rje'i rgyud kyi le'u bcu gcig pa'i 'grel pa mdzad pa rdzogs so// //sngon du bstan pa'i dbang rnams ni tshigs su bcad pa bstan par bya ste/ kye'i rdo rje chen po zhes bya ba la sogs
<p>220a.6</p>pas bstan to/ /de yang dkyil 'khor bstan pa dang / chu'i dbang dang / dbu rgyan gyi dbang dang / rdo rje'i dbang dang / /dril bu'i dbang dang / ming gi dbang la sogs pa la ni bum pa'i dbang zhes bya'o/ /de bzhin gshegs pa thams cad bkug la zhal du zhugs
<p>220a.7</p>par bsam par bya'o/ /de zhu nas rdo rje rtse gnyis pa'i mgo bo la brtan par byas la me tog las bton nas slob ma'i kha la dbab par bya'o/ /de la ni gsang ba'i dbang zhes bya'o/ /rdo rje rtse gnyis pa dang me tog gi ting nge 'dzin la gnas la/ bde mchog dga' ba chags pa dang
<p>220b</p>
<p>220b.1</p>bral ba'i bar du ye shes skyes pa de'i rang bzhin ni chags pa dang / /chags pa dang bral ba dang / bar ma ste/ /gsum dang bral ba'o/ /de yang rang gis go ba dang nyon mongs pa med pa'i bde ba'i rang bzhin no/ /de la ni shes rab ye shes kyi dbang zhes bya'o/ /bla ma'i man ngag gi
<p>220b.2</p>de lta bu'i ye shes skye bar 'gyur ro/ /de ni 'khor ba ji srid yod kyi bar du gnas pa des/ sems can gyi khams dpag tu med par sems can gyi sems shes par byas nas don byed do/ /de lta bu go bar byed pa la ni dbang bzhi pa zhes bya'o/ /de las gong du mchog tu
<p>220b.3</p>gyur pa'i ye shes med pas na dbang rnam pa bzhir bstan to/ /pad+ma'i myu gu rdo rjes kye'i rdo rje'i rgyud kyi kalpa gnyis pa'i 'grel pa mdzad pa rdzogs so// //thams cad rnam pa thams cad ni/ /de bzhin gshegs pas ston par nus/ /de ltar shes bzhin mkhas
<p>220b.4</p>pas nyon/ /snying rje yi ni dbang gis so/ /bdag nyid blo ni zhen pa ste/ /snying rjes nga yi sems ni bslang / /yang dag shes pa min pas byas/ /mkhas pa rnams kyis bzod par mdzod/ /don chen dang ldan lung 'di bkrol ba ste/ /de yi dge rtsa bdag gis gang thob
<p>220b.5</p>pas/ /sems can thams cad kyis ni sems kyi ni/ rin chen gsum la sogs pa'i gnas gyur cig /mdo sde stong bzhi brgya shes pa'i slob dpon pad+ma'i myu gu rdo rje'i zhabs kyis kye'i rdo rje zhes bya ba'i rgyud kyi rgyal po'i 'grel pa mdzad pa rdzogs so// // 
<p>220b.6</p>rgya gar gyi mkhan po chen po pad+ma A ka ra la mtshur ston dbyig gi rgyal mtshan la sogs pas zhus nas/ bla ma bde gshegs zhabs kyi grags pa yi/ /slob ma'i mthar gyur rin chen 'bar ba ni/ /blo zhan la sogs rgya gar skad mi mkhas/ /des
<p>220b.7</p>bsgyur kye yi rdo rje'i dka' 'grel la/ /mkhas mchog btsun pa rnams kyis dpyas mi zhu/ /dad pa bskyed nas bsgyur ba'i dge rtsa 'dis/ /khams gsum sems can thams cad kyi ni sems/ /sgrib pa gnyis dang yang dag bral gyur cig/ // 
<p>221a</p>
<p>221a.1</p>@#/ /rgya gar skad du/ shrIte badzra pany+tsi kA nA ma muk+ti ka a ba li/ bod skad du/ dpal dgyes pa'i rdo rje'i dka' 'grel mu tig phreng ba zhes bya ba/ dpal rdo rje mkha' 'gro la phyag 'tshal lo/ /zhabs rnams bzhag pas sa bzhi grum mdzad shin tu bzhad pas
<p>221a.2</p>sa 'dzin pa skyel mdzad pa/ /spyan gyi zer dang rgyal mtshan dril bu'i sgra yis 'gro rnams bcom nas slar gso mdzad/ dregs pas rlom pa rab tu zhi byed cho ga 'jigs par ston pa'i thabs 'chang ba/ /rgyal ba gsang gsum snying po'i snying po he ru ka yi gar gyis khyad srungs shig/ /tshad
<p>221a.3</p>mthun rjes 'jug mdo ston pa/ /gsal zhing rab tu mdzes pas na/ /mu tig phreng ltar yid 'ong ba/ /dgyes pa rdo rje'i dka' 'grel bya/ /dad pa med pa gtso bo'i sgra/ /lha dang gcig tu gol ba'i gnas/ /gang phyir kun mkhyen tshad mas yin/ /gus pas kun mkhyen 'gyur ba min/ rgyal
<p>221a.4</p>bas mdzad kyang ma mdzad dang / /des ma gsung la des gsung pa smra/ /'gro mchog mi slu bde gshegs la/ gnyis ga gzhogs 'phyas byed par mtshungs/ /rgyal bas phan pa du ma gsung / skye bo bsam pa ji bzhin len/ de ltar 'grel 'dir don bshad la'ang / /'dod pas 'jug par byed
<p>221a.5</p>pa yin/ /rtogs pa med na thos pa min/ /thos pa med na bsam du med/ gnyis ka nyams pas rnal 'byor med/ /rnal 'byor med na 'grub mi 'gyur/ /'di ltar rgyud 'dir yun ring nas/ /'dod pa yis ni rab gdungs pa'i/ /snying la mu tig phreng bar ni/ /brgyus pa 'di yis phrogs shig go/ /'di
<p>221a.6</p>skad bdag gis thos pa zhes bya ba la sogs pa gleng gzhi'i tshig ni kha cig na re gang gi phyir mdor bsdus pa rgyud gzhan nyid yin no zhes zer ro/ /gzhan dag na re rgyud chen po las rtog pa gnyis pa 'di btus te/ /der ji lta ba bzhin du bsdus te bzhag pa nyid 'dir gleng gzhi'i tshig dang bcas te bsdus pa'o
<p>221a.7</p>zher zer ro/ /gzhan ni 'di gsang chen gi don gzhan yin no/ /zhes zer ro/ de ni yang dag pa yin te/ de dang por brjod pa mi rigs pa dang / 'og nas 'chad par 'gyur ba nyid dang yi ge yin pa la brten pa nyid de/ des na 'chad par 'gyur ba don gzhan la don gzhan gyis sbyor bar byed
<p>221b</p>
<p>221b.1</p>pa ni rmongs pa rnams ngo mtshar bskyed pa'i don to/ de bas na dang po'i gleng gzhi'i tshig 'di yang bcom ldan 'das kyis gsungs pa nyid de/ dge slong dag nga'i chos rnams ni 'di skad bdag gis thos pa zhes bsdu bar bya'o zhes gsungs so/ /de bas na sdud par byed pas smras pa/ 'di skad
<p>221b.2</p>bdag gis thos pa zhes so/ /rang gi thos par rtogs nas chos ston par byed la/ ston pa po las thos nas sdud par byed de/ de bas na thos pa zhes bya ba 'dis sdud pa por bstan to/ /mngon gsum du ma thos pa dang / rnam pa gzhan du thos na sdud pa po tshad ma ma yin pa dang / slu bar
<p>221b.3</p>'gyur bas de gnyis gsal ba'i phyir pa 'di skad bdag gis zhes tshig gnyis smos so/ /de la bdag gis zhes pa ni bdag gis ston pa po nyid las thos pa yin gyi thos pa gzhan dang gzhan las 'ongs pa ma yin pa'o/ /'di skad ches pa ni ji lta ba bzhin du sdud par byed pa ste/ 'di kho na
<p>221b.4</p>skad bdag gis thos kyi gzhan du ma yin no zhes bya ba'i don to/ /rjes su mthun pa'i gnas su res 'ga' ston pa po bzhugs pa dang / rjes su mthun pa'i 'khor 'dus pa ston pas de'i gleng gzhi gsungs pa dus gcig na zhes bya ba la sogs pa'o/ /dus gcig ni dus 'ga' zhig na'o/ / 
<p>221b.5</p>bcom ldan 'das zhes pa ni dgyes pa'i rdo rje'i sku can gyi rdo rje 'dzin pa'o/ /dbang phyug la sogs pa drug dang ldan pas bcom pa ste/ ji skad du/ dbang phyug dang ni gzugs bzang dang / dpal dang grags dang ye shes dang / brtson 'grus phun sum tshogs ldan dang / /drug po
<p>221b.6</p>'di la bcom zhes bya/ /zhes gsungs pa lta bu'o/ /bcom ldan de 'di la yod pas bcom ldan 'das so/ /bzhugs zhes pa ni sangs rgyas rnams kyis gnas pa bzhugs pa'o/ /sangs rgyas rnams kyis gnas pa yang bzhi ste/ spyod lam gyis bzhugs pa dang chos ston
<p>221b.7</p>pas bzhugs pa dang / snyoms par 'jug pas bzhugs pa dang nang du yang dag 'jog pas bzhugs pa'o/ /kun tu mnyam par gzhag pa'i rgyu ni bzhugs pa ste/ sangs rgyas bcom ldan 'das rnams ni rtag tu mnyam par gzhag pa'o/ /de'i phyir cung zad sangs rgyas bcom ldan
<p>222a</p>
<p>222a.1</p>'das rnams kyi sku'i phrin las de dang de rnams ni spyod lam gyis bzhugs pa'o/ /gang cung zad de rnams kyi gsung gi phrin las de ni chos ston pas bzhugs pa'o/ /gang de rnams kyi ting nge 'dzin la snyoms par 'jug pa'am tha mal pa'i mnyam par gzhag pa'i thugs
<p>222a.2</p>kyi phrin las ni snyoms par 'jug pas bzhugs pa'o/ /gang sangs rgyas rnams kyi mthong ba'i chos la bde bar gnas pa dang / lha la sogs pa nye bar bsdu pa'i phyir thugs kyi phrin las de dang de rnams ni nang du yang dag 'jog pa la bzhugs pa'o/ /gang du bzhugs she na/ de bzhin gshegs
<p>222a.3</p>pa thams cad kyi sku dang gsung dang thugs rdo rje la'o/ /de bzhin gshegs pa thams cad kyi sku dang gsung dang thugs ni gsang ba gsum bsdus pa ste/ 'di sku yang yin la gsung dang thugs kyang yin pas de skad ces bya la/ de yang bcom ldan 'das rdo rje 'dzin pa'i rang bzhin chos kyi 'byung
<p>222a.4</p>gnas so/ /de nyid de bzhin gshegs pa'i gsang ba rnams kyi shin tu dag pa de bzhin nyid kyi bdag nyid do/ /gang gi phyir gsang ba gsum bsdus pa de'i phyir gru gsum mo/ shin tu rnam par dag pa'i de bzhin nyid kyis ston gyi zla ba ltar dkar la nang stong pa'o/ /gang gi phyir gong nas
<p>222a.5</p>gong du yangs pa ni rab tu dga' ba la sogs pa'i rim pas rnam par dag pa de'i phyir gong nas gong du yangs pa'o/ /de nyid rdo rje btsun mo spyan la sogs pa'i b+ha ga ste/ de rnams kyi b+ha ga ni zag pa med pa mtha' yas pa'i chos rnams kyi lus yin pa'i phyir ro/ /de nyid kyis de bzhin
<p>222a.6</p>gshegs pa thams cad kyi sku gsung thugs kyang de yin la/ rdo rje btsun mo'i b+ha ga yang de yin pas de skad ces bya ste khyab par bsdu ba'o/ /nga rnams la zhes pa ni gzhal yang khang der zhes pa'i don to/ /dper na grong khyer na khyim bdag gnas so zhes byas na grong khyer gyi khang
<p>222a.7</p>bzangs su gnas zhes bya ba'i don to/ /gsang zhing chos gsang ba'i gnas der bcom ldan 'das bzhugs pa mthong nas nges par der bcom ldan 'das gsang zhing mchog tu gsang ba'i chos ston par 'gyur bas rjes su mthun pa'i 'khor 'dus pa na shugs kyis gsungs pa 
<p>222b</p>
<p>222b.1</p>yin te/ de yang 'khor byang chub sems dpa' rdo rje snying po la sogs pa dang / spyan la sogs pa dang / gau ri la sogs pa rdo rje rnal 'byor ma rnams so/ /der zhes pa ni der bzhugs na'o/ bka' stsal pa zhes pa su'i don du bka' stsal zhe na/ skye ba nyan 'dod pas gdungs pa rnams
<p>222b.2</p>kyi don du'o/ /ci bka' stsal zhe na/ de bzhin gshegs pa thams cad kyi zhes bya ba la sogs pa'o/ /de bzhin gshegs pa ni ji srid bgrod par bya ba de srid du gshegs pa ste/ bag chags dang bcas pa'i sgrib pa thams cad spangs pa'o/ /yang na gshegs pa'i sgra ni mkhyen pa'i don te/ 
<p>222b.3</p>chos nyid ji lta ba de bzhin nyid du mkhyen pas 'di rnams de bzhin gshegs pa ste/ rnam pa thams cad kyi thams cad du shes bya thams cad yang dag par mkhyen pa'o/ /yang na yi ge da ltar bskur ba ste/ ji lta ba bzhin du bstan par bya ba de bzhin du gsung pas de bzhin gshegs pa
<p>222b.4</p>ste/ bsam pa dang rigs dang gdul bya ji lta dang dus ji lta ba bzhin du yang dag pa'i chos ston par mdzad de thams cad kyang de yin la de bzhin gshegs pa yang de yin te/ de rnams kyi sku gsung thugs de nyid rdo rje 'dzin pa'o/ /de'i snying po ni dam pa'o/ /rje btsun zhes bya ba ni mchog gi
<p>222b.5</p>lha ste/ spros pa med pa'i ye shes kyi bdag nyid sngags kyi lha rnams kyi sku dang gsung dang thugs thams cad kyi snying po ni mchog tu dad par dka' ba nyid do/ /de rnams kyi shin tu gsang ba ni gsang ba las shin tu gsang ba nyid de/ gang drag po dang yang dag par ldan pas dgyes pa'i rdo rje zhes
<p>222b.6</p>bya ba sku gsung thugs kyi mchog drag po dang shin tu chags pa dang ldan pas de'i phyir gsang ba las shin tu gsang ba ste/ 'di la dad pa yang shin tu rnyed par dka' zhes bya bar dgongs so/ /'di zhes pa ni 'di ltar zhes bya ba'i don to/ /nyan pa ba 'dod pas gdungs pa'i 'khor rnams la
<p>222b.7</p>rtog pa gsum 'char te/ gal te gsang ba las shin tu gsang ba 'di nam zhig skyes bu ji lta bu 'dir skal ba dang ldan pa yin pa de brjod dgos so zhes bya ba ni rtog pa dang po'o/ /rdo rje 'dzin pa las mchog gzhan yod pa ma yin te/ zhes bya ba ni grub pa'i mtha' yin nan ci/ de nyid kyi
<p>223a</p>
<p>223a.1</p>snying po 'di'am 'on te de las mchog tu gyur pa sku gsum thugs zhes bya ba gzhan zhig gi'am zhes bya ba ni gnyis pa'o/ /ci rjes btsun 'di'i mtshan ji skad ces bya can yin zhes pa na gsum pa'o/ /rtog pa 'di rnams gsal bar bya ba'i phyir gsungs pa/ e ma'o
<p>223a.2</p>zhes bya ba la sogs pa'o/ /tshig 'di'i mthar yang snga ma'i tshig las 'di zhes bya ba'i sgra blangs sbyar zhing rang gi don yang rtogs par bya ste/ 'di yang zhes pa ni 'di lta bu yang zhes pa'i don to/ /'di zhes bya ba'i sgra dang kha cig la med na med kyang de don gyis der shes par bya'o/ /e
<p>223a.3</p>ma'o rdo rje snying po zhes bya ba ni byang chub sems dpa' thams cad ni de bzhin gshegs pa'i snying po dang / de bzhin gshegs pa'i rigs zhes bya ba'i don to/ /gti mug dang zhe sdang dang nga rgyal dang 'dod chags dang phrag dog dag ni de bzhin gshegs pa'i rigs lnga'o/ /de la gang zhe
<p>223a.4</p>sdang gang gis yin pas ni rdo rje snying po ste/ byang chub sems dpa' 'di'i ming don dang mthun pa ste/ 'di lta bu'i byang chub sems dpa'i rigs rnyed par dka'o/ /de nyid kyis ngo mtshar skyes nas bos pa ni e ma'o/ /zhes pa'o/ de snying po byang chub sems dpa' sems dpa'
<p>223a.5</p>chen po legs so legs so zhes bya ba ni mchog tu drag po la sogs pa'i thang sa kyis gzhan gyi don byed pa'i bsam pa nyid ni snying rje chen po'o/ /de nyid kyis yang dus nges pa med par sna tshogs pa'i don sgrub pa dang ldan pa'i byang chub ni byang chub chen po'o/ /de la yang dag par sems pa
<p>223a.6</p>'di ni byang chub sems dpa' chen po ste/ gang 'di lta bu gzhan la phan pa'i bsam pa dang / rang la phan pa'i bsam pa de skyes ba'i mchog go/ /de nyid kyis legs so zhes bya ba las lan gnyis so/ /nyon cig ces bya ba ni nyan pa la sbyor ba'o/ /'dis ni de lta bu'i rigs dang de lta bu'i
<p>223a.7</p>bsam pa can skyes bu dam pa 'dir skal ba dang ldan pa zhes bstan no/ /rigs 'di ji ltar shes par bya zhe na/ de'i yon tan rnams la dad pa dang 'dod pa'i khyad par gyi rtags kyis te/ 'phags pa lang kar gshegs pa las/ du ba la ni mer shes te/ /chu skyar la ni chur
<p>223b</p>
<p>223b.1</p>shes so/ /blo ldan byang chub sems dpa' yi/ /rigs ni mtshan ma rnams las shes/ /zhes gsungs so/ /'dis rtog pa dang po bsal to/ /rtog pa gnyis pa bsal ba'i phyir gsung pa/ rdo rje sems dpa' dang / sems dpa' chen po dang / dam tshig sems dpa'
<p>223b.2</p>chen po snying po zhes pa'o/ /rdo rje 'dzin pa las mchog gzhan med pa zhes bden te/ 'on kyang snying rje chen po gtsor byas pa nyid kyis rdo rje'i rigs dgyes pa'i rdo rje/ rdo rje 'dzin pa'i tshul gyi mchog go/ de'i phyir 'di de'i yang snying por brjod de mchog gi don ni snying po'i don to zhes dgongs so/ / 
<p>223b.3</p>'dis ni rtog pa gnyis pa bsal to/ /dgyes pa'i rdo rje zhes bya ba 'dis ni rtog pa gsum pa bsal to/ /rdo rje snying pos gsol pa zhes pa ci gsol zhe na/ tshig gsum zhus pa'o/ /ci'i don du zhugs du zhus she na/ tshig gsum gyis rdo rje 'dzin pa bdag nyid chen po bstan pa dgrol ba'i don du'o/ / 
<p>223b.4</p>bka' stsal pa zhes pa ci bka' stsal zhe na/ dris tshig gsum ji lta ba bzhin du lan gsum mo/ /mi phyed pas ni dbye bar mi nus pas so/ /rdo rje zhes pa ni rdo rje dang chos mthun pas so/ /srid gsum zhes pa sangs rgyas rnams kyi chos thams cad ni yod cing 'byung bas srid pa'o/ /gang
<p>223b.5</p>gi phyir 'dir sangs rgyas kyi chos rnams kho na'i srid pa yin zhes na gtso bo yin pas so/ /ci'i phyir thams cad yin zhe na/ khyab pa'i rigs pas so/ /gsum ji lta bu yin zhe na sku dang gsung dang thugs kyi dbye bas so/ /de la srid pa gsum nyid srid pa gsum mo/ /de'i gcig pa ni
<p>223b.6</p>mnyam pa nyid de sems dpa'o/ /gcig pa nyid ji lta bu zhe na zag pa dang bcas pa'i chos thams cad kyis kho na zad pas lus dang gnas dang longs spyod du snang ba'i rnam par shes pa 'gags gcig tu dri ma med pa mtha' yas pa nam mkha'i dkyil lta bu/ sems kyi rgyun kun
<p>223b.7</p>gzhi'i rnam par shes pa'i mtshan nyid dang bral ba zag pa med pa'i dbyings kyi mtshan nyid thos pa sangs rgyas kyi chos thams cad kyi nus pa'i mtshan nyid sa bon gyi gzhi snang ba med cing gsal ba'i rang bzhin bde ba chen po'i ngo bo srid pa gsum nam mkha' ji srid du gnas pa ni srid pa
<p>224a</p>
<p>224a.1</p>gsum pa gcig pa nyid do/ /de'i ci'i phyir sems dpa' zhes brjod ce na/ de nyid shin tu rnam par dag pa nyid yin pas so/ /'dir sems dpa' zhes pa ni bstod pa'i tshig ste/ sems dpa'i sgras rab kyi mthar thug pa ste shin tu rnam par dag ces bya bar
<p>224a.2</p>sbyar te chos kyi sku zhes bya ba'i don to/ /rnam par dag pa ni skyes bu chen po'i sku rnam par grol ba'i sku yin la shin tu rnam par dag ni chos kyi sku ste/ sangs rgyas kyi chos kyi rnams kyi gnas dang rten dang sa bon gyi gzhi nyid kyis chos kyi sku zhes bya'o/ chos kyi sku'i yang gtso bo'i yus ni
<p>224a.3</p>thog ma dang tha ma med pa'i chos kyi dbyings te/ rang bzhin gyis 'od gsal ba dus thams cad nyid du de bzhin nyid pas de bzhin nyid ces bya'o/ /de nyid kyis nam yang dbyer med cing mi phyed pas rdo rje ste/ rang bzhin gyis brtan pas rtag ces bya ba'i don to/ /glo bur gyi dri ma rnam par
<p>224a.4</p>dag pa de ni mi phyed pa ste/ sngon dngos po med pa la rab tu dga' ba la sogs pa'i sa'i rim pas 'phel te/ sangs rgyas kyis sa'i bar du nam mkha' ji snyed par ma tshang ba med pa'i rang bzhin no/ /shes rab rigs pa 'di yis ni/ /zhes pa ni dngos po rnam par phye nas shes pa ni shes
<p>224a.5</p>rab bo/ /rigs pa zhes pa ni sbyor ba ste de dag nyid ye shes la gzhi mthun par bya ba'o/ /'di rdo rje yang yin la sems dpa' yang yin pas rdo rje sems dpa'o/ /brjod ces pa ni gsungs pa ste/ sde ba sbyor ba snod pa ni lung gi tshig la de ltar thams cad du nam yang sdeb
<p>224a.6</p>sbyor med pa ma yin pas so/ /ye shes chen po'i ro zhes bya ba la sogs pa la ye shes chen po la ni theg pa chen po'i rang bzhin dkar po'i chos so/ /de rnams kyi ro ni myong ba ste longs spyod rdzogs pa'o/ /de yang mchog tu 'bar ba'i rin po che sna bdun gyi rang bzhin 'jig rten gyi khams mtha'
<p>224a.7</p>yas pa'i nang du 'od zer mchog tu spro bar byed cing yongs su dag pa'i sangs rgyas kyi zhing yon tan gyi bkod pas brgyad pa rnams su rnam pa sna tshogs pas mtshungs pa med pa'i mtshan dang dpe byad kyis spras pa'i skus 'phags pa byang chub sems dpa' rnams dang lhan cig tu myong zhing dngos
<p>224b</p>
<p>224b.1</p>spyod pa'o/ /des gang ba ni de nyid kyis byang chub sems dpa' rnams dang lhan cig skad cig so so la tshim pa ste/ gang las de nam yang 'jig pa ma yin pas rgyun du 'byung zhing 'khor mor te rtag par 'byung zhes bya ba'i don to/ /mi 'jig pa ni rgyun mi 'chad pa ste rtag tu 'byung ba'o/ / 
<p>224b.2</p>de ltar na yongs su dag pa'i sangs rgyas kyi zhing rnams su chos po'i ro dga' ba dang bde bas nye bar brtan pa ste/ sems can rnams kham gyi zas la sogs pas 'tsho ba lta bu ni ma yin no/ /ye shes chen po'i ros tshim pa de yang ci zhig ce na sangs rgyas rnams kyi longs spyod rdzogs
<p>224b.3</p>pa'i sku'o/ /sku de sems dpa' chen po zhes brjod de zhes bya ba ni sems dpa' chen po zhes bya ba'o/ /ji ltar zhe na sdod cing gnas pa ste 'jig pa med pas bzhugs pa ni sems dpa'o/ /sems dpa' yang yin la chen po yang yin pas sems dpa' chen po ste shin tu 'jig pa med
<p>224b.4</p>ces bya ba'i don to/ /rtag tu zhes bya ba la sogs pa la/ 'dir dam tshig ces bya ba'i sgras dam tshig chen por blta ste/ tshig gis phyogs gcig bstan pa yin te 'jigs byed smos na 'jigs byed kyi sde shes pa bzhin no/ /spro bar byed pa'i sbyor bas kun tu 'gro bar byed pas dam tshig
<p>224b.5</p>ste gdul bya'i bsam pa ji lta ba bzhin du thabs rnam pa sna tshogs pas 'gro ba ni dam tshig chen po'o/ /dam tshig chen pos sems dpa' ni dam tshig sems dpa' chen po'o/ /sems dpa' ni rtag tu 'jug pa nyid kyis te/ sa ta ta'i sa ta dang pra berta'i ba bcus te/ lhag ma phyis pas
<p>224b.6</p>nges pa'i tshig gis so/ /de nyid kyis gsung pa/ rtag tu 'jug pa nyid ces pa ste/ gang sangs rgyas rnams kyi sprul ba'i sku mtha' yas pa'i dbye bas rgyun gyi rtag pa nges na rtag pa ste de dam tshig chen po'i sgra brjod ces bya ba'i don to/ /dper na 'brog chen por me 'bar ba'i dus na la
<p>224b.7</p>la ni mched la la 'bar la la ni 'chi'o de bzhin du sangs rgyas rnams kyi sprul ba'i sku sangs rgyas kyi zhing gzhan du skye bar ston/ gzhan du skyes nas gnas gzhan du ni yongs su mya ngan las 'dar bar ston te/ 'jig rten kyi khams thams cad du des nam yang stong pa ma yin te/ 
<p>225a</p>
<p>225a.1</p>rgyud gyi rtag ces bya ba'i don te/ /de bzhin du sangs rgyas re re'i sku gsum pa 'di dag gi dbye ba mtha' yas te/ sangs rgyas de dag thams cad rdo rje sems dpa' gcig pu'o/ /de ltar na de rnams de la brten pa dang de'i rang bzhin no/ /de bas na bcom ldan
<p>225a.2</p>'das rdo rje 'dzin pa 'di chos kyi skus rdo rje sems dpa'o/ /longs spyod rdzogs pa'i skus sems dpa' chen po'o/ /sprul pa'i skus dam tshig chen po'i sems dpa' zhes bya'o/ /'dis kyang rdo rje 'dzin pa'i bdag nyid chen po bshad pas/ dgyes pa'i rdo rje'i yang bdag nyid chen
<p>225a.3</p>po don gyis bshad de de'i snying po nyid de yin pa'i phyir ro/ /rdo rje snying pos gsol pa zhes pa ni ci gsol zhe na/ dri tshig gzhan gsum mo ci'i don du zhus she na/ dgyes pa'i rdo rje rdo rje 'dzin pa'i snying po nyid kyi phyir gang mtshan gsungs pa'i rgyu ste de dgrol ba'i don du'o/ /na zhes bya
<p>225a.4</p>ba'i sgras ni 'di'i zhes bya ba'i don to/ /dgyes pa'i rdo rje zhes bya ba ni ming 'di lta bu'o/ /bsdus pa zhes pa ni ma lus pa'o/ /gang gis zhes pa ni gang gis tshig rnam par sbyar zhes pa'o/ /rdo rje zhes pa ni rdo rje'i sgras so/ /dgyes pa'i zhes pa ni dgyes pa'i sgras snying rje chen po
<p>225a.5</p>brjod ces bya bar sbyar te/ ma hA'i ma phyi ba dang ka ru Na er byas pas zhes bya bar dgongs so/ /shin tu drag cing gdug pa rnams 'dul ba'i phyir mchog tu drag pa'i sku dang gsung gi phrin las ston par mdzad pa ni thugs rje ste thugs rje chen po'o/ /shes rab kyang rdo rjer brjod de rdo rje'i
<p>225a.6</p>sgras brjod ces bya ba'i don to/ /phul du byung ba'i ye shes ni shes rab ste/ gnyis su med pa'i ye shes zhes bya ba'i don to/ /'dir ni stong pa nyid la shes rab tu brjod de shes rab kyi dmigs pa yin pa'i phyir ro/ /de ltar yang gsungs pa dpal gsang ba 'dus pa las/ dngos po
<p>225a.7</p>med gang shes rab ste/ /thabs ni dngos po'i mtshan nyid do/ /zhes so/ /de ji ltar rdo rjer brjod ce na/ /sra zhing brtan la khong stong min/ /mi chod pa dang mi phyed mtshan/ /mi 'tshig pa dang mi 'jigs pas/ /stong nyid rdo rje zhes byar brjod/ /ces dpal rdo rje rtse mo las gsungs so/ / 
<p>225b</p>
<p>225b.1</p>thabs dang shes rab bdag nyid ces pa ni shes rab stong pa nyid dang thabs snying rje chen po ni thabs dang shes rab po/ /de gnyis kyi bdag nyid kyi ngo bo nyid ni shes rab dang thabs kyi bdag nyid do/ /'di ni dgyes pa yang yin la rdo rje yang yin pas zhes tshig rnam par sbyar ba gsungs te/ chos thams
<p>225b.2</p>cad stong pa nyid la dmigs pa snying rje chen po dgyes pa'i rdo rje zhes bya ba'i don to/ /rgyud ces pa rgyud ni rgyun no/ /de yang rnam pa gsum ste/ rgyu'i rgyud dang / 'bras bu'i rgyud dang / thabs kyi rgyud do/ /de nyid kyis dgyes pa'i rdo rje yang rnam pa gsum ste/ rgyud gyes pa'i rdo rje dang / thabs
<p>225b.3</p>dgyes pa'i rdo rje dang / 'bras bu dgyes pa'i rdo rje'o/ /rgyu ni rigs dang rus zhes bya ba'i rnam grangs so/ /'dir ni rdo rje'i rigs nyid snying rje chen po dang / shes rab nyid gtso bor gyur pa'i dgo ba'i snod pa'i rdo rje ste rgyu'i rgyud ces bya'o/ /de ji ltar dgyes pa'i rdo rje zhe na/ 
<p>225b.4</p>dgyes pa'i rdo rje rgyu nyid yin pas so/ /ji ltar rgyu yin zhe na/ rdo rje'i rigs dang ldan pa'i sems can mchog tu mang ba nyid yin pas so/ /rgyu dgyes pa'i rdo rje'i stobs kyis thabs dgyes pa'i rdo rje yun ring du brlabs pas thob pa'i rdo rje 'chang chen po'i go 'phang ni 'bras bu dgyes pa'i
<p>225b.5</p>rdo rje'i/ /'bras bu'i rgyud kyang bshad par bya ste/ ji ltar dgyes pa'i rdo rje yin zhe na/ dgyes pa'i rdo rje'i 'bras bu nyid yin pas so/ /ji ltar rgyun yin zhe na/ sangs rgyas kyi chos mtha' yas pa'i rang bzhin nyid yin pas so/ /snying rje chen po dang shes rab gtso bo'i dge
<p>225b.6</p>ba'i rgyun ni dngos kyi rgyud de thabs dang dgyes pa'i rdo rje'i rgyud do/ /de la rgyu dang 'bras bu'i rgyud ni gong du bstan la thabs kyi rgyud ni mi shes te/ de bas de'i dbang du byas te gsungs pa lta stangs zhes bya ba la sogs pa'o/ nus pa zhes bya ba ni mthu'o/ /rnam mang zhes bya ba ni char
<p>225b.7</p>'babs dang sprin dral ba la sogs pa'o/ /bskyed pa ni rgyu ste rnam pa dang mtshan ma la sogs pa'o/ /gnas ni gzhi'i dkyil 'khor ro/ /rgyu ni zla ba dang nyi ma la sogs pa'o/ /nus pa ni bzlas pa dang bsgoms pa las byung pa'i mthu'o/ /ye shes ni skar ma'i rtsis la sogs
<p>226a</p>
<p>226a.1</p>pa'o/ /rnam shes ni slob dpon gyi las thams cad la mkhas pa'o/ /lha rnams zhes bya ba ni dpal he ru ka 'khor dang bcas pa'am bdag med ma'o/ /ji ltar 'byung ba zhes pa ni ji ltar rigs par bskyed pa'o/ /cig shos zhes pa ni ji skad gsungs pa'i
<p>226a.2</p>lta stangs dang dgug pa la sogs pa'o/ /he ru ka'i 'bras bu dgyes pa'i rdo rje'o/ /bskyed pa ni de'i go 'phang 'thob pa'o/ /de'i rgyu ni thabs kyi rgyud ces bya ba'i don to/ gang gis na 'di dang por yin zhe na/ lha la sogs pa rnam pa'i bskyed pa'i rim pa'i thabs mang po nyid kyis
<p>226a.3</p>'di ches phul du byung bas so/ /'o na theg pa chen po 'di la chos thams cad rnam par rig pa tsam gyis lus su ston te/ 'phags pa sa bcu pa las 'di lta ste/ khams gsum pa 'di ni sems tsam mo zhes gsungs so/ /rnam par rig pa de'i rang bzhin ni gsal ba yin te 'di yi rang
<p>226a.4</p>bzhin ma yin ni gsal bar mi 'gyur te 'gal bas so/ /gang gi phyir sngon po dang ser po la sogs pa gsal bar snang bas rnam par shes pa las phyi rol gyi don du med do/ /de'i tshe ji lta bu yin zhe na/ rnam par shes pa'i bdag nyid du gyur ba'i rnam pa dang snang ba dang myong ba ste rigs mthun
<p>226a.5</p>pa'i rnam par rtog pas bzhag pa'i sems nyid sna tshogs pa'i rnam par skye ste rmi lam bzhin no/ /'phags pa lang kar gshegs pa las/ ji ltar byis pas rnam brtags pa'i/ /phyi rol don du yod ma yin/ /bag chags kyis ni dkrugs pa'i sems/ /don du snang bar rab tu 'byung / / 
<p>226a.6</p>zhes gsungs so dkrugs pa zhes pa ni nye bar bcom pa'o/ /yang sngon po la sogs pa phyi rol gyi don ni yod pa ma yin te/ /gcig dang du ma'i ngo bo dang bral bas de gcig ma yin te/ cha'i dbye bas so sor snang bas so/ /rdul phra mo du ma yang ma yin te/ rdul phra rab rnams mi rigs pas so/ 
<p>226a.7</p>'di ltar gal te cha dang bcas so zhe na/ de ji ltar rdul phra rab tu 'gyur/ 'on te cha med na de'i tshe rdul phra rab rnams thams cad kyi bdag nyid kyis yang dag par sbyor bas phan tshun dbyer med pas go gcig ste/ glang po dang ri dang rgya mtsho dang sa'i gong bu thams cad rdul phra rab tsam du 'gyur
<p>226b</p>
<p>226b.1</p>ro/ /'phags pa lang kar gshegs pa las kyang / ji ltar me long gzugs brnyan 'di/ /mthong yang don yod ma yin te/ /gcig dang gzhan pa rnams spangs pa/ /de bzhin dngos kun rang bzhin no/ /zhes gsungs so/ /de'i phyir rnam par shes pa las phyi rol na gdung ba'i don
<p>226b.2</p>yod pa ma yin no/ /de med pas de la ltos pa'i rnam par shes pa'i 'dzin pa yang yod pa ma yin te/ rnam pa thams cad du gzung ba dang 'dzin pa gnyis ni med la gnyis su snang ba'i 'khrul pa ni yod de/ de nyid 'khrul pa yang dag pa ma yin pa'i kun du rtog pa'o/ /yang dag pa ma yin
<p>226b.3</p>pa'i kun du rtog pa gnyis dang bral bas stong pa nyid rnam par rig pa tsam gyis rtag tu yod do/ /de nyid gnyis su brtags pa'i rang bzhin mtshan nyid med pas te ji lta ba bzhin du med pas so/ /yang dag pa ma yin pa'i kun du rtog pa ni gzhan gyi dbang gi ngo bo nyid de rgyu dang rkyen gzhan gyis
<p>226b.4</p>bskyed pas na gzhan gyi dbang zhes bya'o/ /gnyis kyi stong pa nyid ni yongs su grub pa'i ngo bo nyid de/ rtag tu de nyid kyi rang bzhin pas so/ /'phags pa byams pas/ brtags pa dang ni gzhan dbang dang / /yongs su grub pa nyid kyang ngo / /don gyi yang dag mi rtogs phyir/ /gnyis po
<p>226b.5</p>med pa'i phyir bshad do/ /zhes gsungs so/ /de la byang chub sems dpa' ting nge 'dzin gsum bsgom par bya ste/ phung po dang khams dang skye mched kyi dngos po thams cad kun du brtags pa ste/ mtshan nyid kyis yod pa ma yin pa ni stong pa nyid kyi ting nge 'dzin te phung po la sogs pa'i kun du
<p>226b.6</p>brtags pa yod pa ma yin pa nyid du dmigs pas so/ /sdug bsngal rgyu dang bcas pa'i khams gsum pa gzhan gyi dbang gi ngo bo yod pa ni yang dag pa ma yin pa'i kun du rtog pa nyid gnyis kyi tshul gyis snang ba ni gnyis su med pas smon pa med pa'i ting nge 'dzin to/ yang srid pa la smon pa dang
<p>226b.7</p>'gal ba nyid do/ /chos thams cad kyi rang bzhin glo bur ma yin pa gnyis kyis stong pa nyid ni rtag tu de bzhin pas de bzhin nyid kyi rang bzhin no/ /de nyid yang dag pa'i mtha' yin te de bzhin nyid rnams kyi mchog nyid yin pas so/ /de nyid ni mtshan ma med pa ste 'khrul pa'i mtshan ma rnam
<p>227a</p>
<p>227a.1</p>par spangs pa na de snang ba nyid yin pas so/ /de nyid don dam pa ste dam pa 'jig rten las 'das pa'i ye shes kyi spyod yul nyid yin pas so/ /'phags pa rnams kyi stobs dang mi 'jig pa la sogs pa'i rgyu nyid yin pas chos kyi dbyings kyang yin te/ de la dmigs
<p>227a.2</p>nas 'phags pa'i chos sna tshogs pa skyes pas so/ /de yang gnyis kyis stong pa nyid kyi dngos po dang dngos po med pa yang ma yin te/ ci'i phyir dngos po ma yin zhe na/ gnyis kyis dngos po'i mtshan nyid med pas so/ /ci'i phyir dngos po med pa ma yin zhe na/ chos rnams kyi rang bzhin nyid
<p>227a.3</p>yin pas so/ /'di ni mtshan ma med pa'i ting nge 'dzin te mtshan ma med pa la dmigs pa nyid yin pas so/ /ting nge 'dzin gsum po 'di ni gtso bo ma yin pa'i shes rab kyi pha rol tu phyin pa ste de la sbyor ba nyid kyis so/ /gang sngon po dang ser po la sogs pa'i rnam par snang ba 'di ni phyi rol lam/ 
<p>227a.4</p>nang gi dngos por yod pa ma yin te gcig dang du ma'i rang bzhin dang bral bas snga ma bzhin no/ /gcig tu thog ma med pa'i ma rig pa'i bag chags kyis bsgos pa'i stobs kyis dkrugs pa byis pa rnams kyi blo la yod pa ma yin pa'i rnam par snang ba nyid dang / snang ba de nyid la 'jig rten pas mtshan
<p>227a.5</p>ma'i rnam par dmigs nas gnyis su brtags shing gnyis su bzung bas sdug bsngal thams cad kyi rgyur gyur pa ji srid gang gis rnam par snang ba 'jug pa de srid du don dam pa'i bden pa ma yin te/ rab rib can gyis skra shad dang sha sbrang la sogs pa mthong ba na/ skra shad la
<p>227a.6</p>sogs pas stong pa mi mthong ba bzhin no/ /ji ste de'i chos thams cad la dmigs pas ming dang rgyu mtshan thams cad spangs te/ brjod pa dang snang ba med pa'i ting nge 'dzin gnas pa ni sngon gyi rab tu sbyor ba'i bag chags kyi stobs kyis lhun gyis grub pa dang mngon par 'du
<p>227a.7</p>byed pa med par spros pa'i mtshan ma thams cad du nub nas rnam par mi rtog pa dang snang ba med par chos thams cad stong par mthong ste/ gcig tu dri ma med pa mtha' yas shing nam mkha' lta bu 'jig rten las 'das pa'i ye shes don dam pa'i byang chub kyi sems gtso bo'i shes rab kyis pha
<p>227b</p>
<p>227b.1</p>rol tu phyin pa sgrib pa thams cad kyi gnyen po'i lam skye bar 'gyur te/ gnyen po des kun gzhi'i rnam par shes pa la bsags pa'i nyon mongs pa dang bcas pa'i chos rnams kyi bag la nyal yongs su zad nas/ gnas dang lus dang longs spyod du snang ba'i rnam par shes pa rnams 'gags
<p>227b.2</p>nas de kun gzhi'i rnam par shes pa'i mtshan nyid dor nas zag pa med pa'i dbyings kyi mtshan nyid yongs su 'dzin to/ /de nyid zag pa med pa'i dbyings sangs rgyas rnams kyi sku'o/ /de thob pa na de ltar brten nas longs spyod rdzogs pa dang sprul pa'i sku 'thob po zhes bya ba grub pa'i mtha'o/ /grub pa'i
<p>227b.3</p>mtha' 'dis ni shes rab kyi pha rol tu phyin pa nyid sangs rgyas nyid kyi phyir bsgom par bya ste/ de yang don rnam pa gnyis kyi dbye bas yang dag par dngos po med pa'i ye shes te gnyis po med par nges pas so/ /gnyis kyis rnam par brdzun pa rnams nub cing mtha' yas pa gsal ba tsam du snang
<p>227b.4</p>ba'o/ /de ltar nas gang dag he ru ka dang rnal 'byor ma rnams kyi rnam pa dang bcas pa'i sngags dang mtshan ma dang gdan dang gzhal khang la sogs pa bsgom pa ni spros pa dang bcas shing phyin ci log yin pas te nyon mongs pa'i 'khor ba 'byung ba ste/ thar pa 'byung ba ma yin no zhes gal te
<p>227b.5</p>sems na/ de gsal bar bya ba'i phyir gsungs pa/ dngos po nyid kyis rnam par grol te zhes bya ba la dngos po ni shin tu gnas par byed pa dang / sangs rgyas kyi chos thams cad rab tu 'thob par byed ces bya bar dgongs so/ /snying rje chen po dang ldan pa ni pha rol tu phyin pa drug po nyid kyis grol te/ 
<p>227b.6</p>de nyid kyis snying rje chen po zhes pos pa'o/ /shes rab kyi pha rol tu phyin pa gcig pus grol ba ni myur ba nyid du nyon mongs pa rnams sdangs te dgra bcom pa nyid du byed do/ de bas na nyan thos kyi byang chub tu lhag par 'gro ste/ sangs rgyas kyi byang chub tu ni ma yin no/ /snying rje chen po dang ldan pa'i
<p>227b.7</p>byang chub sems dpa' ni sems can kyi don mchog tu sgrub cing bla na med pa'i byang chub tu 'dun par byed kyi dman pa la ma yin no/ /de yang pha rol tu phyin pa drug nyid gyis grol te gcig gis ma yin no/ /gal te drug nyid kyis grol na de'i tshe lngas ni cir 'gyur la drug pas ci zhig byed
<p>228a</p>
<p>228a.1</p>snyam pa la/ de nyid kyis gsungs pa/ dngos po'i 'ching pa zhes bya ba la sogs pa'o/ /'dir dngos po'i sgras pha rol tu phyin pa lnga gsungs te/ gnas par byed pa dang 'thob par byed pa la de rnams nyid gtso bo yin pas so/ /dngos po nyid 'ching ba ni
<p>228a.2</p>gnas par byed pa nyid do/ /des bcings te grol ba rnams kyang de dang de rnams kyi stobs kyis 'gro ba thams cad kyi don gyi rgyud sku gsum gyi nam mkha'i mthar thug gi bar du gnas so/ /de'i dngos po yongs su shes pa ni don dam pa shes pa ste/ de yang shes rab kyi pha rol tu phyin pa
<p>228a.3</p>nyid do/ /des grol te de nyid kyis bag chags kyi sgrib pa thams cad spong ba ni sa bon dang bcas pa'i kun nas nyon mongs pa'i chos thams cad yongs su zad par byed pa'o/ /de lta bu 'di ni mya ngan las 'das pa ste/ mi gnas pa'i mya ngan las 'das par gsungs te/ 'khor ba dang
<p>228a.4</p>mya ngan las 'das pa gnyis la mi gnas pas so/ /nye bar bsdu ba gsungs pa dngos po zhes bya ba la sogs pa'o/ /dngos po zhes pa ni pha rol tu phyin pa lnga las byung ba'i dge ba'o/ /bsgom par bya zhes pa ni rang gi sems kyi rgyud la nan tan gyis bskyed par bya zhing bsgoms pa'i stobs kyis
<p>228a.5</p>bdag nyid dang ldan par bya'o/ /dngos po med pa yongs shes pas/ /zhes pa ni gzung ba dang 'dzin pa'i rang bzhin dngos po med pa yongs su shes pa'i shes rab kyi pha rol tu phyin pas so/ /gang yang dngos por ma byas na de grol bas na nyan thos kyi byang chub tu ltung shing gang yongs su ma shes
<p>228a.6</p>na'ang 'khor ba nyid du gnas te/ gnyis ka yang rmongs pa yin no/ shes rab dang ldan pa'i byang chub sems dpa' ni gnyig byed de/ de nyid kyis na shes rab can zhes bos pa'o/ 'dis ni theg pa chen pos gang byung de bsdus te de dag rnam par gzhag pa'o/ /theg pa chen po yang sngags kyi tshul
<p>228a.7</p>nyid kyis bsdus pa'i phyir de nyid dgyes pa'i rdo rje yang lhag par ston pas gsungs pa/ de ltar zhes bya ba la sogs pa'o/ he ru ka zhes pa gtso bo smos pas de'i mtshan ma dang / gdan dang gzhal yas khang la sogs pa 'khor rnams kyang gzung ste/ dper na rgyal po gshegs bya bar bzhin
<p>228b</p>
<p>228b.1</p>no/ 'di'i don theg pa chen po la bsgom par bya ba'i dge ba'i chos ji snyed pa de rdzogs pa'i byang chub tu ro gcig pa ni dkyil 'khor gyi bdag po yin la/ rdzogs pa'i byang chub kyi bye brag ni dkyil 'khor pa'o/ /de nyid 'gro ba'i don mdzad pas dkyil 'khor spro ba'o/ /sku gsum kyi bde
<p>228b.2</p>ba myur du thob par bya ba'i phyir gsum po de dag 'dir bsgom par bya'o/ /'dir dge ba lhag ma rnams ni sgom pa 'di nyid bde ba myur du rdzogs par bya ba'i phyir te/ thams cad kyang sems dang sems las byung ba tsam dang / ji ltar snang ba ltar yod pa ma yin par yongs su shes par bya'o/ /de
<p>228b.3</p>ltar bskyed pa'i rim pa la brten te thabs kyi rgyud sgrub pa dang po bstan zin to/ /da ni rdzogs pa'i rim pa la brten te thabs kyi rgyud gnyis pa ston pa gsungs pa lus pa gnas zhes bya ba la sogs pa'o/ /chen po yang de yin te/ sangs rgyas kyi chos rnams kyis sa bon gyi gzhi nyid do/ / 
<p>228b.4</p>ye shes kyang yin te rang bzhin gyis gsal ba nyid kyis so/ /ye shes chen po lus gnas te/ /zhes pa ni lus lhag par gnas par byed pa'o/ /de'i las kyi 'bras bur gyur pa'i tshor ba lus dang tha dad pa ma yin la/ tshor ba'i gnas dbang po rnams kyang lus dang tha dad pa ma yin par 'jug
<p>228b.5</p>pas ye shes de lus 'di la gnas pa yin no/ /de ltar na ye shes chen po yin te/ 'di ltar chos nyid dang / de bzhin nyid sangs rgyas rnams kyi rigs so/ /gang yang sangs rgyas kyi rigs de sangs rgyas kyi chos thams cad kyi rigs so/ /des na chos nyid
<p>228b.6</p>kyis lus kyi ye shes de rang bzhin gyis dri ma med pa'o/ /de bas na rtog pa thams cad spangs pa'o/ /gnas pa dang lus dang longs spyod la sogs par snang ba rnam par rtog pa'i dri ma rnams de'i rang bzhin ma yin te 'di la glo bur ba nyid de/ nam mkha' la sprin dang khug sna la sogs pa lta
<p>228b.7</p>bu'o/ /de nyid chos kyi sku'i rang bzhin gyis brtan pas rtag ces bya'o/ /ji ltar sangs rgyas kyi chos kyi dbyings thog ma dang tha ma med pa bzhin du sems de'i dag pa dang sangs rgyas kyi yon tan gyi sa bon gyi gzhi nyid rang bzhin de/ dgyes pa'i rdo rje zhes bya ba'i skabs kyis sbyar te/ ye 
<p>229a</p>
<p>229a.1</p>shes chen po de nyid dgyes pa'i rdo rje'o/ /dngos po kun la khyab pa ste/ /zhes pa ni bdag gi ye shes dngos po thams cad du snang ba'o/ /lus la gnas kyang lus skyes min/ /zhes pa la/ gang gi phyir lus las ma skyes she na/ ye shes las lus phyi rol na med pas
<p>229a.2</p>so/ /ye shes kyi rnam pa lus ni brdzun pa nyid kyis yod pa ma yin pas skyed par byed pa nyid du mi rigs te/ khyab par byed pa yin yang dngos po thams cad las skyes pa ma yin no zhes don gyis bstan par 'gyur ro/ /gnyis kyis bsdus pa'i dngos po rnams med pas de'i snang ba rnams brdzun pa
<p>229a.3</p>nyid do/ /lus la sogs pa snang ba ye shes nyid lus la sogs pa'i dngos po yin te/ rgyu dang 'bras bu'i dngos po 'jig rten dang dang bstan bcos rnams las rab tu grags pa ni ye shes 'di nyid do/ /lang kar gshegs pa las/ rgyu rkyen dag ni logs pa dang / /byed pa'i rnam par bkag pa na/ /sems
<p>229a.4</p>tsam du ni rnam par gnas/ /nga ni skye ba med par sgra/ /zhes gsungs so/ /slob dpon klu grub kyi zhal snga nas kyang / chos rnams gang yang skye ba med/ /gang yang 'gag pa yod ma yin/ /skye ba dang ni 'gag pa dag/ /ye shes kho na 'ba' zhig go/ /zhes gsungs so/ /sems tsam ni rnam
<p>229a.5</p>par rig pa tsam mo/ /chos ni rnam par shes pa las phyi rol gyi don to/ /ye shes nyid ces pa ni don byed pa'i rnam par shes pa nyid do/ /slob dpon klu sgrub kyi gzhung gis kyang ye shes kyi rnam par bden pa nyid du rnam par shes par bzhed pa yin zhe na/ ma yin te/ de gsungs pa/ 'byung ba che
<p>229a.6</p>la sogs bshad pa/ /rnam par shes su yang dag 'du/ /de shes pas ni ldog 'gyur na/ /log par rnam brtags ma yin nam/ zhes so/ 'di'i don 'byung ba dang 'byung ba las gyur pa gang bstan bcos las gsungs pa de mi 'jig rten pa'i rnam par shes pas bsdus pa ste/ yang
<p>229a.7</p>dag 'du shes pa ni des bsdus par gyur pa'o/ /rnam par shes pa tsam nyid 'byung ba dang 'byung ba las gyur pa'i rnam par snang ngo / /'byung ba chen po la sogs pa'i shes pa de 'jig rten las 'das pa'i ye shes la ldog par 'gyur zhes pa ni nub par 'gyur ba'o/ log par rnam pa rtags
<p>229b</p>
<p>229b.1</p>ma yin nam/ zhes pa ni gang gi phyir brdzun pa nyid de/ 'byung ba chen po la sogs pa de 'khrul ba'i rnam par shes pas rnam par brtags pa ste/ de dang de'i rang gi ngo bo yod pa ma yin no/ /de'i phyir ma 'khrul ba'i ye shes la nub par 'gyur ro/ /de nyid kyis thams cad gnyis kyi tshul gyis
<p>229b.2</p>yod pa ma yin la/ thams cad gnyis su med pa gsal ba tsam gyi tshul gyis med pa ma yin no zhes bya ba 'di dbu ma pa dang rnal 'byor spyod pa ba rnams grub pa'i mtha' mtshungs na legs so/ /gzhan du ma gsum dang rnal 'byor spyod pa'i phyogs rnam pa bzhi ni tshad ma dang lung dang bstan bcos
<p>229b.3</p>la mkhas pa rnams kyis sun phyung zin to/ /de yang ye shes chen po 'di lta bu ji ltar dgyes pa'i rdo rje yin zhe na/ shes rab chen po dang snying rje chen po'i rang bzhin yin no/ /de nyid gang las she na/ rnam pa thams cad du 'gro ba rnams la dus ji srid par phan pa sgrub pa dang / sangs rgyas kyi
<p>229b.4</p>chos rnams dang / byang chub sems dpa'i chos rnams bsgoms pas thob par bya ba'i rang bzhin du gyur pa ste/ de'i snod nyid kyi rang bzhin yin pa'i phyir ro/ /gal te de ltar na rgyu'i rgyud nyid de yin na/ de ji ltar na thabs kyi rgyud yin bya zhe na/ 'di bden te/ gang de lus byin gyis
<p>229b.5</p>rlob par byed nyid dang / khyab par byed pa nyid gsal ba tsam nyid dang / snang bar byed pa nyid dang / bde ba chen po nyid dang / sangs rgyas rnams kyi yon tan gyi snod nyid dang / theg pa chen po kun bsdus pa nyid dang rgyun du yid la byas na de bzhin gshegs pa thams cad kyis byin gyis rlob ste/ de
<p>229b.6</p>nyid 'dir gtsor thabs kyi rgyud de yid la byed pa dang yid la bya ba dag gcig tu dbyer med par snang ba de nyid thabs kyi yin pas so/ /ye shes chen po 'di bsgom pa'i don du de'i phyag rgyas thams cad kyi byin gyis brlabs pa 'di lta ste/ phra mo ma lus pa'i hUM dang dbyangs dang zla ba dang thig le med pa dang / 
<p>229b.7</p>thig le yungs kar gyi 'bru tsam gyi phra mo dang / mchog tu phra ba'am/ 'khor lo bzhi'i dbyings yi ge bzhi [(]dgong [,]dgod [)]pa'o/ /phyag rgya'i phyogs 'di ni bskyed pa'i rim par 'gyur gyi rdzogs pa'i rim pa ni ma yin no zhe na/ de ma yin te/ bskyed pa'i rim pa'i sgras 'dir 'jig rten pa la grags pas
<p>230a</p>
<p>230a.1</p>ma yin gyi yongs su bshad pas bskyed pa yin no/ /de yang sngags dang phyag mtshan la sogs pa gyur pa las byung ba'i lha'i sku la bskyed par gsungs kyi sngags tsam ni ma yin no/ /de nyid rdzogs pa'i rim pa'i phyogs la ji skad du gsungs pa'i ye shes chen po
<p>230a.2</p>nyid dgyes pa'i rdo rje ste/ de byin gyis brlabs pas rang gi lus nyid rnal 'byor pa'i rdo rje'i lus so de nyid de'i rten gyi dkyil 'khor ro/ /brten pa'i dkyil 'khor ni rnal 'byor ma bco lnga'i rang bzhin gyi rtsa 'di dag tu shes par bya'o/ ci rtsa bco lnga nyid dam/ 'on te sum cu rtsatsa gnyis zhes mi
<p>230a.3</p>shes pas dris pa/ kye bcom ldan 'das zhes bya ba la sogs pa'o/ /rtsa sum cu rtsa gnyis zhes pas bco lnga nyid ma yin pa'o/ /gang las snyam pa la gsungs pa byang chub kyi sems sum cu rtsa gnyis 'bab pa zhes pa ste/ de'i phyir sum cu rtsa gnyis po 'di dag kyang rdo rje rnal 'byor ma'o/ 
<p>230a.4</p>bde ba chen po'i gnas ni mgo'i dbus las te lnga pa'i don la bdun pa'o/ /de las 'dzag pa ni 'bab pa ste/ dper na ri bo las chu 'bab pa bzhin no/ /de ltar mgo bo'i dbus las byang chub kyi sems 'dzag po/ /gal te rtsa sum cu rtsa gnyis yin na de rnams ji ltar rnal 'byor ma bco lngas
<p>230a.5</p>bsdus she na gsungs pa/ mdzes ma sdig pa spyod ngo bcud ma/ /gsum ni bdag med rnal 'byor ma'o/ /mi phyed ma dang phra thugs sam/ /gnyis ni rdo rje mar gsungs so/ /bzang mo g.yon pa ma gnyis gang / /gau rI'i ru ni gsungs pa'o/ /mi 'u 'thung ma dang rus sbal skyes/ /chu yi
<p>230a.6</p>rnal 'byor mar gsungs so/ /sgom pa mo dang dbang bskur ma/ /rdo rje mkha' 'gro mar gsungs so/ /skyon ldan ma dang cher 'jugs ma/ /gnyis ni puk+ka sIr gsungs so/ /ma mo dang ni sa ba ri/ /ri khrod ma ru grags pa'o/ /bsil byin mdang drod byeng ma'o/ /de gnyis dag ni
<p>230a.7</p>gtum mo'o/ /'bab ma dang ni tshim pa'i gdong / /gnyis ka g.yung mor 'dod pa'o/ /gzugs bzang ma dang thun mong ma/ /gnyis ni gau rI sgo srung ma'o/ /rgyu sbyin spyod bral ma gnyis ni/ /thub pas rkun mor gsungs pa'o/ /mdza' mo dang ni grub ma gnyis/ ro langs mar
<p>230b</p>
<p>230b.1</p>ni mngon par brjod/ /me ma dang ni yid bzang ma/ /gnyis po g+ha sma rIr shes so/ /gsum 'jug ma dang 'dod ldan ma/ /gnyis pos spyod mar 'gyur ro/ /khyim ma gtum mo bdud 'joms ma/ /gsum po mkha' spyod ma yin no/ /de bas na rnal 'byor ma bco lnga rnams kyis rtsa
<p>230b.2</p>thams cad bsdus pa'o/ /de ltar yang sngags dang phyag rgya thams cad bsdus pa'i don gyi le'u las 'chad par 'gyur te rigs kyi le'u las rtsa rnams gang / bcu drug gnyis kyi bdag nyid gsungs/ /rnal 'byor ma ni re re zhing / /rtsa ni gnyis gnyis rim bzhin 'dod/ /la la nA dang ra sa nA/ 
<p>230b.3</p>a pa d+hU twi bdag med ma/ /zhes pa dang / byang chub sems ni zla bar gyur/ /bco lnga cha yi bdag nyid can/ /A li'i gzugs can bde ba che/ /rnal 'byor ma rnams de yi cha/ zhes so/ 'dir ni ji ltar dang po'i bdag med rnal 'byor ma rtsa gsum yin pa de bzhin du tha ma'i rnal 'byor ma
<p>230b.4</p>mkha' spyod ma yang rtsa gsum yin no/ /zhes don gyis gsungs par 'gyur te/ gzhan du na rtsa gnyis shing rnal 'byor ma rnams kyis bsdus bar 'dod pa mi 'grub la/ byang chub kyi sems kyang sum cu rtsa gnyis 'bab pa zhes gsungs pas so/ /rnal 'byor ma'i rgyud las byang chub kyi sems
<p>230b.5</p>sum cu rtsa gnyis su phye bas de rnams bde ba chen po'i 'khor lo nyid la gnas so/ /de yang so sor rtsa sum cu rtsa gnyis las byang chub kyi sems bde ba chen po'i 'khor lo yang 'bab bo/ /de bas na de rnams kyi gnas gang dang gang na gtsor gnas pa dang 'bab pa bshad par bya'o/ /rnal 'byor
<p>230b.6</p>ma'i rang bzhin de rnams kyi dbye ba ni rgyud kyi dbye bas dbye bar bya ste rgyu thams cad mthun pa ma yin no/ /rtsa bran kun du rgyu zhing phan tshun rjes su 'gro ba yang gnas dang las ji ltar bstan pa las rig par bya'o/ /kha sbyor las/ skye gnas dbus su rtsa gnyis ni/ g.yon dang de bzhin g.yas
<p>230b.7</p>pa las/ g.yon nas khu ba shes par bya/ /g.yas pa las ni khrag nyid do/ /zhes gsungs so/ /yar kha sbyor dang rdo rje mkha' 'gro las gsungs pa/ rkan nas brtsams te g.yon pa nas/ /rtsa ni longs spyod sku dang ldan/ /lte ba'i dbus su ngal so ba/ /'og tu bltas to myong ba
<p>231a</p>
<p>231a.1</p>rgyud /lte ba las ni gyen tu rgyu/ /steng du khrag ni rgyu ba ste/ /mgrin pa'i dbus su ngal so ba/ /khrag rgyu bar ni rab tu grags/ /myos pa ces bya zla bar gsungs/ /khrag ces bya ba nyi mar bshad/ /zla ba dang ne nyi ma gnyis/ /rtsa gnyis su ni rab tu
<p>231a.2</p>bshad/ /ces so/ yang kha sbyor las gsungs pa/ snying ga'i dbus gnas pad+ma ni/ /'dab ma brgyad pa lte bar ldan/ /de yi dbus na gnas pa'i rtsa/ /gsal ba mar me dag dang mtshungs/ kha ni 'og tu bltas nas 'phyang / /chung shing me tog lta bu ste/ /de yi dbus gnas dpa' bo
<p>231a.3</p>ni/ /yungs kar gyi ni 'bru tshod tsam/ /gzhom du med pa'i yi ge hUM/ sa bon ba mo lta bu 'dzag/ /'gro dang 'ong bar byed pa 'di/ /thams cad lus la rnam par bcas/ /thung ngur yongs su grags pa yi/ /lte bar a yig gzugs kyis gnas/ /gug skyed gnyis dang ldan pa
<p>231a.4</p>yi/ /hUM ni ring po gnyis kar gnas/ /gug skyed gsum dang ldan pa yi/ /mgrin par oM gyi rang bzhin gyis/ /sgra dang thig ler bcas pa yi/ dpral bar gzhom du med pa haM/ /rdo rje sems dpal gyi gzugs/ /ji ltar bde bar rnam par rol/ /phyogs bzhir rnam par
<p>231a.5</p>gnas pa yi/ 'dab ma bzhi po rnams la yang / /mar me 'bar ba'i rang bzhin gyis/ /'byung ba chen po bzhi yi rtsa/ /zhes so/ de la rgyud 'di gsum gyis rtsa bstan pa la ji ltar gcig tu gsungs she na/ gal te 'dir ma gsungs pa de gzhan las grub pas de bas 'dir de la dgongs zhes
<p>231a.6</p>bya ba'i don te la la nA dang / ras nA gnyis mgrin pa nas brtsams nas ji srid lte ba'i nang gi mthar thug pa ste/ g.yon pa dang g.yas pa'i phyogs kyi rtsa ni zla ba dang nyi ma zhes bya'o/ /lte ba'i 'og gi skye gnas kyi rtsa gnyis ni la la nA dang ras nA zhes bya ba de nyid do/ /snying ga'i rtsa lnga ni gsungs 'jug
<p>231a.7</p>ma dang / 'dod ldan ma dang khyim ma dang / gtum byed ma dang / bdud 'joms ma'o/ /gang yang kha sbyor las brgya nyi shu gsungs so zhe na/ 'khor lo bzhi'i dbye ba'o/ /'dir ni byang chub kyi sems kyi rang bzhin gyi rtsa'i mchog sum cu rtsa gnyis so/ /des na cung zad kyang mi 'gal lo/ /der
<p>231b</p>
<p>231b.1</p>ni grangs tsam ste/ pad+ma'i 'dab ma la brten pa'i grangs kyi bshad pa ma yin te/ 'dab ma la brtan pa'i grangs kyi zhes bshad pa med pa dang / snying ga'i pad+ma'i dbus kyi rtsa zhes kyang gsungs pas so/ /de la mi bskyod pa rgyu ba ni la la nA nyid do/ /ras nA nyid nas gtsor khrag rgyu'o/ /de nyid kyi gsungs
<p>231b.2</p>pa/ /de rnams kyi nang nas zhes bya ba la sogs pa'o/ /shes rab rang bzhin gyi zhes pa ni gtsor zla ba rgyu ba nyid do/ /thabs kyi zhes pa ni thabs kyi ngo bo ste khrag rgyu ba nyid do/ /a bad+hU tI gzung ba dang 'dzin pa spangs pa zhes bya ba ni rnam par rtog pa btang pa nyid kyis a bad+hU tI ste gnyis su med pa'i byang
<p>231b.3</p>chub kyi sems tsam 'bab pas na gzung ba dang 'dzin pa spangs pa'o/ /dbus phyogs su zhes pa ni yang dag gnas zhes bya bar sbyar ro/ /dbus phyogs gang na zhe na mgo bo dang lkog ma dang snying ga dar lte ba dang / gsang ga cas kyi dbus su'o/ /'dir rtsa'i gtso bor gsum ni bdag med rnal 'byor
<p>231b.4</p>ma'o/ /mtha' ma'i khyim ma la sogs pa gsum ni mkha' spyod ma'o/ /lhag ma rtsa zung bcu gsum ma ni gau rI la sogs pa'i rnal 'byor ma rnams so/ /de la rtsa gang las gang skye zhing rgyas pa'am/ 'gro ba ji ltar rigs par de dang de las rgyu ba ste/ mi byed ma ni mgo bo la gnas te/ /sen
<p>231b.5</p>mo dang so 'byung ba'o/ /phra gzugs ma ni spyi gtsug na gnas te skra dang spu 'byung ba'o/ /bzang mo ni rna ba g.yas na gnas te pags pa dang dri ma 'byung ngo / /g.yon pa ma ni rgyab na gnas te sha 'byung ba'o/ /mi'u thung ma ni rna ba g.yon la ste rtsa rgyus 'byung ba'o/ /rus sbal skyes ni smin mtshams
<p>231b.6</p>na gnas te skal tshigs 'byung ba'o/ /sgom pa mo ni mig gnyis la ste mkhal ma 'byung ba'o/ /dbang bskur ma ni dpung mgo la ste snying 'byung ba'o/ /skyon ldan ma ni mchan khung gnyis na ste mig gnyis 'byung ba'o/ /rnam par gnas ma ni nu ma gnyis la ste mkhris pa 'byung ba'o/ /ma mo
<p>231b.7</p>ni lte ba la ste glo pa 'byung ba'o/ /ri khrod ma ni sna'i rtse mo la ste rgyu ma'i phreng pa 'byung ba'o/ /bsil sbyin ma ni khal ste rtsib ma'i shun pa 'byung ba'o/ /dro ba ma ni ske la ste lto ba 'byung ba'o/ /la la nA dang a bad+hU tI dang ras nA 'di gsum sngar bshad do/ /rab kyi chal ma ni snying ga la ste
<p>232a</p>
<p>232a.1</p>bshad pa 'byung ba'o/ /dga' ma ni mtshan ma dang mtshog/ ma'i srubs 'byung ba'o/ /gzugs bzang mo ni chu so na ste bad kan 'byung ba'o/ /thung mo ma ni bshad ba'i lam na ste rnag 'byung ba'o/ /sgyu sbyin ma ni brlab ste khrag 'byung ba'o/ /sbyor bral ma ni rje
<p>232a.2</p>ngar gnyis la ste rdul 'byung ba'o/ /mdzad mo ni rkang pa'i sor mo rnams la ste tshil 'byung ba'o/ /grub ma ni rkang pa'i bol la ste mchi ma 'byung ba'o/ /me ma ni rkang pa'i mthe bol ste lud pa 'byung ba'o/ /yid bzangs ma ni pus mo gnyis la ste kha chu dang snabs 'byung ba'o/ /snying ga'i pad+ma'i ge
<p>232a.3</p>sar dang phyogs kyi 'dab ma rnams la gsum 'jug ma dang / 'dod ldan ma dang / khyim ma dang / gtum byed ma dang / bdud 'joms ma rnams ni go rims ji lta bar shes par bya'o/ /rtsa sum cu rtsa gnyis po 'di dag gi rang bzhin ji lta bu lags zhes pa ni zhus pa'o/ /gang zhu ba'i bsam pa ni gal te
<p>232a.4</p>rtsa 'jig rten la grub pa'i tshul gyis bsgom par bya na ni de'i cha de bsgoms pas dge ba tsam yang ma yin na byang chub kyi lam du 'gyur ba lta ci smos/ yang na gnyis su med pa gsal ba'i rang bzhin gyis bsgoms na de'i cha yang longs spyod rdzogs pa'i sku'i mtshan nyid rnal 'byor ma'i dkyil 'khor du
<p>232a.5</p>'gyur pa ma yin no snyam pa la/ srid gsum yongs su gyur pa zhes pa ste/ sangs rgyas thams cad kyi chos rnams ro gcig pa'i rang bzhin chos kyi sku srid pa gsum mo/ /der yongs su gyur pa ni der song ba'o/ /thams cad ces pa rtsa thams cad do/ /gang gi phyir gzung ba dang 'dzin
<p>232a.6</p>pa spangs pa zhes pa ni gnyis su med pa gsal ba'i rang bzhin zhes bya ba'i don to/ /yang na zhes bya ba'i sgra ni yang gi don te de ltar yang yin na zhes bya ba'i don to/ /dngos po'i mtshan nyid 'jig rten la grub pa'i rtsa rnams de bzhin gshegs pa thams cad kyis rgyas btab cing
<p>232a.7</p>brtags pa des so/ /de kho na nyid ces she na/ thabs thams cad kyis te 'gro ba'i don gyi rgyus longs spyod rdzogs pa'i sku sangs rgyas kyi chos rnams rab tu spros pa'i thabs te de kho na nyid nges so/ /gang de ltar na de nyid rnal 'byor ma rnams ni rtsa de rnams nyid do/ des na 'dir rtsa'i
<p>232b</p>
<p>232b.1</p>'khor lo nyid rnal 'byor ma'i dkyil zhes rab tu bsgrubs so/ /de ltar rang gi lus la gnas pa'i ye shes chen po nyid ni dgyes pa'i rdo rje'i/ /rang gi lus kyi rtsa'i 'khor lo nyid ni de'i rnal 'byor ma'i dkyil 'khor ro/ /mchog tu zab pa'i rdzogs pa'i rim pa gsungs
<p>232b.2</p>nas/ da ni mchog tu zab pa ma yin pa'i rdzogs pa'i rim pa rnam pa mang du bstan par bya ba'i phyir gsungs pa/ sdom pa'i dbye ba zhes bya ba la sogs pa'o/ /phyi rol gyi chos rnams tshul gzhan gyi nang du chud par gang rnal 'byor pas blta ba'am nges par bya ba gang yin pa de ni phyi rol de
<p>232b.3</p>rnams kyi sdom pa ste/ skus yang dag par bsdus pa nyid dam mchog mdor bsdus pa yin pas so/ /de'i dbye ba ni rnam par du ma ste/ A li dang / kA li dang zla ba dang nyi ma dang / shes rab dang thabs so/ /A li ni dbyangs yig bco lnga'o/ /kA li ni gsal byed sum cu rtsa bzhi'o/ / 
<p>232b.4</p>'dir de rnams bsdus pa ni lte ba' a dang snying ga'i hUM nor bu'i rtse mor song ba ste/ go rim ji lta bas A li dang / kA li'i de nyid zla ba nyi ma dang shes rab dang thabs dang bdag med ma dang he ru ka'i rang bzhin no/ /de nyid rdo rje'i rtse mor phyin pa ni dgyes pa'i rdo rje'i rnal 'byor pa'i dam tshig
<p>232b.5</p>dang phyag rgya chen po ste/ phul du byung ba yin gyi sku gnyis ni ma yin no zhes bya ba'i don to/ /chos dang longs spyod rdzogs pa dang / sprul pa zhes pa ni chos kyi 'khor lo dang / longs spyod rdzogs pa'i 'khor lo dang sprul pa'i 'khor lo ste/ sku dang gsung dang thugs zhes bya ba ni de gsum nyid 'khor lo
<p>232b.6</p>rnams dang go rims bzhin sangs rgyas thams cad kyi sku dang gsung dang thugs kyi gsang ba zhes bya ba'i don to/ /de gsum nyid de bzhin gshegs pa'i gsang ba rnams bla na med pa'i bde ba ro gcig pa nyid kyis yongs su shes pa ni bde ba chen po'i 'khor lo bzhi pa'o/ /de ltar na 'di rnams kyi
<p>232b.7</p>gnas gang du shes par bya zhe na/ go rims ji lta bar lte ba dang snying ga dang lkog ma dang skye gnas dang mgo rnams su'o/ /de ltar yang 'chad par 'gyur te/ sngags dang phyag rgya thams cad bsdus pa'i le'u las/ lus kyi dbus su rnal 'byor ma/ a zhes bya ba'i sdom pa gnas/ /ji
<p>233a</p>
<p>233a.1</p>ltar phyi rol de ltar nang / /sdom pa yang dag gsal bar byas/ /rdo rje bde ba phyag rgya che/ /rdo rje skye mched thabs nyid do/ /gsang bar 'di gnyis snyoms 'jug pas/ /phyi rol gnyis gnyis nges bstan to/ /sku gsum lus kyi dbus su ni/ /'khor lo'i
<p>233a.2</p>gzugs kyis bshad par bya/ /sku gsum yongs su shes pa ni/ /bde ba chen po'i 'khor lor 'dod/ /chos dang longs spyod sprul pa dang / /de bzhin bde ba chen po nyid/ /skye gnas snying mgrin mgo bo la/ /sku gsum po ni rnam par gnas/ /zhes so/ 'dir yang sku gsum
<p>233a.3</p>gyi rjes la de dag yongs su shes pa dang bcas pa zhes shugs kyis shes par bya'o yang 'khor lo 'di rnams kyi rang bzhin ci zhe na gsungs pa/ e baM mA ya zhes pa'o/ /sprul pa dang chos dang longs spyod rdzogs pa dang / bde ba chen po'i 'khor lo rnams go rims bzhin e baM mA ya'i rang
<p>233a.4</p>bzhin te/ spyan la sogs pa'i lha mo bzhin zhes bya ba'i don to/ /de gnyis kyi gsungs pa/ e zhes bya ba la sogs pa'o/ /'di dag rnam pa ji lta bu zhe na/ sprul pa zhe bya ba la sogs pa'o/ /dang po'i de nas la bdun pa ste/ pad+ma 'dab ma drug cu rtsa bzhi ni sprul ba'i 'khor lo'o zhes bya ba'i don
<p>233a.5</p>to/ /de ltar lhag ma gsum la yang brgyad ces pa ni 'dab ma brgyad do/ /bcu drug ces bya ba ni 'dab ma bcu drug go/ /sum cu rtsa gnyis zhes pa ni de 'dab ma cu bcu rtsa gnyis so/ /de ltar na pad+ma 'di rnams kyi dbus su lha gang zhig blta bar bya zhe na/ a dang hUM dang oM dang haM go
<p>233a.6</p>rims bzhin no/ /de la bde ba chen po'i pad+ma kha thur du bltas pa la/ yi ge haM yang de'i dbus su thur du bltas pa las bdud rtsi'i khu pa 'dzag pa'o/ /'khor lo zhes bya ba la sogs pa la grangs kyi rim pas snyi 'khor lo'i grangs kyi rim pas skad cig ma la sogs pa rnam par gzhag go/ / 
<p>233a.7</p>ci grangs kyi rim pas gzhag gam/ nges par rim pa gzhan gyis she na/ 'og nas 'chad par 'gyur pa'i grangs kyis so/ /de la rnam pa sna tshogs pa la sogs pa'i skad cig gi mtshan nyid ni brtags pa gnyis pa'i le'u gsum las shes par bya'o/ /'phags pa'i bden pa bzhi zhes pa
<p>233b</p>
<p>233b.1</p>ni/ 'phags pa'i bden pa'i yul la rnal 'byor pa'i sdug bsngal shes par bya zhes pa la sogs pa las so/ /de gsungs pa/ sdug bsngal zhes bya ba la sogs pa la/ sdug bsngal yongs su shes par bya/ kun 'byung spang bar bya/ 'gog pa mngon gsum du bya ba dang / lam
<p>233b.2</p>bsgom par bya zhes bya ba'i don to/ /bdag nyid de kho na ste rnam par rig pa tsam nyid do/ /lha'i de kho na nyid de dgyes pa'i rdo rje la sogs pa'o/ /sngags kyi de kho na ste a la sogs pa'o/ /ye shes nyid de kho na ste spros pa med pa bla na med pa'i ye shes so/ /dga' ba bzhi'i mtshan nyid ni le'u
<p>233b.3</p>brgyad pa dang bcu pa las ston to/ sde pa ni dge slong gi dge 'dun ste brtags pa gnyis pa'i le'u bzhi pa las 'chad de/ gnas brtan sprul pa'i 'khor lo la/ /sprul pa gang phyir gnas brtan yin/ /thams cad yod pa chos 'khor lo/ /chos kyi smra ba yang dag 'byung / /mang pos bkur
<p>233b.4</p>pa longs spyod la/ /gang phyir gsung gi yang dag rigs/ /dge 'dun phel chen mgo bo la/ /bde chen 'khor lor yang dag gnas/ /zhes so/ /de ltar thams cad bzhi bzhi'o/ /zhes bya ba ni gang 'os gnas 'chad par 'gyur ba ni rim pa gzhan du bsgyur bas dge 'dun phal chen
<p>233b.5</p>zhes pa'i rjes la blta bar bya'o/ /de ltar bzhi po thams cad 'khor lo bzhir lhag par mos par bya'o zhes bya ba ni nye bar bsdu ba'o/ /de ni gzugs med pa nyid dang / gsal ba tsam dang / sngags ma lus par skyed par byed pa yin pa'i phyir lus kyi rlung de nyid rdo rje 'dzin pa'i sku dang dgyes
<p>233b.6</p>pa'i rdo rjer lhag par mos par bya ba de'i nye bar mtshon par byed pa'i rnal 'byor gyi dbang du byas te gsungs pa/ zla ba dang nyi ma zhes bya ba la sogs pa'o/ /zla ba dang nyi ma dang A li dang kA li zhes pa ni mgrin pa nas brtsams te lta ba'i mthar thug par g.yon phyogs kyi rtsa 'og tu bltas pa gang
<p>233b.7</p>yin pa'i rtsa de ni zla ba dang A li ste byang chub kyi sems rgyu ba nyid do/ /gang lte ba'i steng du kha gyen du bltas pa lkog ma'i mthar thug pa g.yas phyogs kyi rtsa de ni nyi ma kA li ste khrag rgyu ba nyid do/ /de la g.yon pa'i rtsa de ni 'jug pa'i lam byed do/ /g.yas pa'i rtsa de ni 'byung ba'i lam ste
<p>234a</p>
<p>234a.1</p>sna'i bu ga gnyis ka sgo'o/ /'pho ba bcu drug ces pa ni sna'i bu ga de gnyis nyid nas thun phyed phyed rgyu'o/ /nyin mtshan gyi 'pho ba bcu drug rgyu 'gyur ro/ /dbyu gu drug cu rtsa bzhi zhes pa ni nyin mtshan gyis so/ /dbyu gu gnyis ni chu tshod ngo / /chu tshod sum cu rtsa gnyis
<p>234a.2</p>su nyid mtshan nyid kyi so/ /thun gyi bzhi cha ni chu tshod ngo / /thun gzhi zhes pa ni nyin mo'am mtshan gcig la ste nyin zhag gcig bzhi brgya do/ /de la tshigs su bcad pa ni/ mtshan mo thun bzhi nyin mo ste/ /thun gcig bzhi cha chu tshod do/ /dbyu gu gnyis pa chu tshod gcig /sna bug
<p>234a.3</p>gnyis nas 'gro 'ong rlung / /dbugs drug gis ni srog gcig ste/ srog de lnga bcu thams pa dang / dbugs ni gsum dang bzhi cha gsum/ /byang dang lho ru 'gro ba yis/ /nyin mtshan dang po dag la'o/ des na nyin mtshan 'phel 'gyur pa/ /ji srid 'gro gzhan dang po'i
<p>234a.4</p>bar/ /de bzhin nyin dang mtshan du gang / /nyin re bri ba dbyu gu'o/ /drag po bzhi char bcas pa'i dbyugs/ /'pho ba so so'i 'phel 'grib la/ /sum cha bzhi cha drug cha'i dbugs/ /nyin dang mtshan du byed pa yin/ /de ltar 'dir rtsa gnyis su rlung 'gro ba nye bar mtshon
<p>234a.5</p>pas dkyil 'khor 'pho ste/ ji skad du kha sbyor las/ /mi nyid dang ni rlung dang ni/ /dbang chen dang ni chu nyid kyis/ /dkyil 'khor de la kun tu rgyu/ /steng dang brtsegs dang thad ka 'og /dbang chen gyi ni rgyal por 'gyur/ /chu yis don rnams yang dag 'byung / /mi yis
<p>234a.6</p>'chi bar 'gyur pa ste/ /rlung gis nor rnams zad par byed/ ces so/ /de la sogs pa'i brjod par bya ba shin tu mang mod kyi tshig mangs su dogs pas gzhag go/ /dbugs 'byung ba dang rngub pa dran pa rnam pa drug bshad par bya ste/ sems brtan par bya ba'i phyir rlung las rnam par
<p>234a.7</p>rgyal bar bya'o/ /ji skad du chos mngon pa las/ bgrang dang rjes su 'jug dang gzhag /mtshan nyid de nas rnam ldog dang / /yongs su dag dang de bzhin drug /'jug dang 'byung ba dran par 'dod/ /ces bya ba la 'jug pa ni dbugs rngub pa ste 'jug pa'i rlung ngo / /'byung ba
<p>234b</p>
<p>234b.1</p>ni 'byung ba'i rlung ngo / /de la dmigs pa'i shes rab ni 'jug pa dang 'byung ba dran pa ste/ dran pa'i rgyu nyid la dran pa zhes brjod do/ /de la bgrang pa zhes bya ba ni lus dang sems rnams las sems bkug ste/ sems dbugs rngub pa dang 'byung ba tsam du gtad de bgrang bar byed pas gcig dang
<p>234b.2</p>gnyis dang ji srid du bcu'i bar du ste de ltar yang nas yang du bya'o/ /'di la skyon gsum ste/ grangs ma tshang ba ni gal te gnyis la gcig tu 'dzin pa'o/ /lhag par bgrang pa ni gal te gcig la gnyis su 'dzin pa'o/ /'dren mar bgrang ba ni gal te dbugs rngub pa la 'byung bar 'dzin pa
<p>234b.3</p>dang 'byung ba la rngub bar 'dzin pa'o/ /de las gzhan pa ni yang dag par bgrang pa ste/ rnam par g.yeng pas bar du chod na yang dang po nas bgrang bar bya ste/ ji srid ting nge 'dzin thob kyi bar du'o/ /rjes su 'jug pa zhes bya ba bsgrim pa med par rlung 'jug pa ste lkog ma dang snying ga dang / lte
<p>234b.4</p>ba dang rked smad dang / brla dang rje ngar gyi ram gyis 'jug ste/ ji srid rkang pa'i bar du 'jug go/ /'byung ba ni mtho gang do dang ji srid 'dom gyi bar du'o/ /gzhan pa zhes pa ni sna'i rtse mo nas ji srid rkang pa'i mthe bong gi bar du gzhag pa ste/ nor bu'i phreng ba bzhin mthong ba'o/ /'dir
<p>234b.5</p>phan 'dogs pa dang nye bar 'joms pa dang grang ba dang dro ba ji lta bu yin pa mthong ba'o/ /mtshan nyid ces pa ni 'dir rlung 'ba' zhig la ma yin te/ 'byung ba chen po bzhi dang / 'byung ba las gyur pa dang / sems dang sems las byung ba dang / phung po lnga nye bar brtag pa'o/ /rnam ldog ces
<p>234b.6</p>pa ni rlung la dmigs pa'i blo bzlog ste gong nas gong du dge ba'i rtsa ba rnams la yang dag par sbyor ba ste/ ji srid chos kyi mchog dang sbyor ba dang po'i bar du'o/ /yongs su dag pa ni mthong ba'i lam la sogs pa dang / dkyil 'khor rgyal po mchog la sogs pa la yang dag par sbyor ba'o/ / 
<p>234b.7</p>da ni byang chub kyi sems nyid dgyes pa'i rdo rjer lhag par mos par bya ba'i phyir de'i rgyu la sogs pa'i gnas skabs nye bar mtshon par byed pas nang gi rnal 'byor brtan pa dang lte bar gnas pa'i gtum mo la snying ga nas phab pa'i dgyes pa'i rdo rje'i sa bon dang thig le la sogs pa'i tshul gyis
<p>235a</p>
<p>235a.1</p>yang dag par sbyar te byang chub kyi sems kyi sreg rdzas kyi nang gi bdag nyid kyi sbyin sreg bshad pa'i phyir gsungs pa/ gtum mo zhes bya ba la sogs pa'o/ /dang po'i yi ge a lte ba'i gnas na rtag tu gnas pa ni bcom ldan 'das bdag med pa gtum pa nyid kyis gtum
<p>235a.2</p>mo'o/ /'bar ba zhes pa ni 'dod chags kyi me'i rang bzhin nyid do/ /sreg zhes pa ni sreg par byed pa'o/ /lnga zhes pa ni rnam par snang mdzad dang mi bskyod pa dang / rin po che dang tshe dpag med dang don yod grub pa'o/ /spyan la sogs pa zhes pa ni spyan dang / mA ma kI dang / gos dkar
<p>235a.3</p>mo dang sgrol ma'o/ /'di dag ji ltar sreg ce na/ phyogs bcu nas 'di rnams rang gi snying ga'i sa bon gyi 'od zer gyis bkug ste bde ba chen po'i 'khor lor bsdus nas tsaN+DalI langs te 'bar ba'i 'od kyis de rnams bsregs pa'o/ /kha sbyor las gsungs pa/ rnal 'byor pa'i
<p>235a.4</p>chos dang longs spyod rdzogs pa dang bde ba chen po'i 'khor lo dang phyogs bcu'i de bzhin gshegs pa rnams kyi bde ba chen po'i 'khor lo bsreg go zhes gsungs kyang rgyud 'di la ma gsungs te/ de bzhin gshegs pa lnga la sogs pa bsreg go zhes gsungs kyi/ chos kyi 'khor lo la sogs
<p>235a.5</p>bde bsreg bar ma gsungs pa nyid do/ /bsregs bas nyaM las zla ba 'dzag/ ces pa de ltar bsregs nas dgyes pa'i rdo rje dang bcas pa ste/ rang gi gnas su 'ongs nas tsaN+DalIs bgros pas zhu ba des tshim bar bya ba'i bde ba chen po'i 'khor lo der gnas pa'i haM las ye shes kyi chu 'dzag ces
<p>235a.6</p>bya ba'i don to/ /rdo rje'i rigs zhes pa lhan cig skyes pa'i ye shes chen po'i rang bzhin dgyes pa'i rdo rje nyid do/ /de'i rigs ni khyim ste rnal 'byor pa rnams kyi rang gi lus so/ /de bzhin du gang sgom bar byed pa de 'dir rdo rje rigs la dmigs bar byed ba de nyid rdo rje'i rigs zhes bya'o/ /de gsal
<p>235a.7</p>bar byed pa'i le'u la rdo rje'i rigs kyi le'u zhes gtso bo'i sgo nas bstan te/ /dgyes pa'i rdo rje'i dka' 'grel mu tig phreng ba las le'u dang po'i bshad pa'o// //nus pa rnam pa mang shes dang / /rengs dang skrod par byed pa dang / /sde rengs byed dang mngon spyod dang / /zhes gsungs pa
<p>235b</p>
<p>235b.1</p>de'i dbang du byas te le'u gnyis pa gsungs pa sngags kyi le'u zhes pa'o/ /de kho na nyid kyi don shes par byed pa dang / 'gro ba skyes par byed pas sngags te/ ting nge 'dzin las skyes pa'i byang chub sems zhes bya ba'i don to/ /sngags kyi rgyu mthun pas sngags te oM la sogs pa'o/ /de gsal
<p>235b.2</p>bar byed pa'i le'u la yang de skad ces bya'o/ /bshad pa zhes pa ni bshad par bya'o/ /dbang po la sogs pa de dag 'khor dang bcas pa ni 'byung bo thams cad de lha de dag gi 'di yin pas 'byung po thams cad pa'o/ /gtor ma ni mchod pa'i yo byed do/ /de'i don gyi sngags ni/ sarba d+har+m+ma NAM
<p>235b.3</p>zhes pa ni mchod par bya ba dang / mchod par byed pa dang / mchod pa la sogs pa 'dus byas rnams zhes bya ba'i don to/ a kA ro mu khaM zhes pa ni a ni don rnams kyi de kho na nyid kyi ye shes kyi dang po zhes bya ba'i don to/ /gang las she na gsungs pa Ad+ya nu twa na na twA ta/ ces pa ni de rnams ni
<p>235b.4</p>gzod ma nyid nas skye ba med pa ste/ gzung ba dang 'dzin pa'i rang bzhin gyis rtag nyid du skye ba med pa yin la/ rtag tu skye ba med pa ni 'di rnams kyi de kho na'i ye shes te de'i dang po zhes bya ba'i don to/ /de nyid kyis yang oM AHhUM zhes pa ni mchod par bya ba dang / mchod par byed pa dang 'brel
<p>235b.5</p>ba'i lus ngag yid gsum dang de bzhin gshegs pa'i sku gsung thugs thams cad mnyam pa nyid kyi ye shes zhes bya ba'i don to/ /de la 'di thams cad don gyi stong pa'i yid 'di nyid ni oM mo/ /de'i yang sems tsam snang bas stong pa nyid kyi rang bzhin du zhen pa dang tha snyad yang dag par
<p>235b.6</p>mtshon pa nyid dang bcas pa ni AH'o/ /don dam pa rnam par dpyad pas zhen pa de las 'das te don dam pas mthong na ni hUM ngo / /de ltar na der sems tsam gzus ba dang 'dzin pa'i rtog pa med pa de'i snang ba thams cad nub pa gnyis kyis stong pa nyid nges par spyad pa'i brjod pa dang bral ba yin
<p>235b.7</p>yang mchog tu gsal zhing sku dang gsung dang thugs thams cad ro gcig tu snang ngo / /de bas na 'di sku yang yin la gsung yang yin zhing thugs kyang yin pas hUM ngo / /sna tshogs pa'i rtog pa rnams bsal ba'i don ni phaT do/ /de bzhin gshegs pa rnams kyi zhes pa ni rnam par snang
<p>236a</p>
<p>236a.1</p>mdzad dang / rin chen dbang dang snang ba mtha' yas dang don yod grub pa dang mi bskyod pa rnams kyi rim bzhin no/ /blo tsam du dmigs pa'i yid ni b+h+rUM mo/ bdag nyid dang sangs rgyas thams cad mnyam pa yid ni AM ngo / 'gro ba rnams dag par dmigs
<p>236a.2</p>pa'i dbang phyug gi yid ni dzrIM ngo / /spros pa rnams kyis nam mkha' khyab par byed pa'i yid ni khaM ngo / /'di sku yang yin zhing gsung dang thugs kyang yin pas hUM ngo / /de ltar yang gsungs pa/ hUM ni sku dang gsungs dang thugs/ /rdo rje mi phyed gsum 'byung ngo / /zhes so/ /thams cad dbang du
<p>236a.3</p>bsdus nas mngon par rol bar byed cing bzang bas ni de pa'o/ /pi tsu ni phul du byung ba'i 'dab pa la te thabs rjes su 'dzin par byed pa nyid kyis 'di 'dab pa la dang mthun pas pi tsu'o/ /gdug pa rnams tshar gcod par byed pa nyid kyis 'di rdo rje dang chos mthun pas pi tsu badzra'o/ /sngags kyi
<p>236a.4</p>tshigs thams cad la zhes bya ba ni dgyes pa'i rdo rje'i zhes bya ba dang sbyar ro/ /nges pa 'di ni dgyes pa'i rdo rje'i sngags rnams kyi yin pas du ma dang rmongs pa bsal bar bya ba'i don du'o/ gzhan du ni ji ltar rigs par sbyar ro/ dang po oM dang tha mar swA hA dang zhes pa ni dang por oM yang yin la mtha'
<p>236a.5</p>mar swA hA yang yin zhing hUM phaT dang smel ba yang yin te/ hUM ni gsum mo/ /gzhan phaT gcig ni hUM phaT do/ /des smel te swA hA sgra'i gong du gzhug go/ /de la sngags rnams kyi thog mar oM mo/ /yid tsam du mthong ba las byung ba nyid kyis de nyid la bstod pa'o/ /mtha' mar swA hA sgras de nyid
<p>236a.6</p>la mchod pa'i don to/ /hUM ni gdug pa can rnams tshar gcod par byed pa'i don to/ /phaT ni gdug pa can rnams gsod pa'i don to/ /a ka tsaT ta pa la ya sha zhes pa ni sde tshan brgyad kyi yi ge dang po rnams so/ /rnal 'byor ma rnams kyi zhes pa ni bdag med ma dang / rdo rje mA dang / nang gi
<p>236a.7</p>gau rI dang / chu'i rnal 'byor ma dang / rdo rje mkha' 'gro ma dang / puk+ka yI dang / gtum mo dang / ri khrod ma dang / g.yung mo dang / phyi'i gau rI ma dang / rkun mo dang / ro langs ma dang / g+ha sma rI dang / sa spyod ma dang / mkha' spyod ma rnams go rims bzhin no/ /phyag gnyis bar zhes pa ni/ 
<p>236b</p>
<p>236b.1</p>dgyes pa'i rdo rje zhes bya ba dang 'brel to/ /tshangs pa dang dbang po dang / khyab 'jug dang / drag po la sogs pa 'jig rten kyi gtso bo rnams ni tri lo kyA'o/ /de la kle pa zhes pa ni tshar gcod par byed pa'o/ /dzA la zhes pa 'bar ba'o/ /gdug pa can rnams sreg par byed pa'i phyir skyo ro/ /kiTi
<p>236b.2</p>kiTi zhes skad kyi byings las 'gro ba'i don to/ /de dang der 'gro zhing 'gro bar byed pas kiTi ste sems cad thams cad do/ /de'i kiTi zhes pa ni skyabs so/ /kiTi kiTi zhes bya ba 'di yang sems cad rjes su 'dzin par byed pa nyid do/ /rdo rje zhes pa yang gdug pa chad pas gcod par byed pa nyid
<p>236b.3</p>do/ /des na kiTi kiTi badzra zhes bya'o/ /sa sbyong bar byed pa ni dkyil 'khor bris pa la sogs pa'o/ /rengs par byed pa ni rengs par byed pa'i don gyi sngags so/ /de bzhin du gsod par byed pa'i par ni gsod par byed pa'i don du'o/ /ku ru ku l+le zhes pa ni lha mo sgrol ma sku gzhan du 'byung
<p>236b.4</p>ba'o/ /de'i sngags de yang khyad par du dbang byed pa'o/ rengs par byed pa la sogs pa 'di dag nyid bzlas pa dang / sbyin sreg dang / 'khrul 'khor la sogs pa'i sbyor ba rnams kyi ji ltar rigs par bya'o/ /rab tu sbyor ba de rnams kyang dpal gsang ba 'dus pa dang dpal rdo rje mkha'
<p>236b.5</p>'gro la sogs par blta'o/ /rgyud 'dir ni rnal 'byor gtso cher byed pa yin pas las kyi tshogs rgyas par med do/ /rgyud gzhan yas rnyed sla ba nyid kyis bdag gis kyang 'dir ma bshad do/ /a bu zhes bya ba ni yi ge 'di gnyis yid kyis dmigs la de yongs su gyur pa las mtha' yas
<p>236b.6</p>pa sgom zhes bya ba'i don to/ /mtha' yas kyi gzugs brnyan bya zhes pa ni sa de nyid las klu'i rgyal po mtha' yas kyi gzugs brnyan bya zhes bya ba'i don to/ /dgang bar bya zhes pa ni mtha' yas so/ /dkri bar bya zhes pa kham bor kha sbyor ro/ rdzing bu bya zhes pa ni brkos te chus dgang bar bya'o/ / 
<p>236b.7</p>gzhag par bya zhes pa ni gang du zhe na chu de nyid kyi dbus su'o/ /mtha' yas mnan pa ni zhes pa ni gang gis mtha' yas mnan pa de la de skad ces bya'o/ /dregs shing zhes pa ni nga rgyal dang bcas pa'o/ /khros pa ni khro pa dang ldan pas so/ /sems ni bsam pa'o/ /de dag kyang oM zhes bya ba
<p>237a</p>
<p>237a.1</p>la sogs pa ste/ rgyud 'dir g+hu ru la sogs pa drug la na gnyis gnyis su brjod do/ /a nan+ta klo b+he karA ya nA gA ti pa ta le zhes pa ni bod pa'i bzhi pa'o/ /he zhes bya ba ni smyan drang pa'o/ /he zhes bya ba ni spyan drang pa'o/ /he ru ka zhes pa ming ngo / /'dir he ru ka'i sgra yod pa ma yin te/ he dang ru
<p>237a.2</p>gnyis lan gnyis su bya'o zhes gzhan re ther ro/ /phuHni lan brgya brjod par bya'o/ /hUM ni lan gsum mo/ /sngags 'di bzlog ste bzlas so zhes pa ni swA hA phaT hUM hUM hUM/ g+hu Tu g+hu Tu/ g+hu ru g+hu ru/ oM zhes bya ba'i bar du'o/ /a ra dza ga zhes bya ba ni pa na sa'o/ /des zhes pa ni rdo
<p>237a.3</p>rgyus so/ /bsgrub par bya zhes pa ni bsgrub par bya'o/ /bskor bar bya zhes pa ni rdo rgyus [(]gyi [,]kyi [)]ri mos so/ /de'i tshe 'di dpung thams cad la zhes pa'i ni ske la snang bar 'gyur ro/ /gcad par byas na zhes pa ni bum pa'i ske'o/ /tshangs ma ni shing pA la sha'o/ /rgyal la bsgrub ces pa ni h+yal la
<p>237a.4</p>blangs pa'o/ /'dus byas pa ni mngon par 'du bya ba'o/ /skyug par 'dod na zhes pa ni skyug par byed 'dod pa'o/ /blta zhes pa ni bsgom par bya ba'i don to/ /bud med dbang du bya bar 'dod na zhes pa ni dang po'i don la bzhi pa'o/ /thig le bya ste zhes pa ni dpral bar byas na zhes bya
<p>237a.5</p>ba'i don to/ /yang dag par gnas zhes pa ni mi g.yo pa'o/ /ji ltar mi g.yo bzhin/ rengs par byed pa'i cho ga ste brgya rtsa brgyad bzlas pa'am stong rtsa brgyad bzlas pas so/ /mtshan mo'i dus la zhes pa ni de la bcu gsum ma ma bdun pa'i nyi ma nub nas bya'o/ /rengs pa la sogs pa'i
<p>237a.6</p>cho ga la gtso bor gyur pas lha mo bdun gyi rnal 'byor gsungs pa/ /rdo rje ma zhes bya ba la sogs pa la drug pa mi mngon par byas pa'o/ /bdag med ma zhes pa ni bdag med mas bya'o/ /sngags gsal bar byed pa'i le'u ni sngags kyi le'u'o/ /dgyes pa'i rdo rje'i dka' 'grel mu
<p>237a.7</p>tig phreng ba las le'u gnyis pa'i bshad pa'o// //lha'i le'u zhes bya ba ni dgyes pa'i rdo rje dang rdo rje rnal 'byor ma rnams te lha de rnams kyi le'u'o/ /ji ltar de rnams kyi yin zhe na/ /ji lta bzhin du dgyes pa'i rdo rje bskyed pa'i rnal 'byor gong nas gong du rgya cher 'di las dngos su
<p>237b</p>
<p>237b.1</p>bstan pa de nyid kyis lha mo'i sbyor ba rnams kyang yang dag par ston pas so/ /de la dang po dgyes pa'i rdo rje'i rnal 'byor gyi dbang du byas te gsungs pa/ dang por zhes bya ba la sogs pa'o/ /dang por zhes bya ba ni snying rje la sogs pa la ltos pas dang po nyid do/ /kun gyi thog mar gnas dang
<p>237b.2</p>bdag nyid bsrung bar byas nas bsam gtan gyi khang par zhugs te stan bde ba la 'dug la bris sku la sogs pa'i bcom ldan 'das kyi sku mdun du byas la de la mchod pa byas nas ar+g+haM la bzlas pa byas te/ skyil mo krung bcas te dran pa mngon du bzhag nas sdig pa bshags pa dang / bsod
<p>237b.3</p>nams kyi rjes su yi rang ba dang skyabs su gsol ba dang / byang chub du sems bskyed la/ de nas byams pa bsgom par bya ste/ sems can thams cad la bde ba dam pa thob pa ba 'dun pa ni byams pa ste skad cig dang po la bsgom par bya'o/ /skad cig gnyis pa la snying rje bsgom par bya ba ni de
<p>237b.4</p>rnams nyid la sdug bsngal thams cad dang bral bar bsgom mo/ /gsum pa la dga' ba na de rnams nyid la bde ba thob pa rnams 'khor ba ji srid bar du mi 'bral bar bsgom par bya'o/ /kun kyi mthar ni btang snyoms te/ de rnams nyid la nyon mongs pa la sogs pa'i mi dge ba'i phyogs thams
<p>237b.5</p>cad zad par bya ba'i phyir 'jig rten dang 'jig rten las 'das pa'i dge ba'i phyogs ma lus pa nye bar gtong bar byed pa bsgom par bya'o/ /de ltar tshad med pa bzhi po 'di rnams bsgom par bya'o/ /ci'i phyir zhe na/ /byang chub kyi sems la sogs pa'i dge ba'i rtsa ba thams cad brtan par bya
<p>237b.6</p>ba'i don dang / /gnod sems dang rnam par 'tshe ba la sogs pa'i skabs mi dbye ba'i phyir dang / ngan 'gro'i sdug bsngal dang bdud dang theg pa dman pa las bdag nyid bsrung pa'i don du 'di dag ni rnal 'byor pa rnams kyi dang po'i yan lag te rnal 'byor pa thams cad kyi thun mong ngo / /rnal 'byor
<p>237b.7</p>dang po'i lus ni rdo rje bzhi ste/ /de gsungs pa de nas zhes pa la sogs pa'o/ /de nas yang zhes pa ni de nas yang phyir bsgom par bya ba zhes bya bar sbyor ro/ /ci bsgom par bya snyam pa la gsungs pa/ stong pa'i byang chub ces pa la sogs pa'o/ /rnam par rig tsam phyi mtshan nyid dang
<p>238a</p>
<p>238a.1</p>bzhin sna tshogs pa de nyid gzung ba dang 'dzin pa gnyis med pa nyid stong pa nyid do/ /de'i byang chub ni ma 'khrul pa snang ba ste/ /stong pa'i byang chub de bsgom par bya'o/ /ji ltar bsgom par bya zhe na/ /'di la gzung bar 'dzin par dpyad pa zod pa cung zad tsam yang
<p>238a.2</p>yod pa ma yin te/ /gcig tu yod pa ma yin pa gnyis su mod pa las gnyis su snang ba nyid kyis rang gi sems 'khrul ba 'di nyid kyis sna tshogs par snang bskyed de/ /rmi lam la sogs pa bzhin du rnam par bsam mo/ /rang gi sems sna tshogs pa snang ba de nyid kyis 'khrul pa'i mtshan ma gnyis
<p>238a.3</p>su snang ba bsal la/ /shel dag pa lta bur gsal ba tsam mtha' yas shing gnyis su med par blta'o/ /gnyis pa la ni sa bon bsdu/ /zhes pa ni rang gi sems mtha' yas pa de nyid gnyis su med par snying gar bsdus nas nyi ma shar ba'i dkyil 'khor lta bu gyur par blta'o/ /de'i steng du hUM 'od
<p>238a.4</p>zer 'bar ba'i phreng ba can gyi sa bon bsams te/ /sa bon de las rdo rje ma dang / gau rI la sogs pa mtha' yas par spro bar byas nas de rnams sa bon de nyid la bsdus pa ni sa bon bsdus pa ste de bsgom mo/ /gsum pa ni gzugs brnyan rdzogs/ zhes pa ni sa bon de nyid kyis dgyes pa'i rdo rje'i sku rang gi
<p>238a.5</p>lus pad+ma chen po'i lte ba la bzhugs pa ro'i snying gar nyi ma'i 'od kyi dkyil 'khor dang ldan pas sku rdzogs pa de bsgom ma zhes pa'i don to/ /bzhi pa la ni yig 'bru dgod/ /ces pa de nas rang gi snying gar nyi ma'i dkyil 'khor dmigs te/ de'i steng du sa bon gyi yi ge bkod la/ snying ga'i
<p>238a.6</p>nyi ma la gnas pa'i sa bon gyi yi ge las rang gi lha'i rnam pa'i sems kyi rang bzhin gyis rdzogs pa rang gi sems bsgom par bya zhes pa'i don to/ /'dir yang gnyis pa la zhes bya ba la sogs pa'i bya bas khyad par du byed pa'o/ /rnal 'byor gnyis pa'i dbang du byas te gsungs pa/ /ra las zhes
<p>238a.7</p>bya ba la sogs pa'o/ /'dir stong pa nyid kyi byang chub kyi mthar thug pa'i yan lag rdzogs par bya ba ni snga ma bzhin no/ /lhag par ra las zhes bya ba la sogs pa'i tshigs su bcad pa gnyis kyis gsungs pa de la byams pa la sogs pa bsgom pa ni bsrung ba dang po'o/ /stong pa nyid kyi byang chub ni
<p>238b</p>
<p>238b.1</p>gnyis pa'o/ /bsrung ba gsum par las zhes bya ba la sogs pa tshigs su bcad pa gsungs pa 'di'i don ni mdun du me'i mdog dang ldan pa'i ra las nyi ma'i dkyil 'khor bsam mo/ /de'i dbus su sna tshogs rdo rje rnam par bsam la de'i 'og las rdo rje phra mo spros pa rnams kyis phyogs bzhir
<p>238b.2</p>song pa rnams las shin tu 'khrigs pa'i ra ba bsgom par bya'o/ /steng du song ba rnams kyis ra ba'i thog tu dra ba'o/ /de dag las yang spros pa rnams kyis mtshams bcing ngo / /yang gi don ni 'og tu song ba rnams kyis rdo rje'i rang bzhin gyis 'og gi mthar thug pa'o/ /nyi ma dang sna tshogs rdo rje
<p>238b.3</p>dag 'og tu gyur nas kun tu khyab pas de thams cad brtan par bya ba yin no/ /de nas ci zhig bya snyams pa las gsungs pa/ dang por zhes pa ni rnal 'byor gyi lus kyi sngon du zhes bya ba'i don to/ /ro bsgom zhes pa ni rang bzhi'i dbus su rdo rje'i rang bzhin gyi sa'i steng du pad+ma 'dab ma brgyad
<p>238b.4</p>pa gyen du 'phags shing shin tu rgya che ba'i lta ba la ro bsgom par bya'o zhes bya ba'i don to/ /gang gi phyir 'dir bcom ldan 'das kyi gdan du bya snyams pa la gsungs pa/ chos kyi dbyings kyi bdag nyid can/ /zhes pa ste ro ni bdag med pa ste/ /ro ni bdag med pa yang chos kyi dbyings yin la chos
<p>238b.5</p>kyi dbyings kyang byang chub kyi sems kyi dmigs pa yin no/ /byang chub kyi sems kyi rang bzhin bcom ldan 'das te/ de bas na 'dir bcom ldan 'das kyi gdan no zhes dgongs so/ /steng du gnas zhes pa ni bdag nyid gnas par lhag par mos pa skyed de/ byang chub chen po'i sems kyi rang
<p>238b.6</p>bzhin nyid du lhag par mos par bya'o/ /'di ni rnal 'byor yan lag go/ /'di ni rnal 'byor gyi lus ni nyi ma dang rdo rje la sogs pa'i rim pa ste/ /de nyid kyi gnas skabs ni he ru ka nyid ces bya ba la sogs pa'o/ /he ru ka'i bdag nyid de ji ltar bsgom par bya snyam pa la/ rang nyid ces bya
<p>238b.7</p>ba la sogs pa gsungs so/ /hUM zhes bya ba ni hUM ngo / /thabs dang shes rab rang bzhin can/ /zhes pa ni stong pa nyid dang snying rje dbyer med pa'i byang chub kyi sems kyi rang bzhin do/ /rdo rje byung zhes bya ba ni hUM las rdo rje bskyed pa'o/ /lte ba ni dbus so/ /de nyid ni hUM ngo / /hUM der gyur pa
<p>239a</p>
<p>239a.1</p>las zhes pa ni gyur pa'o/ /rdo rje las skyes zhes pa ni dgyes pa'i rdo rje'o/ /bltas zhes pa ni bsgom par bya ste/ sems skad cig ma dang pos bltas la phyi nas kyi skad cig gis rim gyis bsgom pa'o/ /zhe sdang bdag nyid ces pa ni gdug pa can gyi skyon gyi skyon rnams
<p>239a.2</p>gzhom pa'i phyir khro ba'i zhal du bcos pa'o/ /de nyid kyis nag po chen po ni shin tu gnag pa'o/ /'dam skyes ni ut+pa la'o/ /sngon dmar snang zhes pa ni sngon dmar gyi mdog go/ /thugs rje chen po chags pas yang dag par ston pa'i don to/ dad pa zhes pa 'dod pas so/ /gal the sngon
<p>239a.3</p>por 'dod na sngon po nyid du bsgom la/ sngon dmar du 'dod na de'i tshe de nyid do/ /rnal 'byor gsum pa'i dbang du byas te/ gsungs pa nam mkha' zhes bya ba la sogs pa'o/ /ji ltar gnyis pa'i yan lag de bzhin du gsum la'o/ /lhag par bya ba 'di dag ste/ /nam mkha' zhes bya ba la sogs
<p>239a.4</p>pa de yang sh+lo ka phyed dang bzhis gsungs so/ /bsam gtan gyi khang par 'dug la bcom ldan 'das la mchod pa byas nas sam/ ma byas na yang skyil mo krung bcas te mnyam par gzhag pa'i yid kyis bcom ldan 'das rnams nam mkha' la dmigs te lha mo brgyad kyis mchod par bya'o/ /ri
<p>239a.5</p>dgas mtshan ma ni zla ba'o/ /nyi ma ni khrag go/ /rdo rje ni rnam par snang mdzad do/ /ro ni chang ngo / /g.yung mo zhes bya ba la ji ltar mchod ce na/ mgul nas 'khyud pa'o/ /de ltar bcom ldan 'das mchod pa byas nas sdig pa bshags pa la sogs pa nas bdag nyid ro'i gdan la 'dug
<p>239a.6</p>par mos pa'i mthar thug par rnal 'byor gyi yan lag thams cad rnal 'byor gnyis pa bzhin bya'o/ /rnal 'byor gyi lus ni mngon par byang chub pa rnam pa lnga yin pas de gsungs pa/ A li zla ba zhes bya ba la sogs pa la/ a la sogs pa ni A li ste A li'i ste phreng ba'o/ /ka la sogs pa ni
<p>239a.7</p>kA li ste kA li'i phreng ba'o/ /ro'i snying gar nyi ma'i dbus su a la sogs pa dbyangs yig bco lnga'i phreng ba 'od dang bcas pa'i dkyil 'khor du dmigs te/ de yongs su gyur pa las ston ka'i zla ba nya ba'i gzugs su bsgom mo/ /de zla bar gyur ba ni A lis zla ba ste/ me long lta bu'i ye
<p>239b</p>
<p>239b.1</p>shes so/ /de'i steng du ka la sogs pa gsal byed sum cu rtsa bzhi'i phreng ba de bzhin du bltas te nyi ma'i dkyil 'khor du gyur par bsgom mo/ /'di ni kA li yongs su gyur pa las nyi mar gyur pa 'di ni kA lis nyi ma ste/ mnyam pa nyid kyi ye shes so/ /sa bon dbus su gnas gyur pa/ /zhes pa ni nyi
<p>239b.2</p>ma'i dbus su gnas pa nyid de/ nyi ma'i dbus kyi steng du sa bon las skyes pa rdo rje sngon po der gnas pa ste/ de'i/ lte ba'i dbus su sa bon gnas/ /zhes bya ba'i don to/ /sa bon 'di lta bu hUM gi rnam par sems gyur pa de nyid sems dpa' zhes brjod de zhes bya ba ni sa bon du skyes pa de nyid rdo rje sems
<p>239b.3</p>dpa' zhes gsungs pa'o/ /ji lta bu zhe na/ mchog tu dga' ba'i rang bzhin can te thabs dang shes rab kyi rang bzhin no/ /A li zla ba dang kA li nyi ma'i sbyor ba las byung ba bde ba chen po'i rang bzhin gyi dbye ba rnam pa gsum ste/ sbyor ba dang dngos dang mjug go/ /'di ni so sor rtog pa'i ye shes
<p>239b.4</p>so/ /rnam par spro ba zhes pa ni rang gi sa bon de nyid las so/ /ci spro zhes pa ni rang gi sku 'dra zhes pa ste dgyes pa'i rdo rje'i sku lta bu ste/ sngags kyi lha thams cad mdor bsdus pa mdog sngon po khro bo'i nyams dang ldan pa'i rnal 'byor ma bco lnga'i gzugs kyi sku 'gro ba thams cad 'dus pa'i
<p>239b.5</p>thabs su gyur ba nam mkha'i dkyil 'khor brgyan cing khebs pa'o/ /snying gar bsdu bar bya zhes pa ni lha'i sku de dag thams cad sa bon de nyid la bsdu zhing gzhug par bya'o/ /'di dag thams cad rang gi sngags kyi sa bon la gcig tu gyur pa ni bya ba grub pa'i ye shes so/ /de nas/ rnal 'byor
<p>239b.6</p>zhe sdang bdag nyid gyur/ /zhes pa ni zla ba dang / nyi ma dang rdo rje dang / sa bon yongs su gyur nas dgyes pa'i rdo rje'i sku 'chad par 'gyur ba'i kha dog dang cha byad dang nyams dang mtshan ma la sogs pa ldan pa 'di dag ni shin tu rnam par dag pa'i chos kyi dbyings kyi ye shes te/ rten gnas gyur pa
<p>239b.7</p>khyad par can gyi ngo bor byang chub chen po rnyed pa'o/ /de ltar me long lta bu la sogs pa ye shes lngas mngon par byang chub pa ni rnam pa lngas mngon par byang chub pa'o/ /de ltar le'u brgyad pa las 'chad par 'gyur te/ zla ba me long ye shes ldan/ /rta bdun pa ni mnyam pa nyid/ rang lha'i
<p>240a</p>
<p>240a.1</p>sa bon phyag mtshan ni/ /so sor rtog pa yin zhes bshad/ /thams cad gcig gyur bya nan tan/ /rdzogs pa chos dbyings dag pa nyid/ /mkhas pas rnam pa lnga bo ni/ /bsgom par bya ba gsungs pa'o/ /zhes so/ /zhe sdang bdag nyid 'gyur zhes
<p>240a.2</p>gsungs pa la zhe sdang ni dgyes pa'i rdo rje'o/ /ji lta bu zhe na/ /sngo zhing dmar bar snang ba'i mdog /nag po chen po'am zhes pa tshig lhag ma'o/ /ban+du dmar po zhes pa ni spyan dmar ba ste/ de ban+du dmar bo'i spyan can no/ /dbu skra'i tshogs dmar ser gyen du brdzes pa ni skra dmar ser gyen du brdzes
<p>240a.3</p>pa de la de skad ces bya'o/ /phyag rgya lngas zhes pa ni phyag rgya'i rgyan rnams kyis so/ /rdo rjes mtshan pa'i thod pa ni rdo rje'i thod pa'o/ /'dzin par byed ces pa ni tshig gi lhag ma'o/ /brjod pa'i bdag nyid can zhes pa ni brjod pa'i tshul lo/ /'di gsum gyis ni dpa' bo gcig pu'i sbyor ba bstan to/ / 
<p>240a.4</p>rnal 'byor bzhi pa'i dbang du byas te gsungs pa/ dur khrod ces bya ba la sogs pa la rnal 'byor gyi gnas skabs lnga ste/ zhi gnas dang lhag mthong gnyi ga goms pa dang / /gnyi ga la mngon par dga' ba ni lta ba ste mngon par dga' ba 'di'i phyag rgya ni rnam par g.yeng bar mi 'gyur bar rol ba'o/ /de
<p>240a.5</p>bas na gsungs pa rol pa zhes pa'o/ /brgyad ni gau rI la sogs pa'o/ /ji ltar rnal 'byor gsum pa'i yan lag de bzhin du bzhi pa la yang ngo / /rnal 'byor gyi lus ni rab bzhi'i nang dur khrod brgyad la sogs pa phyogs dang phyogs mtshams su bsams nas/ de rnams kyi dbus su 'chad par
<p>240a.6</p>'gyur ba'i gnas kyi dkyil 'khor gnyis rim pa sgom par byas la de'i dbus su dpal he ru ka phyag bcu drug pa'i ting nge 'dzin gsum 'chad par 'gyur pa ji ltar ba de bzhin du phyag gnyis pa bsgom par bya'o/ /de 'dir rnal 'byor ma brgyad kyis bskor ba bcom ldan 'das kyi sbyor ba bzhi pa yin gyi dpa'
<p>240a.7</p>bo gcig pu ba ni ma yin no/ /de yang ci'i phyir du dur khrod tu rol zhe na/ gsungs pa dur khrod ces bya ba la sogs pa la/ /tshig gcig bstan pas tshig gzhan la 'jug pa ste/ dper na 'jigs byed ces bya bas 'jigs byed kyi sde dang / med smos na 'chi med/ u smos na u mi bdag po
<p>240b</p>
<p>240b.1</p>zhes pa de bzhin du de ltar 'dir yangs ni shwa ba ste ro'o/ /sa ti ni pas ti ste gnas so/ /des na shwas ti ste ro'i gnas so/ /de ltar don sbyar bas dur khrod du brjod do/ /dur khrod sme sha ni zhes pa ste/ 'dir shwas ti'i tshig gi don rnam par sbyar bas so/ /de la tshig rnam par sbyar ba ni pa
<p>240b.2</p>san+ta smin zhes pa ni gnas par byed pa ste gnas zhes bya ba'i don to/ /de yang shwa ba naM ba sa na zhes bya ba la/ tshig gong ma la 'og gi ba mar bsgyur te btags na sma'o/ /tshig phyi ma la ba ar bsgyur te sa 'og ma la btags tes ring por byas pas sa ba ba sa na sma sa nar 'gyur te/ /yi ge
<p>240b.3</p>rnams rnam par bsgyur ba'i nges pa'i tshig gis de rnams kyi gnas su bya ba ste/ 'chag pa dang langs pa dang nyal bar byed pa dang / 'dug pa ste/ /mgo bcad pa dang / 'gegs te mchod pa dang / 'gyel ba dang / gsal shing bskyon pa la sogs pa go rims bzhin no/ /yang
<p>240b.4</p>gal te ro'i gnas gnas zhes bya ba'i rigs pa 'dis dur khrod lta yin mod/ /de ltar na ci'i phyir der rol zhe na/ 'di'i dgongs pa ni ji ltar dur khrod kyi bdag med pa'i sems can no/ /de bzhin du thams cad du zhes pa bdag med pa'i sems can thams cad gnas pa'i phyag rgya dur khrod de/ 
<p>240b.5</p>sems can sems can gyi rang bzhin gyis stong la sems can gyi gnas kyang rang bzhin gyis stong pa ni dur khrod ces bya ba'i don to/ /de bas de nyid du dmigs pa med pas dmigs pa'i snying rje chen po dang shes rab chen po'i bdag nyid byang chub kyi sems chen po'i phyag rgya chen po ni srid par bcom ldan
<p>240b.6</p>'das rol zhes bya bar sbyar ro/ /de ltar ro zhig phyag gnyis pa'i dgyes pa'i rdo rje'i rnal 'byor bzhi gsungs nas/ phyag gnyis pa'i ji lta ba de bzhin du phyag bzhi pa dang phyag drug pa dang / phyag bcu drug pa dang / bdag med pa'i yang ngo / lhag ma rnal 'byor ma bcu bzhi ni so sor sbyor ba gsum gsum
<p>240b.7</p>gyis te bzhi pa med do/ /thams cad gcig du bsdus na sbyor ba drug cu rtsa gnyis so/ /phyag bzhi dgyes pa'i rdo rje'i khyad par ston pa gsungs pa/ phyag bzhi ni zhes bya ba la sogs pa'o/ /'di dag la sogs pa gang yin pa de bsgom par bya'o/ de'i zhes pa ni de la gang ji ltar rigs par
<p>241a</p>
<p>241a.1</p>shugs kyis shes par byed do/ /bdud bzhi las nges par rgyal ba las zhes pa ni nges par rgyal bas so/ /de'i rnam par dag pa'i de kho na nyid des rnam par dag pa de nyid kyis phyag bzhi'o/ /'di sngon du gsungs pa'i gzugs dang / kha dog can yang yin la/ hUM las
<p>241a.2</p>byung ba yin no/ /phyag drug pa'i khyad par gsungs pa/ phyag drug pa zhes bya ba la sogs pa'o/ /pha rol tu phyin pa rnam par dag pa zhes pa ni pha rol tu phyin pa drug gi de kho na nyid ces bya ba'i don to/ /dril bu zhes pa ni rdo rje'i dril bu'o/ /snyoms par 'jug pa zhes pa ni des gnas pa zhes bya ba'i
<p>241a.3</p>tshig gi lhag ma'o/ /g.yas pa dang g.yon pa na gri gug dang thod pa zhes pa ni dgyes pa'i rdo rje la 'khyud pa'i shes rab ma'o/ /kha cig na re phyag rgya gnyis ma'i shes rab ma ne g.yung mo yin pas des 'khyud pas so/ /zhes sngar bstan pa nyid do zhes par ro/ /yang dag ni rgyud 'di la mchod pa'i
<p>241a.4</p>lha mo g.yung mo ste phyag gnyis pa'i yang btsun mo ni bdag med ma'o/ /dkyil 'khor gdon pa'i le'u las phyag bcu drug pa'i de nyid bstan te/ phyag gnyis pa la yang de'i dmigs kyis dbye ba ma gsungs pas so/ /khams gsum bdag med pa'i phyag rgya ni ro'o/ /ro de mnan pa ni bcom
<p>241a.5</p>ldan 'das kyis khams gsum ro mnan pa'o/ /dgyes pa'i rdo rje dka' 'grel mu tig phreng ba las le'u gsum pa'i bshad pa'o// //lha dbang skur ba'i le'u zhes pa la lha ni dgyes pa'i rdo rje la sogs pa sngar gsungs pa las gang yang rung ba rim gyis bskyed pa'o/ /de'i dbang bskur ba
<p>241a.6</p>ni ye shes kyi chus bag chags dang bcas pa'i sgrib pa thams cad 'khru ba'o/ /de gsal bar byed pa'i le'u dang / rang gi snying gar sa bon zhes pa ni lha'i gzugs sku bskyed pa de'i bdag nyid kyi sa bon gang nyi ma la gnas pa'am nyi ma'i rdo rje la gnas pa dang / zla ba la gnas pa'am zla
<p>241a.7</p>ba'i mtshan ma la gnas pa ji ltar rigs pa'o/ /nag po 'bar ba zhes pa ni dgyes pa'i rdo rje'i phyogs la'o/ /lha mo rnams la ni ci rigs par ro/ /ma mo brgyad kyis zhes pa ni go rI la sogs pa rnams kyis so/ /yang dag par mchod par bya zhes pa ni nam mkha' la gnas pa'i sangs rgyas
<p>241b</p>
<p>241b.1</p>rnams la mchod par bya'o/ /bslang zhes pa ni de rnams pa gsol ba gdab par bya'o/ /de nyid gsungs ba a b+hi Shiny+tsa tu maM zhes bya ba la sogs pa'o/ /he ru ka'i gzugs kyis zhes pa ni he ru ka'i gzugs dang ldan pa'o/ /dbang bskur bas zhes pa ni bdun pa'i don la dang po'o/ / 
<p>241b.2</p>spyi bor rang gi rigs kyi bdag por 'gyur/ /zhes pa ni spyi bor mi bskyod pa bskyed par bya'o/ /rdzogs pa ni dbang bskur bas mthar phyen pa'o/ /des na gsungs pa/ 'di yin zhes bya ba la sogs pa'o/ /thun gsum du zhes pa ni mtshams gsum la'o/ /byin gyis brlabs
<p>241b.3</p>par bsgom zhes pa ni nang par gyi thun mtshams la rim gyis bskyed do/ /nyi ma'i gung dang srod kyi mtshams su dgyes pa'i rdo rje'i bdag nyid du skad cig gis bskyed la/ /lhag par dmigs nas dbang bskur bar bsgom pa ni byin gyis brlabs par bsgom pa ste/ /de bya'o/ /langs te zhes pa
<p>241b.4</p>ni langs su'o/ /ci bya snyam pa la/ lha'i zhes bya ba la sogs pa gsungs so/ /lha ni rang gi lha ste/ de nyid kyi gzugs su'o/ /skad cig so so la yang de'i lhag par mos par bya'o/ /dgyes pa'i rdo rje'i dka' 'grel mu tig phreng ba las lha dbang bskur ba'i le'u ste bzhi pa'i
<p>241b.5</p>bshad pa'o// //de ltar thun mtshams rnams su mnyam par gzhag pa dang / thun mtshams kyi bar rnams su mnyam par ma gzhag pa'i lha'i rnal 'byor gnyis bstan nas/ de kho na nyid kyi rnal 'byor brjod par bya ste/ gang gi phyir gsum po med na shin tu myur bar byang chub pa
<p>241b.6</p>med do/ /de bas na de kho na nyid ces bya ba la sogs pa'o/ /de kho na nyid gsal bar byed pa'i le'u ni de kho na nyid kyi le'u'o/ /gzugs ni sngon po dang ser po la sogs pa'o/ /de med pa ni yod pa ma yin pa'o/ /ji ltar med ce na rang bzhin gyis te/ gang de'i rang bzhin byis bas brtags
<p>241b.7</p>zhing mthong bas gzung ba'i dngos por gyur pa de med de/ gcig dang du ma'i rang bzhin dang bral bas so/ /byis pa rnams kyi blo 'khrul ba 'ba' zhig ste/ yod pa ma yin par de dang de'i rnam par snang ba ni rmi lam la sogs pa ni gzugs med kyang gzugs 'ba' zhig tu snang ba bzhin
<p>242a</p>
<p>242a.1</p>no/ /blta ba yang yod pa ma yin no/ /de bas na gsungs pa/ blta ba med pa zhes pa ste mig la sogs pa'i blta ba dang / blta ba po skyes bu gnyi ga yang rang bzhin gyis med de/ gang 'dis dngos po'i rang bzhin 'dzin par byed pa byis pa rnams kyis brtags pa de med
<p>242a.2</p>do/ /de ltar rig pa yang med pa dang / reg pa po yang med de 'dis ni skye mched bcu po gzugs dang mig la sogs pa dang / blta ba po la sogs pa'i gang zag kyang med par gsungs so/ /sems med ces pa ni rnam par shes pa'i mtshan nyid kyi sems te/ rnam par shes par
<p>242a.3</p>byed pas na rnam par shes pa ni rnam par shes pa'i tshogs drug ste/ mig gi rnam par shes pa'i khams nas ji srid yid kyi rnam par shes pa'i bar du'o/ /'di rnams nyid 'das ma thag pa ni yid kyi khams so/ bdun po 'di dag ni rnam par shes pa'i khams te yid kyi skye mched do/ / 
<p>242a.4</p>gang yang rnam par shes pa drug po rnams kyis rnam par shes par byed pa'i rnam par shes pa'o/ /de bas na de yang sems kyi sgrar gsungs so/ /'dzin par byed pa'i mtshan nyid de gnyis ka yod pa ma yin te/ gzung ba'i rang bzhin med pas 'dzin par byed pa med de/ ci'i phyir zhe na/ / 
<p>242a.5</p>gzung ba gcig dang du ma'i rang bzhin dang 'bral ba med pas so/ /skye mched bcu cha shas dang bcas pa rnams dang / cha shas me dan yang rdul phra rab tsam yang du 'gyur ba'i phyir te/ rags par snang ba ni mi rigs pas gtan tshigs de ni grub tu chug na chos kyi skyed mched kyi rdzas gang yin pa
<p>242a.6</p>go cha shas dang bral bas de rnams la so sor snang ba'i rang bzhin du grub pa la gtan tshigs de ma grub ste/ de'i phyir chos kyi skye mched med pa ma yin no snyam na/ de'i phyir gsungs pa/ sems las byung ba med ces pa ni sems kyi yul sems las byung ba'i chos kyi skye mched de/ de yang med
<p>242a.7</p>de/ skad gcig ma ma yin pa rnams ni gzhan dag tu bzlog zin la/ skad cig ma rnams kyang gzung bar bya ba mi rigs te/ 'das pa dang ma 'ongs rnams med pas so/ da ltar byung ba rnams la byed pa med de/ yul gyi mtshan nyid ni byed pa yin pa'i phyir ro/ /gal te de'i tshe gnyis kyi
<p>242b</p>
<p>242b.1</p>tshul gyis skye mched bcu gnyis dang gang zag kyang yod pa ma yin na gang gi tshul gyis yod ce na/ gnyis su snang ba dang ldan pa 'khrul pa'i tshul gyis rdzas su yod de/ des na rten cing 'brel bar 'byung ba nyid de/ de yang 'dir gnyis kyi tshul gyis stong pa nyid gsal ba tsam dang rnam par rig pa tsam nyid
<p>242b.2</p>kyis thams cad du ro gcig pa'o/ /des na 'di rnams don dam pa nyid du yod pa ste/ gang gi phyir dam pa ni 'jig rten las 'das pa'i ye shes yin la don ni de'i yul yin pa'i phyir ro/ des na gnyis kyis yang dag par bsdus pa'i tshul gyis yod pa ma yin no zhes yongs su shes par bya sta/ de dag yod
<p>242b.3</p>pa nyid du mngon par zhen pa ni nyes pa thams cad kyi rtsa ba nyid yin pas so/ /gnyis su snang ba dang ldan pa 'khrul pa'i rang bzhin rab tu spang bar bya ste/ sdug bsngal thams cad kyi rtsa ba ni 'khrul ba'i bar du dbye ba nyid yin pas so/ /gnyis pos stong pa'i rang bzhin 'di ni mngon sum du bya ste/ 
<p>242b.4</p>de mngon sum du byas pa ni yang dag pa'i ye shes 'khrul pa thams cad kyi gnyen po nyid yin pas rim gyis bde ba chen po'i thar pa chen pos sangs rgyas yon tan ma lus pa dbang du byed pa nyid sgrub par byed pa nyid kyi phyir ro/ /thar pa chen po de yang don dam pa ste 'bras bu dam pa nyid yin pa'i
<p>242b.5</p>phyir dang / yang dag pa'i ye shes 'di don du gnyer bar bya ba'i don gyi dam pa yin pas so/ /'dis de bzhin nyid kyi de kho na nyid gsungs nas/ rigs kyi de kho na nyid kyi skabs gsungs pa'o/ ma zhes bya ba la sogs pa'o/ /ma zhes pa ni phan par 'dod pa can no/ /sring mo zhes bya ba ni
<p>242b.6</p>byams pa brtan pa'o/ /de gnyis ni rdo rje sems dpa'i rigs la phan par byed pa'o/ /gar mkhan ma zhes pa ni shes rab gsal ba'o/ /khrus mkhan ma zhes pa ni dkar po'i chos la dga' ba'o/ /rdo rje ma zhes pa ni bsag gtan la dga' ba'o/ /gtum mo zhes pa ni nga rgyal bcom pa dang
<p>242b.7</p>ngang tshul zhi ba'o/ /bram ze mo zhes pa ni kha na ma tho bas 'jigs pa'o/ /shes rab ni bdag med ma la sogs pa gang yang rung ba'o/ /thabs ni dgyes pa'i rdo rje'o/ /'di gnyis nyid kyi gzugs su chogs bskyed de/ sku gnyis po blta ba dang yongs su 'khyud pa dang so sor 'bigs pa
<p>243a</p>
<p>243a.1</p>dang spyod pa ni cho ga ste/ thabs dang shes rab cho ga'o/ /des de nyid 'dod pas mchod par bya zhes pa ni de kho na nyid yang dag par rig par bya ba'i phyir ro/ /'bad pas zhes pa ni nan tan gyis gsang ba'o/ /'bad pa de nyid gsungs pa/ ji ltar rig par mi 'gyur bar zhes
<p>243a.2</p>pa'o/ /rig pa ni rang las gzhan pa rig pa'i stobs can rnams kyis dpyod par rig pa dang / rang ngam gsang gtad pa dregs pa dang / ngom pa dang khros pas de'am g.yog gis gzhan la gsang ba smras bas gsang gtam las nyams pa'o/ ma gsang na dmyal bar ltung ba la sogs pa
<p>243a.3</p>ma mthong ba'i skyon ni rab tu grags pa nyid do/ /mthong ba'i skyon yang gsungs pa/ ma gsang zhes bya ba la sogs pa'o/ /sbrul la sogs pa zhes pa ni sdug bsngal byed ces bya bar sbyar te/ sbrul dang stag la sogs pas so/ /sa la rgyu ni chad pas gcod par byed pa mi dang sha za la sogs
<p>243a.4</p>pa'o/ /phyag rgya zhes pa ni gang gis rdo rje dang pad+ma la sogs pa 'di dag gi rigs su mtshon par byed pa'o/ /de bzhin nyid du gshegs zhes pa la/ shin tu rnam par dag pa'i de bzhin du ro gcig par bzhud pa ste chos kyi sku la bzhugs pa'o/ /dpal ldan shes pa ni sangs rgyas thams cad kyi chos
<p>243a.5</p>kyi dbang phyug yin phyi/ nyan thos la sogs pa ni ma yin no/ /byon pa zhes pa ni de bzhin nyid de nyid las de/ de las byon pa ni de'i rgyu mthun pa'i longs spyod rdzogs pa dang / sprul pa'i skus 'gro ba'i don mdzad pa'i phyir ro/ /de ltar de bzhin gshegs pa'i sgras ni gcig lus par byas pa yin
<p>243a.6</p>te/ ta thA ga ta'i ta par ba mi mngon pas yi ge phyis pa'i nges tshig las so/ /de ltar re zhig de bzhin gshegs pa thams cad ni me long lta bu la sogs pa'i ye shes de rnams kyi rigs lnga'o/ /'o na sangs rgyas thams cad ye shes lnga dang ldan na de ji ltar rigs kyi dbye bas dbye zhe na/ rigs dbye ba
<p>243a.7</p>me long lta bu la sogs pa re re cha 'dra ba dang du ma'i cha 'dra ba sems dpa'i rigs dang drug ste/ thog ma med pa nas grub pas byang chub sems dpa' rnams kyi rigs so/ /de nyid kyis gsungs pa/ rigs ni rnam pa drug du bshad/ /ces so/ /mdor bsdus pas ni rnam pa lnga/ /zhes pa ni du
<p>243b</p>
<p>243b.1</p>ma'i cha 'dra ba drug pa lhag par stobs dang ldan pa yin pas bsdus pas so/ /rnam pa gsum zhes pa ni/ /rnam pa gsum du byas te sku gsung thugs kyi dbye ba zhes gsungs pas rang gi lus dang ngag yid rnams la de bzhin gshegs pa thams cad kyi sku dang gsung dang thugs su lhag par mos shing
<p>243b.2</p>de kho na nyid du sbyor ba ste go sla ba nyid de/ /de dag regs lnga'i dbang du byas te gsungs pa rigs zhes bya ba la sogs pa'o/ /lnga zhes pa ni rang gi lus 'byung ba lnga ste/ /gang las de rigs lngar blta bar bya zhing 'byung ba lnga la rigs lngar lhag par mos par bya'o/ /phung po lnga yi rang bzhin can/ / 
<p>243b.3</p>zhes pa ni bdag nyid kyi phung po lnga la yang rigs lngar lhag par mos par bya'o/ /bsngos shing bgrangs ba zhes pa ni grangs med pa'i sangs rgyas dang byang chub sems dpa' rnams re rer bsdus te rigs lngar bgrangs pa des na zhes bya ba'i don to/ /bden pa gnyis kyi dbang du byas te gsungs
<p>243b.4</p>pa/ /lha med ces bya ba la sogs pa'o/ /sgom pa po med sgom pa med/ /ces pa la/ sgom par byed pas bsgom pa ste sgom par byed pa po'o/ /'di dag gnyis ka so sor blta bar mi bya'o/ /sngags dang lha dag bdag las tha dad pa ma yin te/ sgom par byed pa na 'di dag gsal
<p>243b.5</p>ba'i rang bzhin las tha dad pa ma yin te de kho na nyid du mos par bya'o/ /zhes bya ba'i don to/ /de kho na nyid dang bden pa dang yang dag pa zhes bya ba ni rnam grangs so/ /de bas na de kho na nyid kyi le'u las bden pa brjod par bya ba 'dir kun rdzob kyi bden pa ni mchog tu rgya che ba sgrub pa'i dbang du
<p>243b.6</p>byas te gsungs pa yin la/ don dam pa ni mchog tu zab pa sgrub par byed pa'i dbang du byas te gsungs pa yin te/ sngags dang zhes pa la sogs pa la/ de yang sngags dang lha dag don dam par med de/ de ci'i phyir zhe na/ ji ltar snang ba ltar yod pa ma yin no zhes bya bar dgongs so/ /de'i
<p>243b.7</p>tshe don dam pa de yang ji lta bu snyam pa la/ /yang dag gnas zhes bya ba la sogs pa'o/ /spros pa dang phyin ci log dang / 'dir 'khrul ba zhes bya ba ni don gcig go/ /de la 'khrul ba thams cad kyi spyod yul ma yin pas chos kyi dbyings spros pa med pa'o/ /de la dmigs pa'i yang dag pa'i
<p>244a</p>
<p>244a.1</p>ye shes bde ba chen po'i rang bzhin ni 'khrul ba'i mtshan ma thams cad nub pas spros pa med pa'o/ /yang dag pa'i ye shes 'di nyid kyi sa bon dang bcas pa'i nyon mongs pa zad de/ gnas dang lus dang longs spyod du snang ba'i rnam par rtog pa rnams spangs pa zag
<p>244a.2</p>pa med pa'i dbyings kyang spros pa med pa ste/ /gsum po 'di rnam par dag pa nam mkha' lta bu mtha' yas pa spros pa med pa'i chos kyi sku zhes bya ba'i don to/ /de'i rang bzhin du de'i ngo bo nyid du don dam de yo de/ de bas de nyid kyi rang bzhin mngon sum du bya bar dgongs so/ /de ltar na de nyid
<p>244a.3</p>rnam par snang mdzad de gsal ba tsam du snang ba des so/ /de nyid mi bskyod pa ste snang ba med pa nyid kyis so/ /de nyid don yod pa ste don sna tshogs pa byed pas so/ /de nyid rin po che ste/ sangs rgyas kyi chos thams cad 'thob pas so/ /de nyid A ro l-i ka ste/ /de rnams kyi bdag nyid
<p>244a.4</p>yang dag par spyod pas so/ /de ltar ye shes lnga'i rang bzhin de nyid snying stobs te/ rdo rje sems dpa' zhes bya ba'i don to/ /tshangs pa zhes bya ba la sogs pa la/ de nyid tshangs pa la sogs par gsungs te ji ltar snyam pa la gsungs pa/ tshangs pa zhes bya ba la sogs pa'o/ /gang de nyid
<p>244a.5</p>shin tu rnam par dag pa rtogs pa'i rang bzhin te/ de nyid kyis ni 'di sangs rgyas yin pas mchog tu tshangs pa ste de bas na tshangs pa mya ngan las 'das pa zhes pa ste thar pa'i rang bzhin nyid do/ /mya ngan las 'das pa dang / thar pa dang / zhi ba dang tshangs pa zhes bya ba ni rnam grangs so/ /'jug
<p>244a.6</p>pa zhes pa ni de'i bdag nyid du 'jug pas so/ /gang du zhe na/ mchog tu zab pa chos kyi skur ro/ /rtag tu shin tu dge bas zhes bya ba ni rtag tu dge ba'i phyir dang / mchog tu dge ba'i phyir ro/ /thams cad ces bya ba la sogs pa la/ gang gi phyir 'di nyid thams cad kyi bdag nyid du chos kyi dbyings
<p>244a.7</p>rig par byed pa des gnas pas de'i phyir thams cad do/ /mchog gi bde ba zhes pa ni zag pa med pa'i mchog gi bde ba bstan pa nyid kyis so/ /bde ba rtogs pas rnam par bsad/ /ces pa ni de nyid bla na med pa'i bde ba rtogs pa ste/ gang gis de mi shes pa de gnyidalog pa'o/ tshangs pa zhes
<p>244b</p>
<p>244b.1</p>bya ba la sogs pa bstan pa gang yi pa 'di dag gis bshad nas gzhan yang gsungs pa/ lus zhes bya ba la sogs pa la/ de nyid lha ste lus las byung ba de nyid ces bya ba'i don to/ /de ha saM b+ha ba zhes bya ba ni lus las byung ste/ tshig snga ma la ha mi mngon par bya zhing phyi ma'i saM b+ha mi mngon pa byas
<p>244b.2</p>pa yin te lus las byung ba nyid kyi lha'o/ /'di rnyed sla ba nyid du ston par byed pas na lus las 'byung bas na rnyed sla ba nyid do/ /sangs rgyas de la zhes bya ba ni sangs rgyas nyid la zhes bya ba'i don to/ /dbang phyug la sogs pa'i yon tan ma lus pa zhes pa ni tshangs pa'o/ /de skad du gang gsungs
<p>244b.3</p>pa/ /dbang phyug dang ni gzugs bzang dang / /dpal dang grags dang ye shes dang / /brtson 'grus phun sum tshogs ldan dang / /drug po 'di la bcom zhes bshad/ ces gsungs so/ /phyogs 'di la bcom pa yod pas zhes tshig rnam par sbyar ba'o/ /don dam pa'i bden pa
<p>244b.4</p>gsungs nas/ yang kun rdzob kyi bden pas shin tu myur bar tshogs rdzogs par bya ba'i phyir gsungs pa/ ma zhes bya ba la sogs pa'o/ /ma zhes bya ba la sogs pa'i sgras shes rab tsam gsungs kyi nges par phyi rol gyi khyad par ni ma yin no/ /zhes bsdus pa'i don to/ /'gro ba bskyed
<p>244b.5</p>ces pa ni 'phags pa'i 'jig rten no/ /gzhan ni ma yin te rtogs pa'i sems med pas so/ /rnam par phye zhes pa ni shes bya sna tshogs pa rnams so/ /khrus mkhan mo zhes bya ba la sogs pa rnams ni bstan pa'o/ /'khru bas zhes bya ba la sogs pas ni bshad pa'o/ /sems can gyi
<p>244b.6</p>zhes pa ni rnam par shes pa'o/ /yon tan zhes pa ni mchog tu bde ba'o/ /g.yo ba'i zhes pa ni shes bya la myur du 'jug pas so/ /rjod par byed pa bzlas pa yin/ /zhes pa ni dgyes pa'i rdo rje'i nga rgyal las byung ba'i brjod pa rnams ni snying po dang sngags bzlas pa'o/ /zhes shin tu
<p>244b.7</p>mngon par bsdus pa'o/ /rkang pas bris pa zhes pa ni rdul dang 'dam dang chu la sogs pa la rkang rjes kyi ri mo ni dkyil 'khor zhes pa shin tu mngon pa sdus pa'o/ /brdzis pa zhes pa ni dgyes pa'i rdo rjes mnan pa sems dgyes pa'i rdo rje'i rten yin pa ste/ mal zhes pa'i skad kyi byings la
<p>245a</p>
<p>245a.1</p>a na dbye ba bar du [(]gcug [,]bcug [)]nas a na rkyen du sbyar na dkyil 'khor du 'gyur ro zhes bya bar dgongs so/ /lag pa phye ba dang bsdus pa de gnyis ga phyag rgya ste dgyes pa'i rdo rjes byas pa nyid do zhes shin tu bsdus pa'i don to/ /gang bsams zhes bya ba la sogs pa
<p>245a.2</p>ni dgyes pa rdo rje nga rgyal gyis gang cung zad bsams pa de bsam gtan zhes bya ba'i don to/ /gang phyir zhes bya ba la bsam pa ni bsam gtan no zhes skad kyi dbyings las grub bo zhes dgongs so/ /thar pa chen po bde ba'i mtshan nyid don dam par gang gsungs pa de mngon sum du byed pa'o/ /de
<p>245a.3</p>mngon sum du byed pa'i rgyu ni sgom pa yin la/ bsgoms pas yongs su rdzogs par 'gyur ba'i gtso bo ni bsam gtan to/ /brjod par bya ba'i bsam gtan ni gang de'i sgom pa ni ji lta bu snyam pa la/ de bas ni gsungs pa/ pha zhes bya ba la sogs pa'o/ /pha ni rdo rje 'dzin pa bla ma ste lnga pa'i don la
<p>245a.4</p>bdun pa'o/ des na ba las ji lta bu thob pa'i 'jig rten pa'i dpe'i bde ba pas gang bstan pa thar pa chen po'i bde ba zhes bya ba'i don to/ /ma bstan par lha dang mi la sogs pa rnams gyis ni thos par yang dkar na nyams su myong bar lta ci smos zhes bya bar dgongs so/ /de'i bde ba rang gis spyod pa ni snang
<p>245a.5</p>ba med pa mtha' yas shing bla na med pa thag pa med pa dang 'jig pa med pa thar pa chen po'i bde ba de nyid spyod do/ /rang gis zhes pa mngon sum lta bur ro/ /gang las she na/ nyams su myong ba'i 'jig rten pa'i bde ba la de nyid du mtshan nyid ji lta ba bzhin du mos te/ de ltar mos pa'i sgo nas dmigs pa
<p>245a.6</p>dang ldan par byas te/ dmigs pa gzhan la'ang kun tu rgyu ba dang rgyas pa bkag pas sems phra zhing g.yo ba med par bya ste/ de bzhin du rgyun mi 'chad par sgrubs pas 'bad pa dang bcas pa dang lhun gyis grub pa yang 'byung ngo / /'di ni de'i sgom pa'o/ /bsam gtan ston pas gsungs pa/ /'chi
<p>245a.7</p>ba zhes bya ba la sogs pa'o/ /de ltar yun ring du bsgom pa'i bde ba chen po 'dis gang gis zhes pa ni gnas skabs gang gis 'dir 'chi bar 'gyur ro/ /de zhes pa ni de'i gnas skabs bde ba chen po la bsam gtan du gsungs te/ sgom pa yongs su rdzogs pa na'o/ /'dir 'chi ba zhes
<p>245b</p>
<p>245b.1</p>bya ba'i don ji lta bu zhe na/ 'dir ni bde ba chen po de las gzhan du phyi dang nang gi dmigs pa so sor myong ba med pas 'chi ba ste/ thun cig dang gnyis dang mang po dang nyi ma dang zla ba dang lor sgrang bu mchu rengs dang / sha sgrang la sogs pas zos pa dang thal lcag dang / khu tshur gyis brgyab
<p>245b.2</p>pa dang / /rnga dang dung dang / rnga bo che dang / 'brug gi sgra chen pos kyang dus de srid du thos par mi 'gyur ro/ /yang na lhan cig skyes pa bsgom par bya ba rigs pa ma yin te/ dpe'i lhan cig skyes pa ni mngon sum du gyur ba'i phyir la/ don gyi lhan cig skyes pa ma myong ba'i phyir mi rigs
<p>245b.3</p>so zhe na gsung pa/ pa zhes bya ba la sogs pa'o/ /pa las thob pa ni dpe'i lhan cig skyes pa'o/ /rang gis myong zhes bya ba ni mngon sum du myong ba'o/ /'chi ba zhes pa ni thar pa'o/ /nang gi ni bde ba ste don gyi lhan cig skye pa'o/ /'dir de'i bde ba zhes pa ni dpe'i bde ba de'i bdag
<p>245b.4</p>nyid kyi sgom par byed pa ni don gyi bde ba sgom pa bsam gtan du gsungs te/ rjes su myong ba dang cig shos dag ni chos mthun pa'i bde bas ro gcig pa'i rang bzhin du 'gyur zhes dgongs so/ /dgyes pa'i rdo rje'i dka' 'grel mu tig phreng ba las de kho na nyid kyi le'u ste lnga pa'i
<p>245b.5</p>bshad pa'o// //de kho na nyid gnyis la sbyor ba yin yang dam tshig med na chas myung bar byang chub par mi 'gyur bas de bas na spyod pa'i le'u gsungs pa/ de nas gzhan zhes bya ba las sogs pa'o/ /sangs rgyas thams cad kyi bkas brtul zhugs dang dka' thub la
<p>245b.6</p>spyod pas spyod pa ste/ de bshad par bya'o/ /pha rol son zhes pa 'jig rten las 'das pa'o/ /mchog ces pa gtso bo ste phyir mi ldog pa yin pa'i phyir ro/ /gang gis 'gro zhes pa ni rtags gang gis shes par byed pa'o/ /grub pa'i mtha' zhes pa rnal 'byor pa rnams kyis 'da'
<p>245b.7</p>bar dka' bar dam bca' ba'o/ /ci'i phyir dam bca' zhe na/ dgyes pa'i rdo rje'i dngos grub kyi rgyu ste/ dgyes pa'i rdo rje' rgyud las gsungs pa'i dngos grub kyi phyir zhes bya ba'i don to/ /bzang zhes pa ni rus pa'i phreng ba'i rang bzhin nyid do/ /bdud rtsi bcu phyed ces pa ni bdud rtsi
<p>246a</p>
<p>246a.1</p>lnga'o/ /rigs lnga zhes pa ni mchog tu dman pa lnga pa'o/ /rigs gcig nyid ni sna tshogs rigs gcig ste/ rigs lnga dang ldan pa ni byis pa rnams kyis brtags pa'o/ /ci'i phyir snyam pa la gsungs pa/ gang phyir rigs ni gcig pa nyid/ / 
<p>246a.2</p>du ma ro ni mtshon du med/ /ces pa ni rigs ni mi mthun pa ni dad pa'i srog chags ni rang rang gi dbyings tha dad pas dbye ste/ dper na ba lang dang rta dang phag lta bu'o/ /rigs mthun pa yang cha byad 'dra ba ste/ dper na ba lang dang ba lang du 'dra bar ltar ba lang la sogs pa dbyibs
<p>246a.3</p>tha dad pa las ni rigs tha dad kyi mi'i rigs rnams ni phan tshun rigs tha dad du dbye ba med de cha byad mtshungs pa'i phyir ro/ /de nyid shin tu gsal bar 'jig rten kun rdzob tu rab tu grub pa nyid yin na rnal 'byor pa'i kun rdzob tu lta ci smos te/ 'di thams cad shin tu thog ma med pa'i 'khor
<p>246a.4</p>bar rigs thams cad blangs pa nyid kyi phyir ro/ /don dam par lta smos kyang ci dgos/ /de ltar na 'di thams cad don dam par rang bzhin yongs su dag par mnyam pa nyid kyi de kho na nyid du lhag par mos pa ste/ rigs lnga kun tu spyad do/ /spyod pa'i rjes su mthun pa'i gnas gsungs
<p>246a.5</p>pa/ shing gcig ces bya ba la sogs pa ste/ gtsor rnal 'byor rgyun mi 'chad par spyod pa'i dben pa'i gnas nyid du bya'o/ /'di nus pa cung zad thob pas bya'am 'on te ma yin pas zhe na bstan pa'i phyir gsungs pa/ cung zad ces bya ba la sogs pa ste/ drod cung zad thob pa'i
<p>246a.6</p>rnal 'byor gyis mthu cung zad yang dag par thob ste/ rnal 'byor la gus shing bag yod pa dang / sbrul dang mi dang mi ma yin pa la sogs pa rnams kyis gnod mi nus shing mi 'jigs pa dang / grang ba dang tsha ba bkres pa dang skom pa la sogs pa skyo ba med pa dang / sred pa dang
<p>246a.7</p>rmongs pa dang 'jigs pa rnams kyis bsgyur bar mi nus pa de'i tshe spyod pa bya'i gzhan du min zhes bya bar sbyar ro/ /gal te spyod pa byed 'dod pas zhes pa ni gal te dga' ba yod na de'i tshe spyad do/ /gzhan du ni phyir gdungs ba yin na rnal 'byor nyams par 'gyur ro/ /dngos
<p>246b</p>
<p>246b.1</p>grub thob 'dod pa zhes pa ni rnal 'byor dang spyod pa dag lhod pa med pas tshe 'di nyid la dgyes pa'i rdo rje 'thob pa ste/ gal te 'di lta bu'i brtson 'grus yod na zhes pa'i don te dga' ba yod na 'tshang rgya'o zhes bya bar sbyar ro/ /rdo rje bu mo ni de'i rigs rnams kyi nang nas phul du byung ba nyid
<p>246b.2</p>de gzhan gyis mi spyod pa'i phyir zhes bya bar dgongs so/ /rang 'dod lha zhes bya ba ni bsgrub par bya'o/ /gzhan gyi rigs byung zhes bya ba ni rang gi yi dam gyi lha las gzhan de'i rigs las byung ba'o/ /sbyangs zhes pa ni yang dag par dbang bskur ba ste/ de gzung la spyad pa bya ba
<p>246b.3</p>nyid ces bya bar sbyar ro/ /dga' bas zhes pa ni rnal 'byor las byung ba'i dga' ba'o/ /rdo rje ldan pa zhes bya ba ni rdo rje ni bdun pa gnyis dbyer med pa nyid de/ de gsung bar byed pa'i rdo rje'i glu zhes pa'i don to/ /rdo rje rkang pas zhes pa ni de kho na nyid gsal bar byed pa'i lag
<p>246b.4</p>pa dang rkang pa dang / gdong pa'i lta stangs dang / phyag rgya gzhan rnams kyis kyang ngo / /'khor lo'i gzugs kyis zhes pa ni 'khor lo'i gzugs kyis so/ /lag par zhes pa ni lag ngar gyi gdu bu'o/ zhe sdang rnam dag ces pa ni dgyes pa'i rdo rje'i gzugs kyis so/ / 
<p>246b.5</p>sngags kyi dag pa zhes pa ni sngags su mos pa'i glu ste glur blangs pa'o/ /gar zhes bya ba ni gar byed pa'o/ /bsgom pa'i rang bzhin gyis zhes pa ni bsgom pa nyid du mos pa'o/ /rtag tu glu blang gar yang bya/ /zhes bya bar sbyar te/ rtag par zhes pa ni rtag tu'o/ /shi ba zhes
<p>246b.6</p>pa ni 'chi ba yang ngo / /srung bar 'gyur zhes pa ni srung pa thob pa'o/ /hUM byung ni mi bskyod pa'o/ /mi bskyod pa la sogs pa'i rang bzhin gyi thod pa ni sangs rgyas thod pa'o/ /sku'i ska rags ni skra'i ska rags so/ /thal ba ni thal bas byugs pas so/ /skra'i ngag byed ni skra'i
<p>246b.7</p>mchod phyir thogs so/ /sreng dang gti mug ces bya ba la sogs pa ni rnal 'byor ba'o gegs te spang bar bya'o/ /ngo tsha ba ni ngo tsha ba'o/ /gnyid ni rnal 'byor gyi gegs chen po yin la/ lus 'tsho ba la ltos pa yang rnal 'byor pa'i bgegs rnams kyi rtse ba'o/ /des na gsungs
<p>247a</p>
<p>247a.1</p>pa/ gnyid ces bya ba la sogs pa'o/ /bdag nyid ces bya ba ni lus 'tsho ba la ltos pa'o/ /the tshom med ces pa ni 'dir the tshom mi bya'o/ /lus kyis sbyin pa sbyin zhes pa ni dang po nyid du sangs rgyas thams cad dang sems can thams cad kyi phyir ro/ /de
<p>247a.2</p>ltar na de'i phyir/ cha dang cha min rnam dpyad nas/ /sbyin par mi bya ba ni ltos pa med par sbyin pa'o/ /mngon phyag 'tshal zhes pa ni phyag bya ba'o/ /phyag ma 'tshal shi nas mnar med par 'gro'o/ /de nyid gsungs pa/ mnar med spong ba'i rgyu yi phyir/ /zhes pa ni bzlog pa'i don
<p>247a.3</p>du'o/ /dus su bza' ba la sogs pa ni bslab pa'o/ /skra bregs pa la sogs pa ni cho ga'o/ /dngos po kun gyi rang bzhin gyis/ /zhes pa ni gnas skabs thams cad du dgyes pa'i rdo rjer mos pas so/ /sbyin sreg ces bya ba la sogs pa ste/ dgyes pa'i rdo rje nyid du lhag par
<p>247a.4</p>mos pa brtan par sbyor na phyi'i sbyin sreg la sogs pa spang ngo / /gang las she na/ gang las bdag nyid dgyes pa'i rdo rjes zos pa nyid sbyin sreg go/ /rkang pa'i ri mo nyid dkyil 'khor ro/ /lus kyi bya ba thams cad dka' thub bo/ /ngag dang yid kyi las thams cad sngags dang bsam gtan
<p>247a.5</p>no/ /cang te'i'u sgra dang thod dbyug 'dzin pa yang sngags dang bsam gtan no/ /rdo rje glu dang rdo rje gar yang sngags dang bsam gtan no/ /de ltar gar byed pa de nyid dam tshig dang / gang mi byed pa de ni sdom pa'o/ /dgyes pa'i rdo rje'i bden pa gnyis ni snying rje'o/ /de 'thung ba ni dga'
<p>247a.6</p>ba dang bcas pas de'i rnal 'byor gyis so/ sbyor ba gnyis las yang dag par byung ba'i dga' ba nyid sbyor ba'i btung pa ste/ de 'thung ba na chang la sogs pa gzhan 'thung pas bzi bar mi 'gyur ro/ /dgyes pa'i rdo rje'i dka' 'grel mu tig phreng ba las spyod pa'i le'u ste drug pa'i bshad
<p>247a.7</p>pa'o// //brda ni kla klo'i skad de rnal 'byor ma rnams kyi brda'o/ /de yang dam tshig gi yan lag nyid kyis na shes par bya'o/ /de bas gsungs pa/ de nas brda zhes bya ba la sogs pa'o/ /brda gsal bar byed pa'i le'u la de skad ces bya'o/ /sngags dang phyag rgya dang
<p>247b</p>
<p>247b.1</p>ting nge 'dzin dang / sngags dang phyag rgya'i don dang / lha'i de kho na nyid dang / dkyil 'khor gyi de kho na nyid 'di ltar yang dam tshig med pa rnams la smra na sngags ba mi 'grub cing 'tshe ba dang dmyal bar ltung ba la sogs pas sdug bsngal bar 'gyur ro/ /de bas brda dang de'i don yang dam
<p>247b.2</p>tshig dang mi ldan pa rnams la bstan par mi bya'o/ /spun ni rnal 'byor pha'o/ /sring mo zhes pa ni rnal 'byor ma'o/ /sor mo gcig ces pa ni legs par 'ongs sam zhes pa'i don to/ /gang zhig ces pa ni ma nges pa'i rtags te gang yang rung ba zhes bya bar blta'o/ /gnyis zhes pa ni
<p>247b.3</p>sor mo'o/ /mdzub mo zhes pa ni sdigs mdzub bo/ /thod bstan par bya zhes pa ni mthe'u chung dang srin lag gnyis mthe bong mnan nas sor mo lhag ma rnams kyis thod lta bur ston pa'o/ /rtse gsum zhes pa ni mthe'u chung mthe bos mnan nas lhag ma rtse gsum lta bur ston pa'o/ / 
<p>247b.4</p>mtshams zhes ni dpral ba'i dbus kyi steng gi mtshams kyi mtha'o/ /kha bstan pa zhes pa ni kha cung zad gdangs pa'o/ /blta ba ni mig go/ /dga' ba ni rnal 'byor pa'i 'o/ /dga' ba des 'dir rtse ba ltar ston pa'o/ /phyag rgya zhes pa ni sor mo gcig la sogs pa ston pa'o/ phyag rgya zhes pa ni sor mo gcig la sogs pa ston pa'o/ / 
<p>247b.5</p>phyag rgya'i lan zhes pa ni sor mo gnyis la sogs pa ston pa'o/ /dbye bar bya ba zhes pa ni gsal bar bya ba'o/ /dam tshig gis ni zhes pa ni brdas so/ /de la zhes pa ni phyag rgya dbye ba byed pa la'o/ /skra gseb nas phreng ba 'dren par byed pa ni phreng ba'i lag pa'o/ /de la mngon du
<p>247b.6</p>phyogs te 'dor bar byed pa ni phreng ba mngon du 'bor ba'o/ /gnyi gas 'dis dngos su'am mngon par ston pa'o/ /'di dag thams cad lag pa g.yon pas bstan par bya'o/ /phreng ba mngon par 'thor ba'i don ston pa ni dam tshig ces bya ba la sogs pa'o/ /'di dag sa ni bcug gnyis
<p>247b.7</p>zhes pa gnas la sogs pa'o/ /'gyur zhes pas nas ste gang 'gyur zhe na sangs rgyas dang byang chub sems dpa' rnams so/ /so so'i skye bo'i byang chub sems dpa'i sa gcig dang sangs rgyas kyi sa gcig gzhag pa'i sa bcu'i dbang phyug ni byang chub sems dpa' rnams su brjod do/ / 
<p>248a</p>
<p>248a.1</p>mgon po zhes pa sangs rgyas kyang zhes bya ba'i don te sangs rgyas kyang sa bcu gcig pa'i dbang phyug ste brjod ces bya bar sbyar ro/ /sa 'di rnams kyis ji ltar snyam pa la/ 'di rnams kyis zhes pa gnas la sogs pa'i sa rnams kyis zhes bya ba'i don to/ /mos
<p>248a.2</p>pa spyod pa'i sa dang rab tu dga' ba dang / dri ma med pa la sogs pa kun tu 'od kyi mthar thug pa dang bcas pa ye shes kyis rnams nyid kyi phyag rgya ni ji ltar rigs par gnas la sos pa yin no/ /zhes bya bar dgongs so/ /gzhan brjod du med ces pa ni gnas la sogs pa ma gtogs
<p>248a.3</p>pas ma yin te/ phyag rgya de dang phyag rgyas btab pa dag dbyer med ces bya bar dgongs so/ /grong khyer ni pa ta li pu tra'o/ /ha ri ke la'i khyad par ni lan tshwa rgya mtsho zhes bya ba la sogs pa'o/ /gser dang ldan pa ni gser gling ngo / /nye 'khor ni de dang nye bas nye 'khor ro/ /rdzing
<p>248a.4</p>bu ni nar por gnas pa'o/ /yi dgas zla phyed ces pa ni zla smad do/ /rgyal mtshan ni sgeg pa'o/ /snying rje bskyed ces pa ni de nyid kyi sdug bsngal la rnam par bsam pa'o/ /rig pas zhes pa ni mkhas pas so/ /gdug pa ni sngags kyi theg pa la sdang ba'o/ /de rnams gzhug phyir zhes pa
<p>248a.5</p>ni sngags kyi theg pa la'o/ /de'i rgyus cho ga thams cad ces pa ni thams cad bya ba'o/ /gtsor zhes pa ni gtsor gzhug pas so/ /snying rje gsungs nas shes rab kyang gsungs pa/ de la zhes bya ba la sogs pa'o/ /blta bar bya zhes pa ni bsam par bya ba'o/ /dus gnyis po
<p>248a.6</p>de dag dgyes pa'i rdo rje dang de'i shes rab bo/ /de bas na des bsdus pa'i las thams cad dge ba'o/ /thams gzhan gsungs pa mi bya med ces bya ba la sogs pa'o/ /'di la zhes pa ni dgyes pa'i rdo rje'i nga rgyal lo/ /ji ltar bdag nyid lhag par mos pa de bzhin du sems can
<p>248a.7</p>la yang yin pas de bzhin zhes yang dag par bsdu ba'i phyir bdag nyid kyang zhes bya ba'i don to/ /bdag nyid dam pa zhes pa ni bdag nyid bcom ldan 'das 'di yin te/ dgyes pa'i rdo rje zhes bya ba'i don to/ /go 'phang gnas zhes pa ni nga rgyal brtan pa'i phyir ro/ /gnyis
<p>248b</p>
<p>248b.1</p>su med pa'i phyir ye shes ni snang ba med pa ste/ de nyid dpal bde mchog tu snang zhes bya ba'i don to/ /rgyu dang ngo bo ni rgyu la sogs pa'o/ /de stong pa nyid de med pa nyid do/ /de 'dir he zhes bya ba'i sgra'i don te stong pa nyid dang mtshan med pa nyid ces bya ba'i don to/ /tshogs
<p>248b.2</p>dang bral zhes bya ba ni rnam par rtog dang bral te/ ru zhes bya ba ni ru'i sgra'i don to/ /ra dang u gnyis las ha lhag ma phyi pa'i nges pa'i tshig gis do thung ngu nyid do/ /stong pa nyid dang mtshan ma med pa dang / brjod du med pa nyid de gnyis su med pa'i ye shes stong pa nyid la sogs
<p>248b.3</p>par dmigs par byed nyid de/ yi ge dbu ma gnyis kyi don to/ /gal te stong pa nyid la sogs par dmigs par byed na yi shes de dmigs par bya ba dang dmigs par byed pa'i dngos pos ji ltar gnyis su med par 'gyur zhe na/ de bas na yi ge bzhi pa ka zhes pa ste/ gang du
<p>248b.4</p>yang mi gnas zhes pa ni gang du yang mi gnas pa nyid kyi ka dang a las yi ge lhag ma phyis pa gang yin pa'o/ /chos thams cad stong pa nyid dang / de nyid mtshan ma med pa dang brjod du med pa nyid do/ /de yang rang gi sems chos thams cad du snang ba gnyis su 'khrul ba yongs su zad
<p>248b.5</p>pa/ snang ba med pa gsal ba'i rang bzhin te/ de'i phyir dbyer med pa 'di ni rang rig pa tsam dmigs par bya ba dang dmigs par byed pa dbyer med pa'i rang bzhin zhes bya bar dgongs so/ /de'i tshe ji ltar stong pa nyid la sogs par brjod ce na/ de yang dag par rig par byed pas
<p>248b.6</p>so/ /'dis ni dpal he ru ka'i mchog gi de kho na nyid gsungs te/ de yang bar bar du yid la bya'o zhes gsungs pa'i don to/ /gang rnams kyis zhes pa la sogs pa'i phan yon gsungs pa/ dbang du byed ces bya ba ste/ skye ba gzhan la 'dul bar 'gyur ro zhes bya ba'i
<p>248b.7</p>don to/ /dgyes pa'i rdo rje'i dka' 'grel mu tig phreng ba las brda dang gnas gtan la dbang ba'i le'u ste bdun pa'i bshad pa'o// //'khor lo dang dkyil 'khor dang thar pa chen po'i grong khyer dang dam pa dang po'i gnas zhes bya ba ni don gcig go/ /de yang rten
<p>249a</p>
<p>249a.1</p>dang brten pa'i dbye bas rnam par gnyis te/ de ma rtogs par ting nge 'dzin gsum dbyer med pa'i phyir ro/ /de yang sbyor ba gang lha'i le'u las ma gsungs pa nyid 'dir bshad par bya'o/ /de bas na gsungs pa/ de nas zhes bya ba la sogs pa'o/ /rnal
<p>249a.2</p>'byor ma bdag med ma des gtso bo byas pa'i 'khor lo ni rnal 'byor ma'i 'khor lo'o/ /mkha' dbyings zhes pa ni stong pa nyid kyi byang chub bsgoms pas sna tshogs par snang bar rang gi sems snang ba med par byas te/ mtha' yas par rang snang bzhin pa'i nam mkha'i dbyings so/ nam
<p>249a.3</p>mkha'i dbyings der b+ha ga bsam pa ni gru gsum nyid kyi b+ha ga dang chos mthun pa'am/ /sgrib pa thams cad 'joms par byed pa nyid kyis so/ /ston gyi zla ba ltar dkar ba chos kyi 'byung gnas chen po'i phyag rgya b+ha ga ste de rnam par bsam zhes bya ba'i don to/ /dbus su bsgom par
<p>249a.4</p>bya ba ni zhes pa chos kyi 'byung gnas de'i dbus su rten gyi 'khor lo bsgom par bya'o/ /ji ltar zhe na/ gsungs pa/ sngon du 'khor lo zhes bya ba la sogs pa'o/ 'di ni bstan pa'o/ /'di'i bshad pa 'khor los te/ /zhes bya ba la sogs pa ste/ chos kyi brdas 'khor lo la
<p>249a.5</p>sogs pa'i sgras dbang chen dang chu dang me dang rlung gi dkyil 'khor brjod de/ ji ltar 'byung ba'i sgra ni sgom pa po'o/ /yang na 'khor lo ni dkyil 'khor ro/ /'di ni dbang chen gyi dkyil 'khor nyid 'khor lo'i sgrar brjod de gtso bo yin pas so/ /de yang sa nyid do/ /de bas na gsungs
<p>249a.6</p>pa/ 'khor los zhes pa ni gser gyi dkyil 'khor las sngon du chu'i dkyil 'khor ro/ /des na gsungs pa/ sngon du chu zhes pa'o/ /rigs pa zhes pa ni yang dag pa'i shes pa ste 'di ltar gsal ba'i rang gi ngo bo de bzhin du me yang ngo / /de bas na rigs pa dang chos mthun
<p>249a.7</p>pas ji ltar rigs pa ste me'o/ /des na gsungs pa/ ji ltar rigs par byin za dang / /zhes so/ lha rnams kyi ma dang pha dag las rlung 'byung gi khu ba ni ma yin te/ de las de dag skye bar 'gyur ro/ /de'i phyir lha rnams yongs su gyur bas na lha zhes bya'o/ /des na gsungs
<p>249b</p>
<p>249b.1</p>pa/ lha rnams kyi ni rlung chen po/ /zhes so/ /ji ltar lha rnams kyi 'byung ba bsgoms pa de ltar sgom pa po nyid 'grub par 'gyur ro/ /des na gsungs pa/ ji ltar 'byung ba sgom pa'o/ /zhes so/ de las cir 'gyur snyam pa las gsungs pa/ chos 'byung zhes bya ba la sogs pa'o/ / 
<p>249b.2</p>chos kyi 'byung gnas gru gsum gyi phyag rgya der 'byung pa dbang chen la sogs pa 'khor lo bzhi yongs su gyur pa las 'dis 'byung ba de la 'di skad ces bya'o/ /ci'i phyir zhe na/ 'byung ba chen po las gyur pa yin pa'i phyir ro/ /de ci'i phyir zhe na/ rten gyi dkyil 'khor gru bzhi pa la sogs pa'i
<p>249b.3</p>yon tan dang ldan pa'o/ /de skad kyang 'chad par 'gyur ba las/ bdag gi 'khor lo khyed kyis gsungs/ /dra ba dra ba phyed pas mdzes/ /zur bzhi ba la sgo bzhi pa/ /rdo rje skud pas brgyan pa'o/ /zhes so/ /nyis rim zhes pa ni rim pa gnyis so/ /dag pa ni rin po che sna lnga'i rang bzhin
<p>249b.4</p>mchog tu 'bar ba'o/ /dri ma med ces pa ni skyon med pa ste thar pa chen po'i grong khyor nyid do/ /lte ba yi ni zhes pa lte bas nye bar mtshon pa'i 'dab ma brgyad do/ /gru gsum gyis zhes pa chos kyi 'byung gnas kyi yongs su 'byes pa pad+ma'i phyi rol gzhal yas khang gi gnas so/ /de yang rim pa
<p>249b.5</p>gnyis su sgom pa po'i sems stang ste/ shes dag pa lta bur khyab pa'o/ /de'i dbus zhes pa 'khor lo nyis rim gyi dbus su ro'i zhes pa la ro rnams so/ /bco lnga'i bdag nyid can zhes pa lha mo bco lnga'i gdan du gyur pa ste/ de rnams so so'i gnas rnams su'o/ /de'i zhes pa ni
<p>249b.6</p>lte ba la gnas pa'i ro'i'o/ /zla ba zhes pa ni zla ba nya gang ba'o/ /sa bon zhes pa ni sa bon gyi yi ge'o/ /sa bon ji lta ba zhe na/ phyis ni nyi mas mnan pa'o/ /zla ba bsgoms pa'i steng du phyis bsgoms pa'i nyi mas de'i steng du mnan pa ni de la brten pa'o/ /gnyis 'dus pa las bde chen
<p>249b.7</p>po/ /zhes pa ni zla ba dang nyi ma de gnyis 'dus pa ni 'dus pa dang ldan pa'o/ /de la ro gcig pa'i tshul gzhan gyis bde ba chen po ste/ de bzhin gshegs pa thams cad kyi thar ba bde ba chen po zhes bya ba'i don to/ /de yang bde ba rnams pa bzhi ste/ nyi ma'i steng gi sa bon gang yin pa de
<p>250a</p>
<p>250a.1</p>ni sbyor ba'i bde ba'o/ /de las byung ba'i mtshan ma ni dngos gzhi'i bde ba'o/ /mtshan ma'i nang gi sa bon ni yongs su gcod pa'i bde ba'o/ /de las mtha' yas ba'i rnal 'byor ma'i dkyil 'khor spro ba dang sdud pa ni gzhan gyi don gyi bde ba'o/ /de ltar na 'dir zla
<p>250a.2</p>ba dang nyi ma dag ji ltar bskyed snyam pa la/ A li zhes pa la sogs pa gsungs so/ /shel dag pa lta bu rim pa gnyis la khyab pa'i sgom pa'i sems dbyangs yig bco lnga'i rnam pa rnal 'byor ma thams cad kyi rang bzhin bsdus pa de A li'o/ /de yang zla ba'i gzugs kyis gnas pa ste/ / 
<p>250a.3</p>de yongs su gyur pa zla ba zhes bya ba'i don to/ /zla ba de nyid kyi steng du gsal byed sum cu rtsa bzhi'i phreng ba sangs rgyas thams cad kyi rang bzhin ni kA li'o/ /de yang nyi ma'i gzugs kyis gnas pa ste/ de yongs su gyur pa nyi ma zhes bya ba'i don to/ /zla ba dang nyi ma gnyis 'dus pa
<p>250a.4</p>zhes gang gsungs pa ni de yongs su gyur pa las so/ /gau rI la sogs pa zhes pa ni rnal 'byor ma bco lnga po 'di rnams zhes bya ba'i don to/ /'dis ni rnal 'byor ma bde ba chen po las byung ba nyid kyis rdo rje 'dzin pa'i rang bzhin nyid du bstan to/ /da ni ye shes lnga'i rang bzhin nyid
<p>250a.5</p>kyis de bzhin gshegs pa lnga'i rang bzhin nyid du ston par byed pas gsungs pa zla ba me long zhes bya ba sogs pa'o/ /mdor bsdus pas ye shes lnga ni sangs rgyas lnga ste/ me long lta bu dang mnyam pa nyid dang so sor rtog pa'i ye shes dang / bya ba grub pa'i ye shes dang / shin tu
<p>250a.6</p>rnam par dag pa'i chos kyi dbyings kyi ye shes so/ /de la me long lta bu'i ye shes kyi rang bzhin gyis de dang ldan pa ni zla ba'o/ /'jig rten las nyi ma la rta bdun par grags pa la/ de ni mnyam pa nyid dang ldan pa ste/ mnyam pa nyid kyi ye shes kyi rang bzhin dang ldan pa zhes bya
<p>250a.7</p>ba'i don to/ /sa bon dang sa bon las skyes pa dang bcas pa ni rang gi lha'i sa bon phyag mtshan te/ so sor rtog pa'i ye shes kyi rang bzhin zhes bya ba'i don to/ /thams cad ces pa ni mtshan ma'i nang du song ba'i sa bon las rnal 'byor ma'i tshogs spros te/ thams cad du khyab bas na gcig
<p>250b</p>
<p>250b.1</p>ces pa de nyid du bsdus te sa bon dang gcig tu gyur pa nyid nan tan te/ bya ba nan tan gyi ye shes zhes bya ba'i don to/ /rdzogs pa zhes pa ni zla ba dang nyi ma dang phyag mtshan dang sa bon gyi rim pas rang gi lha'i rnam pa rdzogs pa ni de dag chos kyi dbyings kyi ye shes zhes bya ba'i don to/ /rnam pa lnga
<p>250b.2</p>po zhes pa ni me long lta bu la sogs pa'o/ /mkhas pas zhes bya ba ni shes rab dang ldan pas so/ /A li kA li mnyam sbyor zhes pa ni zla ba dang nyi ma'i gzugs su'o/ /gdan ni gdan no/ /gang gi gdan zhe na rdo rje sems dpa'i zhes pa'i don to/ /rdo rje sems dpa' de gang zhe na yi ge las byung ba'i
<p>250b.3</p>gong bu ste/ gong bu dang 'brel ba'i yi ge las byung ba ni mtshan ma'i dbus su sa bon du skyes pa zhes bya ba'i don to/ /'dir ni rdo rje'i gong bu ni mtshan ma'i don to/ /sems dpa'i sgra ni sa bon gyi don to/ /hUM zhes bya ba la sogs pa'o/ /hUM dang phaT kyang zhes ba la/ yang gis ni a dang oM dang
<p>250b.4</p>thabs dang shes rab kyi lus zhu ba la sogs pas bdag med ma'i dkyil 'khor gyi gtso mo bskyes par mi 'dod do/ /gal te ye shes zhu ba las 'di mi bskyed na de'i tshe gang las snyam pa la gsungs pa/ sems dpa'i gzugs zhes bya ba la sogs pa la gzugs ni mtshan ma'o/ /mtshan ma'i
<p>250b.5</p>dbus kyi yig 'bru ni sems dpa' ste/ sems dpa'i nang du gyur pa'i gzugs ni sems dpa'i gzugs te/ de las yang dag par byung ba'i dkyil 'khor gyi gtso mo ni dkyil 'khor gyi bdag mo ste bdag med ma zhes bya ba'i don to/ /sngon bzhin zhes pa ni chos kyi brdas/ /ji ltar 'chad
<p>250b.6</p>par 'gyur ba bzhin/ /zhes pa'i don do/ /zhal dang phyag mtshan la sogs pa zhes pa la zhal ni gdong pa'o/ /phyag mtshan ni gri gug dang thod pa dang kha T+wAM ga zhes pa'i don to/ /sogs pa'i sgras ni na bza' dang rgyan la sogs pa gzung ngo / /zla ba chu shel ni zla ba nya gang ba nyid de/ de'i 'od gang la
<p>250b.7</p>yod pa de la de skad ces bya ba'o/ /'dir nye bar mtshon par byed pa ste/ zla ba'i gdan dang zla ba'i 'od/ /ces bya ba'i don to/ /de bzhin zhes pa dkyil 'khor gyi bdag mo bzhin te/ /dkyil 'khor gyi bdag mo zla ba zhu ba la sogs pas ni ma yin no/ /kun shes pa gau rI la sogs pa'o/ /ji ltar zhe na/ shes
<p>251a</p>
<p>251a.1</p>rab thabs kyi rang bzhin las/ /zhes gsungs te/ shes rab A li zhes bya ba la sogs pa'o/ /las zhes pa ni rgyu'i don to/ /A li shes rab dang kA li thabs gang las zhes bya ba'i don to/ /A li dang kA li gang la yang ji lta bu zhe na/ gsungs pa/ zla ba
<p>251a.2</p>nyi ma zhes bya ba la sogs pa ste/ A li kA li'i ngo bo zla ba dang / nyi ma de dag rab tu dbye ba ni rnam pa mang por phye ba ste/ bdag med ma'i snying ga'i zla ba'i mtshan ma la gnas pa sa bon gyi gzugs rdo rje'i sems dpa' las spros pa'i zla ba bcu bzhi dang nyi ma bcu bzhi lha mo bcu bzhi'i gdan
<p>251a.3</p>ro'i pad+ma la dgod ces bya ba'i don to/ /'di las zhes pa ni rang rang gi gdan la gnas pa'i zla ba dang nyi ma las so/ /gau rI la sogs pa'i zhes pa ni rdo rje ma dang gau rI la sogs pa'o/ /ji ltar de rnams kyi zla ba la sogs pa bzhin du sa bon yang mthun nam ci snyam pa la gsungs pa/ ma
<p>251a.4</p>yin te/ sa bon zhes bya ba la sogs pa'o/ /brjod pa ni sa bon te/ de'i dbye bas dbye ba ste/ sa bon gzhan dang gzhan zhes bya ba'i don to/ /so sor zhes bya ba ni gzhan dang gzhan gyi zhes bya ba'i don to/ /de la bdag med ma'i sa bon dbyangs yig dang po'o/ /rdo rje ma dang gau rI ma dang
<p>251a.5</p>chu'i rnal 'byor ma dang / rdo rje mkha' 'gro ma rnams kyi go rims ji ltar dbyangs yig gnyis pa nas brtsams te lnga ba'i bar du'o/ /puk+ka sI dang ri khrod ma dang gtum mo dang g.yung mo rnams kyi drug pa nas brtsams te dgu ba'i bar du'o/ /gau rI dang rkun mo dang / ro langs ma dang g+hasma rI dang sa spyod ma
<p>251a.6</p>dang / mkha' spyod ma rnams kyi bcu pa nas brtsams te bco lnga'i bar du'o/ /sa bon las byung ba gri gug gi dbus su sa bon no/ /des ni de la spro ba dang bsdu ba dang de nas zla ba dang nyi ma dang sa bon las byung ba lha mo thams cad do/ /de rnams kyi gnas kyi dbye ba gsungs pa/ nang zhes bya ba la
<p>251a.7</p>sogs pa'o/ /nang gi go rims zhes pa ni nang ngo / /phung po lnga yi rnal 'byor ma/ /zhes pa bsgom par bya zhes bya bar sbyar ro/ /dbang po zhes bya ba ni dbang po'i phyogs so/ /gshin rje zhes bya ba ni gshin rje'i phyogs so/ /phyi ri ma la gau rI la sogs pa bzhi shar la sogs pa'i sgo rnams
<p>251b</p>
<p>251b.1</p>su'o/ /spos mo la sogs pa dbang ldan la sogs pa'i mtshan ma rnams su'o/ /'og ldan ma zhes bya ba la sogs pa la 'og bsrung bas 'og ldan ma ste sa spyod ma'o/ /de nyid kyis de srid pa'i rang bzhin gyis kha 'og tu bltas pa'o/ /mkha' spyod ma mya ngan las 'das pa'i rang
<p>251b.2</p>bzhin gyi gnas te de nyid kyis de kha steng du bltas pa'o/ /gri gug thod pa bsnams zhes bya ba ni phyag na thogs pa'o/ /rnam par dag pas zhes bya ba ni rnam par dag pas so/ /dag bas zhes bya ba ni dag par bya'o/ /phyag rgya zhes pa ni phyag rgya rnams kyis so/ /rnam pa de ltar zhes pa ni
<p>251b.3</p>de bzhin zhes pa'i don to/ /ji ltar snyam pa la gsungs pa/ thod pa zhes bya ba la sogs pa'o/ /'bar zhing gsal ba zhes 'bar ba ni lus kyis so/ /gsal pa ni sems kyis so/ /nga rgyal la sogs pa 'di dag gis ni gri gug gi de kho na nyid ston te/ mgo zhes pa de kho na nyid
<p>251b.4</p>kyis zhes pa'i tshig gi lhag ma'o/ /khrag ni pad+ma la gnas pa'o/ /myur du ni mgyogs par ro/ /yan lag drug bsgom zhes pa ni kha dog drug gis te snyems pa dang ldan pa'i 'khor los sgyur ba drug dang mnyam pa nyid thob par ston to/ /de ltar yan lag drug thob nas yang zhes pa phyis
<p>251b.5</p>so/ /khyad par gyi dga' ba'i mthar gyur pa de lhan cig skyes pa tsam zhes bya ba'i don to/ /le'u brgyad pa 'dir bcos ldan 'das bdag med ma'i sbyor ba sku gsum gyi ngo bo'i rang bzhin gyis gang la ting nge 'dzin gsum du gyur pa yin te/ 'dir bsgom pa'i dbang du byas pa'i sngags
<p>251b.6</p>pas nang par rang gi snying gar zla ba'i dkyil 'khor la bdag med ma'i sa bon 'od zer gyi phreng ba dang bcas pa dmigs te/ gdong pa bkru ba la sogs pa byas la sogs pa byas la bdag nyid dang gnas dang rnal 'byor bsrungs nas bsam gtan gyi gnas su zhugs te stan bde ba la 'dug nas rang gi sngags kyis
<p>251b.7</p>ar+g+haM la yongs su bsngags pa/ sngags pas de bzhin gshegs pa thams cad sdud par byed pa bdag med ma'i dkyil 'khor bdun gyi nam mkha' la dmigs te/ rang gi snying ga'i sa bon las byung ba'i mchod ba'i lha mo brgyad kyis mchod par bya'o/ /gau rI ri dgas mtshan ma 'dzin/ / 
<p>252a</p>
<p>252a.1</p>rkun ma'i phyag na nyi ma'i snod/ /ro langs ma yi lag na chu/ g+hasma rI yi lag na sman/ /buk+ka sI lag rdo rje 'dzin/ /ri khrod ma yi lag na ro/ /gtum mo cang te'u rdung bar byed/ /g.yung mos mgul nas 'khyud pa yin/ /de'i mdun du sdig pa bshags pa la
<p>252a.2</p>sogs pa bya ste/ bdag gis sdig pa thams cad so sor bshags par bgyi'o/ /'phags pa dang so so'i skye bo rnams kyi dge ba thams cad la rjes su yi rang ngo / /byang chub kyi snying po la thug gi bar du sangs rgyas la skyabs su mchi'o/ /chos la skyabs su mchi'o/ /dge 'dun la skyabs
<p>252a.3</p>su mchi'o/ /sems can thams cad la phan pa dang bde bar bya ba'i phyir skal ba ji lta bar de rnams byang chub rnam pa gsum thob par bya ba'i phyir bla na med pa yang dag par rdzogs pa'i byang chung tu sems bskyed par bgyi'o/ /de nas sems can thams cad la mchog tu bde ba thob par 'dod
<p>252a.4</p>pa'i byams pa bsgom par bya'o/ /de nas de rnams la snying rjes sdug bsngal thams cad bsal bar bya'o/ /de nas de rnams dga' ba dang bde ba dang mi 'bral bar bya'o/ /de nas de rnams la 'jig rten dang 'jig rten las 'das pa'i dge ba nye bar gtod pa'i btang snyoms so/ /de nas chos
<p>252a.5</p>thams cad sems snang ba las byung ba ste/ 'di dag thams cad bden pa ma yin yang sems nyid gzung ba dang 'dzin pa'i don du 'khrul nas snang ba byung ste rmi lam lta bu'o/ /zhes nges par 'khrul ba dang bral bar bya ba'i phyir sngon po dang ser po la sogs pa'i don du snang ba rnams bsal nas
<p>252a.6</p>de sna tshogs su snang ba'i bdag nyid dang bral ba'i bdag nyid kyi sems ston ka'i nyi ma'i gung la rdul med pa'i nam mkha' ltar mtha' yas shing gsal ba snang ba med par bsgom mo/ /'di ni don dam pa'i byang chub kyi sems dang gtso bo shes rab kyi pha rol tu phyin pa dang 'di nyid mchog tu
<p>252a.7</p>stong pa nyid kyi ye shes so/ /'di sgom pa'i sngags byin gyis brlab pa/ oM shUn+ya tA dz+nyAn badzra swa b+hA ba At+ma ko\u0f85haM zhes brjod do/ /de'i rjes la raM las nyi ma mdun du bsgom par bya/ /nyi ma der ni hUM byung sna tshogs rdo rje ste/ /rdo rje de nyid kyis ni rnam par bsgom par bya/ /ra ba dang ni dra ba
<p>252b</p>
<p>252b.1</p>bcing bar bya/ /de nas ston gyi zla ba ltar dkar zhing gru gsum gyen du gnas pa nang stong pa chos kyi 'byung gnas chen po'i phyag rgya bsgom par bya'o/ /de'i dbus su dbang chen gyi dkyil 'khor gru bzhi ser po'o/ /de'i steng du chu'i dkyil 'khor dkar zhing zlum po'o/ /de'i steng du me dmar
<p>252b.2</p>zhing zung gsum pa'o/ /de'i steng du rlung gnag cing gzhu lta bu'o/ /de rnams yongs su gyur ba las sna tshogs pad+ma rgya che zhing sna tshogs rdo rje'i lte ba la brten pa'i gzhal yas khang mchog tu 'bar zhing rin po che sna lnga las byung ba/ /zur bzhi pa la sgo bzhi pa/ /rta babs bzhi yis brgyan
<p>252b.3</p>pa ste/ /kha khyer bzhi yis bskor ba la/ /brgyad gnyis lha mos mchod par byed/ /dra ba dra ba phyed pas spras/ /rdo rje'i thig gis brgyan pa ste/ /rlung gis bskyod pa'i ba dan ni/ /sna tshogs rtse mo'i dril sgra sgrogs/ /de'i nang gi rim pa la pad+ma 'dab ma brgyad pa bsgom par bya'o/ / 
<p>252b.4</p>de'i lte ba dang phyogs kyi 'dab ma rnams la ro'i gdan lnga bsam par bya'o/ /phyi rol gyi rim pa'i mtshams bzhi dang sgo bzhi rnams dang / 'og tu gcig dang steng du gcig go/ /de'i ro'i gdan dbus ma'i snying gar sngon du bsgoms pa'i sgom pa po'i sems mtha' yas shing shel ltar gsal bar
<p>252b.5</p>dbyangs yig bco lnga'i phreng ba'i gzugs su bsdus te/ de yongs su gyur pa las zla ba gang bar bsgom bar bya'o/ /de'i steng du gsal byed sum cu rtsa bzhi'i phreng ba las nyi ma'i dkyil 'khor du gyur to/ /de'i steng du a las gri gug go/ /de'i dbus su a'o/ /a de las de bzhin gshegs
<p>252b.6</p>pa thams cad rnal 'byor ma bco lnga'i gzugs su spros la de dag de nyid du bsdus nas zla ba dang nyi ma dang gri gug dang sa bon du gyur pa las bcom ldan 'das bdag med ma bsgom par bya'o/ /kha dog nag mo drag chen mo/ /phyag rgya lnga yis rnam par brgyan/ /'khor lo snyan cha nor bu
<p>252b.7</p>dang / /phyag gdub dang ni ske rags dang / /stag lpags smad g.yogs 'od 'bar ba/ /dbu skra dmar ser gyen du brdzes/ /phyag gnyis pa la zhal gcig ldan/ /khro gnyer bsdus shing spyan mig dmar/ /g.yon na thod pa kha T+wAM ga/ /phyag g.yas na ni gri gug bsnams/ phyed
<p>253a</p>
<p>253a.1</p>skyil byas pa'i gar gyis bzhugs/ /zla ba'i gdan dang zla ba'i 'od/ /'khor lo bzhi yis pad+ma la/ /yi ge bzhi yis mdzes par byas/ /nu par zla ba'i gri gug la/ /sa bon 'od zer ldan par gnas/ /dbang po'i rnal 'byor zhes bya ba dang po'i ting
<p>253a.2</p>nge 'dzin te ngo bo nyid kyi sku'o/ /de'i 'og tu snying ga'i mtshan ma la gnas pa'i sa bon las zla ba'i dkyil 'khor bcu bzhi bton te ro so so'i snying gar dgod do/ /sa bon de nyid las nyi ma'i dkyil 'khor bcu bzhi spros la zla ba de rnams kyi steng du dgod do/ /zla ba dang nyi ma sbyar ba'i nyi
<p>253a.3</p>ma'i thog tu sa bon rnams dgod do/ /de la nang gi rim pa'i shar la sogs ba'i nyi ma rnams la go rims bzhin du A i I u'o/ phyi'i rim pa'i grwa mtshams rnams su nyi ma rnams la rim pa bzhin du U r-i r-I l-i'o/ /shar la sogs pa'i sgo'i nyi ma rnams la l-I e e o'o/ / 
<p>253a.4</p>'og dang steng gi nyi ma la au dang aM ngo / /so so'i sa bon las byung ba'i gri gug /de'i dbus su sa bon de nyid do/ /de nas spros shing bsdus nas zla ba dang nyi ma dang gri gug dang sa bon gyur pa de las lha mo bcu bzhi ste thams cad bdag med rnal 'byor ma ji lta ba bzhin du'o/ /phyogs
<p>253a.5</p>kyi 'dab ma rnams la rdo rje ma dang / gau rI ma dang / chu'i rnal 'byor ma dang / rdo rje mkha' 'gro ma'o/ /mtshams rnams su puk+ka sI dang / ri khrod ma dang / gtum mo dang / g.yung mo'o/ /sgo rnams su gau rI dang / chom rkun ma dang / ro langs ma dang / g+ha sa ma rI'o/ /lha mo
<p>253a.6</p>bcu gnyis po 'di dag ni bdag med ma la bltas pa'o/ /'og tu ni sa spyod ma ste kha 'og tu bltas pa'o/ /steng du mkha' spyod ma ste steng du bltas pa'o/ /'di thams cad kyi snying ga'i zla ba la gri gug gi dbus su rang gi sa bon rnams so/ /de'i 'og tu snying ga'i sngags kyi 'od zer gyi
<p>253a.7</p>ye shes kyi dkyil 'khor bkug nas yi ge hUM gis bgegs bskrad par bya'o/ /nam mkha'i dkyil na bzhugs pa de la sngon yongs su bzlas pa'i mchod yon dang zhabs bsil rang gi sngags kyis dbul lo/ /de nas dzaHhUM baM hoH zhes bya ba 'dis dam tshig gi dkyil 'khor la ye
<p>253b</p>
<p>253b.1</p>shes kyi dkyil 'khor dgug pa dang / gzhug pa dang / bcing pa dang / dbang du byas te chu dang 'o ma ltar ro gcig tu gyur bar bsam par bya'o/ /de nas bdag nyid kyi gzugs kyi phung po la rdo rje ma dang / tshor ba'i phung po la gau rI ma dang / 'du shes kyi phung po la chu'i rnal 'byor ma dang / 'du
<p>253b.2</p>byed kyi phung bo la rdo rje mkha' 'gro ma dang / rnam par shes pa'i phung po la bdag med ma dang / sa'i khams la puk+ka swi dang / chu'i khams la ri khrod ma dang / me'i khams la gtum mo dang / rlung gi khams la g.yung mo dang / gzugs kyi skye mched la gau rI ma dang / sgra'i skye mched la chom rkun
<p>253b.3</p>ma dang / dri'i skye mched la ro langs ma dang / ro'i skye mched la za phod ma dang / reg bya'i skye mched la sa spyod ma dang / chos kyi skye mched la mkha' spyod ma dang / mig gi skye mched la rdo rje ma dang / rna ba'i skye mched la bdag med ma dang / sna'i skye mched la gau rI ma dang / lce'i skye
<p>253b.4</p>mched la chu'i rnal 'byor ma dang / lus kyi skye mched la rdo rje mkha' 'gro ma dang / yid kyi skye mched la bdag med ma dang / zhe sdang la bdag med ma dang / gti mug la rdo rje ma dang / 'dod chags la chu'i rnal 'byor ma dang / nga rgyal la gau rI ma dang / phrag dog la rdo rje
<p>253b.5</p>mkha' 'gro ma'i bdag nyid kyis gnas par blta'o/ /thams cad kyi mgor oM dang mgrin par AH snying gar hUM ste sku dang gsung dang thugs su byin gyis brlab pa'o/ /de ltar gzhan rnams la yang phung bo dang khams dang skye mched dang nyon mongs pa dang nye ba'i nyon mongs pa rnam
<p>253b.6</p>par dag par mos par bya'o/ /de nas rang gi snying ga'i sa bon gyi 'od zer gyis de bzhin gshegs pa thams cad bkug ste nam mkha' la bzhugs su gsol la/ rang gi snying ga'i sa bon las ma mo brgyad spros pas yang dag par mchod la dbang bskur bar gsol ba gdab po/ /de
<p>253b.7</p>nas de dag gis ye shes lnga'i rang bzhin gyis gang ba'i rin po che'i bum pa rnams kyis dkyil 'khor gyi bdag po dang dkyil 'khor pa rnams la dbang bskur bar bsam par bya'o/ /dbang bskur ba'i chu las rigs kyi bdag po lnga'i phyag rgyar gyur te/ sems dang rtag pa rin chen dbang
<p>254a</p>
<p>254a.1</p>'jig rten dbang po don yod kyis/ /thugs dang rtag pa rin chen dbang / /'jig rten dbang pos mtshams gnas la/ /sgo srung rnams la de bzhin no/ /gti mug chags pa 'og dang steng / /de nas rang gi snying ga'i sa bon las mchod pa'i lha mo brgyad phyung
<p>254a.2</p>la spros te mchod pa byas nas bsdu'o/ /de la dang po drug gi phyag na thod par mchod pa'i rdzas rnams bstabs pas rang gi mthus de rnams su 'gro ste/ de yongs su longs spyod pas mchod do/ /brgyad pa sme ma ni dkyil 'khor gyi bdag mo'i mgul nas 'khyud do/ /de las gzhan
<p>254a.3</p>rnal 'byor ma bdun spros pa'i tshul gyis 'jug par bya'o/ /de yang rang gi pad+ma las byung ba'i rdo rje dang sbyor bas bcom ldan 'das mas thams cad la yongs su spyod do/ /nag po dmar po de nas ser/ /ljang sngon dkar po'i rim pa yis/ /lhan cig skyes dga' tsam du ni/ / 
<p>254a.4</p>'khor lo'i gtso bo de bsam bya/ /dkyil 'khor rgyal por chog ces bya ba'i ting nge 'dzin gnyis pa longs spyod rdzogs pa'i sku'o/ /de'i 'og tu 'khor lo'i bdag pos bskul bas lha mo thams cad rim pa bzhin du rang rang gi sku las sprin lta bur spros pas rjes su mthun par 'gro
<p>254a.5</p>ba'i don bsgrubs nas sku sprin lta bu rnams rtsa ba'i sku la bsdu bar bya'o/ /de la sgo srung rnams dang sa spyod mas ni go rims bzhin du dad pa dang brtson 'grus dang dran pa dang ting nge 'dzin dang shes rab kyi dbang po rnams la sems can thams cad 'jog par byed do/ /mkha' spyod mas ni dad
<p>254a.6</p>pa dang brtson 'grus dang dran pa dang ting nge 'dzin dang shes rab kyi stobs rnams la'o/ /puk+ka sI sa ni rab tu dga' ba dang dri ma med pa dang 'od byed pa rnams la'o/ /ri khrod mas ni 'od 'phro ba dang sbyang dka' ba dang mngon du gyur pa rnams la'o/ /gtum mos ni ring du song ba dang mi
<p>254a.7</p>g.yo ba dag la'o/ /g.yung mos ni legs pa'i blo gros dang chos kyi sprin dag la'o/ /lhag ma phung po lnga po rnams kyis ni sangs rgyas kyi sa la ste/ de yang phyogs kyi lha mo bzhis ni me long lta bu la sogs pa'i ye shes bzhi la'o/ /bcom ldan 'das yum bdag med ma nyid kyis ni
<p>254b</p>
<p>254b.1</p>shin tu rnam par dag pa chos kyi dbyings kyi ye shes la'o/ /las kyi rgyal po mchog ces bya ba ting nge 'dzin gsum pa sprul pa'i sku'o/ /skyo ba yin na ngal cung zad bsol 'bar ba'i sngags kyi yi ge rnams snying ga'i zla ba la yi ge'i phreng bar yid kyis bkod pa rnams rim gyis gdon
<p>254b.2</p>cing ji srid skyo bar ma gyur gyi bar du bzla bar bya'o/ /sngags ni dbyangs yig bco lnga'i mthar swA hA dang ldan pa'o/ /de nas tshigs su bcad pa gnyis kyis bsod nams yongs su bsngo bar bya ste/ kun tu sangs rgyas thams cad kyi/ /rdo rje 'chang chen go 'phang ldan/ /bdag
<p>254b.3</p>gis dge pa 'di thob ste/ /'gro kun gyis kyang thob par shog/ /rdzogs pa'i byang chub spyod gang dang / /rdzogs sangs rgyas nas gang spyod pa/ /byang chub rdo rjes sngags pa yi/ /spyod pa de nyid bdag spyod shog/ /de nas rang gi snying ga'i sa bon gyi gzugs la dkyil 'khor gyi lha
<p>254b.4</p>rnams bcug ste/ langs la ji ltar bde bar rang gi lha'i nga rgyal gyis rgyu bar bya'o/ /thun mtshams gzhan la bsgom pa'i gnas su zhugs la stan bde ba la 'dug nas bdag nyid bdag med ma'i rang bzhin du byas la/ rang gi snying ga'i sngags las gnas ji lta ba bzhin du lha mo bcu bzhi
<p>254b.5</p>spros te bzhugs par dmigs la/ bdag nyid dang de rnams mnyam par phung po la sogs pa rnam par dag pa dang / yi ge gsum gyi byin gyis brlab bar mos par bya ba dang / sngon bzhin du dbang bskur ba la sogs pa yongs su bsngo pa'i mthar thug pa'i bar du bya'o/ /de bzhin
<p>254b.6</p>du dkyil 'khor las langs nas lha'i nga rgyal dang bcas pas thams cad bya'o/ /sngags 'dis gtor ma yang sbyin te/ oM a kA ro mu khaM sarba ng+harmA NAM A d+ya nu t+pan na twA ta oM AHhUM phaT swA hA/ zhes pas so/ /thun mtshams su mchod yon phul la ye shes kyi dkyil 'khor gshegs su
<p>254b.7</p>gsol to/ /oM khyed kyis sems can don kun mdzad/ /grub pa'i tshul bzhin stsal lags kyi/ sangs rgyas yul du gshegs su gsol/ /slar yang 'gro ba'i don du gshegs/ oM muHzhes brjod de/ /de nas dam tshig gi dkyil 'khor nang du bcug ste gnas dang rnal
<p>255a</p>
<p>255a.1</p>'byor dang bdag nyid bsrung bar bya'o/ /nyal ba'i dus su lhan cig skyes ba tsam lhag par mos par byas la gnyid log go/ /de ltar nyi ma re re bya'o/ /de ltar rim pa gnyis las gcig bstan nas/ gnyis pa'i gnas skabs gsungs pa/ rim pa
<p>255a.2</p>zhes bya ba la sogs pa'o/ /rim pa dang rnam pa dang cha dang phyogs zhes pa ni rnam grangs so/ /ci'i rim pa zhe na/ rnal 'byor gyi ste sngags dang mtshan la sogs pa'i rim gyis lha'i rnam par bskyed pa ni rnal 'byor ba'i bskyed pa ste/ de gang la yod pa ni bskyed pa'i rim pa'o/ /rdzogs
<p>255a.3</p>pa ni lhan cig skyes pa ste sgrub pa po la sogs pa'i rang bzhin lhan cig skyes pa'o/ /de nyid lha la sogs pa de kho na nyid kyi rang bzhin du mos te/ gang du rnal 'byor pas bsgom par bya ba de rdzogs pa'i rim pa'o/ /rim pa gnyis la brten nas ni/ /rdo rje can gyis chos ston to/ /zhes
<p>255a.4</p>bya ba la/ rdo rje can ni sangs rgyas rnams so/ /chos ston zhes pa ni rnal 'byor ston to/ /de la mkha' dbyings zhes pa'i tshigs su bcad pa 'dis bskyed pa'i cha dang bskyed pa'i phyogs gsungs nas rdzogs pa'i rim pa ston to zhes don gyis shes par bya ste/ de gsungs pa/ mkha' dbyings zhes
<p>255a.5</p>bya ba la sogs pa la/ /pad+mo ste zhes pa ni chos kyi dbyings kyi ngo bo pad+ma'o/ /ye shes zhes bya ba ni sbyor ba'i lam gyi rang bzhin rdo rje'o/ /bsgom pa zhes pa ni bzhugs par bya'o/ /'di gsum ni dang po'o/ /lhan cig skyes pa gnyis ni mtha'o/ /'di gnyis kyi dbus su bsgom par bya
<p>255a.6</p>ba ni mnyam par gzhag pas 'bad de bsgrub par bya zhing bskyod par bya ba ni snyoms par 'jug pa ste de bsgom pa'o/ /bsgoms pa'i 'bras bu lhan cig skyes pa'i dga' ba gnyis po de tshigs su bcad pa phyed phyi mas gsungs so/ /de la 'di'i don ni tshul ji bzhin zhes par gang
<p>255a.7</p>bde ba phul du byung ba nyid dang ma 'khrul ba yin no/ /sngon du zhes pa ni rgyu'o/ /de'i 'khor lo ni rnal 'byor ma'i 'khor lo'i ngo bo zhes bya ba'i don to/ /gang yang ji ltar 'byung ba ni rgyu'i stobs las skyes pa'i byang chub kyi sems te lha'o/ /nam zhes pa'i sgras ni thams cad la smon par
<p>255b</p>
<p>255b.1</p>byed pa'i tshig ste/ thams cad las phul du byung ba'i lha zhes bya ba'i don to/ /bcom ldan 'das rdo rje 'dzin pa zhes bya ba'i bar ro/ /'di nyid kyi bshad pa de'i zhes bya ba la sogs pa'o/ /de bsgoms pas skyes pa'i bde ba de ni de'i bde ba'o/ /'khor lor brjod ces pa ni rnal 'byor
<p>255b.2</p>ma'i 'khor lor bshad pa'o/ /shes rab mchog gi rang bzhin des de dang de rnams bsdus so/ /bde ba de ji lta bu zhe na/ gsungs pa tshul ji bzhin zhes pa ste/ ma 'khrul ba phul du byung ba zhes pa'i don to/ /de nyid bshad pa ni rang rig ces pa'o/ /'dir rig ces bya
<p>255b.3</p>ba'i sgras ni bsgrub bya'i bde ba mngon du gyur par gsungs te/ yang dag pa mngon du ma gyur pa ni rig par mi rung bas so/ /yang dag pa'i sgras ni yang dag pa'i don nyid dang phul du byung ba zhes bya ba'i don to/ /rang zhes bya ba'i sgras ma 'khrul ba de nyid de'i rang bzhin gyis rig pa ste/ 
<p>255b.4</p>'khrul bas sgro btags pa ni ma yin pa'o zhes bya bar gnas so/ /lha rnams zhes pa ni de'i rjes su bstan pa ste/ lha zhes pa ni de la ston pa'i don du gsungs pa'o/ /byang chub sems zhes pa ni de nyid rang yang dag par rig pa chos sku'i ngo bo ni byang chub ste/ byang chub kyi rgyu mthun pa'i
<p>255b.5</p>sems ni byang chub sems te longs spyod rdzogs pa'i sku'i ngo bo shin tu phra ba'i rnam par sbyor ba rdo rje 'dzin pa'i sku zhes bya ba'i don to/ /de ci zhe na gsungs pa/ ji ltar 'byung ba zhes pa ste/ don ji lta bar 'byung ba ni rnam pa dang bcas pa nyid yin yang don du mngon par zhen pa med pa
<p>255b.6</p>nyid do/ /de yang gang zhe na/ gsungs pa/ khu ba zhes pa ste/ cir 'gyur zhe na/ de las te rgyu de las lhan cig skyes pa rnam pa gnyis te/ lhan cig skyes pa'i dga' gnyis so/ /gal te lhan cig skyes pa gang yin pa de'i tshe bud med dang skyes pa la ji ltar 'gyur zhe na/ gsungs
<p>255b.7</p>pa/ btsun mo zhes bya ba la sogs pa'o/ /'di dag ces pa ni bdun pa'o/ /dga' ba rnam pa gnyis ji ltar snyam pa la/ gsungs pa/ don dam kun rdzob dbye ba las/ /zhes pa'o/ /rang gis yang dag par rig pa don dam pa ste snang ba med pa nyid dang sgrib pa med pa nyid do/ / 
<p>256a</p>
<p>256a.1</p>kun rdzob ni ji ltar 'byung ba ste/ rnam pa'i cha dang cung zad sgrib pa can nyid do/ /de nyid kyi zhes pa gnyis la rnam pa gnyis gnyis so/ /bzhi zhes pa rnam pa bzhi'o/ /rab tu dbye ba zhes pa ni lhan cig skyes pa'i dga' ba spyir rab tu dbye ba'o/ /'o na rnam pa
<p>256a.2</p>gzhan du yang dga' ba bzhi brjod do/ dga' ba dang mchog tu dga' ba dang / khyad par gyi dga' ba dang / lhan cig skyes pa'i dga' ba zhes bya ba 'di dang / rnam pa gzhan du brjod pa de ji ltar na mi 'gal snyam pa la gsungs pa/ lhan cig skyes pa zhes pa la sogs pa'o/ /dga' ba
<p>256a.3</p>dang / mchog tu dga' ba la sogs pa bzhi ni bskyed pa'i rim pa'i phyogs la bsgom par bya ste/ rdzogs pa'i rim pa la ni lhan cig skyes pa gcig nyid rnam pa bzhir bsgom par bya zhes pa'o don to/ /de ltar lhan cig skyes pa rnam pa gnyis rnam pa bzhir yang bstan to/ /spyir rnam pa gsum
<p>256a.4</p>du yang gsungs te/ dga' ba dang po dpa' bo sgrub pa po ste/ rang dang gzhan gyi don phun sum tshogs pa dag la mchog tu gzhol ba'i don du brtson 'grus brtsams pa nyid kyis so/ /de nyid dga' ba ste/ dga' ba las bde ba la spyod par byed pa po gud na med pa'i phyir ro/ /mchog tu
<p>256a.5</p>dga' ba rnal 'byor ma/ /zhes bya ba ni/ shin tu dga' ba don du gnyer bas so/ /shin tu dga' ba zhes pa ni gsum po ste/ thun mong ba nyid kyis gcig tu bgrangs pa'o/ /ma lus nyid ces pa ni gsum po thams cad nyid du zhes pa'i don to/ /de nyid gsungs pa/ de zhes pa la
<p>256a.6</p>sogs pa'o/ /bsgoms pa las skyes pa'i bde ba de bde ba'o/ /thabs ni bsgom pa'o/ /thams cad rig pa ni lha'o/ /bskyed pa'i rim pa la dga' ba bzhi bsgom par bya ba ni dga' ba'i rang bzhin de dag rim gyis bskyed par bya'o zhes bya ba ni rigs pa'o/ /rdzogs pa'i rim
<p>256a.7</p>pa la lhan cig skyes pa'i dga' ba gcig nyid bsgom par bya'o zhes pa la/ 'dir rigs pa gsum tshigs su bcad pa gsum gyis gsungs pa/ dga' ba zhes pa la sogs pa'o/ /'di'i bsdus pa'i don ni 'dir rang gi rigs pa nyid bde ba nam mkha' dang mnyam pa de ni
<p>256b</p>
<p>256b.1</p>bsgrub par bya'o/ /de yang gang zhe na/ gang ji lta ba'i don dang / phul du byung ba dang / mngon du gyur ba ste/ rang gi sgra dang yang dag pa'i sgra dang / rigs pa'i sgras rim pa bzhin don gsum du gsungs so/ /'di gsum yang lhan cig skyes pa'i nyid la yod pa yin te/ de
<p>256b.2</p>nyid rtag tu bsgom par bya'o/ /gzhan ni bsgom par bya ba ma yin te/ bsgrub par bya ba'i mtshan nyid dang bral ba'i phyir ro/ /de la dga' ba gsum tshigs su bcad pa gsum gyis go rims bzhin du phul du byung ba ma yin pa nyid dang 'khrul pa dang / 'dod pa mngon du byed pa ma
<p>256b.3</p>yin par gsungs pa/ cung zad ces pa ni chung ba dang dman pa dang phul du byung ba ma yin zhes bya ba'i don to/ /lhag pa nyid ni dga' ba de las mchog tu dga' ba lhag pa ste/ bar ma nyid kyis phul du byung ba ma yin pa zhes bya ba'i don to/ /chags bral ni rgyab kyis phyogs pa ste/ des
<p>256b.4</p>na khyad par kyi dga' ba dman pa nyid de/ /bde ba dang sdug bsngal pa 'dren pa nyid ces bya ba'i don to/ /lhag ma zhes bya ba kun gyi lhag ma'o/ /lhan cig skyes dga' zhes pa ni lhan cig skyes dga' nyid de bsgom par bya zhes pa gzhan dang sbyar ro/ /'dod pa zhes pa ni 'dun pa dang smon
<p>256b.5</p>pa zhes rnam grangs so/ /de yang rnam par rtog pa nyid kyi phyir 'khrul pa'o/ /de bas na dang po de dag 'dod pa dang bcas pas 'khrul pa'o/ /rig pa ni pad+ma la'o/ /'dod pa zhes pa ni ldan pas zhes pa tshig gi lhag ma'o/ /tshigs su bcad pa dang po las bstan pa'i rim gyis khyad par gyi
<p>256b.6</p>dga' ba gsum pa yin la/ bzhi pa ni lhan cig skyes pa'i dga' ba yin gyi skye ba'i rim pas ni ma yin no/ /'dod chags kyi sgras phul du byung ba'i bde ba tsam gsungs te chags pa'i gnas yin pa'i phyir ro/ /de 'jig pa ni med pa ste/ de'i dngos po ni de nyid do/ /de las byung bas
<p>256b.7</p>na des mtshon par byed pa ste des mtshon par byed ces bya ba'i don to/ /gang gi phyir khyad par gyi dga' ba ni bde ba dam pa mi 'jig pa'i mtshan nyid bde ba dam pa bdag gis myong ngo zhes de las 'das pa'i bde ba dran par byed pa rnam par rtog pa'i rang bzhin nyid kyis 'khrul zhes bya ba'i don
<p>257a</p>
<p>257a.1</p>to/ /srid pa ni 'byung bar 'gyur bas na srid pa ste/ /nus pa thogs pa med pa'i rgyu zhes bya ba'i don to/ /mya ngan las 'das pa zhes bya ba ni 'jig pa'o/ /dbu ma zhes pa ni dbus te bar chad do/ /de 'di la yod pas na dbu ma ste/ dbus ni bar dang bcas
<p>257a.2</p>pa dang / chod par byed pa nyid ces bya ba'i don to/ /'di'i don mchog tu dga' ba'i dus la yang phul du byung ba'i bde ba mngon du byed pa ma yin te/ de de'i rgyu nyid kyi phyir ro/ /khyad par gyi dga' ba'i dus la yang de mngon du byed pa ma yin te zhig pa nyid do/ /dga' ba'i dus la
<p>257a.3</p>shin tu yang lhag par mngon du 'gyur ba ma yin te rgyu'i rgyu nyid do/ /'di rnams kyis zhes pa gsum gyi mngon du 'gyur pa ma yin ste/ phul du byung ba'i bde ba'i rang bzhin du skyes bas so/ /gal te de lta na bskyed pa'i rum pa la yang gzhi gang gi phyir bsgom par bya zhe na/ gang dang
<p>257a.4</p>gang dga' ba mngon du 'gyur ba ste de dang des nye bar mtshon par byed pas so/ /de gang gi phyir rdzogs pa'i rim pa gcig pu zhe na/ 'di rtag tu lhag par mos pa'i gtso bo nyid de/ lhan cig skyes pa nyid mngon du byed pa'i rgyu'i phyir ro/ /de ltar na lhan cig skyes pa'i nye
<p>257a.5</p>bar bstan pa tsam gyis bdag gi bya ba byas pa ste bsgom par bya ba don med do snyam du kha cig sems na/ de bas na de'i lan gsungs pa/ gzhan gyis brjod min zhes bya ba la sogs pa'o/ /gzhan gyis brjod min zhes pa ni sangs rgyas rdo rje 'dzin pa la sogs pas kyang ngo / /gang
<p>257a.6</p>gis kyang ni yongs mi rnyed/ /ces pa ni sa bcu'i dbang phyug gis kyang ngo / so so rang gis rig par bya ba dang / de dag gi rnam par rtog pa'i yul las 'das pa nyid ces bya bar dgongs so/ /de'i tshe de ston pa dang nyan pa ji ltar snyam pa la/ de ni brjod pa'i kun rdzob yin gyi
<p>257a.7</p>rang gi ngo bos ni ma yin te/ lha dang dmyal ba'i bde ba dang sdug bsngal bstan pa na thos pa bzhin no/ /gang gi tshe de mngon sum du gyur pa de'i tshe rang bzhin gyis rig ste de'i tshe/ yang bdag nyid kyis rig ste/ gzhan gyi tshig gis ma yin no/ /de nyid gsungs la/ rang nyid kyis ni shes
<p>257b</p>
<p>257b.1</p>par 'gyur/ /zhes so/ /de bas na bsgoms pa don med pa ma yin te/ sgom pa yongs su rdzogs pa med na de mngon sum du bya bar mi nus ba nyid kyi phyir ro/ /de skad du yang gsungs pa/ srid pa'i zug rngu 'byin pa yi/ /lam ni nga yis khyed la bstan/ /de bzhin gshegs pa
<p>257b.2</p>ston mdzad yin/ /khyed rnams rang gis nan tan gyis/ /zhes so/ /'o na 'jig rten las 'das pa'i lam de la ni 'di rigs na lhan cig skyes pa'i dga' ba ni 'dod pa spyod pa rnams kyis mngon sum nyid de/ de la man ngag kyang don med na bsgom pa lta ci smos/ mngon sum gyi don
<p>257b.3</p>la gzhan gyi man ngag gis ci zhig bya zhe na des na gsungs pa/ bsod nams zhes bya ba la sogs pa'o/ /'di ltar dgongs te/ 'dir 'jig rten pa'i lhan cig skyes pa'i dga' ba nyid bsgrub par bya ba ma yin pa nyid de grub pa'i phyir dang / gong nas gong du lha'i 'jig rten la
<p>257b.4</p>sogs pa'i bde ba las dman pa nyid dang / zag pa dang bcas pas dri ma nyid kyi phyir de 'khor ba pa rnams kyi skyon gyi rtsa ba nyid do/ /'o na ji lta bu zhe na/ de bzhin gshegs pa rnams kyi so so yang dag par rig pa gang chos kyi sku lhan cig skyes pa nam mkha' lta bu dang / de'i rgyu mthun
<p>257b.5</p>par gyur pa longs spyod rdzogs pa'i sku 'byung ba lhan cig skyes pa mchog tu phul du byung ba shin tu rnam par dag pa nges par bde ba'i mtshan nyid lhan cig skyes pa de 'dir bsgrub par bya'o/ /de yang thabs gzhan gyis rtogs pa ma yin pas 'jig rten pa'i lhan cig skyes pa'i dga' ba nyid
<p>257b.6</p>la man ngag ji lta bar lhag par mos pas bsgom pa yongs su rdzogs pa ni mngon du gyur pas bdag nyid kyis shes so/ /de nas dang po nas ma yin te/ /de bas na 'dir thos pa dang / bsam pa dang sgom pa don med pa ma yin no zhes pa'i don to/ /thabs ni lam mo/ /de bsten
<p>257b.7</p>pa ni yang dag sgom pa'o/ /de'i mang po brgyud pa ni rnam pa mang po zhes bya ba'i don to/ /bla ma las rnyed pa ni bla ma'i dus tshigs te/ brgyud la gang sngon du rung ba'i slob ma la bla mas chog bzhin sbyin par bya ste/ gdams ngag 'bog ces bya ba'i don to/ /rtogs par bya ba'i
<p>258a</p>
<p>258a.1</p>phyir smra ba ni gdams ngag 'bog pa ste man ngag go/ /bla ma brgyud pa'i thabs bsten pa ni bla ma brgyud pa'i thabs bsten pa'o/ /des zhes te bsod nams las so/ /'dis ni mthun pa'i yul du skyes pa dang / skyes bu dam pa la brten pa dang / sems kyis smon
<p>258a.2</p>lam yang dag par btab pa dang / sngon bsod nams byas pa ste/ bzhi po 'di rtogs par byed pa'i rgyur gsungs so/ /de la bla ma brgyud pa'i smos bas skyes bu dam pa la brten pa gsungs so/ /thabs brten pa zhes smos pas sems kyis yang dag par smon lam btab pa dngos su
<p>258a.3</p>gsungs la/ mthun pa'i yul du skyes pa'i don gyis gsungs te/ de med na me 'byung bas so/ /bsod nams smos pas bsod nams bya ba gsungs so/ /'dir ni bsod nams zhes gsungs pas sngon byas pas bsod nams la bya ba ma yin te/ ci la bya zhe na/ 'di la bsags
<p>258a.4</p>pa'i bsod nams kyis rtogs par bya ste/ sngags kyi lugs la 'dod pa nyid yin pa'i phyir ro/ /de gang zhe na thabs kyi khyad par gyis so/ /gang yang 'di'i dam tshig ji lta ba dang mngon par rtogs pa ji lta ba dang / gang nyid re bzhin rten pa dang brten pa'i 'khor lo bsgom pa
<p>258a.5</p>la sogs pas bdag dang sems can dang snod kyi 'jig rten rnams rgyun du yongs su sbyong par byed pas thabs de 'dir 'di dag gi khyad par ro/ /'o na thabs kyi khyad par 'di ni bskyed pa'i rim pa la yod kyi rdzogs pa'i rim pa la ni med de/ de la lhan cig skyes pa'i dga' ba tsam
<p>258a.6</p>bsgoms pas so zhe na/ de bas na gsungs pa/ dman pa bar ma zhes bya ba la sogs pa'o/ /'di nyid kyi bshad pa dman pa zhes bya ba la sogs pa'o/ /phra ba'i dngos po zhes pa ni bdag nyid kyi sems dang sems las byung ba'o/ dngos po zhes pa ni rang gi lus so/ /gnyis
<p>258a.7</p>po spangs zhes pa ni rang gi lus kyi yan lag go/ /dbang po drug ces pa ni rang gi lus lhag par gnas pa mig la sogs pa'o/ /brtan dang g.yo zhes pa ni phyi rol te/ sems yod pa dang sems med pa'o/ /bdag nyid min zhes pa bdag de kho na ma yin pa'o/ /mtshungs pa ni rang
<p>258b</p>
<p>258b.1</p>bzhin zhes pa ni dbyer med pa'i sems pa nyid do/ /ji ltar snyam pa la gsungs pa/ de nyid bsgom par bya zhes pa'o/ /'di'i bshad pa ni ro mnyam zhes pa ste ro gcig par bsgoms pas zhes pa'i don to/ /'di'i yang bshad pa/ mnyam zhes bya ba la sogs pa ste/ 'dir mtshungs
<p>258b.2</p>zhes bya ba ni 'dra ba'i don to/ /'dis ni tshig snga ma'i don gsungs so/ /de'i zhes bya ba ni dman pa dang 'bring la sogs pa'o/ /ro ni ro dang mnyam snying po dang de kho na nyid dang ngo bo zhes bya bas so/ /ro de gang zhe na 'khor lo ste/ rang rig pa'i bde ba'i mtshan nyid rnal 'byor ma'i
<p>258b.3</p>'khor lo zhes bya ba'i don to/ /'dis ni tshig phyi ma'i don gsungs so/ /spyi'i don gsungs pa/ ro mnyam gcig pa'i ngo bo zhes pa la/ 'di la mnyam pa'i ro yod pas na mnyam pa'i ro yin la/ ngo bo gcig tu gyur pas na gcig gi ngo bo'o/ /don 'di yis zhes pa ni ji
<p>258b.4</p>skad gsungs pa'i cha shas kyi don gyis so/ /ro gcig pa nyid de yang ji lta bur sgom snyam pa la/ gsungs pa/ nga las zhes bya ba la sogs pa'o/ /'gro ba thams cad ces bya ba ni g.yo pa'o/ /thams cad nga las byung zhes ba ni nga las byung ba nyid de/ sems las gzhan bdag ces bya
<p>258b.5</p>ba cung zad kyang med de/ 'di thams cad sems las byung ste nga las byung ba nyid do/ /sa gsum zhes pa ni brtan pa thams cad de/ de yang nga las byung ste snga ma bzhin no/ /'di dag ces bya ba ni brtan pa dang g.yo pa'o/ /nga yis khyab ces pa ni sems kyi ngo bo nyid do/ /nga las gzhan pa'i
<p>258b.6</p>'gro ma mthong / /zhes pa ni sems ma yin pa'i rang bzhin med pa'o/ /sna tshogs pa'i rang bzhin ni sems yin mod ci'i phyir bde ba chen po'i rang bzhin yin zhe na/ gang gi phyir rang bzhin yang dag par rig pa'i sems te/ gnyis kyis stong ba nyid ni sems kyi rang bzhin nyid do/ / 
<p>258b.7</p>sems thams cad ni ye shes nam mkha' dang mnyam pa bde ba chen po'i bdag nyid kyi rjes su song ba'o/ /gnyis kyis stong pa nyid dag par rig pa ni thun mong yin no/ /'dis ni lhag par mos pa'i rnal 'byor gsungs so/ /de'i phan yon gsungs pa/ de ltar zhes bya ba la
<p>259a</p>
<p>259a.1</p>sogs pa'o/ /bsod nams chung ba'i mi yis kyang / /zhes pa ni skye ba snga mar bsod nams ma byas pas kyang ngo / /'grub par the tshom med ces pa ni rnal 'byor 'dis bsod nams bsags pas so/ /za zhes pa ni za bar byed pa na'o/ /nyal yang
<p>259a.2</p>zhes pa ni rtag tu bslabs pas de bzhin du rmi lam na yang mthong ngo / /rgyun du zhugs pa ni rnal 'byor 'di nyid kyis ro lhun gyis grub par 'byung ba'o/ /rgyun tu bya ba 'dis ci bya zhe na gsungs pa/ phyag rgya chen po zhes bya ba la sogs pa ste phyag rgya chen po'i dngos grub kyi don du zhes bya
<p>259a.3</p>bar dgongs so/ /'di lta bu'i rnal 'byor du lhag par mos pa'i gzhung gis ni bsod nams byas par bshad do/ /sems kyis smon lam btab pa bshad pa'i phyir gsungs pa/ 'di ltar zhes bya ba la sogs pa'o/ /'gro ba thams cad ces pa ni sems can dang snod kyi 'jig rten no/ / 
<p>259a.4</p>de dag thams cad gcig tu bsgom par bya ba nyid do/ /nges par gzung ba gang gi phyir snyam pa la gsungs pa yid kyis zhes bya ba la sogs pa'o/ /yid ni rnam par rtog par byed pa'i shes pa ste/ de nyid kyis brtag par mi bya ste/ de nyid kyis ni nges par gzung ngo / /zhes bya ba'i don to/ / 
<p>259a.5</p>gal te rnam par brtag par bya ba ma yin na de'i tshe bsgom par mi bya'am snyam pa la/ de bas na gsungs pa/ chos ni thams cad ces bya ba la sogs pa'o/ /chos rnams yongs su shes pa nyid bsgom pa ste rtog pa de ltar ma yin no zhes bya ba'i don to/ /rtog pa rnams rang bzhin gyis 'khrul ba
<p>259a.6</p>zhes bya bar dgongs so/ /de'i tshe yongs su shes pa de ji lta bu snyam pa la gsungs pa/ brtag pa dang zhes bya ba la sogs pa'o/ sogs pa'i sgras shing dang ri dang rgya mtsho la sogs pa dang srog chags rnams so/ /de dag thams cad mchog gi de kho na nyid du bsgom par bya ba'o/ mos pa'i
<p>259a.7</p>de kho na nyid du sna tshogs par brjod pa dang / rnam pa sna tshogs pa'i rtog pa ni ma yin no/ /yang de'i mchog gi de kho na nyid ji ltar yin zhe na/ de bas na gsungs pa/ bdag gis zhes bya ba la sogs pa'o/ /bdag ni rang gi sems so/ /de'i dngos po ni de nyid de de'i rang bzhin nyid las
<p>259b</p>
<p>259b.1</p>de skad ces gsungs so/ /de rnams gcig ces pa dang / de nyid ces pa snga ma dang sbyar ro/ /gzhan yod min zhes pa ni da kho na nyid gnyis pa med do/ /gcig pa de yang ji ltar zhe na/ gsungs pa/ rang rig ces pa la sogs pa'o/ /'o na stong pa nyid ni mchog gi de kho na nyid yin la/ 'di
<p>259b.2</p>ltar de ni yang dag pa'i mthar gsungs te/ yang dag pa ni de kho na nyid do/ /de rnams kyi mtha' ni gtso bo ste/ de las gzhan pa'i de kho na nyid kyi don yod pa ma yin pas 'dir rang rig nga la mchog gi de kho na nyid du gsungs pa 'gal lo zhe na/ stong pa nyid ces bya ba cung zad kyang gzhan ma yin
<p>259b.3</p>no/ /chos las chos nyid gang tha dad pa'i rang bzhin med de/ 'on kyang de nyid yang dag par rig pa'i chos rnams kyi dngos po'i de kho na nyid gang gnyis su med pa'i rnam par rig pa tsam nyid de/ de yang 'dir mchog gi de kho na nyid do/ /de nyid mchog gi de kho na nyid yin pas na rang rig pa nyid
<p>259b.4</p>mchog gi de kho na nyid du gsungs pa yin pas de bas na ci ste 'gal/ gzhan yang dmigs par bya ba'i de kho na nyid kyi nang nas ni stong pa nyid mchog yin gyi dmigs par byed pa po la sogs pa'i mchog gi de kho na nyid ni ma yin no/ /yang rang rig pa nyid ni chos thams cad kyi mchog gi de kho
<p>259b.5</p>na nyid kyi bdag nyid de/ 'di ltar rang yang dag par rig pa ni dmigs par bya ba'i de kho na nyid rnams kyi mchog stong pa nyid mthong bas rang bzhin yang mthong ba yin pa'i phyir dmigs par byed pa'i rang rig pa nyid mchog gi de kho na nyid yin gyi/ stong pa nyid ni ma yin te bems po nyid
<p>259b.6</p>yin pas so/ /gang yang gzhan rnams las mchog gi de kho na nyid rnam pa bdun po 'bras bu'i de kho na nyid dang / rgyu'i de kho na nyid dang / las kyi de kho na nyid dang / lam gyi de kho na nyid dang / byed pa po'i de kho na nyid dang / dbang phyug gi de kho na nyid dang / khyab bdag gi de kho na nyid
<p>259b.7</p>dang / de rnams ni rang rig pa de nyid do zhes bstan pa'i phyir gsungs pa/ rang rig ces bya ba la sogs pa'o/ /dpe med pa shin tu rnam par dag pa rtag tu bde ba'i mtshan nyid ni bde ba chen po ste/ 'bras bu mchog gi de kho na nyid do/ /de'i bshad pa ni bde ba chen po zhes pa yin
<p>260a</p>
<p>260a.1</p>te/ rang rig pa zhes pa dang sbyar ro/ /rang rig pa de'i dngos po ni de nyid de/ de'i mtshan nyid ces bya ba'i don to/ /dngos grub ni byang chub ste de ni rang rig pa nyid las byung ngo / /de nyid rgyu'i mchog gi de kho na nyid de/ dngos grub nyid skyed par byed pa po zhes bya
<p>260a.2</p>ba'i don to/ /ni zhes bya ba'i sgras ni nges par gzung pa'o/ /rang rig nyid bsgom pa ste/ de nyid kyis na de lam gyi mchog gi de kho na nyid ces bya ba'i don to/ /rang rig pa'i rang bzhin las zhes pa ni rang rig pa'i bdag nyid de nyid las kyi mchog gi de kho na nyid ces bya ba'i don to/ /de ji ltar
<p>260a.3</p>na las yin zhe na/ gnod pa las ni zhes bya ba la sogs pa'o/ /de la las ni rnam pa gnyis te ye shes dang rab tu spangs pa'o/ /nyon mongs pa dang shes bya'i sgrib pa zad pa ni spangs pa'o/ /ye shes ni chos thams cad rtogs pa'i rang bzhin no/ /de las gnod pa zhes bya ba la sogs pa
<p>260a.4</p>'dis ni spangs pa mngon sum du gsungs la ye shes ni don gyis so/ /gzhung kha cig las ni rtogs pa las zhes 'byung ste/ der ni ye shes dngos grub gsungs la spangs pa ni don gyis so/ /las skyes zhes pa ni las su 'gyur ba ste rang rig pa nyid do/ /lam las lam gyi byed pa gung na med de
<p>260a.5</p>lam ni byed pa'o/ /byang chub sems dpa' ni byed pa po ste gang gi phyir sgrib pa de dag 'joms pa dang ye shes byed pa'i phyir ro/ /de nyid kyis na byed pa po'i de kho na nyid ni byang chub sems dpa' mchog tu mthar phyin par 'gyur ba ste/ de yang rang gi rig pa nyid du gsungs te/ rang gis sdud cing
<p>260a.6</p>rang gis byed/ ces pa ni de las ma gtogs pa'i byed pa po med do zhes bya bar dgongs so/ /ye shes dang spangs pa phun sum tshogs par gyur ba gang yin pa de ni 'jig rten thams cad kyi mchog nyid yin pas 'jig rten dbang phyug gi mchog ste de yang de nyid yin no zhes bstan pa'i phyir/ 
<p>260a.7</p>rang nyid rgyal po zhes pas gsungs so/ /gang de rang gi don phun sum tshogs pas rnam pa thams cad kyi thams cad du sems can gzhan gyi don phun sum tshogs par nus pas de nyid khyab bdag gi mchog ste de yang de nyid yin par gsungs pa/ rang gtso bo zhes pa'o/ /ci yang 'di de
<p>260b</p>
<p>260b.1</p>bzhin gshegs pa lnga rnams las gzhan nam zhe na/ ma yin te gsungs pa/ 'dod chags zhes bya ba la sogs pa'o/ /'dod chags ni snang pa mtha' yas so/ /zhe sdang ni mi bskyod pa'o/ /phrag dog ni don yod grub pa'o/ /gti mug ni rnam par snang mdzad do/ /nga rgyal ni
<p>260b.2</p>rin chen 'byung ldan no/ /de gnas zhes pa drug pa'i don la bdun pa'o/ /rang rig pa 'di nyid gnas te/ bde ba chen po'i go 'phang rdo rje 'dzin pa'i gnas zhes bya ba'i don to/ /bcu drug char yang mi phod do/ /zhes pa bcu drug gi char yang mi nus so zhes pa'i don to/ /de bzhin
<p>260b.3</p>gshegs pa thams cad kyi phun sum tshogs pa de'i nang du 'dus pa nyid du dgongs so/ /'dir 'di ltar yid kyis ma bsgoms na zhes bya ba la sogs pa tshigs su bcad pas bsgom pa'i rang bzhin gsungs te/ 'khrul ba'i sgom pa yongs su gsal ba'i don to/ /brtan dang g.yo ba'i
<p>260b.4</p>zhes pa tshigs su bcad pa byed kyis ni de'i dmigs par bya ba gsungs te/ nyi tshe ba dgag pa'i phyir ro/ /bdag gi dngos po zhes bya ba la sogs pas de'i rnam pa gsungs te/ rnam pas gzhan yongs su bsal ba'i don du'o/ /de rnams gcig ces pa la sogs pa tshigs su bcad pa
<p>260b.5</p>gsum gyis rnam pa de'i bdag nyid chen po gsungs te kus pa bskyed pa'i don to/ /gus pa ni sri zhu dang mos pa'o/ /mos pas gus par sgom par 'gyur la/ mos pa'i stobs kyis rtag tu bsgoms par yang 'gyur te/ de gnyis kyis rtogs par 'gyur ro/ /de nyid bsgom pa'i
<p>260b.6</p>thabs yang dag par gsungs pa ste/ de gang yin pa de sems kyis yang dag par smon lam btab pa'o/ /da ni bla ma brgyud tshul bshad de/ gang gi don du skyes bu dam pa la yang dag par brten pa'o/ /skyes bu dam pa ni dge ba'i bshes gnyen te yang dag pa'i gdams ngag ster
<p>260b.7</p>bar nas ba'i bla ma zhes bya ba'i don to/ /de bas na bla ma brgyud pa'i tshigs su bcad pa gnyis gsungs pa chos 'byung zhes bya ba la sogs pa'o/ /chos ni 'phags pa'i chos te/ de rnams 'byung pa ni 'dir chos 'byung ste/ chos kyi dbyings zhes bya ba'i don to/ /de'i phyag rgya yang chos 'byung
<p>261a</p>
<p>261a.1</p>ste/ 'dir de dang chos mthun pas pad+ma la de skad ces gsungs te/ pad+ma de la rnal 'byor pas der mos pa bskyed pa'i phyir ro/ /de las byung ba yod pas na/ chos 'byung las skyes ye shes so/ /ji lta bu zhe na mkha' dang mnyam pa'o/ /ci'i phyir zhe na/ mkha' dang
<p>261a.2</p>mnyam nyid snang ba med pa gnyis kyis stong pa nyid mthar phyin pa nyid to/ /snang ba med pa de ci'i phyir zhe na/ gsal zhing dga' ba der rig pa 'jug pas rjes su myong na rig pa gzhan rnams su rgyu ba med pas so/ /gal te yid kyis der bskyed pa de lta na ni mkha' dang mnyam par mi 'gyur ro zhe na/ de ni ma yin
<p>261a.3</p>no/ /de'i tshe rang byung ba nyid kyis/ des yid kyis byed pa 'das pa na de ltar skye bas so/ /de nyid kyis de lhan cig skyes par gsungs so/ /yang ji lta bu zhe na/ thun mong thams cad pa zhes pa ste/ thun mong 'di ni de las cung zad bye brag yod de/ thabs kyang gzhan gyi don sgrub pa nyid kyis thabs dang
<p>261a.4</p>ldan pa'o/ /thun mong de de las byung zhing de dang chos mthun pa ste/ de'i rjes las thob pa dag pa 'jig rten pa'i ye shes zhes bya ba'i don to/ /de yang lhan cig skyes pa ste rang byung pa nyid kyis so/ /des na ldan pa ni bcas pa'o/ /gal te des ci dgos she na/ bsgom par bya zhes pa ni tshig lhag ma'o/ / 
<p>261a.5</p>'o na ye shes gnyis gnyis skye bar zad kyi nam yang lha rnams skye pa ma yin na sngags kyi lugs la lha bsgom par bya ba yin gyi ye shes tsam ni ma yin no zhe na/ de'i phyir gsungs pa 'jig rten gsum zhes bya ba la sogs pa'o/ /phyogs bcu dus gsum na bzhugs pa'i sku gsung thugs kyi
<p>261a.6</p>gsang ba so so mtha' yas pa ni 'jig rten gsum mo/ /'jig rten gsum bsdus pa ni 'jig rten gsum ste rdo rje 'chang chen po'o/ /de gang gi phyir de las skyes pa de'i phyir ye shes de bsgom par bya'o/ /gang gi tshul gyis skyes zhe na/ thabs dang shes rab rang bzhin gyis te/ thabs dang shes
<p>261a.7</p>rab kyi tshul gyis zhes bya ba'i don ni phul du byung ba'i ye shes ni she rab ste/ chos kyi sku zhes bya ba'i don to/ /de las byung ba longs spyod rdzogs pa dang sbrul ba dag dbyer med pa'i rang bzhin rgyun mi 'chad par 'gro ba thams cad kyi don du thun mong bsgrub par byed pa'i thabs te/ de'i tshul
<p>261b</p>
<p>261b.1</p>gyis skye bo zhes bya ba'i don to/ /de dag kyang 'dir ji ltar de las skyes snyam pa la/ khu ba'i zhes bya ba la sogs pa'o/ /bcom ldan 'das zhes pa ni sku gnyis sdud par byed pa'i thabs so/ /khu ba'i rnam pa zhes pa des ni lhan cig skyes pa gnyis pa gang yin pa gsungs te/ nam mkha' dang
<p>261b.2</p>mnyam pa'i ye shes kyi rgyu mthun pa nyid kyi phyir ro/ /rnam pa de nyid 'di'i yin pas de'i rnam pa'o/ /de nyid bcom ldan 'das te/ de'i rnam pa de las skyes pa zhes bya ba'i don to/ /de ci'i phyir zhe na/ mkha' dang mnyam pa'i ye shes kyi rgyu mthun pa nyid kyis de dag dbyer med do/ /de'i bde ba
<p>261b.3</p>zhes bas ni mkha' dang mnyam pa'i ye shes gang yin pa de gsungs pa'o/ /'dod mar brjod ces pa ni shes rab ces pa'i don to/ /nam mkha' dang mnyam pa'i ye shes su de dag ci dbyer med pa'o/ /gal te shes rab ni rung ba yin gyi thabs ma yin te/ rnam pa dang bcas pa nyid kyis rnam
<p>261b.4</p>par rtog pa nyid do zhe na gsungs pa/ gcig dang zhes bya ba la sogs pa'o/ /thabs 'di gcig dang du ma'i sbyor ba dang bral ba'i dmigs pa nyid kyis gcig dang du ma dang bral lo/ /de ci'i phyir snyam pa la/ skad cig gcig la zhes pa ste/ nam mkha' dang mnyam pa'i ye shes de nyid
<p>261b.5</p>kyis ni skad cig ste dga' ston nyid do/ /gang gi phyir bde pa'i skad cig de nyid las byung gi ma rig pa'i stobs las skye ba ma yin pas de'i phyir gcig dang du ma'i sbyor ba dang bral bar dmigs par byed do bar dgongs so/ /gcig dang du ma'i rang bzhin dang bral bas dngos po'i rnam pa
<p>261b.6</p>bden pa ma yin no/ /de bas na chos thams cad rnam par shes pa'i lus yin pas rnam pa rnams ji ltar yang yod pa ma yin te gnyis kyis stong pa nyid do/ /de yang nam mkha' dang mnyam pa'i ye shes mchog tu gsal bar rgyu bas mngon sum du mthong ngo / /de nas de bsgoms pa'i stobs
<p>261b.7</p>las byung ba'i rnam pa dang bcas pa'i ye shes kyis de yongs su gcod pa ste/ rnam pa dang bcas pa yang rnam pa ji lta bar yod pa ma yin pas sgyu ma la sogs pa ltar snang ste/ byis pa don du mngon par zhen pa rnams la sngon po la sogs pa'i don gsal bar snang pa bzhin no/ /ji skad du rnam
<p>262a</p>
<p>262a.1</p>par mi rtog par 'jug par byed pa'i gzugs las/ rnam par mi rtog pa'i ye shes kyis ni nam mkha'i dkyil ltar chos thams cad dbyer med par mthong ngo / /de'i rjes la thob pas ni sgyu ma dang / smig rgyu dang rmi lam dang / mir yor dang / sgra brnyan dang / gzugs brnyan dang / chu zla dang / 
<p>262a.2</p>sbrul ba dang / dri za'i grong khyer lta bur chos thams cad mthong ngo zhes gsungs so/ /de bas na nam mkha' dang mnyam pa'i ye shes bzhin du thabs kyis kyang don dam par mthong ba nyid de bde ba chen po'i rang bzhin no/ /de nyid gsungs pa dga' ba gzhan zhes pa ste/ shes rab gnyis pa'o/ /de
<p>262a.3</p>yang shes pa yang yin la/ phul du byung ba'i bde ba chen po nyid kyang yin no zhes pa'i don to/ /gzhan yang sangs rgyas kyi chos thams cad rnam pa thams cad du gzigs pa mtshan dang dpe byad la sogs pa'i sangs rgyas kyi chos thams cad la rdzogs par longs spyod pa rnam pa thams cad du 'gro
<p>262a.4</p>ba'i don mdzad pa'i sangs rgyas rnams kyang thabs med par ga la yod/ rang gis rig pa zhes bya ba sogs pa'i tshigs su bcad pa ni nye bar sdud pa ste/ bla ma brgyud thabs zhes bya ba la sogs pa gsungs pa de thams cad kyi nye bar sdud pa ni rang gis rig pa'i ye shes 'di zhes pa'o/ /gzhan gyis
<p>262a.5</p>brjod min lhan cig skyes/ gang nas kyang ni yang mi rnyed/ /ces gang gsungs pa de'i nye bar bsdu pa ni/ ngag gi spyod yul lam las 'das/ /zhes pa ni tshig lhag pa ste tshig nyid 'jug pa'i lam mo/ /de las 'das pas spyod yul ma yin pa ste/ de'i yul las 'das zhes bya ba'i
<p>262a.6</p>don to/ /rdzogs pa'i rim pa nye bar bsdu ba ni/ byin gyis brlab pa'i rim pa 'di zhes pa ni de bzhin gshegs pa thams cad kyi sku dang gsung dang thugs sdud par byed pa shes rab dang thabs kyi rang bzhin gyis te/ bcom ldan 'das rdo rje 'chang gi bdag nyid gang yin pa de sems
<p>262a.7</p>can dang snod kyi 'jig rten de'i bdag nyid du byin gyis brlabs te gnas pa nyid do/ /de la dmigs par byed pa sgom pa'i bye brag ni byin gyis brlab pa'i rim pa'o/ /'di nyid gsungs pa/ kun mkhyen ye shes de rang bzhin/ /zhes pa ste/ thams cad mkhyen pa ni de bzhin gshegs pa thams cad
<p>262b</p>
<p>262b.1</p>kyi bdag nyid do/ /de'i bdag nyid kyis yang dag par rig pa ni thams cad mkhyen pa'i ye shes te/ de ni yang rdo rje 'dzin pa nyid do/ /de'i rang bzhin nyid de/ rgyu ba dang mi rgyu ba sna tshogs de'i rang bzhin no/ /kun mkhyen ye shes kyang yin la de'i rang bzhin yang yin pas zhes bzlas dbye
<p>262b.2</p>ba'i bsdu pa'o/ /sa dang zhes bya ba la sogs pa tshigs su bcad pa gnyis kyis ni mthong ba'i chos dang ldan pa'i phan yon gsungs so/ /ji ltar na sa la sogs pa rnams kyis mi gnod ce na/ gang gi phyir de 'dod nas la thur du 'dzul pa dang gyen du 'byung bar byed pa dang / rtsig pa la thad
<p>262b.3</p>kar 'gro ba dang / ri la mi rdugs par 'gro ba dang / dug dang mtshon la sogs pas mi gnod pa dang / chu'i steng du 'dug pa dang / 'og tu mi bying bar nyal ba dang / 'chag pa dang / char la sogs pas gnod pa med pa dang / de ltar me dang rlung dang nam mkha' rnams la ji ltar
<p>262b.4</p>rigs par sbyar ro/ /rang gzhan rig cing tshor bar byed/ /ces pa ni rang dang gzhan gyi sems 'das pa dang ma 'ongs pa dang da ltar byung ba rnams zhes so/ /mtho ris zhes bya ba la sogs pa'i tshigs su bcad pa'i don ni go bar zad do/ /lugs gzhan las khyad par du byed ba ni rgyud 'dir
<p>262b.5</p>tshigs su bcad pa gnyis gsungs/ thams cad ces bya ba la sogs pa'o/ /rig byed ni phyi rol gyi bstan bcos rnams so/ /grub mtha' ni nyan thos kyi sde snod kyi mdo sde rnams te/ yang srid pa'i mtha' 'dis grub bas na grub mtha'o/ /de bzhin las rgyas zhes pa ni zhi ba la sogs
<p>262b.6</p>pa sngags kyi gzhung lugs las bstan pa'o/ /'di rnams kyi dngos grub ni yang dag par rdzogs pa'i byang chub tu mi 'gyur ro zhes pa'i don to/ /'o na pha rol tu phyin pa'i gzhung lugs la mi 'gyur ram snyam pa la/ 'gyur zhes bya ba la sogs pa'o/ /nyon mongs pa dang shes bya'i sgrib pa
<p>262b.7</p>zad par 'di dag tu 'gyur ba ni yang dag pa'o/ /pha rol tu phyin pa drug gi mtshan nyid gyi lam des byang chub tu 'byung ba nyid do/ /'on kyang yang ni skye bar 'gyur ba ste zhes pa yang skye ba ni skye ba'i rgyun no/ /de nyid srid pa ste 'khor ba na 'khor ba ltar dus ring por bskal pa grangs med pa gsum
<p>263a</p>
<p>263a.1</p>gyis skye bar brgyud nas zhes pa'i don to/ /des na gzhan dang gzhan gyi sgo nas byung pa yin zhes bya ba'i don to/ /rnal 'byor gyi rgyud du yang skye ba 'dis byang chub par gsungs na de rnams las 'di khyad par ci yod do zhe na gsungs pa/ de med par ni 'grub mi 'gyur/ / 
<p>263a.2</p>zhes bya ba la sogs pa ste/ skye pa 'di dang skye ba gzhan du nye bar gang dag byang chub mchog tu rgyud gzhan la gnas pas kyang 'gyur ba yin te/ des na lhan cig skyes pa'i dga' ba med na ma yin no/ /de'i tshe de rnams las 'di khyad par ci yod snyam pa la gsungs pa/ gang gis dgyes rdor
<p>263a.3</p>zhes bya ba la sogs pa'o/ /rgyud gzhan las gsungs pa de yang dag par shes par bya ba'i don du dgyes pa'i rdo rje nyid la sgrub po zhes shes par bya ba'i don te/ 'di de rnams kyi rgyud bla ma'i'o zhes dgongs so/ /thob par dka' ba'i byang chub de gal te ji ltar skye ba gcig tu lhan
<p>263a.4</p>cig skyes pa'i dga' ba bsgoms pas kyang 'grub par 'gyur zhe na/ gsungs pa/ chu bo'i zhes bya ba la sogs pa'o/ /rgyun ni bar ma chad cing rgyun chags pa'o/ /'bab pa ni rgyun no/ /mar me'i 'od zer zhes pa ni mar me'i rtse mo ste de'i rgyun no/ /de bzhin du rgyun mi 'chad
<p>263a.5</p>par te bar med par ro/ /de nyid sbyor ba ni lhan cig skyes pa'i dga' ba'i sbyor ba'o/ /der gnas par byas na nges par skye ba 'di la byang chub pa yin te 'grub par 'gyur zhes bya ba'i don to/ /rnal 'byor ma chen mo ni bdag med ma la sogs pa'o/ /de rnams 'du ba ni gzhal yas
<p>263a.6</p>khang du 'du ba'am/ lhan cig skyes pa'i dga' ba la'o/ /de gsal bar byed pa'i le'u ni de nyid kyi rnal 'byor ma'i 'khor lo zhes bya ba'i sgra 'dis bshad ces bya ba'i don to/ /dgyes pa'i rdo rje'i dka' 'grel mu tig phreng ba zhes bya ba las le'u brgyad pa'i bshad pa'o// // 
<p>263a.7</p>rnam par dag pa'i le'u zhes bya ba la/ 'dis rnam par dag par byed pas na rnam par dag pa ste/ gang gis rang bzhin yongs su shes pas dngos po dag cing skyon med par 'gyur ba de yongs su shes na sgrub pa po la dngos grub ster ba'o/ /rnam par dag pa de dang de rnams gsal bar byed
<p>263b</p>
<p>263b.1</p>pa'i le'u rnam par dag pa'i le'u 'o/ /de la khyab par byed pa'i rnam par dag pa ni de bzhin nyid do/ /nyi tshe ba'i rdo rje ma dang / gau rI ma la sogs pa'o/ /de dag gsungs pa/ dngos po zhes bya ba sogs pa'o/ /lha rnams zhes bya ba ni che mtho'i lha rnams zhes pa'i don to/ / 
<p>263b.2</p>'o na ci zhig rnam par dag pa dang / ji ltar rnam par dag snyam pa la 'dir gsungs pa/ dbang po drug ces bya ba la sogs pa'o/ ngo bo nyid kyis zhes pa ni rang bzhin gyis so/ /gal te thams cad rang bzhin gyis dag na de'i tshe dag par byed pa don med do zhe na/ de la gsungs pa/ nyon
<p>263b.3</p>mongs zhes bya ba la sogs pa'o/ /nyon mongs pa can ma yin pa'i mi shes pa ni rang bzhin gyis so/ /shes bya'i sgrib pa dang nyon mongs pa 'dod chags la sogs la ni nyon mongs pa'i sgrib pa'o/ /de rnams kyi bsgribs pa ni dri ma can du byas pa'o/ /rnam par sbyong pa ni glo bur ba'i dri ma de rnams
<p>263b.4</p>nyid sel bar byed pa'i phyir ro/ /dri ma de bsal ba'i don du 'bad kyi sngon med pa'i ngo bo bskyed pa'i don du ma yin no zhes pa'i don to/ /de ltar na gang de bzhin nyid kyi bdag nyid dang / lha'i bdag nyid du dngos po rnams gsungs pa ji lta bu snyam pa la/ gsungs pa/ rang rig ces bya ba la
<p>263b.5</p>sogs pa'o/ /rang rig pa ni le'u brgyad pa las bshad zin te/ de'i rang bzhin nyid kyis bdag ces bya ba'i don to/ /de ci'i phyir snyam pa la dag pa gzhan gyis zhes bya ba la sogs pa'o/ /gang gi phyir rang rig pa las dag pa gzhan gyis khyad par can du mi 'gyur bar gsungs te/ bag
<p>263b.6</p>chags dang bcas ba'i sgrib pa rnam par dag par mi 'gyur ro zhes bya ba'i don to/ /'o na de dag ni 'bras bur gyur pas dus ring por bsgom pa'i lam gyis thor par bya ba yin pas 'di sngon nas ni ma yin na/ /ji ltar rang bzhin nyid kyis thams cad dag ce na/ de bas na gsungs pa yul rnams
<p>263b.7</p>zhes bya ba la sogs pa la/ yul ni dbang po la sogs pa ste/ rang rang gi shes pas dmigs par bya ba nyid yin pas so/ /de rnams rang rig pa mchog tu bde ba don dam pa zhes bya ba'i don to/ /gang las snyam pa las gsungs pa/ dag pa'i ngo bo nyid ces pa la dag pa yang yin
<p>264a</p>
<p>264a.1</p>te/ gnyis kyis stong ba'i rang bzhin yang dag par rig pa nyid yin pa'i sgo nas byed pas stong pa nyid nyams su myong pa'i rang bzhin yin pas so/ /sems skyes pa'i rang bzhin nyid kyi ngo bo yang yin pas dag pa'i ngo bo'o/ /de'i dngos po ni de nyid de de'i phyir
<p>264a.2</p>ro/ /de la shes bya thams cad dbyer med pa'o stong pa nyid du nyams su myong ba ni thun mong yin la/ rang gi rig pa'i bde ba ni 'bras bur gyur pa zhes bya bar dgongs so/ /de nyid kyi stong pa nyid kyi chas khyab pa de bzhin te de kho na nyid kyi rang bzhin no/ /stong pa nyid nyams su myong ba'i
<p>264a.3</p>chas rnal 'byor ma'i 'khor lo'o/ /dmigs par bya ba'i dbye ba las nyams su myong ba'i bye brag ni rnal 'byor ma'i dbye ba ste/ dmigs par bya ba so so rnams kyi de kho na nyid do/ /'o na sngon po dang ser po la sogs pa gang dag gi rnam pa rnams kyis rnal 'byor pa rnams la rang
<p>264a.4</p>bzhin so sor snang ba de dag ji ltar rnam par dag snyam pa la/ de bas na gsungs pa/ gzugs zhes bya ba la sogs pa'o/ /gzugs sogs yul zhes bya ba ni gzugs la sogs pa'i yul lo/ /gzhan zhes pa de bzhin nyid de/ de ni yang dag par rig pa las mtshan nyid dman
<p>264a.5</p>pa zhes bya ba'i don to/ /dag pa'i rang bzhin zhes pa ni rnam par dag pa'i ngo bo nyid do/ /gang gi phyir zhe na/ gang phyir 'gro ba sangs rgyas dngos/ /zhes pa ste de ltar na de bzhin gshegs pa thams cad kyi sku dang gsung dang thugs gsang ba rnams kyi go rims bzhin du gzugs
<p>264a.6</p>dang sgra dang sems kyi g.yo ba thams cad la khyab par rjes su 'gro'o zhes de bzhin gshegs pa thams cad kyi gsang ba bstan pa'i mdo las de skad ces gsungs so/ /gal te yang de dag thams cad gsang ba'i rjes su 'gro bas dag na de'i tshe ma dag pa cung zad kyang med do snyam nas
<p>264a.7</p>zhus pa/ kye bcom ldan 'das zhes bya ba la sogs pa'o/ /ci'i slad du zhe na zhes bya ba ni rnam pa gang gis so/ /dri ni sna yis zhes pa ni tshor ba zhes pa dang 'brel to/ /myong ba ni ro'o/ /dngos po zhes pa ni yul brjod pa'i tshig ste lhag mar gyur pa'i don gyis reg par byed ces
<p>264b</p>
<p>264b.1</p>sbyar ro/ 'thob ces pa ni 'dzin par ro/ /gal te ma dag na de'i tshe bsten par mi bya'o snyam pa la/ de bas na gsungs pa/ bsten bya zhes bya ba la sogs pa'o/ /bsten bya zhes pa ni bsten par 'os pa ste/ gang dag rung zhing gnang ba zhes pa'i don to/ /de las gzhan lha
<p>264b.2</p>mo'i dbye ba so so'i rnam par dag pa gsungs pa/ gzugs phung zhes bya ba la sogs pa'o/ /rnam par dag pas zhes pa la yongs su shes par bya ba zhes pa ni tshig lhag ma'o/ /de nyid kyis gsungs pa/ de nyid rnal 'byor des 'grub bo/ /zhes pa'o/ /dbang ldan zhes pa
<p>264b.3</p>la sogs pa ni phyi'i rim pa ston pa'o/ /'o na nang gi rim pa la gau rI brjod pas de nyid phyi'i rim pa la yang ji ltar bstan zhe na de'i phyir gsungs pa/ phyi rim zhes bya ba la sogs pa'o/ /gzhan te ming mthun pa nyid yin te rang bzhin ni 'di gnyis tha dad ces bya bar dgongs so/ / 
<p>264b.4</p>lha mo 'di gnyis zhes bya ba ni lha mo gnyis su zhes bya ba'i don to/ gnyis kyi dbye bas lha mor yongs su shes par bya ba'i don to/ /yang gzugs la sogs pa'i rnam par dag pa ma gsungs pas de gsungs pa/ gzugs zhes bya ba la sogs pa'o/ /drug po de ni yul drug gi rnam par
<p>264b.5</p>dag go/ /phyag rnams zhes bya ba la sogs pas phyag bcu drug pa dgyes pa'i rdo rje'i phyag la sogs pa'i rnam par dag pa gsungs te/ phyag bcu drug gi rnam par dag pa'i de kho na nyid stong pa bcu drug go/ /zhabs bzhi ni bdung bzhin bcom pa zhes bya ba'i don to/ /zhal ni zhal rnams
<p>264b.6</p>so/ /rdo rje gsum ni sku dang gsung dang thugs rdo rje'i dbye ba'o/ /sa la sogs pa'i rnam par dag pa ni puk+ka sI la sogs pa'o/ /zhe sdang zhes bya ba la sogs pa la 'khor lo can zhes bya ba ni 'khor lo'i bdag mo'o/ /zhe sdang la sogs pa nyon mongs pa dang nye ba'i nyon mongs pa
<p>264b.7</p>rnam par dag pa ni bdag med ma la sogs pa lnga zhes bya ba'i don to/ /de nyid kyis gsungs pa/ zhe sdang la sogs rnam sbyong byed/ /ces bya ba ni bdag med ma la sogs pa lnga po 'dis so/ /phung po zhes pa ni lhag ma gzugs kyi phung po lnga dang / mig la sogs pa lnga zhes bya ba'i
<p>265a</p>
<p>265a.1</p>don to/ /yid kyi dbang po'i rnam par dag pa yang bdag med ma'o/ /de ltar bskyed pa'i rim pa'i phyogs la rnam par dag pa sna tshogs gsungs nas rdzogs pa'i rim pa la de ro gcig par gsungs pa/ gang dang zhes bya ba la sogs pa ste/ gang dang gang gis
<p>265a.2</p>te gzugs la sogs pas 'jig rten bcings pa de dang de nyid kyis bcings pa las grol gyi lha la sogs pas ni ma yin no zhes bya bar dgongs so/ /'jig rten pa de dag ji ltar bcings zhe na gsungs pa/ 'jig rten zhes bya ba la sogs pa'o/ /de nyid mi shes pa ni yang dag pa ma
<p>265a.3</p>yin pa gnyis su rtog par byed pa'o/ /mi shes pa ni de kho na nyid mi shes pa ste/ yang dag pa gnyis su med pa mi shes pa'o/ /de nyid spangs pa ni don dam pa bsgom pa med pa'o/ /grub pa ni grol ba ste mi 'thob pa'o/ /de tshe khyod ji ltar grol snyam pa la gsungs pa/ de'i phyir
<p>265a.4</p>zhes bya ba la sogs pa'o/ /gang gi phyir dag pa'i rang bzhin yin pa de'i phyir gnyis su med pa gsal ba tsam du 'gro ba rnam shes shing mthong bar 'gyur bas so/ /ji ltar zhe na gzugs la sogs pa yul drug po mi sems shing mi dmigs pa na'o/ /sems kyang zhes pa la sems ni rnam par
<p>265a.5</p>shes pa 'dzin par byed pa drug ste/ de yang mi dmigs pa'o/ /de'i tshe khyod la ji ltar gsal zhe na/ rnam par dag pa rang rig pa bde ba mtha' yas pa snang ba med pa zhes bya ba'i don to/ /gal te de nyid kyi rnam par dag pa ma yin te/ dbang po rnams ni 'khrul bar 'byung bas so zhe na/ 
<p>265a.6</p>thams cad rnam par dag ces pa ni dbang po drug kyang ngas mi dmigs zhes bya ba'i don to/ /de lta mod kyi 'gro ba rnams ni blta bar bya ba dang khyod ni lta bar byed pa gnyis su snang bas ji ltar rnam par dag pa snyam pa la gsungs pa/ 'gro ba zhes pa'o/ /'gro ba rnams dag pa'i bdag nyid du
<p>265a.7</p>yang dag par mthong zhes pa'i don to/ /mtha' yas shing snang ba med pa gsal ba'i rang bzhin gyis 'gro ba kun gyi bdag nyid du nga nyid snang ba'o zhes bya bar dgongs so/ /de ltar de kho na nyid bsgoms pas bcings pa las grol bar 'gyur ro zhes ba ni tshig lhag ma'o/ /rnam par dag
<p>265b</p>
<p>265b.1</p>ba gsal bar byed pa'i le'u ni rnam par dag pa'i le'u'o/ /dgyes pa'i rdo rje'i dka' 'grel mu tig phreng ba zhes bya ba las le'u dgu pa'i bshad pa'o// //slob ma la dbang bskur ba 'dir bshad par bya ste/ de yang ri mo'i dkyil 'khor du sbyin par bya ste/ de nyid gsungs
<p>265b.2</p>pa/ de nas zhes bya ba la sogs pa'o/ /ji bzhin zhes pa phyin ci ma log par ro/ /rim pa zhes pa ni cho ga gang gis slob ma dbang bskur bar bya ba ste/ cho ga de yang bshad par bya'o zhes bya bar sbyor ro/ /lha'i bdag nyid ces pa ni rang gi rnal 'byor du gnas pa'o/ /hUM las rdo rjer
<p>265b.3</p>bya zhes pa ni lha'i le'u las gsungs pa'i rim pas so/ /byang chub sems dpa' ni dgyes ba'i rdo rje la sogs pa'o/ /khyim ni khang pa'o/ /bri zhes pa ni 'dis bri bar bya ste rdul tshon yang yin la bri ba yang 'di yin pas rdul tshon bri ba'o/ /de yang bzang po ni phul du byung ba'i rin po che'o/ / 
<p>265b.4</p>'bring po ni dman pa'o/ /'bras la sogs pa zhes pa 'bras sA lu dang rdo rgyus la sogs pa'o/ /khru gsum zhes bya ba la sogs pa la/ sor mo gsum gyis lhag pa ni sor gsum gyis lhag pa'o/ /'di ni dkyil 'khor mdor bstan pa'o/ /'di'i nye bar bshad pa ni 'og nas 'byung ngo / / 
<p>265b.5</p>dbang bskur pa'i gnas skabs gsungs pa/ rig pa zhes bya ba la sogs pa'o/ /gzhug par bya zhes pa ni gzung bar bya'o/ /bzang mo zhes pa ni mchog go/ /gal te ma rnyed na de'i tshe ji ltar rnyed pa gzhan yang gzhug par bya'o/ /bcu drug lon pa zhes pa ni lang tsho gtso bo nyid do/ /de
<p>265b.6</p>bzhin yang zhes pa ni ma 'byor na dbang bskur pa la lo nyi shu lon pa la sogs pa yang ngo / /gnyis ka'i gdong dkri ba ni mi bsten pa'i don to/ /slob ma'i spyod yul zhes pa ni slob mas yang dag par rig par bya'o gal te des cir 'gyur zhe na/ gsungs pa rang rig ces pa ste/ ro mnyam pa
<p>265b.7</p>de nyid bsgoms pas byang chub chen po'i sgras brjod par bya ba'i ye shes kyi 'bras bur gyur pa ste/ de nye bar ma mtshon par phyis bsgom pa mi 'thad pas dngos grub dang ldan par mi 'gyur ro/ /zhes bya bar dgongs so/ /ye shes kyi 'bras bur gyur pa de nyid rang bzhin zhes bya ba la sogs
<p>266a</p>
<p>266a.1</p>bas khyad par du byed de/ rang dang gzhan du yang dag par rig pa mi dmigs pa ste/ de spangs pa'o/ /mkha' mnyam zhes pa ni nam mkha' lta bur snang ba med par gsal ba'i tshul gyis bdag dang gzhan ro mnyam par snang ba'o/ /rdul bral zhes pa ni nyon mongs pa spang pa'o/ / 
<p>266a.2</p>stong pa nyid ni gzung bar snang pa nub pa'o/ /dngos dang zhes pa ni rnal 'byor ba'i lus so/ /dngos med ni de'i tshor ba la sogs pa 'dzin par byed pa'i rang bzhin no/ /de dag gi bdag nyid 'di la yod pas de skad ces gsungs so/ /de bdag gis rang bzhin gyi dbye ba yang gsal ba'i bdag nyid
<p>266a.3</p>de nyid du snang ba nang gi bdag nyid la nub pa nyid do/ /mchog ces pa ni 'ba' zhig ste de tsam du snang bas so/ /yang na mchog ces pa ni don dam pa ste/ spros pa ni mchog ma yin pas so/ /thabs ni snying rje ste sems can thams cad la bdag dang mnyam par nyams su myong ba'o/ /shes rab ni
<p>266a.4</p>chos thams cad la gnyis kyis stong par blta ba'o/ /de dag 'dres pa ni sems can dang sems can ma yin pa rnams bdag dang gsal ba'i bdag nyid du ro gcig tu snang pa'o/ /chags dang chags med rnam par 'dres pa ni de gnyis kyang de nyid du snang pa'o/ /de la chags pa ni gnyis su
<p>266a.5</p>med pa'i ye shes lhan cig skyes pa'i bde ba chen po'o/ /chags med ni de bzhin nyid do/ /srog ces pa ni 'tsho ba ste/ de dang bral ba ni mi 'tsho ba nyid kyis so/ /mi 'gyur dam pa ni thog ma dang tha ma med pa nyid do/ /khyad par ni chos thams cad rnam par rig pa tsam nyid do/ /lus kun la ni rnam
<p>266a.6</p>par gnas/ /zhes pa ni rnam par shes pas byin gyis brlabs na lus 'tsho ba nyid do/ /de nyid kyis na de'i bdag nyid kyis las dang nyon mongs ba las byung bas na sna tshogs de la skyes par gsungs te/ dngos po zhes bya ba la sogs pa'o/ /dngos po ni lus so/ /dngos med ni tshor ba la sogs
<p>266a.7</p>pa'o/ /gzhan rnams ni dbang po drug go/ /gang rnams de rnams ni phyi'i dngos po brtan pa dang g.yo ba rnams te/ /de thams cad rnam par shes pa'i rang bzhin zhes bya ba'i don to/ /mu stegs can rnams kyis kyang de nyid la bdag la sogs par btags so zhes de nyid gsungs pa/ thams
<p>266b</p>
<p>266b.1</p>cad ces bya ba la sogs pa la/ rig byed kyi mtha' ban re ni thams cad rnam par shes pa'o zhes zer ro/ /grangs can na re sems la skyes bu zhes zer ro/ /gang zag tu smra ba rnams na re yang nas yang du 'gro zhing thim pas bas gang zag ces zer ro/ /dbang phyug tu smra ba rnams na re bdag
<p>266b.2</p>rtag pa shes pa rtag pa dang ldan pa ni dbang phyug go zhes zer ro/ /bdag tu smra ba rnams na re bdag nyid skye ba dang / 'tsho bar byed pa dang / 'chi bar byed pa dang / 'ching bar byed pa dang / grol bar byed pa'o zhes zer ro/ /de bzhin du gcer bu pa rnams na re 'tsho ba zhes zer ro/ /de
<p>266b.3</p>bzhin du sems can du smra ba rnams na re sems can zhes zer ro/ /dus su smra ba rnams na re skye dgu 'di dag dus kyis bsdus so zhes zer ro/ /gang zag tu smra ba kha cig na re las kyis gang zhing de rnams 'gro bar zag par byed pa nyid kyi gang zag ces zer ro/ /dngos po kun zhes pa
<p>266b.4</p>ni 'jig rten la grags pa dang lung las grub pa'o/ /de'i rang bzhin ni rang bzhin gyis yang dag par gnas te kun rdzob tu gnas pa ste/ rtog pa'i dbye bas de ltar snang ba'o/ /sgyu ma'i tshul du rnam pa sna tshogs pa'i gzugs su sprul ba nyid kyi phyir ro/ /ro mnyam pa de yang ji ltar slob ma'i
<p>266b.5</p>spyod yul du bya snyam pa la/ gsungs pa dang po zhes bya ba la sogs pa'o/ /dga' ba tsam zhes pa ni khyad par med pa'i dga' ba'o/ /gnyis pa'i grangs ni grangs gnyis pa'o/ /khyad par dga' ba zhes pa ni khyad par du gyur ba'i dga' ba'o/ /de ltar slob ma'i spyod yul du 'gyur ba'i lhan cig
<p>266b.6</p>skyes pa'i dga' ba de nyid ro mnyam pa la sogs pa'o/ /sgras skad cig ma'i mtshan nyid kyi dbye bas des bas bstan pa de la 'khor rnams des ji ltar 'gyur ba de gsungs pa/ rdo rje snying po zhes bya ba la sogs pa'o/ /ngo mtshar ni the tshom mo/ /'gyel ba ni 'gyel bar gyur pa'o/ /de ji ltar skyes snyam
<p>266b.7</p>pa la gsungs pa/ dang po zhes bya ba la sogs pa'o/ /'gro ba'i gzugs ni 'gro bas rig pa'o/ /mchog tu dga' ba nyid ces bya bar sbyar te/ nyid ces bya ba ni nges par gzung ba'i don to/ dga' ba rnam pa gsum nyid de rim gyis 'gro bas rig pa ste/ de las gong mar gyur pa dga' ba
<p>267a</p>
<p>267a.1</p>yang med la/ gsum la lhan cig skyes pa med ces pa ni gsum po de dag yang lhan cig skyes pa med pa ste/ yang dag par rig pa nyid kyang med de/ mtshan nyid mi mthun pa'i phyir zhes bya ba'i don to/ /snyam mo zhes pa ni sdud par byed pa'i tshig ste/ de ltar the tshom med zhes bya
<p>267a.2</p>ba'i don to/ /bcom ldan 'das zhes bya ba la sogs pa'i tshigs su bcad pa yang sdud par byed pa'i tshig go/ /sangs rgyas kun gyi sku gcig pa ni lhan cig skyes pa'i sku gcig ste dbyer med pa'i rang bzhin no/ /'dis gcod par byed pas na bsal ba'o/ /bzang po zhes pa ni phul du byung
<p>267a.3</p>ba'o/ /rtogs bya'i phyir zhes bya ba ni gtan la dbab pa'i phyir ro/ /de gang zhe na/ 'dod chags med cing zhes bya ba la sogs pa'o/ /'dod chags ni mchog tu dga' ba ste 'bras bu skyid par 'dod pa nyid do/ /de yang rdzogs pa'i byang chub kyi rang bzhin nyid la dmigs su med do/ /chags
<p>267a.4</p>bral ni khyad par gyi dga' ba ste 'bras bu zhig pa nyid do/ /de bas na de yang byang chub kyi rang bzhin la 'di dmigs su med do/ /dbu ma ni bde ba gnas skabs dang po'i dga' ba ste/ dbu ma dga' ba tsam nyid do zhes brgyad pa las gsungs pas so/ /'di ji ltar dbus zhe na dman pa
<p>267a.5</p>nyid kyi phyir te/ 'jig rten na gang du dman pa ni 'bring zhes brjod pa yod de/ dper na gtan 'bring dang lus 'bring zhes zer ba bzhin no/ /dga' ba de yang rdzogs pa'i byang chub kyi rang bzhin de la dmigs su med do/ /de ltar na 'dod chags dang 'dod chags dang bral ba ni byang chub
<p>267a.6</p>tsam yin te/ 'bras bu la dmigs par byed pa nyid do/ /'on kyang rdzogs pa'i byang chub ni ma yin no/ /dbu ma ni byang chub tsam yang ma yin te reg par dmigs pa'i phyir ro/ /de ltar yang le'u bcu drug pa las/ thog ma tha ma dbus med do/ /zhes bya bas 'chad par 'gyur
<p>267a.7</p>te/ thog ma dang tha ma dang dbus med ces bya ba'i don te/ skad cig ma gsum po de dag spangs pa nyid ni de dag las gzhan pa lhan cig skyes pa'i dga' bas yongs su shes par bya ba yin no/ /de nyid 'bras bu'i rang bzhin du gyur pa dang / lhan cig skyes pa'i byang chub tu brjod de/ / 
<p>267b</p>
<p>267b.1</p>rang nyid shes par bya ba yin pas ye shes de nyid la 'bras bu zhes kyang bya/ yang dag pa bde ba'i 'bras bu'i byang chub mngon du phyogs par 'gyur bas byang chub ces bya'o/ /'di nyid ji ltar yongs su shes par 'gyur zhe na/ gang gi phyir mchog tu dga' ba ni 'bras bu skyed par
<p>267b.2</p>'dod pa yin la/ 'bras bu zhig pa'i mtshan nyid ni khyad par dga' ba'o/ /de dag gi bar du gnas pa ni mchog gi ye shes 'di yin la/ mtshan nyid ni lhan cig skyes pa la sogs pa'i sgra nyid kyis legs par gsungs so/ /yang gsum po spangs zhes gsungs pa 'di mi rigs te thog
<p>267b.3</p>ma dang tha ma med pa'i chos kyi sku rdzogs pa'i byang chub nyid lhan cig skyes pa yin na ji ltar dga' ba gsum la de med snyam pa la de bas na gsungs pa/ yang na zhes bya ba la sogs pa'o/ /yang na zhes pa dang gang yang zhes pa ni rnam grangs so/ /de nyid kun bdag nyid ces pa ni lhan cig skyes pa de
<p>267b.4</p>thams cad kyi bdag nyid yin pas dga' ba gsum gyi rjes su 'gro ba nyid de/ thun mong gi bde bas gnyis pos stong pa nyid gang yin pa de thun mong ma yin pa zhes bya ba'i don to/ /yang na zhes pa ni rnam grangs gzhan gyis thams cad kyis spangs pa ni dga' ba gsum dang bral ba ste/ rang rig ba'i
<p>267b.5</p>khyad par gyi mtshan nyid de rnams kyi rjes su 'gro ba med pa yin no/ /'di dag nyid khyad par gyi mtshan nyid dang bral ba la brten nas/ 'di yis gsum po rnam par spangs/ /zhes so/ /de bas na 'di mi rigs par gsungs pa ma yin no/ /'dis legs par bshad mod kyi/ lhan cig skyes pa'i
<p>267b.6</p>dga' ba gsal bar bya ba'i phyir gsungs pa/ khyad par zhes bya ba la sogs pa'o/ /dang po ni khyad par gyi sngon no/ /ci de mchog tu dga' ba nyid dam zhe na ma yin par gsungs pa/ dga' ba gsum po rnam par spangs/ /zhes so/ /'dis ni mchog tu dga' ba'i phyi ma'o/ /zhes bstan par
<p>267b.7</p>'gyur ro/ /de ltar le'u bcu drug pa las/ mchog mtha' khyad par dang po dbus/ /zhes pas 'chad par 'gyur te/ mchog tu dga' ba'i mtha' dang khyad par gyi dga' ba la ltos pas dbus zhes bya ba'i don to/ /le'u bcu gsum pa las gsal bar ston to/ /lhan cig skyes dga'i rang bzhin
<p>268a</p>
<p>268a.1</p>no/ /mchog mtha' khyad par gyi ni sngon/ /zhes so/ de thams cad kyis 'di skad bstan par 'gyur te/ mchog tu dga' ba'i mtha' ni rab tu sbyor ba'i mtha' 'o/ /khyad par gyi dga' ba ni de'i rjes las skyes pa ste/ de rnam par rtog pas 'dren pa'o/ /de gnyis
<p>268a.2</p>kyi bar du dngos gzhi'i ye shes dmigs su med pa spros pa med pa'i bde ba lhan cig skyes pa'i dga' ba'o zhes so/ /de ltar yang dag pa nye bar mtshon pa'i lhan cig skyes pa'i dga' ba de nyid la bsgoms pas rim gyis sprin lta bu dang / sgyu ma lta bu dang / rmi lam lta bu dang / gnyid log pa
<p>268a.3</p>dang / sad pa lta bur snang ba'i ting nge 'dzin rnam pa bzhi yin no/ /de nyid tshigs su bcad pa gsungs pa/ dang po zhes bya ba la sogs pa'o/ /ji srid bsgom par bya ba dang bcas pa yang dag pa'i sbyor bas bsgoms pas na lhan cig skyes pa mngon du byed par mi 'gyur ba de srid du 'di sprin lta
<p>268a.4</p>bur snang ba ste/ de ni sprin srab mos g.yogs ba'i zla ba ltar snang zhes pa'i don to/ /gang gi tshe mngon du gyur ba de'i tshe na 'grub ste/ grub pa yin na sgyu ma lta bur snang ste/ yid kyis sprul pa rig pa'i stobs kyis mngon du byed par 'gyur ro/ /de'i 'og tu de ma thag pa'i rmi lam lta bur
<p>268a.5</p>snang ste/ mnyam par sbyor bas bsgom pa btang ste de nyid 'ba' zhig la man ngag ji lta ba bzhin bsgoms pas rnal 'byor gyi gnyid du gyur na rnal 'byor pa rnams kyis 'phral du de mngon sum du byed par 'gyur ro/ /de'i rjes la rmi lam dang sad pa dbyer med par snang bas na rmi lam dang sad
<p>268a.6</p>pa dag dbyer med ces bya ba'i don to/ /ji ltar sad pa dang dbyer med ce na/ lus gnyis po de'i rang bzhin yongs su rtsom pa dang so sor 'bigs pa la sogs pa 'byung bas na'o/ /ji ltar rmi lam dang khyad par med ce na/ yod pa de rnams kyang mi dmigs pa 'ba' zhig lhan cig skyes pa
<p>268a.7</p>bsgoms pas de mngon du 'gyur ro/ /de ltar ting nge 'dzin bzhi yongs su rdzogs pas ji ltar rnal 'byor bas grub par 'gyur snyam na gsungs pa/ dbyer med ces bya ba la sogs pa'o/ /dbyer med pa ni rmi lam dang sad pa dag khyad par med pa na de'i mtshan nyid lhan cig skyes pa bsgom
<p>268b</p>
<p>268b.1</p>pa des 'grub ste/ lhan cig skyes pa mngon sum du bya'o/ /de la gnas na rnal 'byor pa phyag rgya chen po'i dngos grub 'grub bar 'gyur ro/ /ji lta bu zhe na/ phyag rgya'i rnal 'byor pa ste/ rung bar byas pa'i phyir rig pa dang ldan pa'i phyag rgya chen po'i dngos grub 'grub ste mtshan nyid
<p>268b.2</p>'grub pa ni gtso bo'i rgyu nyid yin la/ phyag rgya'i sbyor ba ni de'i lhan cig byed pa'i rkyen yin te/ de yang 'dir dam tshig yin pa'i phyir ro/ /rig pa dang skyes bu'i dngos grub dang / phyag rgya chen po'i dngos grub ni rigs pa'i skyes bu'i dngos grub ste/ 'dir rigs kyi rig pa ma gtogs
<p>268b.3</p>rtogs par mi srid bas so/ /dang po'i ting nge 'dzin gsum gyi dus su de mi dgongs te/ de'i tshe rnam par g.yeng bar byed pa nyid do/ /'di ltar zhes pa ni 'di ltar dbang bskur ba sbyin par bya ba dang / 'di ltar yang phyag rgyas rnal 'byor pa 'grub par bya ba'i phyir zhes bya ba'i dgos pa 'dis te/ 
<p>268b.4</p>slob ma dbang bskur ba dang / dngos grub bsgrub par bya ba'i don du dkyil 'khor gsungs zhes pa ni dam tshig gi dkyil 'khor dang sgrub pa'i dkyil 'khor te/ de bstan zhes pa'i don to/ /dkyil 'khor gyi khyad par zung bzhi zhes bya ba la sogs pa thams cad ni go sla'o/ /shar du gzhag
<p>268b.5</p>ces pa ni dgod pa'o/ /dkyil 'khor bdag po'i zhes bya ba la sogs pas sngon du bsnyen pa gsungs so/ /dkyil 'khor ba'i zhes pa ni dkyil 'khor ba so so'i'o/ /gang du brjod pa'i zhes pa ni oM badzrarak+Sharak+Sha hUM phaT swA hA/ zhes pa 'dis so/ /sngon du zhes pa ni sa sbyong ba'i sngon
<p>268b.6</p>du'o/ /a la sogs sngags zhes pa ni oM a kA ro mu khaM sarbang+harmA NAM/ Ad+ya nut+manan tA ta oMAHhUM phaT swA hA/ zhes bya ba'i sngags 'dis zhes bya ba'i don to/ /srung ba zhes pa ni ra ba dang dra ba la sogs pa'o/ /'dis zhes pa ni bri ba na yang bla ma la mchod pa dang gsol ba gdab par
<p>268b.7</p>bya'o/ /'dir zhes pa ni rten gyi dkyil 'khor bris par ro/ /rdo rje sems dpa' ni sems brtan pa ste des bsnyems pa'o/ /g.yas brkyang zhes ba ni g.yas brkyang pa'o/ /rkang pa zhes pa ni rje ngar ro/ /dkyil 'khor zhes pa ni dkyil 'khor du'o/ /phyi nas de kho na zhes pa ni bskyed
<p>269a</p>
<p>269a.1</p>pa'i rim pa'i rnal 'byor pas ni kha dog las 'das pa'i ting nge 'dzin la bya'o/ /rdzogs pa'i rim pa'i rnal 'byor ba rnams kyis ni rnal 'byor gyi lus nyid do/ /gzhan ni dam tshig tsam mo/ /rnam dag ni mtshan ma'i dri ma rnams nub pa'o/ /ye shes rang
<p>269a.2</p>bzhin can ni sna tshogs pa gnyis su med pa'i ye shes kyi rang bzhin no/ /'khor ba rnam par byang ba dag /ces pa ni kun nas nyon mongs pa dang / rnam par byang ba dag dbyer med pa ste/ ye shes gang la zhes bya ba ni tshig lhag ma ste/ so sor snang ba'i dbye ba sna tshogs pa nub par 'gyur
<p>269a.3</p>ba zhes bya ba la dgongs so/ /de nyid gsal bar byed pa ni tshigs su bcad pa gnyis kyis gsungs pa/ mchog ces bya ba la sogs pa'o/ /mchog dga' ni shes rab mchog ste spros pa med pa'i ye shes so/ /de'i bsgom bya ni gnyis su med pa rnam par rig pa tsam ste/ sgom pa po'i
<p>269a.4</p>sems snang ba las gzhan na med pa'o/ /sgom pa po yang bsgom par bya ba'i sems snang ba las gzhan med de gnyis dbyer med du snang ba'o/ /lus kyang med ces pa ni rnal 'byor ba'i rang gi lus kyang snang ba med do/ /gzung ba'ang med ces pa ni gzhan gyi lus dang dbang po
<p>269a.5</p>dang brtan pa rnams so/ /'dzin pa med ces pa ni rang gi dbang po rnams te 'di rnams su snang ba med de/ mchog tu sha la sogs par snang ba med do/ /de la mi gtsang ba yang med ces bya ba ni bshad pa la sogs pa'i yul lo/ /rmongs med ni sha la sogs pa'i yul la bdag gi
<p>269a.6</p>la sogs par mi 'dzin pa'o/ /gtsang sbra med ces pa ni chus bkru ba la sogs pa dang / chu la sogs pa snang ba yang mi brtag go/ /chags med ces bya ba la sogs pa ni de rnams kyi gnas dang dmigs pa dang yang dag pa ma yin pa'i tshul bzhin yid la byed pa mi dmigs pa'o/ / 
<p>269a.7</p>de ltar nyon mongs pa'i sgrib pa'i gnyen po gsungs nas/ shes bya'i sgrib pa'i gnyen po gsungs pa/ mthong bya med ces bya ba la sogs pa'o/ /mthong bya ni shes bya ste/ de ni mi snang bas so/ /sgom dang sgom pa po zhes pa ni rnam par rtog pa dang / rtog pa'i rgyu'i sgrar snang ba med pa'o/ / 
<p>269b</p>
<p>269b.1</p>bshes med dgra med ces pa ni dge ba'i bshes gnyen bla ma dang sangs rgyas la sogs pa dang / sdig pa'i grogs po mu stegs par snang ba yang med do/ /ji lta bu zhe na gsungs pa/ khrem gnyer zhes bya ba la sogs pa'o/ /khrem gnyer ni rnam par rtog pa g.yo ba nyid do/ da zad pas/ 
<p>269b.2</p>khrem gnyer med ni lhan cig skyes/ /zhes bya ba ste/ dngos po thams cad kyi rang bzhin lhan cig skyes pa'o/ /'dir lhan cig skyes pa dmigs pa med pa nyid lhan cig pa mtha' yas shing snang ba med pa'i ye shes so/ /sna tshogs pa ni rnam pa sna tshigs pa'i ming dang mtshan mar snang pa'o/ / 
<p>269b.3</p>de'i nub pa ni sna tshogs bral ba ste ro gcig tu 'dres pa'o/ /'di skad ces bya zhes bya ba ni de ltar snang ba med cing gsal ba tsam nyid kyi de kho na nyid bcom ldan 'das kyis gsungs nas mchog gi de kho na nyid las gzhan pa'i de kho na nyid bshad par 'dod na/ rdo rje snying pos gsol ba zhes bya
<p>269b.4</p>ba'o/ /ci gsol zhe na/ dang po nyid nas zhes bya ba la sogs pa'o/ /'byung ba'i bdag nyid kyis lus gsungs ma thag pa'i tshul gyis gzod ma nyid nas rang bzhin yod pa ma yin te brdzun pa'o/ /de ci'i phyir rang bzhin gyis dag par gzhan du gsungs ba zhes pa zhus pa'i don to/ /de las
<p>269b.5</p>zhes pa ni zhus pa las bcom ldan 'das kyis lan gsungs pa'o/ /ci gsungs she na/ khrem gnyer med ces pa la sogs pa ste/ khrem gnyer med pa ni gsal ba rang bzhin gyis lus dag pa yin gyi/ byis pa rnams kyis gzung ba'i tshul gyis ni ma yin no/ /zhes bya ba ni lan gyi
<p>269b.6</p>don to/ /lus rang bzhin gyi mchog gi de kho na nyid dga' ba bzhis bsdus pa 'byung ba chen po lnga'i rang bzhin nyid do snyam pa de bsal ba'i phyir yang zhus pa/ kye bcom ldan 'das zhes bya ba la sogs pa'o/ /lus ni phung po ste de rnam pa gang gis 'byung las gyur zhe na/ dga' ba bzhi'i
<p>269b.7</p>rang bzhin nyid kyis so snyam du bsam pa'o/ /bcom ldan 'das kyis bka' stsal ba/ zhes bya ba ni bcom ldan 'das rdo rje can gyis de'i bsam pa rig nas so/ /reg pa zhes pa ni 'khyud pa la sogs pa'o/ /reg pa las ni sra ba nyid chos te rang bzhin dang mtshan nyid des de las zhes pa ni
<p>270a</p>
<p>270a.1</p>dga' ba'i skad cig go/ /chu'i khams ni zhes pa lhan cig skyes pa'i dga' ba'i skad cig la'o/ /drung ba ni mchog tu dga' ba'i skad cig la'o/ /'gro ba zhes pa ni khyad par gyi skad cig la'o/ /bde ba zhes pa ni dga' ba bzhi ka la yang ngo / /ji ltar bde ba nam
<p>270a.2</p>mkha'i khams she na/ gzugs med pa nyid kyis so lnga po de rnams kyis yongs su bskor zhes pa ni yongs su bsgrubs pa'i phung po'o/ /de bas na 'byung ba chen po las gyur pa'o zhes lan btab pa'o/ /de skad ces bka' stsal pa na gzhan dag 'di snyam du bdag cag gi bsam pa bzhin
<p>270a.3</p>du bcom ldan 'das kyis gsungs te/ chen po'i sgra sbyar bas 'byung ba chen po ni 'byung ba rnams chen po ste/ mchog gi de kho na nyid do snyam du sems na/ de bas na bsal ba'i phyir bcom ldan 'das kyis gsungs pa/ de ci'i phyir zhes bya ba la sogs pa'o/ /de nyid min zhes pa
<p>270a.4</p>ni de kho na nyid gtso bo ma yin pa'o/ /'di skad bstan par 'gyur te/ dga' ba rnams kyang de kho na nyid ma yin na de dang lhan cig skyes pa sa la sogs pa lta ci smos/ ci'i phyir snyam pa la gsungs pa/ 'byung pa chen po ci'i phyir bde/ /zhes so 'di'i dgongs ba ni 'dir 'byung ba'i
<p>270a.5</p>sgras de kho na nyid ma yin pa'i don to/ /de'i tshe ji lta bu snyam pa las/ 'byung ba'i sgras ni 'dus byas te/ de'i phyir rgyu med pa las skye ba yang ma yin la/ rgyu gcig las kyang ma yin te rgyu dang rkyen 'dus pa las byung bas 'dus byas so/ /gang byas pa de yang mi rtag pa'o/ /chen po'i sgras ni phul du byung
<p>270a.6</p>ba'i don yin te/ de bas na shin tu mang pos 'bad de bsgrubs pas shin tu mi rtag pa de 'di ni 'byung ba chen po'i sgra'i don to/ /gang gi phyir de ltar bde ba gang yin pa de ni 'byung ba chen po de nyid kyis na de kho na nyid min no zhes pa'i don to/ /lhan cig skyes pa'i dga' ba de yang des smad
<p>270a.7</p>dam zhe na bden te smad do/ /de'i tshe ci'i phyir sngar pa na mang du bsngags she na/ mchog gi lhan cig skyes pa'i rang bzhin dang de'i dpe nyid kyis lhan cig skyes pa thun mong du sngar bsngags pa'o/ /lhan cig skyes pa ni rnam pa gnyis te/ lan 'ga' ba dang rtag pa'o/ /tag pa gang
<p>270b</p>
<p>270b.1</p>yin pa de na mchog yin te/ de nyid mchog gi de kho na nyid zad pa med pa dang 'jig pa med pa nyid do/ /'di nyid bshad pa gsungs pa/ lhan cig skyes pa gang zhes bya ba la sogs pa'o/ /lhan cig skyes pa dag ni thabs dang shes rab dag ste phyi'i ni ma yin no/ /gang zhes pa ni bde
<p>270b.2</p>ba gang ngo / do zhes pa ni lhan cig skyes pa'o/ /bde zhes pa ni lhan cig skyes pa mchog go/ /ci'i phyir snyam pa la gsungs pa/ rang bzhin zhes bya ba la sogs pa'o/ /rang nyid kyi rang bzhin sems kyi skad cig nye bar len pa las gzhan la mi ltos par skyes pa ni rang bzhin te/ 
<p>270b.3</p>lhan cig skyes pa ni sems kyi skad cig gzhan dang bcas pa nyid kyis ji srid nam mkha' dang mnyam par 'byung ba gang yin pa da ltar byas nas so/ /ji lta bu snyam pa la gsungs pa/ rnam pa thams cad ces bya ba la sogs pa ste/ chos thams cad kyi rnam pa ni so sor snang ba tsam ste so
<p>270b.4</p>sor snang ba de 'di la yod pas rnam pa thams cad do/ /gcig ni ro gcig pa ste gnyis kyis bsdus pa'i so sor snang ba rnams nub pa'o/ /bde ba'i mchog ni bde ba'i mchog ste mchog ni gtso bo'o/ /ji skad gsungs pa/ rab tu zhi zhing g.yo med gtso/ /dbang bsgyur mi mnyam
<p>270b.5</p>pa dang mnyam/ /rnal 'byor mi rtog bde ba yin/ /zhes so/ /de bde ba yang yin zhing mchog kyang yin pa dang / gcig kyang yin pas na de sdom pa'o/ /de rnam pa thams cad kyang yin zhing sdom pa gcig kyang yin pas rnam pa thams cad sdom pa gcig ste/ lhan cig skyes
<p>270b.6</p>pa zhes bya'o/ /yang lhan cig skyes pa thabs dang shes rab dag ces bya ba gang zhe na/ gsungs pa/ snying rje zhes bya ba la sogs pa'o/ /sems can thams cad la bdag dang mnyam pa nyid so sor rtog pa ni snying rje ste de thabs so/ /de yang rnal 'byor ba ste rnal 'byor ba'i chos
<p>270b.7</p>yin pas so/ /phyag rgya ni shes rab ste/ de yang rnal 'byor pa ste snga ma bzhin no/ /chos thams cad gsal ba tsam nyid du so sor rtog pa ni shes rab po/ /da ji lta bu zhe na rgyu dang bral pa nyid ces pa ni rgyu ni mtshan ma rnams te gnyis kyis bsdus pa'i snang ba'o/ /de rnams
<p>271a</p>
<p>271a.1</p>kyis sbyor ba dang bral ba ni/ nub pas snang ba med par byas/ /zhes bya ba'i don to/ /thabs dang shes rab de dag bsgoms pa'i stobs kyis rdzogs par gyur pa na lhan cig skyes pa dag yin te/ slar yang 'bad pa la ltos pa med pa nyid yin pa'i phyir to/ /de dag las skyes pa
<p>271a.2</p>de rnam pa thams cad gcig tu bsdus pa'i lhan cig skyes pa'o/ /de nyid dmigs pa med pa'i byang chub kyi sems su gsal bar byed pas gsungs pa/ stong pa zhes bya ba la sogs pa'o/ /chos thams cad la gnyis kyi stong pa myong zhing snang ba med pa ste/ gang stong pa nyid kyis sems
<p>271a.3</p>can thams cad bdas dang mnyam pa nyid du rtogs pas lhan cig skyes pa'i bde ba la yang dag par sbyor bar byed pa ni snying rje ste/ de dag bsres te mtshungs par ldan pa'i sems ni byang chub kyi sems so/ /de kho na nyid 'di ni mchog go/ /de kho na nyid rnam par dag pa'i ye shes kyi rang bzhin
<p>271a.4</p>rdo rje 'dzin pa chen po'i rang bzhin du dpes bstan pa'i don to/ /de bzhin du dpe nyid la yang dad par bya ste/ de 'grub pa'i thabs nyid dang dam tshig nyid yin pa'i phyir ro/ /de ltar na rdzogs pa'i rim pa de 'ba' zhig rnal 'byor pas bsgom par bya na sngags kyi bzlas pa la sogs pa
<p>271a.5</p>bya ba mngon te ma yin snyam pa la/ gsungs ba sngags kyi bzlas med ces pa la sogs pa'o/ /sngags na oM la sogs pa'o/ /de'i bzlas pa ni brjod pa'o/ /dka' thub ni kha na ma tho ba spong ba dang gos gsum brje pa la sogs pa'o/ /mar la sogs pa mer sreg pa ni sbyin
<p>271a.6</p>sreg go/ /dgyes pa'i rdo rje dang rdo rje ma dang / gau rI la sogs pa'i lha'i sku ni dkyil 'khor pa'o/ /dkyil 'khor ni gzhal yas khang ngo / /gal te sngags bzlas pa la sogs pa'i 'bras bu rnal 'byor pa de la yod pa ma yin no snyam pa la gsungs pa/ de nyid zhes bya ba la
<p>271a.7</p>sogs pas de nyid ni byang chub kyi sems de nyid do/ /'di ltar de kho na nyid kyi don shes par byed pa dang / 'gro ba skyob par byed pas sngags so/ /rgyun mi 'chad pa nyid kyis bzlas pa'o/ /bsam gtan gyi sdom pa dang / zag pa med pa'i sdom pa dang / snying rje'i sbyor bas
<p>271b</p>
<p>271b.1</p>kha na ma tho ba spong ba de nyid gos gsum brje ba'o/ /de la nyon mongs pa dang / rnam par rtog pa dang mtshan ma'i dri ma sel bar byed pa nyid kyis lan gsum khrus byed pa'o/ /spros pa med pa'i ye shes kyi me'i rang bzhin gyis nyon mongs pa'i rnam par rtog pa bsreg pa de nyid sbyin sreg go / 
<p>271b.2</p>byang chub kyi sems de nyid dgyes pa'i rdo rje dang de nyid shes rab kyi bdag nyid kyis rnal 'byor ma'i 'khor lo ste/ de bas na dkyil 'khor pa'o/ /de rnams kyi rten ni ting nge 'dzin gnas pa'i rgyu nyid do/ de yang sems kyi chos yin pas de bas na de dkyil 'khor ro/ /mdor na zhes bya ba
<p>271b.3</p>la sogs pa tshig cig gis de bzhin du sngar gsungs pa'i tshigs su bcad pa'i don nye bar sdud par byed de/ mdor na zhes pa ni gsungs pa'i rigs pas sngags bzlas pa la sogs pa nyams su blang par bya ba rnams nye bar bsdus te gnas pas sems 'dus pa'i rang bzhin can du
<p>271b.4</p>'gyur ro zhes pa ni tshig lhag ma'o/ /sems ni ji skad gsungs pa'i byang chub kyi sems so/ /de nyid 'dus ba ste chos rnams ro gcig par 'dus pa'o/ /de'i rang bzhin yin pa ni rnal 'byor pa ste de'i rang bzhin ma gtogs par bdag nyid mi dmigs pas so/ /'di ni dbang bskur
<p>271b.5</p>ba'i mchog ste nyon mongs pa dang / rnam par rtog pa'i dri ma rnams mngon sum du 'dis 'khru bar byed pas so/ /dbang bskur bar gsal bar byed pa'i le'u ni dbang bskur ba'i le'u'o/ /dgyes pa'i rdo rje'i dka' 'grel mu tig phreng ba las le'u bcu ba'i bshad pa'o// //bstan
<p>271b.6</p>pa la sems can rnams gzhug pa'i phyir lta stangs bzhi bya ste/ ltung bar byed dang dbang du bya ba dang / dgug pa dang rengs par byed pa'o/ /'di rnams kyi mtshan nyid tshigs su bcad pa phyed pa bzhis go rims bzhin du ston to/ /de la gang gdong drang por khros pa'i nyams dang ldan pas blta
<p>271b.7</p>zhing 'bras bu gnyis kyang dbral bar bstan pa ste ltung bar byed pa'o/ /gang g.yon du brten te g.yon du lta bar byed pa de dbang du bya'o/ /gang steng du brten te g.yas su lta bar byed pa da dgug par byed pa'o/ /gang sna'i rtse mo la brten te drang por lta bar byed pa de rengs par byed pa'o/ / 
<p>272a</p>
<p>272a.1</p>sna'i dbugs phyir 'gro ba ni 'byung ba'o/ /'jug pa ni gang ba'o/ /nang du bcug pa ni bum pa can no/ /bcug nas me g.yo bar gyur ba ni zhi ba'o/ /'di rnams la goms par bya ba'i phyir mtshon bya bzhi po shing rlon pa dang / me tog dang rdo rje'i shing dang / g.yo
<p>272a.2</p>ba dang bcas pa'i rtsa rnams la go rims bzhin brtag go/ /'khrul ba ni the tshom mo/ /sangs rgyas rdzu 'phrul ni sangs rgyas kyis byin gyis brlabs so/ /skye ba bdun du bar med par mir skye ba ni lan bdun pa'o/ /khyad par dga' ba sun 'byin pa zhes pa ni gnod par byed pa'o/ /skad
<p>272a.3</p>snyan pa zhes bya ba la sogs pa ni mtshan nyid lnga'o/ /dbang du bya ba'i las ni ku ru kul+les khyad par du gyur pa ste/ de yang bcom ldan 'das ma sgrol ma nyid do/ /ji ltar bsgrub par bya zhe na mdor bsdus pa'o/ /gang sngar gsal bar gsungs pa'o/ /gang gsungs she na/ dgyes
<p>272a.4</p>pa'i rdo rje'i rgyud brtag pa bcu gnyis pa las rgya cher gsungs so/ /u shi ni mda' 'o/ /ar mu ka ni gzhu'o/ /kha dog thams cad dmar po'o/ /lta stangs kyi le'u ste bcu gcig pa'i bshad pa'o/ /rdo rje ni rdo rje 'dzin pa'o/ /de'i snying po ni dgyes pa'i rdo rje yin la/ mngon
<p>272a.5</p>par byang chub pa ni de gsal bar byed pas rtog pa'i rgyal po'o/ /dgyes pa'i rdo rje'i dka' 'grel mu tig phreng ba las le'u bcu gcig pa'i bshad pa'o/ /rdo rje snying po mngon par byang chub pa zhes bya ba rtog pa'i rgyal po rdzogs so// //sku gzugs rnams la lha rnams bzhugs
<p>272a.6</p>su gsol pa ni rab gnas te/ 'dir rab tu gnas pa'i don du cho ga ni rab gnas so/ /de'i mtshan nyid ni rang bzhin no/ /rdo rje ni sangs rgyas thams cad kyi gsang ba gsum mo/ /de rnams kyi snying po ni de'i bdag nyid gang yin pa de la de skad ces gsungs so/ /sbyin sreg
<p>272a.7</p>ni bgegs bsal pa'i don to/ /phyi dro zhes bya ba ni mtshan mo la brtsam mo/ /sta gon la sogs byas nas zhes pa ni sta gon la sogs pa'i cho ga zhes bya ba'i don to/ /oM zhes bya ba la sogs pas ni mchod pa'i sngags gsungs so/ /sna tshogs zhes pa ni rnam pa sna tshogs
<p>272b</p>
<p>272b.1</p>so/ /sngar gyi rgyud las zhes pas 'di rgyud bla ma nyid do/ /sbyin sreg gi skabs la bab pas sbyin sreg gsungs pa/ zhi bar zhes pa la sogs pa'o/ /'dir zhes pa ni thab gsum po 'dir gzhan yang ci rigs par sbyar ro/ /rgyang khru gang ba dang thabs su khru phyed pa'o/ /kha
<p>272b.2</p>dog dkar po zhes pa ni thams cad dkar po'o/ /nye 'byed la sogs pa zhes pa ni nye 'byed dang bskrad pa la sogs pa'i drag po'i cho ga'o/ /sreg rdzas gsungs pa til zhes bya ba la sogs pa'o/ /lha mo khyod ces bya ba la/ sa'i lha mo spyan drang ba'i sngags te/ sngags kyi gnas
<p>272b.3</p>skabs su gsungs pa'o/ /mthar mchod yon la sogs pa'i sngags gsungs pa ni me'i'o/ /dgyes pa'i rdo rje'i dka' 'grel mu tig phreng ba rtog pa gnyis pa las rab gnas kyi le'u dang po'i bshad pa'o// //rdo rje snying pos gsol ba zhes pa ni nus pa'o/ /nam mkha' lta bu
<p>272b.4</p>zhes bya ba la sogs pa ni ji ltar nam mkha' la thog ma med pa de bzhin du sems can thams cad kyi mi dge ba dang lung du ma bstan pa'i chos sgrib pas bsdus pa yang de bzhin no/ /de rnams kyi gnyen por rang gi lha sgom par bya ba ste/ de bas na mi mthun pa'i phyogs rgya mtsho lta bu la gnyen po ko ba lta
<p>272b.5</p>bus sems can rnams ci de las bsgral zhing pha rol gyi mthar phyin par mi nus na ji ltar de dang de bsgoms pas 'grub bar 'gyur zhes zhus pa'i don to/ /'dir lan bcom ldan 'das kyis gsungs pa/ bdag med ces bya ba la sogs pa ste/ dper na ri phug gi mun pa dus yun ring du bsags
<p>272b.6</p>pa'i phung po mar me lhan cig btang bas skad cig gis zad par byed pa ltar zag pa med pa'i lam 'di skyes pas thog ma med pa'i dus nas bsags pa'i mi mthun pa'i phyogs kyi phung po skad cig gis sel bar byed ces bya bar dgongs so/ /gal te 'jig rten las 'das pa'i lam bla na
<p>272b.7</p>med pa ji ltar na myur du skye snyam pa la sbyor ba'i khyad par las te/ de la rnal 'byor la dmigs pa'i khyad par bdag med rnal 'byor ma'i khyad par ram/ dgyes pa'i rdo rje bsgom pa'i khyad par skad cig ma rgyun mi 'chad par ro/ /gal te de dang por ji ltar skad cig ma rgyun mi 'chad ces
<p>273a</p>
<p>273a.1</p>na gsungs pa/ dang po zhes bya ba la sogs pa'o/ /mtshan mo'i dus la zhes pa ni skye bo rnams nyal ba'i dus su'o/ /bdag nyid sgrub ces pa ni mos pa'i khyad par ro/ /rnal 'byor ma zhes pa ni bdag med ma'o/ /de ltar nyal ba'i dus na mnyam par gzhag
<p>273a.2</p>pa'i rnal 'byor gsungs nas/ skye bo rnams sad pa'i dus la rtag tu mnyam par gzhag pa'i rnal 'byor gsungs pa/ rkang pa zhes bya ba la sogs pa'o/ /kha bshal zhes bya ba ni kha bkru ba'o/ /bsten zhes pa ni mnyes par bya'o/ /ji ltar zhe na/ gsungs pa/ rnal 'byor ma zhes bya ba
<p>273a.3</p>la sogs pa'o/ /skad cig kyang zhes bya ba la sogs pa ni de'i don bdag med ma'i mtshan nyid dang bral bas/ bdag nyid kyi gzugs kyi skad cig kyang blta bar mi bya'o/ /de'i nga rgyal med par rang gi sems skad cig kyang bya ba ma yin no/ /rdo rje snying po zhes bya ba la sogs pa ni nye bar
<p>273a.4</p>sdud pa'o/ /sdig pa ni mi mthun pa'i phyogs kyi phung po'o/ /rnal 'byor gyi mthu brtan pa bskyed pa'i don du gsungs pa/ brtse phyir zhes bya ba la sogs pa'o/ /zla ba phyed ces pa ni mnyam par gzhag pa dang ma gzhag pa'i rnal 'byor dag gis so/ /nyi ma gcig ces bya ba ni mnyam
<p>273a.5</p>par gzhag pa'i rnal 'byor nyid kyis so/ /bsam pa thams cad yongs su spangs te/ zhes pa nyid ni bar ma chad par zhes pas gsungs te/ lhan cig ces pa ni zla ba phyed dam nyi ma gcig ste snga ma bzhin no/ /'jigs zhes bya ba la sogs pa'i tshigs su bcad pas yid ches par
<p>273a.6</p>ston par byed do/ /smyo zhes bya ba ni ma dul ba'o/ /rnal 'byor la spro ba bskyed pa gsungs pa/ de ltar zhes bya ba la sogs pa'o/ /nges par shes pa ni rtogs pa'o/ phan pa 'byung ba ni rnal 'byor 'di las so/ mi phan pa 'byung ba ni 'jig rten pa'i spyod pa las so/ /ngu 'bod ces
<p>273a.7</p>pa ni 'jig rten pa'i spyod pa ste rtsub pas so/ /gal te 'dir sdig ba can rnams kyis skabs yod dam snyam pa la/ gsungs pa/ mtshams med ces bya ba la sogs pa'o/ /bsams na 'grub ces pa ni bdag med ma bsgoms pas so/ /de'i tshe chos dang ldan pa 'grub par mi 'gyur ro
<p>273b</p>
<p>273b.1</p>snyam pa la gsungs pa/ dge ba bcu zhes bya ba la sogs pa'o/ /gal te sems brtan par gyur nas de las gong na bya ba yod dam zhe na/ gsungs pa/ rtag tu zhes bya ba la sogs pa'o/ /dngos grub ni sems brtan pa ste/ bdag nyid lha'i rnam par snang ba dang rgyal du gzhag pa rgyun tu ngang gis
<p>273b.2</p>'byung ba 'thob pa'o/ /gsang ba zhes pa ni gsang ba'i mchod pa'o/ /dgyes pa'i rdo rje dang bdag med ma'i rnam pa sbyang bas lung bstan pa thob par bya ba'i ched du'o/ /byang chub sems kyis zhes pa na skyabs su 'gro ba la sogs pa sngon du byas pas so/ /lha'i gzugs zhes bya ba ni lha'i rnal
<p>273b.3</p>'byor bsam pa'o/ /sems kyang gcig pa zhes pa ni ting nge 'dzin yongs su byung ba'am bsam pa gcig pa'o/ /skal ldan zhes pa ni dngos grub [(]gyi [,]kyi [)]snod do/ /nus pa zhes pa ni ting nge 'dzin las skyes pa'i mthus so/ /bkug ces pa ni dgug par bya'o/ /de yang zhes pa ni mchog
<p>273b.4</p>rnyed pa'am bkug pa'o/ /brtan pa zhes pa ni sems brtan par rtogs par bya'o/ /ji ltar snyam pa la/ longs spyod phyir min zhes bya ba la sogs pa'o/ /longs spyod ni longs spyod kyi phyir ro/ /'jigs pa'i tshul gyis zhes pa ni mchog tu dka' ba byed pa nyid kyis so/ /phyag rgya zhes
<p>273b.5</p>pa ni phyi'i shes rab bo/ /ci'i phyir gnyer zhes bya ba ni gang gi don du gnyer pa'o/ /phyag rgya'i dngos grub ces bya ba ni phyag rgya rnams kyi dngos grub tu'o/ /bud med ni bdag med ma'o/ /bcom ldan 'das ni dgyes ba'i rdo rje'o/ /nu ma zhes pa ni brang gi nu ma'o/ /rdo rjer ji ltar 'gyur
<p>273b.6</p>snyam pa la/ gsungs pa/ 'gram zhes bya ba la sogs pa'o/ /'gram ni ngos te dril bur ro/ ze'u 'bru ni lte ba ste sna'o/ /dga' ba chen po zhes bya ba ni dga' ba chen po'i rang bzhin gyi he ru ka'i rnal 'byor pa'o/ /de'i tshe skyes bu ji lta bur 'gyur snyam pa la/ gsungs pa he ru ka
<p>273b.7</p>zhes bya ba la sogs pa'o/ /phyag rgya'i dngos grub ces pa ni phyag rgya chen po'i dngos grub bo/ /nus pa ni mthu'o/ /'o na phyag rgya chen po'i dngos grub lha'i sku yin pas na ji ltar tshangs pa la sogs pa'o lus skye ba dang 'chi 'phos shing 'byung ba ltar phyag rgya chen po'i dngos grub kyang lha'i sku yin
<p>274a</p>
<p>274a.1</p>pas skye ba dang 'chi par 'gyur bas/ de bas na bskyed pa'i rim pa la grol pa'i lam med do snyam du gal te sems na de bas na de bsal bar bya ba'i phyir gsungs pa/ skye dang zhes bya ba la sogs pa'o/ /thabs dang shes rab ces pa ni rang gis rig pa'i lus dang rang
<p>274a.2</p>gi lus so/ /mi 'chi ba zhes pa ni mi gos pa'o/ /ci'i phyir snyam pa la gsungs pa/ thabs zhes bya ba la sogs pa'o/ /rgyun tu 'byung ba ni 'byung ba'o/ /tshogs gnyis kyis mthus 'gro ba'i don du thugs rjes sku la sogs pa snang ba'i sems rtag tu rgyun mi 'chad pas nam mkha'i
<p>274a.3</p>khams dang mnyam par 'byung ba ni thabs te/ de bas na thabs kyis bsgom pa'i 'bras bu yongs su rdzogs pa ni ci'i phyir 'jig /zhig pa ni mi dmigs pa ste/ so sor snang ba brdzun pas lus su snang ba ston gyi chu'i zla ba dang / skar ma lta bu'o/ /de nyid zhig pa ste shes rab bo/ /de
<p>274a.4</p>bas na 'di ni srid mtha' ste/ don du mngon par zhen pa'i rtsa ba can gyi srid pa mthar byed pa ste de mthar 'byin pa'o/ /gang gi phyir rgyu des na 'di la 'jig pa yong pa ma yin pa la skye ba yang med de/ 'jig pa med pa'i phyir ro/ /gzhan yang de kho na nyid du 'jig pa med pas skye ba med de/ 
<p>274a.5</p>gang gi phyir phyag rgya chen po'i lus 'di rang nyid kyis brdzun pa la brdzun par snang bar shes pas de dag kyang de kho na nyid du snang bas skye ba nyid med do/ /'o na 'jig rten pa nyid kyang 'khor ba'o snyam pa la gsungs pa/ zhig pa zhes bya ba la sogs pa'o/ /'di'i don phyag rgya chen po'i dngos
<p>274a.6</p>grub grub pa'i nang nas gang zhig par 'gyur ba rang gi lus su mngon bar zhen pa su yang med na/ su zhig zad de zhig pa med pa'i phyir ro/ /zag pa med de de ltar shes par bya'o/ /yang tshangs pa la sogs pa ni lus la dngos po med kyang dngos por mngon par zhen pa yod pas
<p>274a.7</p>'byung ba yod pa dang 'byung pa las 'jig pa yod do/ /phyag rgya chen po'i dngos grub ni de lta bu ma yin te/ dngos por mngon par zhen pa med pas so/ /de de ltar 'khor ba dang mya ngan las 'das pa brgal bar gyur pas mi gnas pa'i mya ngan las 'das pa'i rang bzhin gyis
<p>274b</p>
<p>274b.1</p>phyag rgya chen po'i dngos grub gnas so/ /de yang bsgoms pas rnyed par byed pa nyid do/ /bsgom pa yang ji lta bu snyam pa la/ de bas na gsungs pa/ bskyed pa'i zhes bya ba la sogs pa'o/ /spros ba zhes pa ni rnam pa sna tshogs pa rgya chen po nyid do/ /rmi lam ltar byas zhes pa ni rmi
<p>274b.2</p>lam lta bur bsgom par bya'o/ /dper na rmi lam na sems nyid 'khrul nas yang dag pa ma yin pa'i don gyis rnam par snang bar byed do/ /de bzhin du rnam pa 'di dag ro gcig pa nyid du rtogs pa'i sgo nas brjod pas rnam par dpyad la/ spros pa zhes pa ni brjod pa sna tshogs pa de yang spros pa
<p>274b.3</p>med do/ /zhes rnam par rtog par mi byed pa'o/ /de ltar bslabs pas cir 'gyur snyam pa la gsungs pa/ ji ltar zhes bya ba la sogs pa'o/ /de bzhin du zhes pa ni de bzhin du bya'o/ /snang ba ni byis pa rnams la dngos po snang ba bzhin du rtog pa dang med par nges pa nyid du ngang gis 'jug
<p>274b.4</p>pa'o/ /de ltar stong pa nyid du snang pa gsungs nas bde ba chen por snang bar bstan pa gsungs pa/ phyag rgya chen por zhes bya ba la sogs pa'o/ /phyag rgya ni shes rab bo/ /phyag rgya'i dbang bskur ba ni shes rab ye shes so/ /phyag rgya chen por dbang bskur ba ni dbang bzhi pa'o/ / 
<p>274b.5</p>gsal bas na mang po'i tshig go/ /ji ltar shes pa'i zhes pa ni gang bla ma'i man ngag las shes pa'o/ bde ba chen po zhes pa ni bsgrub bya'i bde ba chen po spros pa med pa'o/ /de nyid las 'byung zhes pa dang dkyil 'khor zhes bya bar sbyar ro/ /'byung ba ni 'gro la phan pa'i thabs phyag rgya chen po'o/ / 
<p>274b.6</p>dkyil 'khor ni rnal 'byor ma'i 'khor lo gtso bo dang bcas pa'o/ /gzhan la 'byung ba med ces pa ni gzhan gyi rang bzhin ma yin pa'o/ /yang de nyid rgyas par gsungs pa/ bde ba zhes bya ba la sogs pa'o/ /sngon po ni nam mkha' ltar sngo ba ste/ kha dog la sogs pa'i dbye bas
<p>274b.7</p>tha dad kyang dkyil 'khor ba de'i rang bzhin gyis khyab ces pa'i don to/ /g.yo ba ni lha rnams kyi sku'o/ /mi g.yo ba ni na bza' dang rgyan la sogs pa'o/ ji ltar bde ba ma yin pa'i rgyu las bde ba'i rang bzhin gyi dkyil 'khor pa bskyed ce na gsungs pa/ bde ba shes rab ces bya ba
<p>275a</p>
<p>275a.1</p>la sogs pa'o/ /thabs dang shes rab ni bde ba ste/ dga' ba rnams kyi 'byung gnas yin pas so/ /bde ba de bzhin snyoms 'jug skyes/ /zhes pa ni de dag rang nyid kyis snyoms par 'jug pa las byung ba'i bde ba ni de bzhin du dngos kyi bde ba nyid ces bya
<p>275a.2</p>ba'i don to/ /dngos po zhes bya ba ni sangs rgyas lnga'i bdag nyid kyi phyag rgya dang rdo rje 'dzin pa'i rnam pa ste/ mchog gi bde ba'i rang bzhin nyid kyi phyir ro/ /dngos med ni de nyid zhu bar gyur ba ste/ de yang bde ba smos pa med pa'i bdag nyid do/ /de'i phyir dkyil 'khor gyi rgyu yang
<p>275a.3</p>bde ba'i bdag nyid do/ /dpal he ru ka'i dkyil 'khor kyi rgyu bde ba'i bdag nyid yin na bdag med ma'i dkyil 'khor gyi rgyu ji ltar snyam pa la gsungs pa/ rdo rje sems dpa' bde bar brjod/ /ces pa ste thabs dang shes rab kyi rang bzhin zla ba dang nyi ma sbyor ba las byung ba'i lha'i
<p>275a.4</p>phyag mtshan rdo rje'o/ /de'i lte ba las byung ba'i sa bon ni sems dpa'o/ /rdo rje dang bcas pa'i sems dpa' ni rdo rje sems dpa'o/ /de yang bde par brjod ces pa ni bde ba chen po'i rang bzhin du sangs rgyas rnams kyis gsungs so/ /de las byung ba'i bdag med ma'i dkyil 'khor
<p>275a.5</p>yang ngo / /de bas na de yang bde ba'i bdag nyid do/ /rdo rje snying pos gsol ba zhes pa ci'i don du zhus she na/ bskyed pa'i rim pa la yang bcom ldan 'das nyid kyis rab tu bsngags pa'i don du'o/ /dam pa'i bde ba ni bde ba'i mchog dang bde ba chen po ste/ de nyid dngos po thams cad ro
<p>275a.6</p>gcig pa'o/ /de las cir 'gyur snyam pa la gsungs pa rdzogs pa zhes bya ba la sogs pa'o/ /bsgom pa ni lha'i sku yid kyis skyed par byed pa'o/ /de ni dman pas sbang pa'o/ /ci zhes pa ni cung zad tsam mo/ /dad pa ni rdzogs pa'i rim pa la gus pa'o/ /a be ga ni skyo ba'o/ /des
<p>275a.7</p>nyams pa ni/ bskyed pa'i rim pa dman pas spangs pa'o/ /lus zhes bya ba sogs pas ni bskyed pa'i rim pa la bstod pa'o/ /brjod ces pa ni bstan pa tsam gyis sku la sogs pa thams cad stong pa nyid kyis sgrub pa po'i rgyud la bskyed par mi nus pa nyid do/ /ci'i phyir snyam pa
<p>275b</p>
<p>275b.1</p>la/ gsungs pa/ khyab bya zhes bya ba la sogs pa'o/ /gang gi phyir bde bas 'gro ba la khyab par gang gsungs pa de khyab par byed pa'i rang bzhin 'ba' zhig ni ma yin gyi/ 'on kyang khyab bya'i rang bzhin yang yin te/ ji ltar bde ba ma rtogs par lus med pa de ltar bde ba yang lus la
<p>275b.2</p>sogs pa med na med ces bya ba'i don to/ /ji ltar zhes bya ba la sogs pas ni dpe gsungs pa/ 'o na chos kyi skus bsdus pa'i bde ba chen po tsam bsgrub bya yin la/ chos kyis sku yang lus dang longs spyod dang gnas kyi rnam par snang pa'i rnam par shes pa rnams yongs su zad pa yin na ci'i phyir
<p>275b.3</p>lus la sogs pa yin/ de bas na der sgrub pa la sku bsgom pa mi rigs so zhe na de bas na gsungs pa/ dngos dang dngos min nyid kyang ngo / /zhes bya ba la gzugs la sogs pa dang ldan pa ste/ longs spyod rdzogs pa dang sprul ba'i sku lus la sogs par snang ba nyid do/ /chos kyi sku ni
<p>275b.4</p>gzugs dang mi ldan te/ der snang ba med pa nyid kyi don to/ /gal te longs spyod rdzogs pa dang sprul ba'i sku lus la sogs par snang bas de'i tshe dngos po yang dag par snang ba nyid de 'khrul pa de las sangs rgyas kyang sangs rgyas ma yin no snyam pa la/ de bas na gsungs pa/ dngos po
<p>275b.5</p>rtogs phyir sangs rgyas pa/ /zhes so/ /'di'i don chos thams cad kyi dngos po rnams rtogs pas rnam pa thams cad mkhyen pa'i ye shes te/ des na sangs rgyas yin no/ /snang ba med pa'i ye shes la ni chos rnams kyi spyi'i mtshan nyid ces bya ba snang gi tha dad kyi mtshan nyid mtha' yas pa ni ma yin
<p>275b.6</p>no/ /de rnams so sor snang ba ni me long lta bu'i ye shes la/ nga yongs su gcod par byed pa'i so sor rtog pa'i ye shes kyis gcod de/ ye shes de gnyis ni longs spyod rdzogs pa'i sku'o/ /de'i phyir sku gsum gyis sangs rgyas te gcig gis ma yin no/ /longs spyod rdzogs pa dang sprul ba'i sku
<p>275b.7</p>dag med na rang dang gzhan gyi don phun sum tshogs pa yongs su rdzogs pa med do/ /de dag kyang shin tu 'khrul ba ma yin gyi ji ltar snang bas yod pa ma yin te/ sgyu ma lta bur grub par snang ngo / /de nyid kyis dag pa 'jig rten pa'i snang ba longs spyod rdzogs pa'i sku ste/ chos kyi sku'i rgyu mthun
<p>276a</p>
<p>276a.1</p>pa'o zhes gsungs so/ /de bas na nga zab po zhes bstan pa'i phyir gsungs pa/ nga zhes bya ba la sogs pa'o/ /rmongs zhes pa ni thos pa las byung ba'i shes rab med pa'o/ /le los bcom pa zhes pa ni bsams pa las byung ba dang bsgoms pa las byung ba'i shes rab med
<p>276a.2</p>pa'o/ /zab mo de nyid gyi rnam par dbye ba gsungs pa/ bde ba can na nga gnas te/ /zhes bya ba la sogs pa'o/ /de bzhin gshegs pa snang pa mtha' yas kyi zhing yongs su dag pa ni bde ba can te/ zhol bya rog srungs shig ces pa'i tshul gyis yongs su dag pa'i sangs rgyas kyi zhing thams
<p>276a.3</p>cad ni bde ba can zhes gsungs so/ /de rang gnas pa ni sangs rgyas kyi longs spyod rdzogs pa'i sku mchog tu rmad du byung ba sangs rgyas kyi phun sum tshogs pa'o/ /ni'i sgra ni dang gi don te tha dad pa'i rim pa'i'o/ /bdag med rnal 'byor ma la sogs pa ni rdo rje'i btsun mo'i mchog go/ /de'i
<p>276a.4</p>b+ha ga la bzhugs pa ni gnas pa'o/ /chos rnams kyi de nyid gcig tu mnyam pa ste de bzhin nyid do zhes gsungs pa'i don gyi e'i cha byad de gzugs la'o/ /sangs rgyas nyid rin po che'o/ /de rnams kyi za ma tog de nyid du de rnams ro gcig pa bde ba chen po'i skus yang dag par rig pa'i phyir ro/ / 
<p>276a.5</p>de lta bur gyur pa'i bdag nyid chen po gsal bar bya ba'i don du gsungs pa/ 'chad pa po nga zhes bya ba la sogs pa gsungs pa'o/ /gang dgyes pa'i rdo rje'i rgyud la sogs pa 'di lta bu'i chos gsal bar byed pa pa'o/ /gang yang nyan pa'i yon tan dang ldan pa'i slob ma yang nga'o/ /gsum po
<p>276a.6</p>'di dag kyang nga nyid de/ des na de dag la mchod par bya'o zhes bya'i don to/ /'o na gtso bo gang zhe na/ snyam pa la bsgrub bya gang zhes gsungs te/ gang gi phyir chos kyi sku bde ba chen po ni bsgrub par bya ba'i gtso bo ste nga'o/ /'gro ba'i ston pa zhes bya ba ni longs spyod rdzogs pa dang sprul ba'i
<p>276a.7</p>sku'o/ /rigs pa de dag gis kyang sku bsgom par bya'o zhes bsgrubs so/ /gzhan yang 'jig rten pa nga 'jig rten pa'o/ /rab tu dga' ba las byung ba'i sems can rnams ni 'jig rten no/ /gang de'i bar mdo'i srid pa'i lus ni 'jig rten pa'o/ /'di la 'jig rten dgongs par yod pas
<p>276b</p>
<p>276b.1</p>'jig rten pa ste de yang nga'o/ /ji ltar chos kyi sku bde ba chen po'i rgyu mthun pa nyid longs spyod rdzogs pa'i sku nga yin pas de ltar pha dang ma dang bar ma do'i sems can rnams kyi bde ba chen po'i rgyu mthun par gyur pa'i 'jig rten yang nga yin te/ bde ba chen pos brgyal ba'i dri za'i sems can
<p>276b.2</p>yang nga'o/ /'jig rten pa'i bde ba chen po gang yin pa de ji ltar gtso bo'i bsgom bya yin zhe na/ gsungs pa/ lhan cig skyes dga' zhes bya ba la sogs pa'o/ /'o na bsgrub par bya ba bde ba chen po'i gtso bo ni khyod yin la/ 'khor ba'i lhan cig skyes pa'i bde ba ni bsgrub bya ma yin na
<p>276b.3</p>ci'i phyir khyod gtso bo'i bsgrub bya yin zhe na/ gsungs pa de ltar yin na nga zhes bya ba la sogs pa'o/ /yang gi sgra ni rgyu'i don te/ gang gi phyir de nyid de bzhin du gtso bo yid ches par byed pas so/ /mthun pa'i dpes rtogs pa sgrub pa de bas na de nyid la gtso bo nga zhes btags
<p>276b.4</p>pa'o/ /mun pa la ni sgron me bzhin/ /zhes pa ni dper na mun khung gi bum pa la sogs pa gsal bar rtogs pa mar mes sgrub par byed pa de ltar dpa'i lhan cig skyes pa'i dga' ba nyid bsgrub bya'i bde ba gsal bar byed pa'o/ /bde ba can drung ni 'dug/ /ces bya ba la
<p>276b.5</p>sogs pa'i tshig gsungs pa de nyid gsal bar byed pa'i phyir gsungs pa/ ston pa sum cu zhes bya ba la sogs pa'o/ mtshan dang dpe byad 'bar ba'i sku der skyes pa'i byang chub sems dpa' rnams dang chos kyi longs spyod rdzogs pa ni gtso bo ste/ 'di lta bur gyur pa'i bdag bde ba
<p>276b.6</p>can na bzhugs so zhes pa'o/ /btsun mo ni rdo rje btsun mo dang / dpe'i btsun mo'o/ /de dag gi b+ha ga la khu ba zhes bya bas nga gnas so/ /khu ba ni ye shes kyi sa bon dang / phyi rol gyi dpe'i sa bon no/ /de zhes pa ni khu ba zhes bya'o/ /de bas na sa bon dang lus ngag yang dag
<p>276b.7</p>par sbyor ba la ltos pa dang bcas pa ni bde ba chen po'o/ /de med na de rgyu gzhan las 'byung ba med pas lha'i sbyor ba'i lus las bde ba bskyed par bya'o/ /de bas na bsgrub bya'i bde ba don du gnyer bas lha'i rnal 'byor nges par bsgom par bya'o/ /zhes dgongs pa'i don te/ /da ltar
<p>277a</p>
<p>277a.1</p>yang gang gi phyir lam dngos po dang dngos po med pa ma yin pa de bas na 'bras bu sangs rgyas kyang dngos po ma yin te/ de ni nyon mongs pa ma lus pa zad pa'i mtshan nyid do/ /de nyid ces pa ni sangs rgyas so/ /dngos med tshul yang min zhes pa ni shin tu rnam par dag pa ro
<p>277a.2</p>gcig pa'i ye shes kyi rang bzhin chos kyi sku nyid do/ /zhal phyag rnam pa zhes pa ni longs spyod rdzogs pa dang sprul ba'i sku dag go/ /gzugs med pa yang gang las she na/ dam pa'i bde ba zhes pa ste/ chos kyi sku chos kyi bde ba la longs spyod pas kyang zhes bya ba'i don to/ /de nyid kyis na 'bras bu
<p>277a.3</p>dngos po dang dngos po med pa ma yin pas/ de'i phyir na 'gro ba thams cad ni lhan cig skyes pa'i dga' ba ste/ lhan cig skyes pa da ni sangs rgyas nyid kyi lhan cig skyes pa dang 'brel ba'o/ /'gro kun zhes pa ni sems can thams cad do/ sangs rgyas nyid kyis lhan cig skyes pa zhes pa ci'i phyir snyam pa
<p>277a.4</p>la gsungs pa/ lhan cig skyes zhes bya ba la sogs pa la/ rang bzhin zhes pa dang ngo bo ni lhan cig skyes pa'i sgra'i rnam grangs so/ /sangs rgyas nyid gtso bo chos kyi sku'o/ /de'i dbar du byas te zhes gsungs pa rnam dag ces bya ba la sogs pa'o/ /rnam dag ni dri ma med pa'i rang bzhin
<p>277a.5</p>'od gsal ba nyid do/ /sems ni de'i rnam pa can no/ /de'i rang bzhin ni de'i ngo bo yin pas de skad ces gsungs so/ /de'i rang bzhin nyid mya ngan las 'das pa ste/ rnam par dag pa'i rang bzhin yang de yin la sems kyang de yin na/ /gang gi phyir don dam par dag cing mya ngan las
<p>277a.6</p>'das pa de'i dngos po med do/ /gang gi phyir sems nyid rnam par dag pa'i rang bzhin yin pa de'i phyir dngos po med pa yang ma yin no zhes dgos so/ /'dis ni sems rang bzhin gyis 'od gsal ba nyid kyis sangs rgyas kyi sa bon thog ma med pa nas 'grub ces gsungs par 'gyur
<p>277a.7</p>ro/ /'o na de'i tshe longs spyod rdzogs pa'i sku sa bon med par 'gyur te/ tha mal nga'i lus ni lus de nyid kyi yin gyi/ de dang rigs mi mthun pa nyid de zhe na/ de bas na gsungs pa/ lha'i zhes bya ba la sogs pa'o/ /'dir yang lha'i gzugs kyi sgras de'i sa bon nyid gsungs so/ / 
<p>277b</p>
<p>277b.1</p>der yang lus can rnams skyes pa tsam gyis gnas so/ /ci'i phyir zhe na/ zhal phyag ces bya ba la sogs pa ste/ spyir lus su mthun zhes bya ba'i don to/ /ji ltar sems rang bzhin gyis dag pa glo bur gyi dri ma dang bral ba'i sa bon yin pa de bzhin du tha ma'i lus nyid kyang lha'i lus kyi sa
<p>277b.2</p>bon zhes dgongs so/ /de lta na lha'i sku la sogs pa bsgom pa don med do zhe na/ gsungs pa/ 'on kyang zhes pa ba la sogs pa ste/ rang bzhin tha mal gyi lus kyi rgyu zhes bya ba ni tshig lhag ma'o/ /de bas na de spang ba'i phyir dang rang gi sa bon gso ba'i phyir lha'i sku bsgom pa don med pa ma yin par
<p>277b.3</p>dgongs so/ /sku bsgoms pa nyid kyis tha mal pa'i lus spangs pa 'di ni bzod par dka'o zhe na/ de bas na 'di dpe mang pos bsgrub par bya ba'i phyir gsungs pa/ de nyid ces bya ba la sogs pa'o/ /ji ltar zhe na ji ltar rlung zhes bya ba la sogs pa'o/ /ji ltar ma shes dri chu dang bshad pa
<p>277b.4</p>dang rlung rnams sel bar byed pa'o/ /bzlog pa sman du brtag go zhes pa ni rigs mthun pa nyid de/ de'i brtag pa ni cho ga'o/ /srid pa ni 'khor ba'o/ /de dag par ni zad par gyur pa'o/ /srid pa nyid kyis zhes pa na 'jig rten pa'i lam gyis so/ /ji ltar na dran pa nye bar
<p>277b.5</p>gzhag pa bzhi dang yang dag par spang ba bzhi dang / rdzu 'phrul gyi rkang pa bzhi dang / dbang bo lnga dang / stobs lnga ste/ chos nyi shu rtsa gnyis ni 'jig rten pa'i lam mo/ /de ma rtogs par 'jig rten las 'das pa'i lam skye ba med do/ /de yang byang chub kyi yan lag bdun dang / 
<p>277b.6</p>'phags pa'i lam yan lag brgyad de chos bco lnga po de dag med na srid pa zad pa yod pa ma yin te/ de bas na gcig nas gcig tu brgyud de srid pa nyid kyis srid pa zad par 'gyur ro/ /rnam rtog ces pa ni tha mal pa'i rnam par rtog pa ste/ dag par 'gyur pa ni gcig nas gcig
<p>277b.7</p>tu'o/ /de ltar na yang dag par so sor rnam par rtog pa nyid kyang de kho na nyid bsgoms pa'i stobs kyis brgyud pas rnam par mi rtog pa'i ye shes skyed par byed bas na des kyang rnam par rtog pa zad par byed pa'o/ /zhugs pa zhes pa ni der zhugs pa'o/ /'byin pa ni nges par 'byin
<p>278a</p>
<p>278a.1</p>pa'o/ /dngos po'i rnam rtog ni phung po lnga la sogs pa'i rnam par rtog pa'o/ /rnam pas zhes pa ni rtog pa dang / rin chen dbang la sogs pa'i lha rnams kyi rnam pas so/ /sbyang ba ni zad par byed pa'o/ /'dod chags te nyon mongs pa'i 'dod chags de ni me'o/ / 
<p>278a.2</p>des bsregs pa ni gdungs pa ste/ ngan 'gro la sogs pa'i sdug bsngal skyed par byed pa'o/ /chags pa zhes pa ni de kho na nyid kyi chags pa'o/ /de nyid me ste/ nyon mongs pa'i bud shing sreg par byed pa'o/ /de la 'grub bar 'gyur te/ yongs su smin par byed pa'o/ /mi bzad
<p>278a.3</p>pa'i las ni zhe sdang las skyes pa'i srog gcod pa la sogs pa'o/ /thabs ni snying rjes sangs rgyas kyi bstan pa skyong ba la sogs pa'o/ /'dod chags kyis zhes pa ni nyon mongs pa'i 'dod chags kyis so/ /'dod chags nyid kyis zhes pa ni de kho na nyid kyi 'dod chags kyis so/ /bzlog pa
<p>278a.4</p>zhes pa ni phyogs mi mthun pas so/ /phyogs mi mthun pa ni 'dra bar snang ba ste/ don dam pa de ni gnyen por gyur pa nyid do/ /sangs rgyas pa'i mu stegs ni sangs rgyas mu stegs so/ /ji ltar de dag sangs rgyas pa yin zhe na/ sangs rgyas nyid kyi bstan pa la zhugs pa'i phyir ro/ /ji
<p>278a.5</p>ltar mu stegs pa yin zhe na/ sangs rgyas kyi bstan pa'i snying po rdo rje theg pa la sdang pas so/ /'di thams cad kyis kyang rdo rje lha mo nges par longs spyod pa bsgom par bya ba nyid rab tu bsgrubs so/ /de dang de nyid kyi rigs mtha' yas pa'i rgyus yang rab tu bsgrub par bya ba'i phyir gsungs
<p>278a.6</p>pa/ kun tu ru zhes bya ba la sogs pa'o/ /kun tu ru ni rab tu dga' ba ste/ gang rdo rje lha mo'i pad+ma las byung ba rnams so/ /'byung ba ni 'byung ba rnams so/ /lnga ni reg pa lnga ste/ 'byung ba lnga'i rang bzhin no zhes pa ni sa dang chu dang me dang rlung dang nam mkha'i khams kyi rang bzhin gyis
<p>278a.7</p>so/ /'byung ba de rnams kyang ci yin zhe na/ gsungs pa/ gcig nyid ces bya ba la sogs pa'o/ /dga' ba chen po ni rab tu dga' ba rdo rje 'dzin pa'o/ /lnga nyid ces pa ni rigs lnga'i rang bzhin no/ /dbye bas zhes pa ni 'byung ba'i dbye bas so/ /'byung ba ni de kho na nyid do/ / 
<p>278b</p>
<p>278b.1</p>de nyid gti mug la sogs pa ste/ rnam par snang mdzad la sogs pa yang yin no zhes bya bar dgongs so/ /tshigs su bcad pa 'dis ni bstan pa'o/ /'di'i bshad pa'i tshigs su bcad pa gsungs pa/ rdo rje zhes bya ba la sogs pa'o/ /sra bar gnas zhes bya ba ni sra bar
<p>278b.2</p>rtogs pa'o/ /sra ba sa'i khams gti mug gi chos nyid ni gti mug gi ngo bo nyid de sra ba nyid kyi phyir ro/ /chu'i khams zhes bya ba ni chu'i khams yin te sbyor zhes bya ba dang sbyar ro/ /me ni dro ba ste 'dod chags kyi me'o/ /bum pa la sogs pa bsregs pas dmar bar 'gyur ba lta
<p>278b.3</p>bu'o/ /kak+ko la zhes pa ni pad+ma ste der bsgyur ba ni g.yo ba'i rang bzhin te/ 'gro zhing g.yo ba nyid do/ /de nyid kyi phrag dog ste/ skad kyi byings las 'gro bar bshad do/ /bde ba ni rab tu dga' ba'o/ /de nyid 'dod chags te/ kun tu chags pa'i gnas nyid do/ /de nyid chags
<p>278b.4</p>pa ste/ de la chags pa'i sems zhen pa de las gzhan du ma yin pa nyid do/ /bde ba nam mkha'i mtshan nyid de/ zhes pa ni gang bde ba de'i bdag nyid kyi sems chags pa dang ldan pa'i sems pa ni rang gi ngo bo tsam dus ring po nas rig ces bya ba'i don to/ /de ni nam mkha'i mtshan
<p>278b.5</p>nyid do/ /chos thams cad mi dmigs pa'i mtshan nyid bde ba chen po'i rang bzhin nyid do/ /de nyid nam mkha' dang chos mthun pas nam mkha'o/ /de nyid ser sna rdo rje ni rin chen 'byung ldan te/ don dam par rab tu gsal bar byed pas na ser sna rdo rje'o/ /sems chen po ni dga' ba
<p>278b.6</p>chen po'i rang bzhin rdo rje 'dzin pa'o/ /lnga'i gzugs kyis zhes pa ni rigs lnga'i rang bzhin du ji skad gsungs pas so/ /de nyid las zhes pa ni rdo rje btsun mo'i sbyor ba las so/ /stong phrag du ma zhes pa ni rigs kyi dbye ba'o/ /gcig gi ngo bo zhes pa ni rigs su mtha' yas pa rnams kyi thun
<p>278b.7</p>mong gi dbye bas so/ /ji ltar phye bas zhe na/ 'dod chags dang zhe sdang dang / phrag dog la sogs pa'i sems lngar phye bas so/ /'dis bde ba chen po'i dbye bas rigs lnga'o zhes rab tu bsgrubs so/ /de rnams la yang rigs grangs med par dbye'o zhes rab tu sgrub par byed pa'i tshigs su
<p>279a</p>
<p>279a.1</p>bcad pa gnyis gsungs pa/ gang+gA'i klung bcu zhes bya ba la sogs pa'o/ /bye snyed ces pa ni bye ma dang mnyam pa'i grangs so/ /rigs gcig las zhes pa ni rigs re re las so/ /de bzhin gshegs pa'i tshogs zhes pa ni de bzhin gshegs pa ji snyed pa'i tshogs de
<p>279a.2</p>snyed dang ldan pa'i rigs so/ /don de lan so sor byas so/ /de bas na rigs grangs med pa'i tshogs ni rigs kyi tshogs te/ gang+gA'i klung gi bye ma lnga bcu snyed do/ /rigs kyi tshogs de rnams la yang so sor phye na mtha' yas so/ /rigs kyi tshogs kyi dang por so sor phye na so sor zhing
<p>279a.3</p>grangs brgya'i rigs su 'gyur ro/ /rigs chen zhes pa ni yang so sor phye na rigs so sor gcig las 'bum du 'gyur ro/ /rigs 'bum las phye na re re las so sor bye ba'o/ /rigs bye ba las kyang phye na re re yang rigs grangs med do/ /rigs bye ba de la yang so so grangs med do/ / 
<p>279a.4</p>gang des so sor bye ma snyed kyi rigs de thams cad mchog tu dga' ba'i rigs las byung ba'o/ /mchog tu dga' pa'i rigs nyid rigs so sor phye ba thams cad kyi rtsa ba ste/ de'i rigs gcig las rigs thams cad phye bas so/ /mkha' 'gro ma rnams kyi dra ba ni 'khor lo'o/ / 
<p>279a.5</p>de'i sdom pa ni bde ba'i mchog go/ /de las dngos grub yin la/ de'i gtan la phab pa'o/ /dgyes pa'i rdo rje'i dka' 'grel mu tig phreng ba las rtog pa gnyis pa las le'u gnyis pa'i bshad pa'o// //de nas zhes bya ba la sogs pa la/ rdo rje can ni rdo rje 'dzin pa'o/ /rgyud
<p>279a.6</p>thams cad ni dgyes pa'i rdo rje'i rgyud ma lus pa'o/ /de'i gleng gzhi ni rtsa ba'i rgyud de/ de'i chen du rgyud bshad pas so/ /zhes bya ba ni ming 'di nyid de rab tu grags par zad do/ /thabs ni byang chub sgrub pa'o/ /de'i mdor bstan pa'i tshigs su bcad pa ni sdom pa zhes bya ba la sogs
<p>279a.7</p>pa'o/ /de la sdom pa ni bde ba'i mchog go/ /dbang bskur ba ni dbang bskur ba bzhi'o/ /dgongs pa ni dgongs pa ste ma grags pa'i brdas bshad pa'o/ /dga' ba ni dga' ba bzhi'o/ /skad cig dbye ba ni skad cig bzhi'o/ /sdom pa dang bde ba chen po zhes pa dang po dang tha ma'i
<p>279b</p>
<p>279b.1</p>tshig dag 'brel to/ /gang gi bde ba chen po zhe na/ sangs rgyas thams cad kyi ste/ yang dag ces bya ba ni spros pa med pa'i ye shes kyi bdag nyid do/ /de ci'i phyir zhe na/ gang gi phyir gcig gi rnam pa ste sangs rgyas thams cad zhu bas gcig tu gyur pas so/ /gang du gnas
<p>279b.2</p>zhe na/ e baM la ni rab tu gnas so/ /dbang bskur ba ni spros pa'i mtshan ma'i dri ma thams cad 'khru bar byed pas so/ /shes zhes bya ba ni yang dag par rig par gyur pa ste/ shes rab dang thabs kyis sangs rgyas thams cad zhu ba'o/ /mkha' 'gro ma zhes pa la de ni nam
<p>279b.3</p>mkhar 'gro ma zhes pa ni nam mkha' la 'gro ba ste/ rdzu 'phrul gyi mngon par shes pa des khyad par 'gro ba'i ngang tshul 'di la yod pas mkha' 'gro ma'o/ /'gro ba yang cig car kun tu phyin par 'gro ba ste/ rdzu 'phrul gyis dus gcig tu cig car phyogs bcur 'gro ba'i ngang
<p>279b.4</p>tshul can rnams su grub pa'i rnal 'byor ma rnams ni mkha' 'gro ma'o zhes pa'i don to/ /de rnams kyi sdom pa ni sdom pa'i gzhi ste/ de bzhin gshegs pa thams cad kyi gsang ba rnams gcig tu mnyam par bstan pa'i don du/ e'i cha byad bzang po gang / /zhes pa'o/ /ji ltar bzang
<p>279b.5</p>po'i gnas yin snyam pa la gsungs pa/ dga' ba zhes bya ba la sogs pa'o/ /skad cig ni dga' ba rnams kyi dus su'o/ /bde ba'i ye shes ni dga' ba la sogs pa'i ye shes so/ /skad cig rnams kyi ming dang grangs dang mtshan nyid dang / dga' ba'i rnam par dbye ba rnams
<p>279b.6</p>ni rnam pa sna tshogs pas zhes bya ba la sogs pa tshigs su bcad pa bzhis gsungs te/ shes te zhes pa ni ci shes she na dga' ba bzhi'o/ /bde ba de ni bde ba chen po de nyid kyis so/ /ye shes kyang yang dag pa'i ye shes nyid kyis so/ /bde ba'i ye shes ni lhan cig skyes pa'i dga'
<p>279b.7</p>pa'o/ /de'i spyod pa ni skye bar 'gyur ba yang dag par mtshon pa'o/ /de las bzlog ces pa ni de las phyin ci log nyid dmigs pa dang bcas pa nyid do/ /bde ba zhes pa ni bde ba chen po'o/ /nges par 'dzin pa zhes pa ni zhig ma thag tu dran par byed pa'o/ /chags pa ni bde ba byung ba
<p>280a</p>
<p>280a.1</p>la 'dod pa dang bcas pa ste/ dga' ba dang mchog tu dga' ba'o/ /chags bral ni dga' ba zhig cing tshim nas te/ 'dod pa med pa'i khyad par gyi dga' ba'o/ /de dag spangs pa ni dus ring po nas 'dod pa de dang de nyid kyis de'i tshe yang dag par rig pa na'o/ / 
<p>280a.2</p>dang por dga' ba zhes pa ni dga' ba tsam mo/ /'dis ni sdom pa de'i zhar la skad cig gi dbye ba yang bstan nas dbang bskur ba yang gsungs pa slob dpon zhes bya ba la sogs pa'o/ /slob dpon dang gsang ba dang / shes rab kyi dbang bskur ba rnams ni go rims bzhin du
<p>280a.3</p>slob dpon gsang ba shes rab po/ /de nas de bzhin yang bzhi pa zhes pa la/ /de nas zhes pa ni gang bsgrub par bya ba'i bde ba'o/ /de bzhin zhes pa ni dpe'i bde ba las yang dag par shes par bya'o/ /yang zhes pa ni phyis smra bar bya'o/ /de bzhin zhes pa ni dpe'i bde ba dang
<p>280a.4</p>chos mthun pas man ngag ji lta bas so/ /'di rnams kyi gsum pa ni shes rab ces bya'o/ /de dag gi dbye ba yang dbang bzhi'i rim gyis rnam pa gnyis yod de/ de dag tshigs su bcad pa phyed dang gnyis gsungs pa/ dga' ba zhes bya ba la sogs pa'o/ /grangs ni tha snyad de/ 
<p>280a.5</p>dga' ba bzhi dang go rims bzhin du dbang bzhi ste/ brtsams shing spyad pa dang / ring du 'gro ba dang rab tu 'jigs pa'i ye shes dang / don dam pa'i ye shes kyi phyir te/ tshigs su bcad pa phyed kyi don to/ /dgod pa dag pa zhes pa ni gnyis ka'i mig bzhis dga' ba 'dod
<p>280a.6</p>pa'o/ /des slob dpon te rtsom zhing spyod pa'o/ /blta ba ni mtshan ma yang dag par sbyor ba'o/ /lag bcangs ni shes rab kyis kun tu 'khyud pa ste/ thams cad rig pas na phul du byung ba'i ye shes nyid kyi phyir ro/ /gnyis gnyis 'khyud ces pa ni sbyor ba'i dbang gis
<p>280a.7</p>'dus pa'i dga' ba zhes bya ba'i don to/ /dbang gi sgra'i don bstan par bya bas gsungs pa/ bkru ba zhes bya ba la sogs pa'o/ /bkru par bya zhes pa ni rab tu dri ma med pas dag par bya zhes bya ba'i don to/ /rdo rje dril bu mnyam sbyor bas/ /zhes pa ni lag pa dag tu'o/ / 
<p>280b</p>
<p>280b.1</p>dbang zhes pa ni man ngag ji lta bar ro/ /slob dpon gyi dbang gi lhag ma ni gsang ba'i dbang ngo / ston pa zhes pa ni bla ma'o/ /ci smras she na/ sems dpa' che zhes bya ba la sogs pa'o/ /ci byas la smra zhes she na/ slob ma shes byas nas te shes par gyur nas so/ /bdag
<p>280b.2</p>nyid chen po ni bsam pa chen po zhes bya ba'i don to/ /sbyor ba zhes pa ni rab tu dga' ba'o/ /rdo rje 'dzin zhes pa ni kye'i rdo rje 'dzin pa zhes bskul ba'o/ /rjes su gnang zhes pa ni zhus pa'o/ /lha dang gnyis su med par sbyor ba la gnas pa nyid kyis zhi ba chen po'o/ /rdo rje rnal 'byor
<p>280b.3</p>ni rab tu sbyor ba'o/ /der gcig tu gus pa zhes pa ni shin tu gus pa'o/ /rab sgrub pa zhes pa ni rigs pa rnams shin tu mnyes par byed pa'o/ /rdo rje ni sangs rgyas thams cad do/ /de rnams kyi rnal 'byor ni bde ba chen po mnyam pa nyid de yang dag par 'byung ba dbyer med pa
<p>280b.4</p>dang rgyun mi 'chad pa 'di la yod pa de la de skad ces gsungs so/ /ci bzhin zhes pa ni gang gis bde ba chen po dang ldan pa'o/ /mnga' bdag ni gtso bo'o/ /'khor ba ni 'dam ste 'dam gyi phung po'o/ /skyobs zhes pa ni skyobs shig pa ste bdag la zhes pa ni tshig gi lhag ma'o/ / 
<p>280b.5</p>zhim pa ni ro zhim pa la sogs pa'o/ /sha ni sha chen po dang sbrang rtsi chen po'o/ /byug pa ni kun tu byug pa'o/ /mchod pa 'di dag gis zhes pa ni ji skad gsungs pa rnams kyis slob mas mchod par bya zhes bya bar sbyar ro/ /rdo rje 'dzin pa zhes pa ni bla ma'o/ /mchog tu dga' bas
<p>280b.6</p>yang dag sbyor ne de'i stobs las thob pa'i lhan cig skyes pa'i dga' ba'i skad cig go/ /sna tshogs spangs zhes pa ni de tsam la sems gnas pa'o/ /zung zhes pa ni 'di nyid la sems brtan par bya ba'o/ /des ci bya snyam pa la gsungs pa ji srid ces bya ba la sogs pa'o/ /gyis shig
<p>280b.7</p>ces bya ba ni tshig lhag ma'o/ /'dis zhes pa ni de ltar cho ga bzhin du dbang bskur ba gsum gyis slob ma la dbang bskur ba 'dis so/ /rdo rje can ni bla ma te slob ma la smras so/ /bya ba'i tshogs ni slob mas smra bar 'os pa rnams smra bar bya'o/ /'di skad ces pa ni 'di skad ces 'chad par
<p>281a</p>
<p>281a.1</p>'gyur bas dbang bskur ba bzhi pa brjod par bya ba'o/ /'di nyid ces pa ni lhan cig skyes pa'i bde ba chen po'o/ /ye shes chen po zhes pa ni gang le'u dang po las/ ye shes chen po lus la gnas/ /zhes bya ba la sogs pas bstan pa ste/ de yang nges par gnyis kyis
<p>281a.2</p>stong pa nyid kyi rang bzhin myong ba nyid ye shes chen po'o/ /'di tsam nyid kyis bde ba chen po'i rang bzhin dang stong pa nyid dbyer med par rtogs pa ste/ de yang bde ba chen po'o/ /sems can thams cad kyi lus ni lus kun no/ /gnyis med ni de gzung ba dang 'dzin pa dang 'dzin pa gnyis shin tu med pa'o/ / 
<p>281a.3</p>de lta na yang gnyis su snang ba'i rang bzhin gyis gnyis so/ /dngos po ni rnam par rig pa tsam mo/ /dngos med ni gnyis med pa'o/ /de dag gi bdag nyid ni dngos dang dngos med bdag nyid do/ /gtso bo ni rdo rje 'dzin pa ste byang chub kyi sems kyi rang bzhin yin pas so/ /gnyis su
<p>281a.4</p>med pa gsal ba tsam gyi mtshan nyid kyis chos thams cad la khyab ste gnas pa'o/ /de ltar na yang gnyis su snang ba nyid kyis sgyu ma'i tshul du snang ngo / /gal te gnyis kyis stong pa nyid thog ma nyid nas nyams su myong na sems can rnams de'i tshe thog ma nyid nas byang chub pa yin par 'gyur ro
<p>281a.5</p>zhe na ma yin te/ nyams su myong ba yod du zin kyang mi shes pa nyid yin pa'i phyir ro/ /de'i tshe ci'i phyir byang chub ce na/ de nyid rgyun tu mtshon pa las so/ /de lta na ni 'di rtag tu thabs gang gis snyam pa la dkyil 'khor 'khor lo zhes bya ba la sogs pa'o/ /sogs pa'i sgras ni dpa' bo gcig
<p>281a.6</p>tu mos pa'i sbyor ba yang bsdu'o/ /gsol te zhes pa ni bzod par gsol pa'o/ /ci'i phyir zhe na/ de rnams kyi bdag nyid chen po gsal bar bya ba'i steng du'o/ /sangs rgyas kun gyis gang bas na grong khyer ro/ /ci zhes pa ni gang gi phyir zhes bya ba'i don to/ /'khrul pa ni the tshom mo/ 
<p>281a.7</p>byang chub sems ni bde ba chen po zhes pa la/ bdag med ma'i dkyil 'khor la zla ba dang nyi ma yang dag par sbyor ba las byung ba'i sa bon dang / de las byung ba'i lha mo'i mtshan ma'i dbus su sa bon ni byang chub kyi sems so/ /dpa' he ru ka'i dkyil 'khor la ni ye shes lnga zhu ba'i byang chub kyi
<p>281b</p>
<p>281b.1</p>sems te/ de gnyis ka bde ba chen po'o/ /de nyid snying po ste/ dkyil lo/ /la ni len cing 'dzin par byed pa ste/ de'i rang bzhin gyis sku bskyed pa ni snying po len pas dkyil 'khor zhes bya bar dgongs so/ /'dus pa ni lha rnams so/ /gzhal yas khang yang dkyil 'khor de
<p>281b.2</p>nyid kyi dkyil 'khor ro/ /'khor lo zhes pa ni mtshon bya ste/ tshogs zhes bya ba'i rnam grangs te thams cad gcig tu gyur ba zhes bya ba'i don to/ /nam mkha'i khams zhes bya ba la sogs pas mtshan nyid gsungs pa yin te/ nam mkha' dang chos ma thun bas nam mkha'i khams
<p>281b.3</p>ni de bzhin nyid do/ /de nam mkha' yang yin la rnal 'byor ba rnams rgyas par byed pa yin la khams kyang yin pas nam mkha'i khams te/ yul la sogs pa so sor stong pa nyid gang yin pa de rnal 'byor ma'i 'khor lo zhes bya ba'i don to/ /de nyid kyi phyir/ yul la sogs pa
<p>281b.4</p>rnam par sbyong / /zhes gsungs te/ yul dang dbang po la sogs pa so sor rnam par dag pa'i rang bzhin zhes bya ba'i don to/ /'o na rnam par dag pa la dmigs bar byed pas longs spyod kyis rgyas par 'gyur ba yin na de'i longs spyod gang snyam pa dang / gsungs pa/ rdo rje zhes
<p>281b.5</p>bya ba la sogs pa ste/ rnal 'byor ma'i 'khor lo de'i bde ba rtogs par byed pas longs spyod pa'o/ /gzhal yas khang ni 'khor lo de'i rten nyid kyis 'khor lo'o/ /gsol ba zhes pa ci'i phyir gsol zhe na/ gzhan yang sdom pa zhes bya ba la sogs pa bstan pa'i don du'o/ /sems
<p>281b.6</p>gcig ces pa ni ma 'dres pa'i sems te/ sems tsam gyi ye shes zhes bya ba'i don to/ /de 'dir srog gcod pa'o/ /gang las she na/ sems las gzhan sems can gyi bdag nyid kyi lus mi dmigs par 'dod ces bya ba'i bar du'o/ /brdzun gyi zhes pa ni sems can gyi 'jig
<p>281b.7</p>rten mi dmigs zhes bya bar dgongs so/ /ma byin pa ni gzhan las len pa nyid do/ /rang snang mdzes zhes pa ni bdag med ma la sogs pa'o/ /de gang las gzhan gyi bud med yin zhe na/ mchog nyid do/ /de rnams kyi rang bzhin ci lta bu zhes pa la/ de rnams ni yul la sogs
<p>282a</p>
<p>282a.1</p>pa'o/ /rang bzhin ji lta bu ni de kho na nyid de/ ye shes gang gis rnam par dag par 'gyur zhes par dgongs pa'o/ /chos kyi dbyings kyi rang bzhin zhes pa ni chos kyi khams kyi bdag nyid do/ /gti mug rdo rje la sogs ldan/ /zhes pa ni sngar ji skad gsungs
<p>282a.2</p>pa'o/ /drug po 'di rnams zhes pa ni mig la sogs pa'o/ /yul can zhes pa ni yul can mig la sogs pa'o/ /'du byed mtha' yas pa ni rnam par shes pa'i phung po dbus su bya ba nyid de/ gzugs kyi phung po dang rnam par shes pa'i phung po dang / tshor ba dang 'du shes dang 'du
<p>282a.3</p>byed kyi phung po zhes so/ /de skad du yang gsungs pa/ gcig ni rkyen gyi rnam par shes/ /gnyis pa nye bar spyod pa can/ /nye bar spyod dang yongs gcod dang / /de yi 'jug byed sems las byung / /zhes so/ /rang bzhin gdod nas skye ba med/ /ces pa ni yul la sogs pa'i
<p>282a.4</p>rang bzhin gdod nas skye ba med pa nyid do/ /de ltar na yul la sogs par snang ba'i rnam par shes pa nyid yul la sogs pa ste/ de yang ji ltar snang ba ltar yod pa ma yin te/ yod pa ma yin pas gdod ma nyid nas skye ba dang bral nas skye ba med do/ /bden min zhes pa ni ji ltar snang
<p>282a.5</p>ba de lta ba ma yin pas so/ /brdzun min ni rnam par rig pa tsam du yod pas so/ /chu zla lta bu zhes pa ni rnam pa gzhan du yod pa la rnam pa gzhan du snang bas so/ /shes pa ni yongs su shes pa'o/ /'dod na zhes pa ni khyod 'dod na de ltar shes par 'gyur ro zhes dgongs so/ /gtsub
<p>282a.6</p>shing ni steng gi shing bu'o/ /gtsub stan ni gzhi'i shing bu'o/ /brten nas zhes pa ni cho ga lhag ma ste phrad nas zhes bya ba'i don to/ /glo bur du zhes bya ba ni byed pa po dang las med par ro/ /med do zhes pa ni mi dmigs pa zhes bya ba'i don to/ /bden min zhes pa ni ji ltar snang ba
<p>282a.7</p>ltar gcig dang du ma'i rang bzhin dang bral bas so/ /brdzun min zhes pa ni de'i rnam pa rnam par rig pa tsam du yod pas so/ /gyis shig ces pa ni yid la gzhag par bya'o zhes bya'o/ /rjes su chags par bya ba nas zhes pa ni yongs su mnyes par byas nas so/ /dgyes zhes
<p>282b</p>
<p>282b.1</p>ba ni 'gyes bar gyur pa'o/ /gang nyams su blangs na rdo rje sems dpar byin gyis rlob pa ni byin gyis brlab ba'o/ /de bstan pa ni gsal bar mdzad pa'o/ /mchod pa nyid ni rdo rje ste/ bstan pa nyid kyi phyir te de'i mthus so/ /'dod bas zhes bya ba na gus pas so/ /byang chub
<p>282b.2</p>sems dpa' zhes bya ba ni sgyu ma lta bu la sogs par snang ba'am/ so sor snang ba med pa'i sems kyis so/ /de nyid gsungs pa/ gnyis med ye shes sems kyis zhes pa la/ gnyis su med pa'i ye shes ni snang pa med pa'o/ /sems ni rnam par rtog bas so/ /ma dag pa zhes
<p>282b.3</p>pa ni lha'i rnam bas ma sbyangs pas so/ /grangs ni drug tu nges par mdzad pa gang yin pa de dag la 'di skad ces bya'o/ /des na 'di dag gi dag pa gsungs shig ces bya bar dgongs so/ /gal te dbang po rnams nyid gang las dag par blta snyam pa la gsungs ba/ yul kun gyi ni
<p>282b.4</p>rnam dag pa/ /zhes bya ba la sogs pa ste/ yul thams cad ces pa ni shes bya'i yul thams cad lhar dag pa gong nyid du gsungs pas so/ /de bas 'dir bshad par bya ba ma yin no zhes bya bar dgongs pa'o don to/ /mig la sogs pa dag pa'i rang bzhin brten pa'i ngo bo gti mug rdo rje
<p>282b.5</p>la sogs pa'o/ /des na 'di rnams kyis rnam par bsgyur ba ni gsum du dbye ba ste/ dang po dang drug pa dang bdun pa'o/ /dgongs pa na mngon par dgongs pa'o/ /zur tsam gyis smra ba ni gsungs te/ dgongs pa gtso bor gsungs kyi yi ge gtso bo ma yin no zhes bya ba'i don to/ / 
<p>282b.6</p>dam tshig che zhes bya ba ni gsang ba'i brda'o/ /mi 'phrigs pa zhes pa ni mtshon mi nus pa'o/ /'dis ni gsang ba gsungs so/ /shin tu gsang ba nyid du gsungs pa/ dgod dang zhes bya ba la sogs pa'o/ bzhis zhes pa ni bya ba dang spyod pa dang / rnal 'byor dang rnal 'byor bla ma'i rgyud
<p>282b.7</p>rnams kyis gang dgod pa dang / blta ba dang 'khyud pa dang gnyis sbyor ba yang mtshon te/ de ltar na bya ba'i rgyud la sogs pa gang du thabs dang shes rab kyi lha rnams rjes su chags pa ston pa'i 'dzum pa dang kha cig tu de'i rjes la blta ba dang / kha cig tu 'khyud pa dang kha cig tu gnyis
<p>283a</p>
<p>283a.1</p>kyis gnyis so/ /de lta bur gyur pa'i bya ba la sogs pa'i rgyud du yang brda 'di ma grags so/ /rnal 'byor ma'i rgyud bla na med pa 'ba' zhig las brda 'di ston to/ /de bas na mchog tu gsad par dgongs so/ /rtse gcig sems ni sems gcig tu dmigs
<p>283a.2</p>par byed pa nyid do/ /rigs lnga zhes pa ni brda brjod pa'o/ /rigs kyi dbye ba zhes pa ni rigs ming lnga bar byas nas so/ /'dir sa bon gyi don ni rigs kyi don to/ /sangs rgyas kyi rigs dang ldan pa ste/ dgongs pa'i gsung nyid kyis rigs las byung ba nyid kyi phyir ro/ /rigs
<p>283a.3</p>nyid rigs ldan ma ste/ rdo rje la sogs pa'o rigs dang ldan pa'o/ /ci'i phyir 'di dag rigs yin zhe na/ rigs ni gang gi phyir mchog gi dngos grub ster bas so/ /ci ltar zhe na gsungs pa/ 'di rnams zhes bya ba la sogs pa'o/ /rdo rje zhes pa ni byang chub kyi sems rnam pa lnga'o/ /mchod
<p>283a.4</p>nas zhes pa ni de lta bu rnams la'o/ /de bstan par bya ba'i phyir gsungs pa/ rdo rje snying po zhes bya ba la sogs pa'o/ /'tshe ba zhes pa ni nyams par byed pa'o/ /gal te sangs rgyas kyang ngo / /rgyud thams cad kyi gleng gzhi dang dgongs pa'i skad de gsal bar byed pa'i le'u la de skad ces bya'o/ / 
<p>283a.5</p>dgyes pa'i rdo rje'i dka' 'grel mu tig phreng ba las rtog pa gnyis pa'i le'u gsum pa'i bshad pa'o// //de nas rdo rje snying po la sogs pa ni de thog mar 'gro ba'o/ /the tshom zhes pa ni tha mal ba'i glu dang gar dag mi dge ba nyid kyis the tshom skyes pa'o/ /lha dbang bskur pa zhes
<p>283a.6</p>pa ni gang lha dbang bskur ba'i le'u las dbang bskur bas spyi bor rigs kyi bdag por gyur te zhes gsungs so/ /phyag rgya zhes pa ni phyag rgya rnams so/ gang gsungs pa zhes pa bya ba ni a nas aM gi mthar thul pa'o/ /kol+la i ri ni gnas kyi khyad par ro/ /mu mu Ni ni zhing gi khyad par
<p>283a.7</p>ro/ /'dis ni ring po na gnas pa yang de'i skad cig la 'du bar byed par gsungs so/ /rtag tu zhes pa ni rgyun tu byed pa'o/ /cang te'u zhes pa ni cang te'u nyid de the'u chung ngo / /kye ni bod pa'o/ /snying rje ni snying rjes so/ /rol ba ni ku co ste ca co'o/ /mi bya'o zhes bya ba ma yin no zhes
<p>283b</p>
<p>283b.1</p>bya ba'i don to/ /chang ni chang nyid do/ /sa li dza ni sa yi las skyes pa'o/ /bkang ba ni mang po'o/ /yan lag ces pa ni yan lag rnams su'o/ /brgyan pa ni gdags pa'o/ /der zhes pa ni der yang ngo / /shra ba zhes pa ni mo'o/ /pa ni a i zhes pa ni bzhugs par bya'o/ /'dir
<p>283b.2</p>tshig rkang bzhi pa'i tshigs su bcad pa bzhi las tshig rkang gnyis gnyis zhing dum dum khrigs su sbyar ro/ /tshigs bcad bzhi car gyi mthar tshig rkang tha ma la ma la yang dzaM zhes bya ba la sogs pa gsungs pa'i 'du ba sbyar bar bya'o/ /gang zhes bya ba la sogs pa la he ru ka'i gzugs
<p>283b.3</p>kyis zhes bya ba ni bdag nyid gang dran pa brtan zhing ma brjed pa de'i sbyor bas de dang ldan par bya'o/ /dran pa rgyun tu 'jug pa de nyid ni bsgom pa'o/ /de la chags pa'i sems ni rgyun du sbyor ba ste/ mngon par dga' bas bar med bar bsgom pa ni rgyun du sbyor ba'o/ /rdo rje chos zhes pa ni pad+ma gar
<p>283b.4</p>gyi dbang phyug gi gzugs kyis so/ /sangs rgyas zhes pa ni rnam par snang mdzad kyi gzugs te de gsum nyid kyis so/ /ma mo rnams kyi zhes pa ni bcom ldan 'das ma bdag med ma la sogs pa gzugs kyis kyang zhes pa'i don to/ /nges par zhes bya ba ni shin tu zhes pa'i don to/ /yang na
<p>283b.5</p>'di dag nyid kho na ste/ tha mal ba'i glu dang gar ma yin pa'o/ /dbang du byed ces pa ni dbang du bya'o/ /'dis zhes pa ni 'di nyid kyis so/ /bsnam pa zhes pa ni dri'o/ /ma la ya dzaM ni tsan+dan no/ /glu'i byin rlabs ni rnal 'byor pa la rnal 'byor ma rnams kyis so/ /de'i mtshan ma ni rtags
<p>283b.6</p>so/ /rtags gzhan yang gsungs pa/ ngang pa'i sgra zhes bya ba la sogs pa'o/ /phyi rol tshal du yang zhes pa ni yang gi sgras nam mkha' la yang ngo / /'di dag ni dang po'i zhus pa dang zhus pa'i lan no/ /zhus tshig gnyis pa'i lan gsungs pa/ phyag rgya zhes bya ba la sogs pa'o/ / 
<p>283b.7</p>phyag rgya dang rtags dang mtshon par byed ces pa ni rnam grangs so/ /gang gi rtags she na/ gsungs pa/ rtags ni rigs kyi mtshan ma'o/ /rigs 'chol ba ni rigs gzhan gyi phyag rgyas btab pa'o/ /rnal 'byor pa de sgom na dngos grub med cing lhag par sgrub pa po yang ma yin
<p>284a</p>
<p>284a.1</p>te sbyor ba 'khrul pas na'o/ /de bas na phyag rgya nges pa la 'bad par bya zhes bya bar dgongs so/ /bdag med ma zhes bya ba la sogs pa'o/ /'dir zhe sdang dang gti mug dang ser sna dang / 'dod chags dang / phrag dog rnams ni go rims bzhin du mi
<p>284a.2</p>bskyod pa dang / rnam par snang mdzad dang / rin chen 'byung ldan dang 'od dpag med dang don yod grub pa rnams so/ /'dod pas zhes pa ni dad pas sam 'dod pa tsam gyis te/ gsal bar bstan pa'i phyir ro/ /dri tshig gsum pa'i lan gsungs pa A li zhes bya ba la sogs
<p>284a.3</p>pa'o/ /A li dang po ni a'o/ /bdag med ma zhes pa ni bdag med ma'i sa bon no/ /lnga gnyis na bcu'o/ /dri tshig bzhi pa'i lan gsungs pa/ rigs kyi le'u zhes bya ba la sogs pa la/ bcu drug pa gnyis zhes pa ni sum cu rtsa gnyis so/ /rtsa ni gnyis gnyis zhes pa ni rtsa
<p>284a.4</p>gnyis gnyis la'o/ /re re zhes pa ni rnal 'byor ma'o go rims ji lta bar ro/ /la la nA zhes bya ba la sogs pa rtsa gsum ni bdag med rnal 'byor ma gcig la'o/ /'o na rtsa sum cu rtsa gnyis po de'i phyed kyi cha bcu drug pa A li yin na de ci'i phyir cha bcu drug pa la yang snyam pa la/ 
<p>284a.5</p>de bas na gsungs pa/ thams cad ces bya ba la sogs pa'o/ /thams cad kyi lhag ma ni thams cad kyi tha ma ste/ aHzhes bya ba'i don to/ /ci'i phyir snyam pa la gsungs pa bcu drug ces bya ba la sogs pa'o/ /mi byed ces pa ni bya ba mi byed pa'o/ /de ltar tshes grangs kyi rim
<p>284a.6</p>pas zla stod kyi bco lnga'i cha la zla ba shar bas 'jig rten snang bar byed do/ /de las cir 'gyur snyam pa la/ gsungs pa/ byang chub sems zhes bya ba la sogs pa'o/ /cha rnams ni cha'o/ /'dir ji ltar dang po'i rnal 'byor ma rtsa gsum yin pa de ltar tha ma'i yang zhes shugs
<p>284a.7</p>kyis bstan par 'gyur ro/ /rnam pa gzhan du ni rnal 'byor ma rnams kyis rtsa gnyis gnyis ma bsdus par 'gyur ro/ /ga pur zhes bya ba la sogs pa ni 'di sngar ma zhus pa'o/ /ci zhes bya ba'i sgras ni 'di sngar ma zhus pa'o/ /mi zad pa ni rtag pa'o/ /rgya chen ni khyab pa'o/ / 
<p>284b</p>
<p>284b.1</p>mkha' 'gro zhes pa ni stong pa nyid du ro gcig pa'o/ /ji skad smras pa zhes pa ni mi spang zhes bya ba'i don to/ /dkyil 'khor 'khor sogs zhes bya ba la sogs pa'i sgras ni dpa' bo gcig pa'i sbyor ba yang ngo / /bdag byin gyis brlab pa'i rim pa ni rdzogs pa'i rim pa ste/ le'u brgyad
<p>284b.2</p>pa las gsungs pa'o/ /gang du bskyed par bya snyam pa la gsungs pa/ bud med ces bya ba la sogs pa'o/ /de ltar de bde ba can yin snyam pa la/ gsungs pa/ bde ba zhes bya ba la sogs pa'o/ /su khu ba ti ni bde ba can te/ e paM ni srung ba dang / 'gro ba dang dga' ba dang tshim pa
<p>284b.3</p>dang rtogs pa la sogs pa'o/ /ji ltar rdo rje 'dzin pa'i gnas she na/ bde ba chen po nyid kyis ni rdo rje 'dzin pa'i'o/ /ji ltar sangs rgyas dang byang chub sems dpa' rnams kyi zhe na/ des de rnams bsdus bas so/ /de'i bde ba nyid 'khor ba nyid yin pas bdag cag mya ngan las 'das pa don
<p>284b.4</p>du gnyer ba rnams la dgos pa med do zhe na/ gsungs pa/ 'di nyid ces bya ba la sogs pa'o/ /'dir 'khor ba dang de'i lam ni 'khor ba zhes gsungs la/ mya ngan las 'das pa dang de'i lam du ni mya ngan 'das par gsungs so/ /rtogs par bya zhes pa ni shes par bya'o/ /gtan
<p>284b.5</p>tshigs gsungs pa/ 'khor ba zhes bya ba la sogs pas so/ /'di rnams zhes pa ni gzugs dang tshor ba dang mig dang / zhe sdang la sogs pa'o/ /mya ngan 'das zhes pa ni don dam nyid de/ chos thams cad gnyis su med pa gsal ba tsam nyid kyi phyir ro/ /gnyis su snang
<p>284b.6</p>ba 'khrul zhing glo bur ba nyid kyis de'i snang ba rnams rang bzhin med pa nyid do/ /de'i tshe de nyid ji ltar 'khor snyam pa la gsungs pa/ gti mug ces bya ba la sogs pa'o/ /gti mug ni mi shes pa ste/ gnyis su 'khrul zhes bya ba'i don to/ /gti mug med pa zhes pa ni ma 'khrul
<p>284b.7</p>pa'o/ /'khor ba zhes pa ni 'khor ba las so/ /mya ngan las 'das pa ni mya ngan las 'das pa dang 'dra bar 'gyur ro/ /ji ltar snyam pa la gsungs pa/ mya ngan las 'das pa'i byang chub sems te/ don dam kun rdzob rang bzhin can/ /zhes so/ /gang gi phyir rtog pa med pa
<p>285a</p>
<p>285a.1</p>ste/ mya ngan las 'das pa ni chos kyi sku lta bu'o/ /kun rdzob ni longs spyod rdzogs pa'i sku lta bu ste/ 'di dag gis ni ga pur mi spang zhes bya ba bstan zin to/ /de'i mi spang ba su'i ji lta bu zhe na/ gsungs pa/ bzhin mdzes zhes bya ba la sogs pa'o/ /phyag
<p>285a.2</p>rgya zhes pa ni tha mal pa nyid do/ /spel zhes pa ni bskyod pa'o/ /bdag med pa'i gzugs zhes pa ni bdag med ma'i rang bzhin no/ /de'i zhes pa ni bdag med ma'o/ /bde ba zhes pa ni rdo rje'i bde ba ste/ he ru ka'i rang bzhin hU~M gi rnam pa'o/ /a ni lte ba'i dkyil 'khor du ste bdag
<p>285a.3</p>med ma'o/ /blo ni shes rab ste shes rab kyi phul du byung pa'i shes pa'o/ /sbyor ba nyid ces pa ni sbyor bas so/ /de ni ring min zhes bya ba la sogs pa ni 'di snang ba med pa'i ye shes kyi rang bzhin nyid kyi phyir te/ a de yang skye pa med pa'i don du dgongs so/ /de dang zhes pa ni gang
<p>285a.4</p>gi phyir de nyid thams cad rig pa'o/ /phyag rgya chen po zhes pa ni de lta bu nyid do/ /shes rab de nyid kyis zhes pa ni de nyid kyis so/ /de nyid dkyil 'khor 'khor lo ste/ de nyid bde ba chen po'i rang bzhin nyid do/ /ye shes lnga yi rang bzhin can/ /zhes
<p>285a.5</p>bya ba ni 'dir bstan pa'o/ /de nyid kyi bshad pa me long zhes bya ba la sogs pa'o/ /nga zhes bya ba ni dpal he ru ka'o/ /rnal 'byor ma zhes pa ni rnal 'byor ma rnams so/ /'di'i de kho na nyid gang yin snyam pa la/ gsungs pa/ chos kyi dbyings zhes bya ba
<p>285a.6</p>la sogs pa ste/ 'di ni dri tshig lnga pa'i lan no/ /rdo rje snying po zhes bya ba la sogs pa la ci gsol zhe na/ dri tshig drug pa/ 'khor lo zhes bya ba la sogs pa'o/ /'di'i don bskyed pa'i rim pa ste/ 'khor lo ni rten dang brten pa'i dkyil 'khor ro/ /bsgom pa'i lam ni bskyed
<p>285a.7</p>pa'i rim pa'i go rims so/ /lha rnams bde ba 'byung ba zhes bya ba ni ci ltar de la lha rnams kyi bde ba bskyed pa'o/ 'di'i don rdzogs pa'i rim pa la 'khor lo ni spros pa med pa'i bde ba'o/ /bsgom pa ni bskyed pa'o/ /lam ni rdo rje dang pad+ma sbyor ba'o/ /lha rnams bde ba 'byung
<p>285b</p>
<p>285b.1</p>ba ni zla ba zhu ba ste/ 'di thams cad le'u brgyad pa las rgyas par gsungs so/ /sngar ma gsungs pa/ sdom pa zhes pa ji ltar lags/ /zhes pa tshig lhag ma'o/ /'dis ni dri ba'i/ /bshad du gsol zhes pa ni gsol ba btab pa'o/ /bka' stsal pa zhes pa ci bka' stsal zhe na/ 
<p>285b.2</p>rnal 'byor ma zhes bya ba la sogs pa ste lan no/ /lus dbus zhes pa ni lte ba'o/ /a ni dbyangs yig dang po'o/ /gnas pa ni rtag tu gnas pa'o/ /rnal 'byor ma zhes pa ni bdag med ma ste sdom pa zhes par sbyor ro/ /sdom pa'i sgra'i don gsungs pa/ ji ltar zhes bya ba la sogs
<p>285b.3</p>pa ste/ ji ltar phyi rol de bzhin du nang du yang blta bar bya ste/ de las dman pa ma yin no zhes bya ba'i don to/ /lus kyi yang dag par bsdams pa'i phyir dang / mchog yang dag par bsdus pa nyid kyis sdom pa zhes bya bar dgongs so/ /des ni 'dir ji ltar bdag med ma'i sku de
<p>285b.4</p>bzhin du lte ba na a gnas pa yin no zhes bstan par 'gyur ro/ /rdo rje bde ba zhes pa ni lte ba'i a rdo rje'i rtse mor song ba ste/ de yang snying ga nas hU~M a'i steng du song ba'i rim gyis hU~M ni rdo rje'i bde ba'o/ /de ni phyag rgya chen po ste/ rnal 'byor ma dang he ru ka'i sku bsdus pa zhes bya
<p>285b.5</p>ba'i don to/ /de nyid rdo rje skye mched de byang chub kyi sems so/ /de nyid thabs so/ /gsang ba ni a dang hU~M dag gis snyoms par 'jug pa'o/ /phyi rol gnyis spros pa ni bdag med ma dang he ru ka'i bus de dag gi ste/ rab tu dga' pa'o/ /nges par ston cing zhes pa ni nges
<p>285b.6</p>par bcug ste bstan zhes bya ba'i don to/ /sku gsum zhes bya ba la sogs pa la sangs rgyas rnams kyi so sor sprul pa'i sku mtha' yas pa dang chos kyi sku mtha' yas ba dang longs spyod rdzogs pa'i sku mtha' yas bas sku gsum mo/ /de lus kyi nang du bshad cing bstan to/ / 
<p>285b.7</p>sdom pa de ci ltar zhen 'khor lo'i gzugs kyis te/ sprul pa la sogs pa'i 'khor lo gsum gyi gzugs kyi 'dab ma drug cu rtsa bzhi dang / 'dab ma brgyad dang / 'dab ma bcu drug gi rnam pas so/ /sku gsum po de nyid yongs su shes pa'i mnyam pa nyid kyi ye shes
<p>286a</p>
<p>286a.1</p>dga' ba bzhi pa de nyid mtha' yas pa ni sangs rgyas rnams kyi ngo bo nyid kyi sku bde ba chen po'i 'khor lo bde ba chen po'i rang bzhin gyis sdom pas pad+ma 'dab ma sum cu rtsa gnyis kyi rnam pas bstan zhes bya ba'i don to/ /'khor lo rnams kyi ming gsungs pa/ 
<p>286a.2</p>chos zhes bya ba la sogs pa'o/ /gnas gsungs pa/ skye gnas zhes bya ba la sogs pa'o/ /skye gnas ni skye gnas te bud med dang skyes bdag gi lte ba'i 'og go/ /sa gsum zhes pa ni bzhi pa dang bcas pa zhes pa tshig lhag ma'o/ /gnas la 'brel ba'i rigs pa
<p>286a.3</p>bstan pa'i phyir gsungs pa/ ma lus pa zhes bya ba la sogs pa'o/ /gang du zhes pa ni skye gnas su'o/ /rab brjod ces pa ni grags par zad do/ /de ru yin zhes pa ni sprul pa sgrub bas nye bar gyur pa'o/ /gzhan yang gang gi phyir sprul pa bstan par gnas zhes pa ni
<p>286a.4</p>sangs rgyas rdo rje 'dzin pa nyid ni sku la sogs pa'i sprul pa sems can gyi don ji srid mdzad par 'os pa de srid brtan par gnas pa des na brtan pa'o/ /'dis kyang skye gnas nyid brtan pas de dang 'dra bas gnas so/ /skye gnas ji ltar brtan par gnas pa yin zhe na/ zur
<p>286a.5</p>gsum pa nyid kyis dang chos mthun pas so/ /'o ma gal te sprul ba'i sku bskyed pa'i byed pa po dang / skye gnas ni gnas yin pas de dag mthun pa ma yin te/ 'di dag bskyed pa'i chos mthun pa med do zhe na gsungs pa skyed cig ces bya ba la sogs pa'o/ /sprul ba zhes bya
<p>286a.6</p>ba ni sprul par byed pa'o/ /'di'i don skyed par byed pa ste/ las nyid byed pa por sbyor bas so/ /sprul pa'i skus sangs rgyas su bskyed do/ /sems can ni skye gnas kyis bskyed do/ /gang yang gnas ni byed pa yang yin te/ dper na snod du btsos pa ni snod kyis zhes bya
<p>286a.7</p>ba bzhin no/ /'di dag ni skyed par byed pa mtshungs par 'gyur ro/ /chos zhes pa ni sems te chos thams cad du yang dag par yongs su gcod pa'o/ /sems kyi rang bzhin zhes pa ni sems las tha mi dad bas so/ /chos kyi sku zhes pa ni chos kyi sku'i gnas te sems kyi gnas
<p>286b</p>
<p>286b.1</p>yin pa'i phyir ro/ /ro rnam drug ces pa ni ro rnams kyi'o/ /mgrin pa'i sgras snga ma dang sbyar par bya zhing / longs spyod pa'i 'khor lo zhes pa yang mgrin pa zhes pa dang 'brel to/ /yang ci'i phyir longs spyod rdzogs pa'i sku yin zhe na/ gsang ba'i chos brjod pa'i phyir ro/ bde chen zhes
<p>286b.2</p>pa sku bzhi pa'o/ /mgo bor gnas zhes pa ni mgo bo de nyid de/ zla ba'i gnas yin pa nyid dang yan lag gi mchog nyid kyis zhes bya bar dgongs so/ /'khor lo bzhis sku rnams ji ltar snom pa de ltar 'bras bu rnams dang / sde ba rnams so zhes bstan pa'i phyir gsungs pa/ e
<p>286b.3</p>baM zhes bya ba la sogs pa'o/ /e baM zhes pa ni skye gnas su sprul ba'i 'khor lo'o/ /'di ci yin snyam pa la gsungs pa/ 'bras bu zhes bya ba la sogs pa'o/ /rab dbye bas zhes pa ni rgyu mthun pa'i 'bras bu dang rnam par smin pa'i 'bras bu dang / skyes bu byed pa'i 'bras su dang / 
<p>286b.4</p>dri ma med pa'i 'bras bu'i khyad par gyis zhes pa'i don to/ /de ltar na 'bras bu 'di rnams su zhig gis spyod/ su zhig gis ster snyam pa la gsungs pa las kyis spyod ces bya ba la sogs pa'o/ /rgyu mthun pa la sogs pa'i las kyi 'bras bu rnams kyi longs spyod pa po shes
<p>286b.5</p>rab nyid yin gyi bdag ni ma yin no/ /las de nyid ster pa po yin gyi dbang phyug ni ma yin no/ /kun gzhi la rgyu mthun pa la sogs pa'i mtshan nyid du ji ltar shes par bya snyam pa la gsungs pa/ ji ltar zhes bya ba la sogs pa'o/ /rgyu mthun pa ni rgyu dang 'dra pa'i mtshan nyid do/ / 
<p>286b.6</p>de yang sprul pa'i sku la yod pa de yang / ji ltar rgyu'i dus su zhu ba la sogs pa'i las byas pas de bzhin du 'bras bu'i tshe skur sbrul bas spyod de/ gnyis ga yang rnam par mi rtog pa nyid do/ /rnam par smin pa nga las bzlog/ /ces pa ni 'dra ba las bzlog pa ste lhag ces bya ba'i
<p>286b.7</p>ton to/ /mtshan nyid 'di yang chos kyi sku la yod do/ brjod pa dang bcas pa nyid kyi phyir ro/ /skyes bu byed pa nye bar bskyed/ /ces pa ni dge ba rnams nye bar skye ba'o/ /de yang chos bstan pa la brten pa'o/ /de'i phyir longs spyod rdzogs pa'i sku skyes bu byed pa'i 'bras bu'o/ / 
<p>287a</p>
<p>287a.1</p>'bras bu bzhi ba dri ma med pa ni rnal 'byor dag pa ste/ rnal 'byor las skyes pa'i ye shes ni sbyor ba ste/ des dag pa ni shin tu rnam par dag pa'i bde ba chen po'o/ /de bas na dri ma med pa'i bde ba chen po'i 'khor lo'o/ /sku ni sde par gsungs pa'o zhes par
<p>287a.2</p>'gyur pa de bas sprul ba la sogs pa'i sku bzhi ni sde pa rnams yin no/ /gnas brtan ni gnas brtan pa dang ldan pa'o/ /thams cad yod ces smra bas thams cad yod par smra pa'o/ /chos ni tshig yang dag par 'byung pa'i rgyu yin pas so/ /yang dag par rig par yod pas na
<p>287a.3</p>mang bos bskur pa'o/ /lhag par mkhregs pa nyid kyis dge 'dun phal chen no/ /de yod pas na mgo ni phal chen no/ /de nyid kyis gsungs pa mgo bor gnas zhes so/ /gnas brtan zhes bya ba la sogs pa dang / gnas brtan pa zhes bya ba ni rnam grangs so/ /de la gsang
<p>287a.4</p>ba'i snyoms par 'jug pas phyag rgya chen po'i dngos grub gsungs nas/ 'khor lo bzhis ni sku gsum mam bzhi'i phun sum tshogs pas sku gsum mam bzhi thob pa dang / dge ba thams cad kyi 'bras bu phun sum tshogs pas 'phags pa nyan thos kyi tshogs dang / byang chub
<p>287a.5</p>sems dpa'i phun sum tshogs pa bsdus nas/ da ni byang chub sems dpa'i dge 'dun phun sum tshogs pa nyid rgyas par gsungs pa/ lho ba zhes bya ba la sogs pa'o/ /lto ba ni ma'i lto ba'o/ /chags bral dgra bcom pa ni skyes pa'i dus na ste/ btsir ba ni yang chags pa
<p>287a.6</p>med bas so/ /mngal zhes pa sha ma'o/ /'bar ba zhes pa ni gsar pa'o/ /a dang haM zhes pa ni dbus so/ /de bzhin zhes pa ni a hi ji lta bar ro/ /de bzhin sngags zlos pa ni yi ge a dang haM ngo / /sgra bsgrags pa ni de'i gsung nyid do/ /gcer bu zhes pa ni mdoms ma dkris
<p>287a.7</p>pa'o/ /sa bcu'i dbang phyug ces pa nyid ni de'i 'og tu brtan pa dang g.yo ba rnams rtogs pas byang chub ba zhes dgongs so/ /lto ba la sogs pas phyi'i gtsug lag khang dang gnas la sogs pa bsdus par sems can gzhan rnams la der blta bar bya ste/ de rnams sa bcu la rab
<p>287b</p>
<p>287b.1</p>tu bzhugs pas so/ /de skad gsungs pa zhes pa ni tshogs pa 'dis sems can sangs rgyas nyid do zhes gsungs pa'o/ /sa dang chu dang rlung dang me rnams ni srin mo lha mo khyed rnams so/ /nga'i de nyid ces pa la sogs pa ni nga'i de kho na nyid gang gis kyang mi shes pa dag pa'i nam mkha'o/ 
<p>287b.2</p>de kho na nyid ngas spro par bya'o zhes bya ba'i don to/ /'dir 'byung ba bzhi ni byang chub kyi lam mo/ /'byung ba lnga bo ni byang chub bo/ /de gnyis sems can gzhan 'gas kyang mi shes so/ /de bas na sems can thams cad sangs ma rgyas pa nyid do/ /zhes bsdus pa'i don to/ /de la chos
<p>287b.3</p>kyi dbyings la dmigs par byed pa na sra bar shes pa sa'i khams so/ /gsher bar shes pa chu'i khams so/ /bsgoms pas yongs su smin pa me'i khams so/ /zhu ba'i ye shes kun du 'gro ba ni rlung gi khams so/ /de dang de rnams ni sring mo khyod rnams kyi rang bzhin bzhi po ci rigs pa
<p>287b.4</p>gang yang rung ba'i rang bzhin khyed rnams kyi'o/ /snang ba med pa bde ba chen po don dam pa'i nam mkha' dri ma med pa nam mkha' lta bu nyid de/ de nyid rdo rje 'dzin pa nga ni de'i de kho na nyid do/ /spro bar bya zhes pa ni kun rdzob kyi bden pa'i tha snyad kyis bstan pa'o/ /de ci'i phyir zhe na/ 
<p>287b.5</p>gang gi phyir de kho na nyid de sems can gang gis kyang ma shes pa'i phyir te/ so so rang gis rig pa de'i de kho na nyid mngon sum du ma byas pa nyid do/ /de bas na sems can sangs rgyas pa nyid du thos nas srog thob bo/ /de'i tshe gang gi phyir sngar sems can sangs rgyas pa nyid du
<p>287b.6</p>gsungs she na/ de bas na gsungs pa/ bcom ldan 'das kyis zhes bya ba la sogs pa'o/ /sems can rnams ni sangs rgyas nyid/ /ces pa ni de ltar de bzhin nyid shin tu rnam par dag pas sangs rgyas nyid de/ de yang rang bzhin nyid kyis shin tu rnam par dag pa'o/ / 
<p>287b.7</p>gang gi phyir de lta bu sngar ma rtogs she na gsungs pa/ mi shes zhes bya ba la sogs pa'o/ /de de bzhin te bya ba sogs pa ni lha mo rnams kyi tshig go/ /de bzhin du zhes pa bstan pa'o/ /med de zhes pa ni bshad pa'o/ /gal te dri ma'i sgrib bas bsgribs pa nyid yin na
<p>288a</p>
<p>288a.1</p>ci'i phyir 'di dag byang chub ce na/ gsungs pa mi shes zhes bya ba la sogs pa'o/ /brgyal pa ni dug zos pas myos pa'o/ /mi shes pa ni dug med par byed pa'i phyir yid la byed pa ni 'dir sems te de med pa'o/ /gti mug rnams spangs pa ni dug gi de nyid
<p>288a.2</p>shes pa'o/ /dug 'phrog pa'i de kho na nyid kyi yid yod pas na de nyid yid de gang zhig ces pa dang 'brel to/ /de yi mya ngan yongs su gcod/ /ces pa ni dug zos bas sdug bsngal gyis nyen pa'i mya ngan rnams gcod pa ste 'di ni dpe'o/ /don la sbyor ba'i phyir gsungs pa/ de bzhin zhes
<p>288a.3</p>bya ba la sogs pa'o/ /thar pa ni mya ngan las 'das pa'o/ /ngal byas zhes pa ni shin tu ngal bar byas pa'o/ /nyon mongs pa can ma yin pa'i phyir mi shes pa ni ma rig pa'o/ /sogs pa'i sgras ser sna dang / khro ba dang le lo la sogs pa'o/ /gti mug ni nyon mongs pa'i gti mug go/ / 
<p>288a.4</p>sogs pa'i sgras nyon mongs pa 'dod chags la sogs pa ste de nyid 'ching pa'o/ /sems can sangs rgyas pa nyid do zhes bya ba'i rigs pa gzhan gsungs pa/ sangs rgyas ma yin zhes bya ba la sogs pa'o/ /sems can gcig ces pa ni sems can gcig kyang ngo / /rdzogs pa'i
<p>288a.5</p>byang chub ces pa ni yang dag par rig pa'o/ /rang gi zhes bya ba ni sems kyi ste byed pa po'i drug pa'o/ /rigs kyis na gcig gi tshig tu smos te sems can thams cad kyi zhes bya ba'i don to/ /de rnams kyi yang dag pa gang rig pa yin zhe na/ gzung ba rang nyid ces pa'o/ /nyid ni
<p>288a.6</p>nges par gzung ba ste rang bzhin nyid ces bya ba'i don to/ /rang bzhin yang chos thams cad gnyis kyis stong pa nyid do/ /de mthong ba ni stong par mthong ba nyid do/ /de nyid byang chub ste sems can thams cad sangs rgyas nyid do stong pa nyid mthong ba tsam ni byang chub ma yin te/ de'i
<p>288a.7</p>tshe ji lta bu yin snyam pa la/ bde ba chen po gang yin pa de/ dmyal ba la sogs pa la bde ba med pas so snyam pa la gsungs pa/ dmyal ba zhes bya ba la sogs pa'o/ /rang bzhin zhes pa ni rang bzhin mnyam pa nyid kyis zhes bya ba'i don te/ stong pa nyid du mthong ba tsam dbyer
<p>288b</p>
<p>288b.1</p>med nyes bya ba'i bar du'o/ /'o na gang lha dang lha ma yin la sogs pa'i ci lta ba'i bde ba de lta bu dmyal ba la sogs pa la med do zhe na/ med mod gang yang lha dang lha ma yin gyi yang 'di ltar bde bar mi shes pa ste/ nges par 'phags pa rnams kyis lha dang lha ma yin bde bar mi
<p>288b.2</p>gzigs te/ mi rtag pa nyid kyis bral bas sdug bsngal ba nyid dang / zag pa dang bcas pa nyid kyis sdug bsngal gzhan gyi rgyu nyid do/ /de'i phyir bde ba chen po nyid kyi bde ba gang yin pa de dmyal ba la sogs pa dang / lha rnams la de bzhin du yod par rnam par gzhag pa nyid
<p>288b.3</p>de/ rnam par mi rtog par mtshungs pa'i phyir ro/ /rigs pa gzhan gsungs pa/ gzhan du zhes bya ba la sogs pa'o/ /gzhan du zhes pa ni rang gi sems las gzhan du'o/ /de'i phyir mthar phyin pa ni yang sems nyid byang chub yin pas sngar yang de rnams byang chub yin te
<p>288b.4</p>sems mnyam pa nyid kyis so/ /gdol pa zhes bya ba la sogs pas rgyud kyi che ba gsungs pa/ dgyes pa'i rdo rje zhes pa'o/ /dgyes pa ni snying rje ste/ bde ba chen po zhes bya ba'i don to/ /rdo rje ni shes rab ste/ stong pa nyid rtogs pa zhes bya ba'i don to/ /rtogs na zhes pa ni
<p>288b.5</p>dgyes pa'i rdo rje 'di gang du bshad pa'i gtan tshigs kyis rtogs shing khong du chud par byas na'o/ /bgrod pa ni zhes pa ni lus 'di'o/ /yul rnams gang gis rnam sbyong ba/ /zhes pa ni chos thams cad byang chub tu sgrub par byed pa'o/ /'di tsam gyis ni sdom pa zhus pa'i lan
<p>288b.6</p>no/ /phyag rgya zhus pa'i lan phyag rgya dang / mtshan ma dang / rtogs zhes bya ba la sogs pas btab nas/ de la zhus tshig brgyad la lan brgyad du 'gyur pas de rnams gsungs pa/ sa ni zhes bya ba la sogs pa'o/ /'dir zhus tshig rnams ni rdo rje snying po'i'o/ /sra ba nyid ni
<p>288b.7</p>sa'o/ /de yang gti mug dang sku'o/ /de dag gnyis ga rnam par snang mdzad do/ /de bas na de nyid kyi phyag rgyas gdab par rigs te/ mi bskyod pas ma yin zhes pa ni zhu pa'i don to/ /gzhan du ma yin zhes pa ni rten no/ /rol ba ni rnam par rol pa'o/ /rnam par snang
<p>289a</p>
<p>289a.1</p>mdzad ces pa ni rnam par snang mdzad du gnas pa ste/ de bas na sku zhes pa ni sku'i rang bzhin te/ puk+ka sI la thugs kyis te mi bskyod bas so/ /ri khrod ma zhes pa ni ri khrod ma la'o/ /gnas pa zhes pa ni rten dang gnas dang dbang du byas pa'o/ /sems zhes pa
<p>289a.2</p>ni sems kyis gnas so/ /gti mug ces pa ni sku'o/ /de bas na yang sems zhes pa ni ri khrod ma'o/ /gti mug ces pa ni rnam par snang mdzad kyis so/ /gzhan min zhes pa ni phyag rgya ste phyag rgya gzhan gyis ma yin pa'o/ /khrag ces pa ni bud med kyi me tog go/ /de bas na gzi brjid
<p>289a.3</p>kyi rang bzhin te kha dog gis so/ /'dod chags zhes pa gtum mo'o/ /ser sna'i rang bzhin zhes pa ni rin chen 'byung ldan gyis so/ /'dod chags phyag rgya zhes pa ni snang ba mtha' yas kyi phyag rgya chen pos so/ /'dod pa zhes pa ni tshang mas grub pa ste dbang bskur ba zhes ba'i don
<p>289a.4</p>to/ /de ni zhu tshig go/ /sngon du gsungs pa zhes pa ni puk+ka sI la gsungs bas so/ /'di ni lan no/ /rkun mo zhes bya ba la sogs pa la/ g+hasma rI'i bar ni rigs pa 'di nyid kyi de bzhin zhes pa ni ri khrod ma dang gtum mo dang g.yung mo'i zhus tshig rnams la ji skad gsungs pa'i
<p>289a.5</p>rim pas so/ /'dis ni dris tshig gsum mo/ /rigs pa des zhes pa ni ri khrod ma la sogs pa de bzhin du gsungs pa ni lan gsum mo/ /rdo rje 'dzin zhes pa ni rdo rje 'dzin pa'o/ /e waM zhes bya ba la sogs pa dgyes pa'i rdo rje'i gsung ngo / e waM yang dag bzhugs pa'i
<p>289a.6</p>zhes pa ni bdag med ma dang ldan pa'o/ /rdo rje sems dpa' zhes pa ni dgyes pa'i rdo rje'i rnal 'byor pa'o/ /bstan zhes pa ni sbyin pa'o/ /oM bshad zin to/ /in+da dza ma dza la dz+kha zhes pa ni phyogs kyi bdag po rnams spyan drang pa'o/ /b+hU ta bah+ni pA yu rAk+kha zhes pa ni mtshams kyi
<p>289a.7</p>bdag po rnams so/ /tsan+d+ra ni zla ba'o/ /sUdz+dza ni nyi ma'o/ /gnyis po 'di dag gnyis kyi khyad par gyi go rims bzhin du mA da bapra ste/ pha dang ma zhes bya ba'i don to/ /yang na mA da zhes pa ni sa'i lha mo'o/ /bA pa zhes pa tshangs pa'o/ /aT+Ta sa ba pa zhes pa ni klu brgyad do/ / 
<p>289b</p>
<p>289b.1</p>swA hA zhes pa ni swA hA'i sgra ste zhi bar byed pa'i don to/ /i daM ni 'di'o/ /ba lib+huMny+dza zhes pa ni gtor ma zo shig pa'o/ dzig+ha zhes pa ni snoms shig pa'o/ /ci snyam pa la gsungs pa/ phu l+lad+hU pa me tog dang sbo zhes bya ba'i don to/ /des cir 'gyur snyam pa la/ mAM sa b+hiM g+ha zhes
<p>289b.2</p>pa la/ mAM sa ni bdag gi'o/ /b+hiM lha ni rgyas par gyis shig pa'o/ /de ltar rang gi don byas nas aM b+ha sab kadz+dza sAng+ha zhes pa ni nga'i dgos pa thams cad sgrubs shig pa'o/ /de yang ci'i zhe na/ khag+ti khu Ni phaT gA ta ni bdag gi lus la rma dod pa dang snod yar sol cig pa'o/ /gal
<p>289b.3</p>te gtor ma byin nas phan yon tshigs su bcad pa gnyis kyis gsungs pa/ 'dis zhes bya ba la sogs pa'o/ /'byung po zhes pa ni 'byung po rnams so/ /de rnams zhes pa ni de rnams nyid do/ /bde ba rnyog med ces pa ni dri ma med pa'i dga' ba'o/ /lha zhes pa ni lha rnams
<p>289b.4</p>so/ /'gro ba rab tu 'byor pa zhes pa ni 'gro ba rab tu phun sum tshogs pa'i phyir rigs lnga'i sngags kyis lha rnams phun sum tshogs bar byed ces bya ba'i don to/ /dbang dang mngon skyod ces pa ni dbang dang mngon spyod do/ /'jigs pa ni 'joms pa'o/ /gsod pa dang
<p>289b.5</p>'gugs pa ni gsod pa dang 'gugs pa'o/ /zhi ba ni zhi bar byed pa'o/ /rgyas pa zhes pa ni rgyas par byed pa'o/ /'gyur zhes pa ni de la zhes pa lhag ma ste/ gang gi tshe 'dir gtor ma byin no zhes bya ba dang 'brel to/ /'dir zhes pa ni dgyes pa'i rdo rjer ro/ /'byung bo zhes pa ni dbang
<p>289b.6</p>bo la sogs pa'o/ /rtag tu zhes pa ni rgyun tu'o/ /rdo rje snying pos gsol ba zhes pa mi nus pa'o/ /ci'i phyir gong nyid du ma zhus she na/ rigs pa'i dbye ba las so/ /mkha' spyod ces pa ni mkha' spyod ma nyid do/ /sa spyod ma ni sa spyod ma'o/ /gang gi phyag rgya zhes pa ni gang gi phyag rgyas
<p>289b.7</p>so/ /bdag gis sngon ma 'tshal zhes pa ni sngar bdag gis shes par ma byas so/ /gsang ba gsum ji lta bu zhe na/ sku gsung thugs kyi dbye bas so/ /de ji ltar 'khor lo'i dbus su zhe na/ gsungs pa/ steng dang 'og ces bya ba la sogs pas steng 'og go rims bzhin du sbyor
<p>290a</p>
<p>290a.1</p>ro/ /gang gi phyir sku rdo rje ma ni sku rdo rje'i rang bzhin yin pas des na sku'i phyag rgyas gdab po/ /dbus kyi gnas su zhes pa ni dbus kyi gnas su bskyed pa'o/ /rigs ni rnam pa drug ces pa ni rnam pa drug ste/ mi bskyod pa dang / rnam par snang mdzad dang / rin
<p>290a.2</p>chen 'byung ldan gsum dang / snang ba mtha' yas dang / phrag dog ste gnyis dang de nas rdo rje sems dpa' ste gcig go/ /'di dag gcig par bsgom par bya snyam pa la/ gsungs pa/ zhe sdang gti mug ser sna dang / 'dod chags phrag dog bde ba'o/ /zhes pa ste/ zlas dbye ba'i
<p>290a.3</p>tshig bsdu pa'o/ /'di yi dag pa zhes pa ni zhe sdang la sogs pa rnams so/ /rim pa bzhin zhes pa ni go rims ji ltar bar ro/ /de ltar rigs drug go/ /ji ltar 'dir lnga dang gsum dang gcig par 'gyur zhe na/ de tshigs su bcad pa gnyis kyis gsungs pa/ rdo rje sems dpa'
<p>290a.4</p>zhes bya ba la sogs pa'o/ /drug dang lnga zhes pa ni drug po rnams dang / yang lnga bo rnams so/ /rgyud thams cad ces bya ba ni dgyes pa'i rdo rje'i rgyud ma lus pa de dag nyid do/ /rgyud thams cad kyi phyag rgya yang yin mod kyi/ phyag rgya bye brag tu gzung ba ni gtsor bstan pa'i phyir ro/ / 
<p>290a.5</p>de'i bsdus pa'i don ni mdor bsdus pa'i don to/ /de gsal bar byed pa'i le'u la yang de skad ces gsungs so/ /dgyes pa'i rdo rje'i dka' 'grel mu tig phreng ba zhes bya ba las rtog pa gnyis pa'i le'u bzhi pa'i bshad pa'o// //phyag ni bcu drug ces pa la sogs pa
<p>290a.6</p>ni he ru ka'i bzhengs pa'i le'u 'chad de zhal zhes pa ni zhal gdong ngo / /brla dang byin pa dang rkang pa'i bol rnams bsdus pa ni zhabs so/ /mgul pa ni mgrin pa'o/ /bdag gi 'khor lo zhes pa ni bdag gi dkyil 'khor ro/ /rnal 'byor ma bco lnga rnams ni nang gi rim pa la
<p>290a.7</p>bzhugs pa lnga dang / phyi'i rim pa la bzhugs pa'i bcu po rnams kyis so/ /yongs su bskor ba ni yongs su bskor ba gang yin pa de la de skad du gsungs so/ /sngon ma 'tshal zhes pa ni lha'i le'ur ma gsungs pa'i phyir ro/ /thod pa pad+ma ste/ bde ba skyong ba'i phyir ro/ /yang
<p>290b</p>
<p>290b.1</p>dag rab tu bshad ces pa ni yang dag par rab tu bshad ces bya'o zhes so/ /'khor lo zhes pa ni nga'i 'jig rten gyi dkyil 'khor ro/ /ji ltar sngon gsungs pa zhes pa ni ji ltar khyod kyi de bzhin no zhes pa'i don to/ /bzhes pa ni nga ste/ mngon par byang chub pa rnam pa lnga'i rim
<p>290b.2</p>pas 'og nas 'byung ba dpal he ru ka'i sku mngon par gsal bar gyur pa'i bcom ldan 'das rdo rje sems dpar ro zhes pa'i don to/ /bsams te zhes pa ni bsgom par bya zhes pa'o/ /khyod dang lhan cig ces pa ni mA ma kI bdag med ma'i sku ru mngon du gyur ba dang lhan cig ldan par
<p>290b.3</p>byas pa'o/ /rnam par dpyod par mthar thug pa'i sngon rol du spro ba'i dga' ba zhes pa ni 'dod chags chen po'o/ /rjes su zhes pa ni de'i rjes su ste/ de nas zhes so/ /chags pa chen po ni rjes su chags pa ste/ rnam par dpyod pa'i mthar thug pa'i mchog tu dga' ba'o zhes bya
<p>290b.4</p>ba'i don to/ /de gnyis ni 'dod chags chen po dang rjes su chags pa ste/ des nye bar mtshon pa'o/ /de'i rjes su lhan cig skyes dga'i rang bzhin no/ /zhes pa ni lhan cig skyes pa'i dga' ba'i rang bzhin de'i ngo bo ste/ de rig pa'i dus na rang bzhin gzhan dag mi rig pas na'o/ /des
<p>290b.5</p>na de tsam ngo bos mtshon to zhes pa'i don to/ /'di nas bzung ba rnams phal cher rim pa tha dad pa ste/ /'dir 'brel ba'i rim pas bshad par bya ba yin gyi tshig gi rim pas ni ma yin no/ /des na/ lhan cig skyes dga' rang bzhin can/ /zhes pa ni 'di'i rjes de la de nas rdo rje zhes
<p>290b.6</p>bya ba la sogs pa'i tshigs su bcad pa lnga rnams blta bar bya'o/ /de nas zhes pa ni de'i de ma thag par ro/ /rdo rje zhes pa ni de nyid rdo rje sems dpa'o/ /chags chen las zhes pa ni 'dod chags chen po las skyes pa lhan cig skyes pa'i dga' ba'i rgyus so/ /zhu bar gyur zhes pa ni zhu
<p>290b.7</p>ba'i ye shes kyi gzugs su gyur pa'o/ /rig mar bcas pa zhu bar 'gyur/ /zhes pa ni lhan cig pa'i sbyor bas zhu bas na gsum pa'o/ /bsam par bya'o zhes pa ni de'i de ma thag par ro/ /rdo rje zhes pa ni de nyid rdo rje sems dpa'o/ /chags chen po dag rnam par zhu bar bsam mo zhes pa'i
<p>291a</p>
<p>291a.1</p>don to/ /de nas zhes pa ni rnam par zhu ba'i de ma thag par ro/ /lha mo zhes pa ni sbos byed ma dang / ri khrod ma dang gtum mo dang / g.yung mo rnams rang rang gi phyogs rnams nas byon pas rang rang gi gnas rnams la 'dug pa rnams so/ /bskul zhes pa ni zhu ba'i ting nge
<p>291a.2</p>'dzin las bskul te slong pa'o/ /sna tshogs glu zhes pa ni re re zhing tshigs su bcad pa re res so/ /de'i nye bar mchod pa ni 'bul ba yin pa de bas na'o/ /de thog mar spros byed mas bskul ba/ rje btsun bzhengs zhes pa ni rje btsun bzhengs shig zhes pa'o/ /thugs rjer ldan yid ces pa
<p>291a.3</p>ni yid thugs rje chen du mdzad nas so/ /bdag ces pa ni bdag la'o/ /yongs su skyobs zhes pa ni bdag la yongs su skyobs shig ces pa'o/ /cis she na/ bde chen zhes pa ste/ bde ba chen po ni thar ba chen po'i bde ba'o/ /de'i don du sbyor ba ste/ zhu ba las byung ba'i dgyes pa'i rdo rje
<p>291a.4</p>khyod bzhengs shig ces pa'o/ /stong pa'i rang bzhin thong mdzod la/ /zhes pa ni stong pa'i rang bzhin te ngo bo spongs shig ces pa ste/ /zhu ba'i gzugs thong mdzod ces pa'i don to/ /ri khrod ma'i dgos ba sgrubs shig/ /ces pa ni ri khrod ma'i bya ba sgrub tu gsol zhes pa'o/ /de nas gtum mo'i
<p>291a.5</p>ste/ 'jig rten nyan mnan zhes pa ni 'jig rten ba kun gyi don bya bar snyan gsan pa ba pa'o/ /khyab bdag bde ba zhes pa ni kye khyab bdag bde zhes bod pa'o/ /stong ba nyid kyis ci'i phyir bzhugs/ /zhes pa ni stong pa nyid de zhu ba'i gzugs kyi bzhugs pa ci'i phyir zhes so/ /gtum
<p>291a.6</p>mo bdag ni gsol ba 'debs pa na gtum mo bdag ni shin tu gsol ba 'debs so zhes bya ba'i don to/ /ci ste gsol ba 'debs she na/ khyod ma gtogs par phyogs mi khums zhes pa ste/ khyod dang bral na ni phyogs su mi mthong ba ste/ 'thoms na mun pa'o dngos po tsam zhig mthong bar
<p>291a.7</p>'gyur ro/ /zhes pa'i don to/ /de nas g.yung mo'i ste/ mig 'phrul mnga' ba khyod bzhengs shig/ /ces pa ni kye mig 'phrul mkhan khyod bzhengs mdzod ces pa ste/ mig 'phrul mkhan lta bu'o zhes pa'o don to/ /da ni mig 'phrul lta bu ma yin no zhes gal te gsung ngo zhe na/ 'dir gsungs
<p>291b</p>
<p>291b.1</p>pa bdag ni khyed kyi thugs 'tshal pa ste/ bdag ni khyed kyi thugs rgyu dang bcas par 'tshal ba yin no zhes so/ /g.yung mo bdag ni yul chen mo/ /zhes pa ni g.yung mo bdag ni grong khyer chen po ba yin pas bsgrangs pa ste/ bdag cag la khyed kyis slu ba'i mthu med do zhes par dgongs
<p>291b.2</p>so/ /des na don med pa ma mdzad ces te ma mdzad cig ces pa'o/ /thugs rje rgyun 'chad ces pa ste/ thugs rje'i rgyun bar chad cing chad pa ste zhu ba des so/ /yang na thugs rje rnam par spangs te zhu ba'i gzugs ngas bzlog par ma mdzad cig ces pa'o/ /tshigs su bcad pa lnga po 'di'i
<p>291b.3</p>de ma thag par yang aM hUM dag gis zhes bya ba la sogs pa'i tshigs su bcad pa gcig po 'di blta bar bya'o/ /rdo rje can chen po zhes bya ba ni dgyes pa'i rdo rje'o/ /zhu pa las skur bzhengs pa zhes pa ni bskul ba'i glu bzhi po'i ngo ru byas pas de zhu ba'i gnas skabs spangs te bzhengs pa'o/ /aM
<p>291b.4</p>hUM dag gis zhes pa ni zhu ba bsdus pa las skyes pa'i yi ge aM dang bcas pa'i yi ge hUM gis bskyes pa'o/ /brdebs pa ni kun tu brdebs pa'o/ /bsdigs pa zhes pa ni dang po'i don la gnyis pa'o/ /de lta bur zhal brgyad ces pa'ang gnyis bar blta'o/ /tshigs su bcad pa 'di'i rjes thogs
<p>291b.5</p>su zhal brgyad zhabs ni bzhi bzhes pa la sogs pa'i tshigs su bcad pa lnga po dang 'brel pa'o/ /zhal ni zhal lo/ /zhabs ni brla dang byin pa dang rkang par bcas pa'o/ /'di yis bdud bzhi mnyam par mnan pas na de skad ces gsungs so 'jigs zhes pa ni 'jigs su rung ba'o/ /mgo bo'i phreng
<p>291b.6</p>bas do shal byas/ /zhes pa ni mgo bo'i phreng ba la 'di'i do shal byas pas de skad ces bya'o/ /gar dang zhes pa ni shin tu drag po'i gar gyis so/ /'jigs par mdzad ces pa ni ji ltar 'jigs par 'gyur ba de lta bu'i kha dog sngon por ro/ /sku zhes pa ni sku lus so spro zhes ba ni 'gro ba'o/ /dga' ba zhes
<p>291b.7</p>pa ni mchog tu dga' ba'o/ /de gnyis ni sprod do/ rnam par rtog pa dang bcas pa'i phyir ro/ /de snyoms par 'jug pa ni de mngon sum du bya'o/ /de kho na nyid 'di'i phyag rgya gang dang ldan par zhe na/ 'dir gsungs pa/ bdag med ma dang lhan cig sbyor/ /zhes pa ste bdag med ma zhes pa na bdag
<p>292a</p>
<p>292a.1</p>med mas so/ /khro gnyer med pa zhes pa ni spros pa med pa'i bde ba ste rang bzhin dga' ba'o/ /de rnyed pa ni thob pa dang ldan pa'o/ /de kho na nyid 'di'i phyag rgyas gdab bya gang yin na/ 'dir gsungs pa/ khro gnyer med pa'i rang bzhin du'o zhes pa ste/ spros pa thams
<p>292a.2</p>can kyi gnyen po'i phyogs nyid kyi phyir khro gnyer med pa'i rang bzhin gang yin pa de dgyes ba'i rdo rje'i sku ste/ de 'di la yod pas na de skad ces bya'o/ /de lta bu'i de kho na nyid 'di ni dgyes pa'i rdo rje'i 'khor lo'o/ /de las bzlog pa ni bdag med ma'i 'khor lor shes par bya ste/ gtso
<p>292a.3</p>bo'i dbye bas ni zhal brgyad po rnams kyi nang nas gang dag ji ltar pa lta zhe na/ 'dir gsungs pa/ rtsa ba'i zhal ni zhes bya ba la sogs pa ste/ nag po chen po ni shin tu gnag pa ste sku bzhin no/ /rnam par gtsigs par mdzad ces pa ni mche ba rnam par gtsigs pa'o/ /nyi shu rtsa bzhi spyan
<p>292a.4</p>gyis phyug /ces pa de ji lta bu zhe na/ zhal brgyad po'i so so re re la spyan gsum gsum dang ldan pa'i phyir ro/ /tshigs su bcad pa lnga po 'di'i rjes thogs su sgeg po zhes bya ba'i tshigs su bcad pa gcig pa 'di sbyar te/ zhal thams cad ni spyir sgeg por ro/ /dkar po ni zhi
<p>292a.5</p>bar ro/ /mi dkar ba ni drag por ro/ /lha mo rnams la ni ci rigs par sbyar ro/ /de'i rjes thogs su ni glang po rta bong zhes pa la sogs pa tshigs su bcad pa gnyis po'o/ /bong ni bong bu'o/ /glang ni ba lang ngo / /byi la ni byi la nyid do/ /gnyis 'thung la sogs pa ni g.yas pa'i
<p>292a.6</p>phyag brgyad po rnams su mtshan ma de rnams so/ /sa la sogs pa rnams ni phyag g.yon pa rnams su thod pa brgyad du mtshan ma de rnams gang yin pa'o/ /'di dag thams cad kyis ni dang po'i rnal 'byor zhes bya'i ting nge 'dzin bstan to/ /'di'i mthar ni grong khyer zhes pa la sogs
<p>292a.7</p>pa'i tshigs su bcad pa drug po'o/ /grong khyer yid 'ong der zhes pa ni dkyil 'khor nyams dga' ba der ro/ /khyod ni bdag med ma ste de dang bcas pas so/ /nga zhes pa ni dgyes pa rdo rje dang rol bar ro/ /rol ba ni rol bzhin pas so/ /ci yis rol zhe na dga' bas zhes pa ste/ 
<p>292b</p>
<p>292b.1</p>dga' ba ni sgyu ma'i bde ba ste/ de shin tu rgyun mi 'chad pas so zhes pa ni gtsub shing gtsubs pa'i me'i tshul kyis nges par brton pa'i dkar mo'o/ shar sgo ru ni yang dag gnas/ /zhes pa ni yang dag par zhugs pa'o/ /dbang por phyogs zhes pa ni brgyad char yang dag
<p>292b.2</p>par sbyar te/ dbang po ni rang gi bdag po la'o/ /phyogs pa ni 'di las lta ba'o/ /'di dag ni dbang por blta ba ste/ yi ge ra'i yi ge er bsgyur ba'i sgras so/ /gtsub shing shes pa ni 'dis gtsubs pas so/ /yang zhes pa ni phyis so/ /chen po gnyis ni zhes pa ni dga' ba chen po'i
<p>292b.3</p>lhag ma ni go sla'o/ /tshigs su bcad pa drug po 'di'i de ma thag par ni gtso zhes pa la sogs pa'i tshigs su bcad pa gcig por sbyar te/ 'di rnams zhes pa ni rnal 'byor ma brgyad po de rnams rim pa ji lta ba bzhin du gdon par bya'o/ /gang nas she na 'dir gsungs pa/ bdag
<p>292b.4</p>po zhes bya ba la sogs pa ste/ de la bdag po ni dkyil 'khor gyi dbang phyug go/ /dga' ma ni bdag med ma'o/ /de dag gi sa bon dag gis pad+ma'i nang na byang sems zhu ba'i tshul gyis so/ /aM hUM dag gis zhes pa ni yi ge hUM dang yi ge aM dag gis so/ /'bar gtsigs zhes pa ni
<p>292b.5</p>'bar ba rnams kyis kun nas gtsigs par 'phro ba ste/ de yang yin la sdong bo yang yin pas de skad ces bya'o/ /tshigs su bcad pa gcig po 'di'i mthar ni dkar mo zhes bya ba la sogs pa'i tshigs su bcad pa brgyad po'i 'di sbyor ro/ /ro hi ta zhes pa ni nya'i khyad par ro/ /rde'u chung
<p>292b.6</p>ni cang te'u'o/ /phag pa ni phag rgod do/ /zla ba ni nor bu zhes pa ni nor bu chu shela'o/ /nye dbang ni khyab 'jug go/ /nyi ma'i bu ni gshis rje'o/ /lus ngan ni nor sbyin no/ /stan ni gdan te rim pa ji lta ba bzhin no/ /tshigs su bcad pa brgyad pa 'di'i mthar ni ma mo'i 'khor lo zhes bya
<p>292b.7</p>ba la sogs pa'i tshigs su bcad pa gcig po sbyar te/ 'khor lo ni tshogs so/ /'di thams cad kyi 'khor lo'i rgyal bo'i mchog ces bya ba'i ting nge 'dzin gnyis pa bstan to/ /gsum po ni las rgyal po'i mchog gi ting nge 'dzin te de ni rnal 'byor gyi cha dbye ba dang ldan
<p>293a</p>
<p>293a.1</p>pa'i rgyud kyi rjes su 'brangs nas rgyud dag tu blta bar bya'o/ /de lta bu'i ting nge 'dzin gsum po 'di dang ldan pas sngags kyi bzlas pa dang bcas pas sngon du bsnyen pa la sogs pa bya'o/ /de bas na de'i skabs la bab pas bcom ldan 'das la yum gyi zhus
<p>293a.2</p>nas bcom ldan 'das kyis bka' stsal pa'o/ /de gnyis ka'i skabs dbye ba'i phyir gsungs pa/ rdo rje zhes pa la sogs pa'o/ /ji lta bu zhe na/ sngags de 'dir gsungs pa/ bud med rnams kyi zhes pa la sogs pa ste go sla'o/ /de ni nga yis zhes pa la sogs pa la/ de ni
<p>293a.3</p>zhes pa ni ji lta bu 'dod pa'i sngags de bcom ldan 'das kyi gsungs pa'o/ /gang zhes pa ni las gang yin pa rnams so/ /bkug pa zhes pa ni sngags 'di yis bkug pa'o/ /rnal 'byor bdag nyid ces pa ni rnal 'byor ba ste lhag ma ni go sla'o/ /sngags gsungs pa/ rig
<p>293a.4</p>byed ces pa la sogs pa ste thog ma'i yi ge ni oM mo/ /rgyan ces pa ni rang bzhin nyid kyis so/ /sngags mthar ni yi ge ha dbyangs yig bcu gnyis dang ldan pa rnams so/ /phaT swA hA ni mthar thug pa'o/ /dkyil 'khor mchog tu zhus pa zhes pa ni ri mo'i dkyil 'khor ro/ / 
<p>293a.5</p>de la zhes pa ni de nyid la'o/ /ston pas zhes pa ni bka' stsal to/ /zhes pa lhag ma'o/ /ye shes cher ldan zhes pa ni slob dpon no/ /dkyil 'khor rang gis bri bar bya/ /zhes pa ni bris sku mkhan la sogs pas mi bri ba'o/ /bum pa rnams la bri zhes pa ni bum pa la tshon bri
<p>293a.6</p>ba'o/ /brgyad ces pa ni lha mo brgyad rnams kyi ste/ don gyis na rnam par rgyal bar rgyal ba'i bum pa dang las thams cad pa'i bum pa yang ngo / /rdul tshon gang gis dkyil 'khor bri bar bya zhe na/ 'dir gsungs pa/ rin chen lnga rnams phye ma yis/ /zhes pa la sogs pa'o/ /de'i dbus
<p>293a.7</p>su zhes pa ni phyi'i rim pa'i dbus su ste/ snying po'i rim pa'i pad+ma la dgongs so/ /ze'u 'bru zhes pa ni ge sar ro shar b+ha zhes pa ni seng ge'i rgyal po'o/ /lha mo rnams kyi zhes pa la sogs pa ni ji ltar lha mo rnams kyi kha dog de bzhin du mtshan ma rnams so zhes pa'i don to/ /dbus su
<p>293b</p>
<p>293b.1</p>thod pa dkar po gang yin de la ni sna tshogs rdo rjes mtshan pa bri bar bya'o/ /rnam rgyal bum pa der gzhag par bya zhes bya ba'i don gyis de nas ji lta ba'i gnas rnams su dbang bskur ba'i bum pa rnams gzhag par bya'o/ /zhes shes par bya'o/ /gzhug par bya zhes pa ni gzhug pa'i
<p>293b.2</p>bya ba rnams bya'o zhes pa'i don to/ /brgyad gnyis lon pa zhes pa na lo bcu drug lon pa'o/ /rig ma brgyad ces gsungs pa 'di dag gang zhe na/ 'dir gsungs pa skyed ma zhes pa la sogs pa ste/ de rnams ni ming la sogs pa rnams kyis de rnams gzung bar bya ba yin gyi rang gi ngo bo
<p>293b.3</p>de dag nyid ni ma yin no/ /sgyug mo ni sgyug mor grags pa ste/ chung ma'i skyed byed ma'o/ /'di rnams kyis zhes pa'i drug pa ni 'di rnams la zhes gnyis par sbyar ro/ /ji ltar bshad pa zhes pa ni dbang bskur ba'i le'u ru'o/ /mchog cing bstod pa dang / mchod pa ni bstod cing mchod
<p>293b.4</p>pa'o/ /khyad par zhe pa ni khyad par dga' ba las ni sngon ma'o/ /mchog dga'i mthar zhes pa ni mchog tu dga' ba las gzhan pa ste phyi ma'o/ /de yang gang yin zhe na/ 'dir gsungs pa/ mtha' zhes pa ste shes rab dang ye shes so zhes pa'i don to/ /de nyid ni rgyud rnams kun tu
<p>293b.5</p>sbas pa zhes pa ste/ gsal bor ma mdzad do zhes so/ /mthar thug rab gsal pa'o/ /zhes pa ni rgyud thams cad kyi mthar thug pa 'dir ni rab tu gsal bar gsungs pa'o/ /de rnams kyi ni rgyud 'di rgyud thams cad kyi bla mar gsungs so/ /de yi skad cig ji ltar blta/ /zhes pa ni/ 
<p>293b.6</p>de shin tu yang gsal bar bya ba'i phyir zhus pa'o/ /thog ma zhes pa la sogs pa ni lnga bo 'di rnams ni med pa'i don to/ /thog ma dang tha ma ni rim pa ji lta bar mchog dang khyad par dag go/ /srid pa dang mya ngan las 'das pa yang de dag nyid do/ /'dod chags dang 'dod chags dang bral
<p>293b.7</p>ba de dag nyid kyang 'di nyid la'o/ /de la lhan cig skyes pa la ltos nas snga ma nyid yin pas thog ma'o/ /phyi ma nyid yin pas tha ma'o/ /de nyid 'di las srid pa'o zhes bya ba dang de 'gags pa nyid yin pa'i phyir mya ngan las 'das pa zhes bya bar 'gyur zhing / lhan cig skyes pa'i dga' ba
<p>294a</p>
<p>294a.1</p>skyes pa la dmigs pa'i phyir na chags pa yin la 'gags ma thag pa'i lhan cig skyes pa'i dga' ba mi dmigs pa'i phyir na chags pa dang bral ba'o/ /de dag las kyang dman pa'i phyir na dga' ba dang po nyid ni dbu ma ste/ snang ba ni 'bring po zhes gsungs te de yang dper na lus 'bring po zhes bya ba
<p>294a.2</p>dang / tshe na lo na 'bring po zhes bya ba lta bu'o/ gang zhig ni de rnams gsum char du yang 'gyur ba ma yin no/ khyad par gyi dang po mchog dga'i mtha' zhes pa ni 'das ma thag pa rab tu gsal bar byas pa'o/ /'di ni mchog tu bde ba chen po zhes pa ni 'di ni bde ba chen po'i mchog nyid de lhan cig skyes pa'i dga' ba
<p>294a.3</p>zhes pa'i don to/ /de lta bu de nyid kyis skad cig ma'i nges pa bshad pa'i phyir gsungs pa/ bdag med gzhan yang med pa'o/ /zhes pa ste gang de ltar bu de nyid la gzung ba po gzhan du snang ba dang / 'dzin pa po bdag tu snang ba de dag med bde ba dam pa tsam gnyis med cing dmigs su med pa'i mtha' yas pas rab
<p>294a.4</p>tu gsal ba de nyid ni rang bzhin dga' ba'o zhes pa'i don to/ de skad du 'du ba'i le'u las gsungs pa/ dga' ba cung zad bde ba ste/ /mchog tu dga' ba de bas 'phel/ /khyad par dga' ba chags bral 'gyur/ /lhag ma lhan cig skyes dga' ba/ /dang po reg par 'dod pa ste/ gnyis pa bde ba 'dod pa'o/ gsum
<p>294a.5</p>pa bde ba zhig pa ste/ /de phyir bzhi pa bsgom bya yin/ /mchog tu dga' ba sred par gsungs/ /mya ngan 'das pa dga' bral yin/ /dbu ma dga' ba tsam nyid de/ /lhan cig skyes pas de rnams spangs/ /zhes so/ /slob ma la dbang bskur ba'i le'u las gsungs pa/ chags med chags dang bral ba'ang med/ /dbu mar yang ni mi dmigs pa/ / 
<p>294a.6</p>gsum pa rnams ni bral phyir nyid/ /rang bzhin yang dag byang chub gsungs/ /zhes pa dang / yang na thams cad bdag nyid do/ yang na thams cad rnam par spangs/ /khyad par dang po mchog bya ba/ /dga' ba gsum po spangs pa'o/ /zhes so/ /gang de ltar bsgom par bya ba yang bzhi pa yin la/ /slob ma la dbang bskur ba'i le'u las kyang / dang po
<p>294a.7</p>dga' ba tsam nyid de/ mchog tu dga' ba grangs gnyis pa/ gsum pa khyad par dga' bar bshad/ bzhi pa lhan cig skyes zhes brjod/ /ces pas ni khyad par dga' ba gsum par bstan la/ rang bzhin bzhi pa zhes bshad pa ji lta bu zhe na/ /spang bya'i dga' ba gsum pa bgrangs nas/ de nas ni blang bar bya ba'i lhan cig skyes
<p>294b</p>
<p>294b.1</p>pa'i dga' ba'i bgrang ba de bshad pa yin gyi/ der 'dir skye ba'i rim pas ma yin pas na 'dir skyon de med do/ /gal te yang / bdag med gzhan yang med pa'o/ /zhes pa 'dis ni de kho na nyid kyi rang gi ngo bo de gsungs pas skye bar 'os na gang gi tshe rang gi ngo bo bstan pa de'i tshe yang de lta bu nyid med do zhe na/ de'i phyir gsungs
<p>294b.2</p>pa rang gi lag pa g.yas dang gzhan/ /zhes pa la sogs pa ste longs spyod ces bya ba ni rnam par spyod pa yongs su smin pa na'o/ /btsir bar bya zhes pa ni sna'i rtse mo ste brla gnyis ji lta ba bzhin du myur du btsir bas lan gnyis su dor ro zhes pa'i don to/ /yang na rim pa gnyis dag ste/ gcig ni phyi'i rig mas so/ / 
<p>294b.3</p>gnyis pa ni bsams pas so/ /de la dang po ni rab tu grags pa nyid do/ /gnyis pa gsungs pa/ rang gi lag pa g.yas dang gzhan/ /zhes bya ba la sogs pa ste/ gnyis kyis mnan zhes pa ni de dag gis pad+ma'i sgor byas pa'o/ /lhag ma ni snga ma bzhin no/ /de las skyes pa'i ye shes ni lhan cig skyes pa zhes bya'o/ /de yang dang por
<p>294b.4</p>man ngag tsam gyis ni mngon du gyur pa ma yin te/ gzhon nu ma'i bde ba bzhin/ /zhes so/ dper na gzhon nu ma'i bde ba mdzad mos nye bar bstan du zin kyang de nyid skyed pa ni ma yin no/ /ji ltar zhe na/ de las longs spyod pa'i dus na gdod skye ba lta bu'o/ gang zhig gis lhan cig skyes pa mngon du byas pa des kyang mngon du smra bar
<p>294b.5</p>mi nus pa'o/ /'di bshad par 'dod nas gsungs pa/ cung zad yang zhes pa la sogs pa ste/ de la zhes pa ni dus der ro/ lkugs pa'i rmi lam ji bzhin no/ /zhes pa ni dper na lkugs pa'i rmi lam gsal por mthong yang mngon du smra bar mi nus so/ /bla mas kyang lhan cig skyes pa de bzhin no/ /de yang gang zhe na/ mchog gi mtha'
<p>294b.6</p>dang dbus khyad par/ zhes pa ste mchog tu dga' ba'i mtha' ni mchog dga'i mtha' ste phyi ma'o/ /dbus khyad par zhes pa ni khyad par dbus zhes bya bar sbyar te/ gung nyi ma zhes pa lta bu'o/ /gnyis po dag gi dbus ni de yin zhes byar rung gi bral ba 'ba' zhig gi ni ma yin no/ /zhes zer na gang gnyis po dag dang 'brel
<p>294b.7</p>ba de gcig gis kyang smra bar mi rung ste/ dper na gau rA'i bu gzhon nu smin drug ces zer ba dang dbang phyug chen po'i bu gzhon nu smin drug ces zer ba de lta bur 'di yang mchog dang khyad par dag gis dbus ni khyad gyi dbus so zhes gsungs so/ /stong las stong ni zhes pa ni gzung ba dang 'dzin pa rnam par
<p>295a</p>
<p>295a.1</p>spangs pa'i rnam par shes pa tsam gnyis med pa ni stong pa nyid de/ de las kyang stong pa nyid snang ba med pa rnam par shes pa tsam po de nyid stong pa nyid de de nyid he ru ka ste/ gnyis su 'dzin pa dang gnyis su snang ba de nyid kyis zos pas na'o/ /ni zhes pa'i sgra ni khyad par du bya ba'i don to/ /'di ni de'i rang gi ngo bo gsungs pa
<p>295a.2</p>yin gyi yang bstan pas mngon du gyur pa ni med do zhes bya ba'i don to/ /de ltar ji srid dpe'i lhan cig skyes pa yang shin tu rtogs par dka' na don gyi lhan cig skyes pa lta ci zhig kyang smos te/ rnal 'byor ma rnams 'du ba'i le'u las gsungs pa/ rang bzhin gzhan gyis bstan mi nus/ /gang nas kyang ni rnyed mi 'gyur/ /bla ma brgyud
<p>295a.3</p>thabs bstan pa las/ /bsod nams las ni rang gis rtogs/ /zhes so/ /'di ni le'u 'di'i bsdus pa'i don to/ /rgya cher ni bdag gis byas pa'i dkyil 'khor gyi sgrub thabs dgyes pa'i rdo rje 'byung bar blta bar bya'o/ /dgyes pa'i rdo rje'i dka' 'grel mu tig phreng ba zhes bya ba las rtog pa gnyis pa'i le'u lnga pa'i bshad pa'o// // 
<p>295a.4</p>lha mo zhes bya ba la sogs pa la mchan khung dag tu zhes pa ni mchan khung gnyis dag tu'o/ phyag rgya lnga zhes pa ni phyag rgya lnga bzung ba'i phyir ro/ /cho ga zhes pa ni thabs so/ /bya ba ni spyod pa'o/ /dam tshig mtshungs pa la gnas pas so/ /pir gyis zhes pa ni pir nyid kyis so/ /dam tshig byin brlabs sbyor zhes
<p>295a.5</p>pa ni lha mo'i gzugs su bsgom pa'i phyir ro bza' bar bya zhes pa ni zos nas te/ bri bar bya zhes pa snga ma dang 'brel to/ /gzugs dang na so dag gis skal pa bzang po gang yin pa de la de skad ces bya'o/ /dgyes pa'i rdo rje'i dka' 'grel mu tig phreng ba zhes bya ba las rtog pa gnyis pa'i le'u drug pa'i bshad pa'o// // 
<p>295a.6</p>de nas zhes pa la sogs pa la/ ji lta zhes pa ni ji ltar bgyi zhes pa'o/ /mar nag gi gnas su tshil chen po byas pa'i dud pas snag tshar byas pa de snag tsha'o/ 'grub mi 'gyur zhes pa na sgrub pa pos so/ /'jig rten gzhan du'ang min zhes pa ni 'jig rten gzhan te skye ba phyi ma rnams su'o/ yang dag rab sbyin ldan pa'i zhes pa
<p>295a.7</p>ni yang dag par sbyin par rab tu zhugs pa'o/ /res 'ga' ni brgya la ma 'ga' zhig na'o/ /lam gyi spyod yul zhes pa ni lam du 'gro ba na'o/ /bstan bya yin zhes pa ni ston pa po'o/ /gang du zhes pa ni tshogs kyi dkyil 'khor du'o/ /grong zhes pa ni khyim mo/ /dgu zhes pa ni grangs dgu'o/ /dam tshig ces pa ni sA lu las skyes
<p>295b</p>
<p>295b.1</p>pa la sogs pa'o/ /skal chen zhes pa ni bdag nyid chen po'o/ /dgyes pa'i rdo rje'i dka' 'grel mu tig phreng ba zhes bya ba las rtog pa gnyis pa'i le'u ste bdun pa'i bshad pa'o// //de nas zhes bya ba la sogs pa la/ sdom pa ni zung thub pa la sogs pa'o/ /sbyong ba ni dga' bar smra ba la sogs pa'o/ /gzugs ni
<p>295b.2</p>mdog dang / rnam pa dang / dri la sogs pa'o/ /ri dgas lte ba ni gla rtsi'o/ /de dang mtshungs pa'i snod ces te 'dra bar snang ba'o/ /utA la mi ut+pal la nyid de de lta bu zhes pa'i sgras ni 'dir yang sbyor ro/ /rgyu zhes pa ni 'byung ba ste dri zhes bya bar 'brel to/ dri zhim par zhes pa ni dri yid du 'ong ba'o/ /khwa'i mchu zhes pa ni a ga ru nag po'o/ /skye
<p>295b.3</p>zhing skye bar zhes pa ni skye zhing skye ba rnams su'o/ /'gyur bar shog ces pa ni thob par shog ces pa'o/ /'dur ba zhes pa ni 'dul bar bya ba'o/ bsnyen gnas zhes pa ni zla ba nya ba la sogs pa rnams su skya rengs shar ba nas skya rengs shar ba'i bar du bslab pa'i gzhi brgyad po la gnas pa'o/ bslab pa'i gzhi bcu
<p>295b.4</p>zhes pa ni ji srid 'tsho ba'i bar du lus dang ngag gis log par spyod pa bdun po dag las ldog par las blangs pa dang / yid kyis log par spyod pa rnams pa gsum po mi byed pa'o/ 'dod chags dang bral bar smra ba ni bye brag smra ba ste/ de lta bu de nyid ni bye brag tu smra ba'o/ /de nyid kyi nyan thos kyi theg pa ste gdams ngag brgyab dang
<p>295b.5</p>sgo lam gsum pa'i phreng ba la sogs pa'i lung ngo / /mdo sde zhes pa ni theg pa chen po'i mdo sde shin tu zab pa ma yin pa rnams te de yang tshigs su bcad pa gcig pa zhes bya ba dang / tshigs su bcad pa bzhi pa zhes pa dang / tshigs su bcad pa gnyis pa'i gzungs zhes bya ba dang / /sgo drug pa zhes bya ba dang / bzang po spyod pa
<p>295b.6</p>dang chos bzhi pa dang rgya cher rol pa dang / sa bcu'i mdo la sogs pa rnams so/ /rnal 'byor sbyong ba zhes pa ni sna tshogs pa 'di dag ni sems tsam ste/ don du snang ba rnams ni bden pa ma yin zhing sems nyid bag chags kyi stobs las de lta bur skye bar rmi lam ji lta ba bzhin no zhes so/ /dbu ma zhes pa la dbu ma ni lam ste/ de yang
<p>295b.7</p>sems gnyis kyi rang bzhin gyis yod pa ma yin zhing gnyis pos stong pa'i rang bzhin gyis med pa ma yin no zhes pa'i don to/ /bstan zhes pa ni rim gyis de ltar bstan par bya'o/ /rgyud kun gyis zhes pa la sogs pa ni de'i rjes su 'di zhes bya bar sbyar ro/ /kum zhes pa ni rnam par lnga ste/ bya ba dang spyod pa dang / rnal 'byor dang rnal 'byor pa
<p>296a</p>
<p>296a.1</p>ma dang rnal 'byor bla na med pa ste/ de dag dang bye brag tu smra ba la sogs pa kun gyi rnam pa'i bye brag tsam shes par bya'i rdzas ma lus pa shes par byas nas ni ma yin te/ mtha' yas pa'i phyir ro zhes pa ni bya'o zhes pa'i don to/ /gus par zhes pa ni rgyud 'di la gus par bya ba'i tsheg tu'o/ dgyes pa'i rdo rje'i dka'
<p>296a.2</p>'grel mu tig phreng ba zhes bya ba las rtog pa gnyis pa'i le'u brgyad pa'i bshad pa'o// //de nas gzhan yang zhes pa la sogs pa la/ dral ba ni dbye ba'o/ /byung ba ni ting nge 'dzin gyis so/ /rab sbyar bas zhes pa ni de lta bu'i skur sbyar bas so/ /shin tu bsnyems bcas zhes pa ni lhag par drags pa'o/ /bakhrugs pa ni khro
<p>296a.3</p>ba mi bzad pa'o/ /bsgom pa zhes pa ni 'das ma thag par gsungs pa der ro/ /de nyid 'ba' zhig byed pa de ni tsam zhes bya'o/ /gnod byed ces pa dang 'jigs byed ces pa 'di gnyis ka gang yin pa 'di dag la'o zhes gzhan dang 'bral to/ /de ni zhes pa ni 'das ma thag pa'i gang zhes pa'i sgra dang 'brel bar bstan to/ /bltas zhes
<p>296a.4</p>pa ni dran par bya'o/ /ji lta bu'i gzugs zhes pa ni gdug pa can rang gi gzus kyis so/ skyug pa zhes pa ni skyug cing slon pa'o/ /kha ba ces pa ni rdo rje'i khab po/ /byin za zhes pa ni de bzhin du 'bar ba'o/ /ltos zhes pa ni bsams pa'o/ /rnam rtog med ces pa ni the tshom med pa'o/ /rin chen chen po zhes pa ni yid
<p>296a.5</p>bzhin gyi nor bu'o/ /bu gces pa ni nor bu de nyid do/ /'dod pa zhes pa ni mngon par dga' ba'i ron to/ /bdud rtsi ni 'chi med do/ /gtso bo ni nus pa'o/ /gzugs kyis zhes pa ni de kho na nyid kyis so/ /nyon zhes pa na gang gis thos par bya ba de rnams so/ /bzhud pa zhes pa ni zhabs so/ rnam par thar pa brgyad ces pa ni rnam par thar ba rtsams kyis
<p>296a.6</p>so/ /gug skyed ces pa ni gug skyed rnams kyis so/ /sngags btung zhes pa ni lha mo'i zhu ba'i tshigs su bcad pa'o/ /bcom ldan 'das zhes pa la sogs pa ni sdud pa po'i mtshams sbyor ba'i tshig go/ /rnam par snang mdzad ces pa ni yi ge oM mo/ /ji ltar blta zhes pa ni bzhi pa ha la spos byed mas brgyan par bya ste/ spos byed ma ni dbyangs kyi drug pa U ste der
<p>296a.7</p>sbyor ro zhes pa ni don to/ /stong pa zhes pa ni thig le'o/ /ji ltar blta zhe na/ /swA hA mtha' zhes pa ste nges par do ru sbyar ba'o/ /yi ge'i bdag po zhes pa ni oM mo/ /mkha' spyor ma zhes pa ni dbyangs yig bco lnga pa ste/ yi ge aM ngo / /dang po yi ni gnyis pa la/ /zhes pa ni kha'o/ /gnyis pa yi ni gsum pa la zhes pa ni dza'o/ chu ma zhes pa ni dbyangs kyi bzhi pa ste a'o/ / 
<p>296b</p>
<p>296b.1</p>lnga pa yi ni gsum pa la/ /zhes pa ni yi ge pa'o/ /mkha' 'gro ma zhes pa ni dbyangs yig lnga pa ste u'o/ /yi ge'i thu bo zhes pa ni yi ge oM mo/ /rim pa dang ni thig le mchog /ces pa ni lha'i bu mo rnams so/ /gti mug rigs zhes pa ni yi ge aM ngo / /yi ge g+huHzhes pa ni dang po'i bzhi pa la rdo rje mkha' 'gro ma sbyar zhed glo ru tsheg drag gnyis gzhag pa'o/ /dang
<p>296b.2</p>po yi ni dang po zhes pa ni ka'o/ /rdo rje mkha' 'gro ma ni u'o/ /mthar gnas pa yi gnyis pa la/ /zhes pa ni ra'o/ /rdo rje mkha' 'gro ma ni u'o/ /dang po yi ni dang po zhes pa ka'o/ /mthar gnas pa yi gsum pa ni la'o/ /de nyid kyis zhes pa ri la de nyid blangs pas na'o/ /rkun pho ni dbyangs yig bcu gcig pa ste e'o/ /bzhi pa'i gsum pa ni de'o/ mthar gnas pa yi
<p>296b.3</p>bzhi pa ni wa'o/ dro ba'i ri bzhi pa ni ha'o/ /lnga pa'i gnyis pa ni pha'o/ /gsum pa'i dang po ni Ta'o/ /lnga pa'i bzhi pa ni b+ha'o/ /mthar gnas pa yi dang po ni ya'o/ /za phod ma ni dbyangs kyi bcu gsum pa ste o'o/ /nang gi ser mo ni dbyangs yig gsum pa ste o'o/ /gnyis 'gyur zhes pa de ji lta bu zhe na kiTi zhes pa 'di nyid kyi mthar kiTi zhes gsungs
<p>296b.4</p>pa'i tshig go/ /bzhi pa'i dang po ni ta'o/ /ro langs ma ni e'o/ /rdo rje ma ni A'o/ /lnga pa'i dang po ni pa'o/ /mthar gnas pa yi gnyis pa ni ra'o/ /yi ge kA ni gnyis pa zhes pa ni sel ba'i yi ge de gnyis 'gyur du bklag pa bya'o zhes pa'i don to/ /de rjes rdo rje zhes pa ni yi ge a ste/ 'dir de nyid drag ring bu'o/ /dro ba'i gsum pa ni so'o/ /mthar
<p>296b.5</p>gnas pa yi bzhi pa ni wa'o/ /dgyes pa'i rdo rje'i dka' 'grel mu tig phreng ba zhes bya ba las rtog pa gnyis pa'i le'u dgu pa'i bshad pa'o// //de nas zhes bya ba la sogs pa la/ /de nas zhes pa ni de ma thag pa'o/ /gsungs zhes pa ni nges par gzung ba ste/ de ma thag pa nyid du'o zhes pa'i don to/ /gcig tu bsdams pa zhes pa ni gnyis med
<p>296b.6</p>par bsdus pa'o/ /bzlas pa ni sngags bzla ba'o/ /de'i yul ni de dang 'brel ba'i gzhi ste bzlas pa'i phreng ba'o/ /lhag ma rnams go sla'o/ /dgyes pa'i rdo rje'i dka' bral mu tig phreng ba zhes bya ba las rtog pa gnyis pa'i le'u bcu pa'i bshad pa'o// //dgyes pa'i rdo rjer dam 'khyud de/ /zhes pa la sogs pa la/ /'di gsungs zhes pa ni 'di
<p>296b.7</p>skad du gsungs pa'o/ /mi bskyod pa zhes pa ni mi bskyod pa'i rigs can no zhes pa'i don to/ /snang mdzad kyi zhes pa ni rnam par snang mdzad kyi rigs dang ldan pa rnams te/ /rigs dang rigs can dag dbyer mi phyed pas nye bar brtags pa'o/ /'byung ni 'byung ba'o/ /sems dpa' zhes pa ni rdo rje sems dpa' 'o/ /rigs zhes pa ni rigs
<p>297a</p>
<p>297a.1</p>dang ldan pa rnams dang rigs rgyud kyang ngo / /kun rdzob ces pa ni 'jig rten pa yin pas so/ /go mdzad ces pa ni ston par mdzad pa'o/ /'dod pa zhes pa ni yi shes 'char ba'o/ /de'i don du mtshan ma ste/ /sen mo brad pa la sogs pa ste de rnams su bya ba ni 'dod pa'i mtshan mar bya ba'o/ / 
<p>297a.2</p>las zhes pa ni dga' ba'i phyir ro/ rdo rjes zhes par rdo rje 'grel pa'o/ /rang bzhin gyi don sbyor ba ni lhan cig skyes pa'i don la sbyor ba ste sbyor ba de gsal bar byed pa'i le'u'o/ /dgyes pa'i rdo rje'i dka' 'grel mu tig phreng ba zhes bya ba las rtog pa gnyis pa'i le'u bcu gcig pa'i bshad po// //de nas rdo rje can gyis zhes pa la
<p>297a.3</p>sogs pa la/ de nas zhes pa ni de ma thag pa nyid du'o/ rdo rje rab gnas zhes pa ni rdo rje 'dzin pa nyid du rab du gnas pa'o/ /byang chub ni shes rab ste de'i sras po byang chub sems dpa' 'o/ /dga' ba zhes pa ni yid bde ba'o/ /gnas pa ni byang chub kyi sems kyi'o/ /lha mo ni shes rab ma'o/ /sna tshogs ni ma mo la sogs pa rnams so/ /ches phra ba zhes
<p>297a.4</p>pa ni brjod par mi nus pa'i phyir ro/ /rdo rje ni de bzhin gshegs pa rnams so/ /de rnams kyi dkyil ni snying po'o/ /mkha' 'dra ba zhes pa ni snang ba med pa'i phyir ro/ /rdul bral ni nyon mongs pa zad pa'o/ /thar pa ni srid pa zad pas so/ /zhi ba ni gnod pa rnams med pas so/ /pha ni sa bon gyi phyir ro/ /khyod kyang ni khyod rang ngo / /zhes pa ni de'i ngo
<p>297a.5</p>bo'i lus thob pa'o/ /kha ga mu kha e ka rAs zhes pa ni byang chub kyi sems te/ de bzhin nyid du dmigs pa'i phyir ro/ /snang ba med pa'i phyir dang / de'i ngo bo'i phyir na kha ga mu kha e ka rAs ste rdo rje'o/ /sna rtse ni pad+ma'i 'o/ /dgyes pa'i rdo rje'i dka' 'grel mu tig phreng ba zhes bya la las rtog pa gnyis pa'i le'u bcu gnyis pa'i
<p>297a.6</p>bshan pa'o// //mtshungs med rgya chen rgyud rnams don ston mdzod gyur dgyes pa'i rdo rje yi/ /dka' 'grel yid 'ong bdag gis 'bad de byas las bsod nams bsags gyur pa/ /de ni ma lus bdag med dpal ldan rdo rje can gyi gnas 'dzig cing / /skye bo ma lus theg pa gsum gyis nges par mkhor
<p>297a.7</p>ba las byung shog/ /dpal dgyes pa'i rdo rje'i dka' 'grel mu tig phreng ba zhes bya ba/ /slob dpon chen po shrI rat+nA ka ra shAn+tis mdzad pa rdzogs so/ /paN+Di ta chen po shAn+ti b+ha dra dang / bod kyi lo tsA ba dgos lhas btsas kyis bsgyur cing zhus te gtan la phab pa'o// //