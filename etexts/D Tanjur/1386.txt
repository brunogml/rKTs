<p>1a</p>
<p>1b</p>
<p>1b.1</p>@#/ /da ni snying rje chen po 'byung ba'i dkyil 'khor der zhugs pa rnams kyi rjes su bsngags pa bshad de/ de yang de nas bcom ldan 'das la gsang ba pa'i bdag po phyag na rdo rjes 'di
<p>1b.2</p>skad ces gsol to zhes pa nas/ bcom ldan 'das de ci'i slad du zhe na/ rigs kyi bu dang rigs kyi bu mo de dag nyid sangs rgyas bcom ldan 'das rnams su blta bar bgyi ba lags so zhes pa'i bar te/ 
<p>1b.3</p>bcom ldan 'das rigs kyi bu'am/ rigs kyi bu mo gang snying rje chen po'i snying po 'byung ba'i dkyil 'khor gyi rgyal po chen po 'di'i dam tshig la bzhugs par gyur pa de'i bsod nams ji tsam zhig mngon par
<p>1b.4</p>'dus bgyis par rig par bgyi zhes pa ni dkyil 'khor du zhugs shing dam tshig mnos pa 'ba' zhig la mi bya'o/ de bzhin gshegs pa'i sku la sogs pa mnyam pa nyid mi zad pa'i rdo rje'i rgyan de dag gis byin
<p>1b.5</p>gyis brlabs par gyur pa snying rje chen po'i dkyil 'khor dang / yi ge'i 'khor lo bskor ba'i dkyil 'khor dang / gsang ba'i dkyil 'khor rnams de bzhin gshegs pa'i sku gsung thugs kyi mtshan mar
<p>2a</p>
<p>2a.1</p>gyur pa ste/ de dag nyid la dam tshig gsum zhes bya'o/ /dam tshig la zhugs pa zhes pa de'i rgyu dang rang bzhin dang 'bras bu la sbyor bar shes pa zhes pa ste/ de dag shes yang rgyu shes pa ni sku mi zad pa la
<p>2a.2</p>sogs pa'i rdo rje'i rgyan gyi rgyu byang chub kyi snying po yin par shes pa'o/ /rang bzhin shes pa ni sku zad pa la sogs pa nyid shes pa'o/ /'bras bu la sbyor ba ni gsang sngags kyi spyad pa rnams kyis bla na med pa'i byang chub tu 'gyur pa'am/ ji
<p>2a.3</p>ltar bsams pa 'grub pa la sogs pa 'thob par shes nas de la sbyor ba ste/ de lta bur zhugs par gyur pa de'i bsod nams ji tsam zhig mngon par 'dus byas pa zhes zhus pa'o/ /sems dang po bskyed pa nas nye bar bzung ste/ de
<p>2a.4</p>bzhin gshegs pa las byung ba'i bsod nams mngon par 'dus byas pa ji tsam pa rigs kyi bu'am rigs kyi bu mo de dag gi bsod nams mngon par 'dus byas pa de tsam du rig par bya'o zhes pa ni sa dang po'i sems bskyed pa nas sa bcu
<p>2a.5</p>gcig tu 'gyur ba'i bsod nams mngon par 'dus byas pa dang mnyam mo zhes pa ste/ ci'i phyir zhe na/ dam tshig de lta bu la zhugs pa ni mos pas spyod pa nas zhugs na mtha' de bzhin gshegs pa'i bar 'gyur ba'i phyir ro/ /rigs kyi
<p>2b</p>
<p>2b.1</p>bu dang rigs kyi bu mo de dag ni de bzhin gshegs pa'i zhal dang thugs las skyes pa'i sras yin par rig par bya'o zhes pa la zhal nas skyes pa ni 'jug pa'i sgo nas skyes pa ste/ zhal ni mos pas spyod pa'i sa la sogs pa ste/ de dag mos pas spyod pa'i sa la zhugs pa'i phyir ro/ /
<p>2b.2</p>skyes pa ni de bzhin gshegs par 'jug pa'o/ /thugs las skyes pa'i sras zhes pa ni de bzhin gshegs pa'i spyod pa dang mthun par spyod pa'i phyir ro/ /rigs kyi bu'am/ rigs kyi bu mo de dag phyogs gang na gnas pa der de bzhin gshegs pas chen po dgongs mi dgos
<p>2b.3</p>par 'gyur ro zhes pa ni de dag gang na 'khod pa sems can gyi don spyad pa ste/ sa phyogs de bzhin gshegs pas sems can gyi don spyad pa chen po mi dgos so zhes pa'o/ /mgrin gcig tu zhes pa ni dus gcig tu smras pa dang / smra ba'i tshig gcig pa dang / smra bar bya ba'i don
<p>2b.4</p>gcig pa dang / sgra gcig tu 'byin pa'o/ /da ni dkyil 'khor la sogs pa bsrung ba la sogs pa rnams 'chad de/ sngags de rnams kyang de bzhin gshegs pa'i gsung gi 'khor los khams gsum du khyab pa'i byin gyi rlabs su gyur pa ste/ de nas yang bcom ldan 'das
<p>2b.5</p>rnam par snang mdzad kyis thams cad ldan pa'i 'khor de dag la gzigs nas zhes pa nas dus gsum du chags pa med pa'i stobs dang ldan pa'i gsang sngags kyi tshig dag yod do zhes bya ba'i bar ni khyad par de lta bu dang ldan pa'i gsang sngags kyi tshig yod kyis bshad do zhes
<p>2b.6</p>pa'i tshig khong nas dbyung bar rig par bya'o/ /mtha' yas par 'jug pa rgya chen po las 'byung ba zhes pa ni sems can gyi khams thams cad du khyab par 'jug pa zhes pa'o/ /sna tshogs kyi gzugs kyi nor bu dang 'dra ba zhes pa ni yid bzhin gyi nor bu de gzugs sna tshogs su
<p>2b.7</p>snang la/ sems can gyis ci 'dod pa thob pa'i bya ba sna tshogs byed de/ de bzhin du rig pa'i rgyal mo 'di yang sems can rnams kyi don du gzugs sna tshogs ston cing bya ba sna tshogs byed ces pa'o/ /bsod nams kyi tshogs dpag tu med pa bsags pa zhes pa ni de bzhin
<p>3a</p>
<p>3a.1</p>gshegs pa'i gsung de tshad med pa'i bsod nams kyi tshogs bsags pa las byung ba'i phyir ro/ /thogs pa med pa'i rtogs pa la gnas pa zhes pa ni sems can gyi khams thams cad ye shes kyi sgrib pa med par mkhyen zhes pa ste/ de bas na dus
<p>3a.2</p>gsum du chags pa med pa'i stobs dang ldan pa'i gsang sngags kyi tshig ces gsungs so/ /de nas bcom ldan 'das kyis de'i tshe ljags kyi dbang po 'dod pa thams cad yongs su rdzogs par zhes pa nas/ ting nge 'dzin la snyoms par zhugs so zhes pa'i bar gyis rig pa'i rgyal
<p>3a.3</p>mo de yongs su bsgrags pa'i phyir ting nge 'dzin la zhugs pa ste/ de ltar ting nge 'dzin du zhugs pa yang / bcom ldan 'das ting nge 'dzin de lta bu zhig la zhugs kyis/ ngo mtshar ba zhig 'byung ngo snyam nas sems can rnams lta ba dang nyan pa la gzung bar bya ba'i phyir ro/ /ljags
<p>3a.4</p>kyi dbang po 'dod pa thams cad yongs su rdzogs pa rnam par sprul pas thams cad dang ldan pa'i sangs rgyas kyi zhing kun du g.yogs nas zhes pa ni ting nge 'dzin der 'jug pa'i phyir de bzhin gshegs pas bskal pa du mar bden pa'i tshig bsags pa las byung ba de bzhin gshegs pa'i skyes bu
<p>3a.5</p>chen po'i mtshan ljags rgya che ba srab pa kha dog zangs 'dra ba des khyab par byas zhes pa'o/ /rgya chen po zhes pa ni ting nge 'dzin de'i khyad par te/ khams gsum thams cad du khyab par byed pa'i phyir ro/ /yongs su dag pa zhes pa shes bya dang nyon mongs pa'i sgrib pa med pa'o/ /
<p>3a.6</p>chos kyi rgyal mtshan zhes pa ni rgyal mtshan ltar gzhan las 'phags pa'i chos ston par brjod pa'o/ /tog ces pa ni ting nge 'dzin de nyid sngags kyi tshig ston pa'i mtshan nyid do/ /rtse mo la lta ba zhes pa ni khams gsum thams cad gzigs pas na rtse mo ltar mtho ba ste/ de dag ni
<p>3a.7</p>ting nge 'dzin gyi khyad par ro/ /de bzhin gshegs pa thams cad kyis chos kyi dbyings khyab pa zhes pa ni khams gsum thams cad khyab pa zhes pa'o/ /de bas na sems can gyi khams ma lus pa rnams yongs su bskyab pa zhes bya ste/ bcom ldan 'das de lta bu'i
<p>3b</p>
<p>3b.1</p>sgra 'byin pa rig sngags kyi rgyal mo gsungs so zhes sbyar ro/ /sangs rgyas mkhas pa thams cad kyis/ /rig sngags 'di gsungs sod la ni/ /zhes pa nas/ srin po 'jigs pa'i gzugs can ni/ /de dag thams cad 'jig par 'gyur/ /zhes pa'i bar gyis rig
<p>3b.2</p>pa'i rgyal mo de mthu rjes su bsngags pa ste/ sems can thams cad bsrung ba dang / /bskyab cing spa ba'i phyir gsungs te/ /zhes pa ni/ bsrung ba ni gnod pa chung ngu las bsrung ba'o/ /sba ba ni gnod pa 'bring po las sba ba'o/ /bskyab pa ni gnod pa chen po las sems
<p>3b.3</p>can rnams skyob par byed pa'o/ /gang gi snying la srung gnas pa/ /de dag la ni 'jigs pa med/ /ces pa ni sems can gang rig pa'i rgyal mo 'di snying la dran na de la 'jigs pa med do zhes pa'o/ /de nas yang bcom ldan 'das kyis chos kyi dbyings rgya chen por byin gyis brlabs
<p>3b.4</p>nas zhes pa nas de bzhin gshegs pa'i ljags kyi'o zhes pa'i bar gyis dkyil 'khor du dgos pa'i sngags rnams bshad pa ste/ de nas yang bcom ldan 'das kyis chos kyi dbyings rgya chen por byin gyis brlabs nas zhes pa la/ chos kyi dbyings la yang rnam pa gnyis te/ 
<p>3b.5</p>zab pa dang rgya che ba'o/ /de la zab pa ni byang chub kyi snying po'i rang bzhin no/ /rgya che ba ni sku la sogs pa mi zad pa'i rdo rje'i rgyan gyi 'khor lo ste/ sku la sogs pa mi zad pa'i 'khor lo de nyid byin gyis brlabs nas zhes pa'o/ /de'i tshe chos kyi mdzod kyi snying po can zhes bya ba'i ting
<p>3b.6</p>nge 'dzin la snyoms par zhugs so zhes pa ni ting nge 'dzin de'i bye brag ste/ chos kyi mdzod ces pa ni dam tshig gi sngags la sogs pa de las 'byung ba'i phyir ro/ /snying po zhes pa ni 'byung ba'i gnas te sngags de rnams 'byung ba'i gnas de yin no zhes pa'o/ /dam tshig la 'jug pa'i rig
<p>3b.7</p>sngags 'byung ngo zhes pa la dam tshig ces pa ni kun du 'gro ba'am/ rtog pa ste de yang sku la sogs pa mi zad pa'i rdo rje'i rgyan te de rtog pa la 'jug pa ni rig pa 'di lta ste/ 'jug pa yang ma thob par 'jug pa dang / thob nas zhig ste 'jug pa'o/ /de la ma thob par
<p>4a</p>
<p>4a.1</p>'jug pa ni dkyil 'khor ma mthong ba dang por rig pa 'di blangs te 'jug pa'o/ /byang chub sems dpa' kun du bzang po la sogs pa rnams kyang rig pa de brjod pa tsam gyis rang bzhin gyis dkyil 'khor de mthong bar 'gyur ro/ /thob nas zhig ste 'jug pa
<p>4a.2</p>ni dkyil 'khor du zhugs zin pa bar gzhan gyis mchod nas dam tshig gi sngags 'don pa'o/ /sngags de 'don pa yang de bzhin gshegs pa'i sku dang gsung dang thugs gsum gyi 'khor lo'i yon tan gsang ba de thos pa'o/ /de nas de ma thag tu sangs rgyas kyi zhing thams cad dang byang chub
<p>4a.3</p>sems dpa'i 'khor gyi dkyil 'khor thams cad du dam tshig la 'jug pa'i rig sngags kyi sgra zhes pa la/ sangs rgyas kyi zhing thams cad ces pa ni 'dul ba'i 'gro ba phal rnams la'o/ /byang chub sems dpa'i 'khor gyi dkyil 'khor thams cad du zhes pa ni kun du bzang po la/ 
<p>4a.4</p>sogs pa'i 'khor rnams la'o/ /gang zhig thos nas mkhas pa rnams chos thams cad las 'da' bar mi 'gyur zhes pa la dam tshig ni mkhas pa rnams kyis thos nas lung gi chos dang rtogs pa'i chos gnyis las mi 'da' ba ste/ lung gi chos las mi 'da' ba ni dam pa'i chos
<p>4a.5</p>yongs su mi gtong ba la sogs pa'i dam tshig rnams mi 'dral ba'o/ /rtogs pa'i chos las mi 'da' ba ni rang bzhin gyi dkyil 'khor de yid la byed pa mi gtong ba'o/ /chos kyi dbyings kun du 'byung ba'i gsang sngags ni 'jug pa ste slob ma'am/ bdag kyang rung ste stong pa nyid du bsgyur
<p>4a.6</p>ba'o/ /rdo rje sems dpa'i byin gyis brlabs pa'i sngags ni gnas pa ste/ ye shes lnga'i rang bzhin nam/ rdo rje sems dpa' nyid kyi skur gnas pa'o/ /rdo rje go cha'i sngags ni ldang ba ste/ sems can thams cad bde ba dang ldan pa'i byams pa chen po'i go cha bgos pa'o/ /de bzhin
<p>4a.7</p>gshegs pa'i spyan gyi sngags ni slob ma mig g.yogs bkrol te dkyil 'khor bltar gzhug pa'o/ /byug spos kyi sngags ni de bzhin gshegs pa'i tshul khrims rnam par dag pa'i yon tan las gyur pa'o/ /me tog gi sngags ni byams pa chen po'i yon tan las gyur pa'o/ /bdug spos
<p>4b</p>
<p>4b.1</p>kyi sngags ni chos kyi dbyings dang rjes su mthun pa'i ye shes kyi nyon mongs pa la sogs pa bsregs pa'i yon tan las gyur pa'o/ /mar me'i sngags ni de bzhin gshegs pa'i ye shes kyi 'od 'bar ba nam mkha' bzhin du rgya che bar snang ba las gyur pa'o/ /mchod yon gyi sngags
<p>4b.2</p>ni chos kyi dbyings rnam par dag pa nam mkha' dang mnyam zhing mi mnyam pa las byung ba'o/ /gtsug tor gyi sngags ni de bzhin gshegs pa'i spyi gtsug bltar mi snang ba nam mkha' ltar mtha' med pa las byung ba'o/ /de bzhin gshegs pa'i go cha'i sngags ni de bzhin nyid thob par
<p>4b.3</p>byed pa'i lam gyi ye shes 'bar ba des shes bya dang nyon mongs pa'i sgrib pa dag sreg par byed pa las byung ba'o/ /kun du 'bar ba'i sngags ni 'od kyi dkyil 'khor te/ de yang lam gyi shes rab 'bar bas shes bya dang / nyon mongs pa'i sgrib pa sreg par byed pa las byung ba'o/ /de
<p>4b.4</p>bzhin gshegs pa'i ljags kyi sngags ni bden pa'i tshig gi chos la gnas pa las byung ba ste/ de bzhin gshegs pa'i spyan dang gtsug tor la sogs pa'i sngags de rnams 'og nas 'byung ba'i phyag rgya dang ldan par bya ste/ slob dpon nyid de bzhin gshegs pa'i skur bsgyur na yang
<p>4b.5</p>sngags de rnams kyis bsgyur bar bya'o/ /nam snying po 'bru gcig pa las bsgyur na ni 'di rnams kyang mi dgos so/ /slob ma dbang bskur ba na yang bum pa'i chus bkrus pa'i 'og tu sngags de rnams phyag rgya dang bcas par sbyar ro/ /bcom ldan 'das ji ltar na dkyil 'khor bri ba'i
<p>4b.6</p>tshe na ni bgegs rnams zhi bar 'gyur ba lags zhes pa ni thog ma dkyil 'khor 'dri ba ste/ sbyor ba'i tshe dang bris nas slob ma la sogs pa gzud pa'i las byed pa'i tshe dang / slob ma la sogs pa btsud zin pa'i tshe bgegs byung na ji ltar bgyi zhes zhus pa'o/ /gsang sngags sgrub pa'i tshe na
<p>4b.7</p>yang / /log 'dren rnams ni ma mchis 'gyur/ /zhes pa ni dkyil 'khor ma bris kyang rung ste/ spyir sngags sgrub pa la bgegs byung na ji ltar zhi bar bgyi zhes pa'o/ /gsang sngags rnams kyang ji ltar bsgrub//ces pa ni gsang sngags kyi sgrub pa bzlas pa'i yan lag bzhi la
<p>5a</p>
<p>5a.1</p>sogs pa ji ltar bgyi zhes pa'o/ /de yi 'bras bu ci 'drar 'gyur/ /zhes pa ni gsang sngags bsgrubs na de'i 'bras bu ci 'dra bar 'gyur zhes pa'o/ /bgegs ni rang gi sems las byung / /zhes pa nas/ tshangs pa'i ma 'on te brgya byin yang / /de yi mod la myur du
<p>5a.2</p>'tshig /ces pa'i bar gyis bgegs zhi bar bya ba bshad pa ste/ de yang mtshan ma med pa dang mtshan ma dang bcas pa'o/ /mtshan ma med pa ni byang chub kyi sems bsgom pa'o/ /mtshan ma dang bcas pa ni 'phags pa mi g.yo ba'i gzugs su bsgyur cing sngags dang phyag rgya dang
<p>5a.3</p>dkyil 'khor du ldan par sbyar ba'o/ /sngon chad ser sna bstan pa'i phyir/ /bgegs ni rang gi sems las byung / /de yi rgyu ni gzhig pa'i phyir/ /zhes pa nas/ byang chub sems zhes bshad pa yin/ /zhes pa'i bar ni bgegs ni chos dang zang zing gzhan la mi gtong bar
<p>5a.4</p>'jungs pa las brten pa'i bag chags rang gi sems la bsags pa las gyur te bgegs de'i rgyu ni ser sna yin no/ /de gzhig pa'i phyir byang chub kyi sems bsgom pa ni byang chub kyi snying po'i rang bzhin goms par bya ba ste/ stong pa nyid goms par byas na ser sna'i dngos po'am/ 
<p>5a.5</p>bgegs kyi dngos po dag dmigs su med pa'i sgo nas zhi bar 'gyur ro/ /gang tu sems dang sems byung ba'i/ /zhes pa nas/ spros pa thams cad 'gag 'gyur ba/ /zhes pa'i bar ni byang chub kyi sems de nyid kyi khyad par te/ byang chub kyi sems de ni rnam par rtog pa la
<p>5a.6</p>sogs pa spong zhing 'gog pa'i rang bzhin no zhes pa'o/ /sngags pas byang chub sems dran zhing / mi g.yo ba ni yid la bzlas/ /de yi phyag rgya bcings nas ni/ /bgegs rnams thams cad 'jig par 'gyur/ /zhes pa ni bgegs bsal ba'i thabs gnyis pa ste/ sngags
<p>5a.7</p>bas byang chub kyi sems dran par byas nas 'phags pa mi g.yo ba'i sngags yid la bzlas par bya ste/ de'i snying gar rlung gi dkyil 'khor gyi nang na yi ge haM 'dug par bsams te yi ge haM gi sgras chos thams cad rgyu dang 'bras bu mi dmigs pa ni byang chub kyi sems dran pa'o/ /sngags zlos
<p>5b</p>
<p>5b.1</p>pa ni yid la mi g.yo bar zlos pa ste/ de ltar sngags de phyag rgya dang ldan par bzlas nas bsdigs na bgegs de 'byer bar 'gyur ro/ /gsang ba pa'i bdag po de la rlung bcing ba nyon cig ces pa nas/ sngon gyi rgyal ba rnams kyis bshad/ /ces pa'i bar ni rlung bcing pa'i cho ga ste/ bdag
<p>5b.2</p>yi ge a las rnam par snang mdzad du bsgyur nas yid la 'phags pa mi g.yo ba'i snying po haM bsam zhing rlung gi phyogs su dri'i thig le bdun bya ba ni rlung gi rgyal po 'khor dang bcas pa ste/ 'khor drug gis mtha' bskor nas rgyal po nyid dbus su gzhag la kun kyang ri dgas
<p>5b.3</p>la zhon pa kha dog sngon por bsams te/ de'i steng du kham phor gyis bkab la/ kham phor de ri rab tu bsams te de'i steng du yi ge aM bsam zhing aM las dbang chen gyi dkyil 'khor gser gyi kha dog 'dra ba shin tu khro bar bsam mo/ /sems dpa' chen po chu yi yang / /
<p>5b.4</p>zhes pa nas/ phyogs kun nas ni langs pa'i sprin/ /de ma thag tu 'jig par 'gyur/ /zhes pa'i bar gyis ni chu'i bgegs bsal ba ste/ bdag nyid yi ger las 'phags pa mi g.yo ba mdog dmar po 'bar bar bsams la sprin gyi gzugs la bris te de ral gri'i phyag
<p>5b.5</p>rgyas gtubs na 'jig par 'gyur ro/ /yang na sngags pa mi g.yeng pas/ /de dag phur bus gdab byas te/ /mkhas pa rdo rjer gyur nas su/ /thams cad rdo rje'i phur bus gdab/ /yang na bgegs rnams thams cad ni/ /zhi bar bya ba yang bshad de/ /zhes pa ni chu'i bgegs
<p>5b.6</p>de nyid bsal ba'i phyir gzhan gsungs pa ste/ bdag nyid phyag na rdo rjer bsgyur la/ rdo rje rtse lnga pa'i phyag rgya bcings nas phyag rgya'i rtse sprin gyi gzugs la/ phur bus gdab pa'i thabs su btsugs na zhi bar 'gyur ro/ /yang na bgegs su gyur pa kun zhi bar 'gyur bar bya bar
<p>5b.7</p>yang bshad do/ /sngags pa dkyil 'khor dbus gnas nas/ /zhes pa nas/ dogs pa med par 'chi bar 'gyur/ /zhes pa'i bar gyis bgegs zhi bar byed pa'i thabs gzhan gsungs pa ste/ sngags pa 'phags pa mi g.yo ba'i gzugs su bsgyur nas de'i sngags bzlas par
<p>6a</p>
<p>6a.1</p>bya ste/ 'phags pa mi g.yo bar bsgyur ba'i snying gar rlung gi dkyil 'khor bsams te de la sngags gnas par bsam zhing sngags pa nyid dkyil 'khor chen po'i sgo khyud kyi nang du 'dug la der bgegs kyi gzugs bris te/ de'i spyi bor rkang pa g.yon pas btsir
<p>6a.2</p>na bgegs zhi bar 'gyur ro/ /de yi gzugs brnyan byas nas su/ /zhes pa nas/ de yi mod la myur du 'tshig /ces pa'i bar gyis kyang bgegs bsal ba'i thabs gzhan bshad pa ste/ bgegs kyi gzugs byas la dug dang ske tshe bsres pas bskus te me la bskams na
<p>6a.3</p>bgegs zhi bar 'gyur ro/ /de nas bcom ldan 'das la phyag na rdo rjes 'di skad ces gsol to zhes pa nas/ byang chub sems dpa' gsang sngags kyi sgo nas byang chub sems dpa'i spyad pa spyod pa rnams kyis kyang rang rang gi gnas la gnas nas don thams cad ba sgrub par bgyi'o zhes pa'i bar ni
<p>6a.4</p>sngar bgegs bsal ba bshad pa'i skabs su 'phags pa mi g.yo ba rlung gi kha dog tu gnas te bskrad pa dang / me'i kha dog tu bsgyur te bgegs bskrad pa dang / kham phor la dbang chen gyi dkyil 'khor bsams nas rlung bcing bar bshad pa'i don phyag na rdo rjes mjal ba ni zhi ba dang
<p>6a.5</p>rgyas pa'i las bya ba rnams la/ lha rnams rang rang gi dkyil 'khor la gnas nas zhi ba la sogs pa'i las rnams byed par mjal te/ de ci'i slad du zhe na/ dam tshig gi tshul gyis de lta bu yin te lha rnams rang rang gi dkyil 'khor la gnas par sbyar na gang du bsams pa de byin
<p>6a.6</p>gyis kyang rlob pa las gang bya ba rnams kyang de bzhin gshegs pas ji skad gsungs pa bzhin du byed par 'gyur te/ de bas na sngags pa rnams kyang lha'i kha dog ci 'dra bar der bsgyur te las rnams bya bar mjal to zhes pa'o/ /bcom ldan 'das kyis bka' stsal pa/ 
<p>6a.7</p>gsang ba pa'i bdag po de de bzhin te/ de skad smras pa de de bzhin no zhes pa ni phyag na rdo rjes mjal ba de phyin ci ma log par mjal to zhes pa'o/ /gang gis kha dog gang gsungs pa/ /de nyid de yi dkyil 'khor te/ zhes pa ni lha rnams kyi kha dog ci 'dra ba de'i dkyil 'khor
<p>6b</p>
<p>6b.1</p>yang de 'dra bar bya'o zhes pa ste/ lha'i kha dog ser po ni dbang chen gyi dkyil 'khor la sbyar bar bya zhing / lha'i kha dog dkar po ni chu'i dkyil 'khor la sbyar bar bya/ lha'i kha dog dmar po ni me'i dkyil 'khor la sbyar bar bya la/ lha'i kha dog sngon po dang nag po ni rlung gi dkyil 'khor
<p>6b.2</p>la sbyar bar bya ste/ de rnams ni so so'i dkyil 'khor mtha' gcig tu'o/ /de las mchod pa'i yo byad la sogs pas gzhan du bsgyur na rgyal ba'i lha yang zhi bar 'gyur/ zhi ba yang khro bo la sogs par dgos pa'i dbang gis bsgyur du rung bar shes par bya'o/ /lha la la ni
<p>6b.3</p>kha dog thams cad dang ldan pa ste/ dper na 'phags ma sgrol ma la sogs pa kha dog ljang gu yin pas kha dog thams cad dang ldan pa ste/ dkyil 'khor kun dang las thams cad byed par shes par bya'o/ /de bzhin du dgos pa'i dbang gis mchod pa'i yo byad la sogs pas
<p>6b.4</p>bsgyur na rang bzhin so sor nges pa las kyang las thams cad byed par shes par bya'o/ /de la gsang ba pa'i bdag po ma 'ongs pa'i dus na sems can blo zhan pa zhes pa nas/ des sems can rnams la phan par bzhed nas 'di dag thams cad bshad do zhes bya bar ni mi shes so
<p>6b.5</p>zhes pa'i bar gyis ni lha rnams kyi kha dog gang yin pa dkyil 'khor yang de yin par gsungs pa na/ dbang chen dang me'i dkyil 'khor la sogs pa ni 'jig rten pa'i rgyud la yod kyi 'jig rten las 'das pa'i rgyud bya ba'i rgyud dang rnal 'byor gyi rgyud kun las mi 'byung bas na 'di
<p>6b.6</p>ni sangs rgyas kyis gsungs pa ma yin no zhes zer te/ gang 'jig rten gyi rgyud rnams kyang sangs rgyas bcom ldan 'das thams cad mkhyen pas sems can rnams so so'i dad pa dang rjes su mthun par bshad do zhes mi shes pa'i phyir ro zhes pa ste/ de ci'i phyir de ltar mi shes
<p>6b.7</p>she na/ blo zhan cing dad pa chung ba la sogs pa'i nyes pas bskal pa'i phyir ro/ /chos rnams kyi ni chos kyi mtshan/ /blun po des ni de mi shes/ /chos rnams kun gyi mtshan nyid ni/ /stong pa nyid du yang dag gsungs/ /zhes pa ni de dag ni bdag nyid kyang ma rung la gzhan yang
<p>7a</p>
<p>7a.1</p>phung bar byed pa yin no zhes bya ba dang sbyar ro/ /sngags pa rtag tu der gnas nas/ /rab tu nges par las bya'o/ /zhes pa ni sngags pas stong pa nyid la gnas nas zhi ba la sogs pa'i las bya'o zhes pa ste/ stong pa nyid la gnas nas las bya ba yang gcig
<p>7a.2</p>ni mtshan ma med pa'i ting nge 'dzin la gnas nas de nyid kyis grub pa thob par 'gyur ba'o/ /gcig ni stong pa nyid kyi ting nge 'dzin mngon du byas nas de las langs te bzlas la sogs pa byas nas grub pa thob pa'o/ /de dag ni bgegs zhi bar bya ba'i skabs so// //
<p>7a.3</p>da ni kun du bzang po la sogs pa byang chub sems dpa' de rnams thog ma mos pas spyod pa'i sa la zhugs pa'i tshe rang rang gis rnam par grol ba'i sgo gsang sngags kyi tshig bstan pa de nyid la goms par byas pas sa bcu dang sa bcu gcig la sogs pa yongs su rdzogs pa'i rang
<p>7a.4</p>rang gi rnam par thar pa'i sgo ji ltar rtogs pa'i gsang sngags rnams snying rje chen po 'byung ba'i dkyil 'khor du dgod pa'i phyir smra bar 'dod nas bcom ldan 'das la gsol ba ste/ de nas phyag na rdo rje la sogs pa rdo rje 'dzin pa de dag ces la sogs pas so/ /de nas bcom ldan
<p>7a.5</p>'das rnam par snang mdzad kyis byang chub sems dpa' de dag dang rdo rje 'dzin de dag la mi nyams pa'i chos nyid du byin gyis brlabs zhes pa ni byang chub sems dpa' de rnams mi 'gong ba'am/ spobs pa skye bar byin gyis brlabs zhes pa'o/ /sangs rgyas kyi rgyan zhes pa ni byang chub
<p>7a.6</p>sems dpa' kun du bzang po ting nge 'dzin du zhugs na spu'i khung bu re re nas sangs rgyas re re 'byung ste/ de ltar lus las sangs rgyas grangs med pa 'byung bar 'gyur ba de nyid la rgyan zhes bya'o/ /de bzhin du ting nge 'dzin rnams byang chub sems dpa' so so'i yon tan dang rjes
<p>7a.7</p>su mthun par shes par bya ste/ de bzhin du gsang sngags rnams kyang de bzhin gshegs pa'i yon tan las byung zhing byang chub sems dpa' de rnams kyi so so'i rnam par grol ba'i sgo ste/ de dag nyid kyi tshig tu byin gyis brlabs par shes par bya'o/ /de nas yang
<p>7b</p>
<p>7b.1</p>bcom ldan 'das rnam par snang mdzad kyis thams cad dang ldan pa'i 'khor 'dus pa la gzigs nas zhes pa nas/ rnam rtog rnam par spangs te spyad pa spyod par gyis zhes pa'i bar du sngar yi ge a rnam pa bzhi byang chub dang spyod pa dang kun du sangs rgyas pa dang mya ngan las 'das pa'i ting nge 'dzin gyi sgo
<p>7b.2</p>gsod pa ste/ de nyid kyi don byang chub dang spyod pa dang kun du sangs rgyas pa dang mya ngan las 'das pa'i rang bzhin yang bstan pa ste/ de bstan pa yang 'dul ba'i 'gro ba rnams la la ni yi ge a la sogs pa'i yi ge 'bru'i sgo nas goms par byed la/ la la ni de'i don gyi sgo nas goms par byed
<p>7b.3</p>de/ de bas na don 'di bstan pas byang chub la sogs pa'i rang bzhin khong du chud par bya bar don gyi sgo nas bstan to/ /re ba thams cad yongs su rdzogs par byed pa dus gsum mtha' yas pa'i sgo nges pa'i ye shes yongs su rdzogs par byed pa'i chos kyi tshig rnams gsungs so zhes pa
<p>7b.4</p>la re ba thams cad yongs su rdzogs par byed pa dus gsum mtha' yas pa'i sgo nges pa'i ye shes ni de bzhin nyid kyi ye shes la bya ste/ re ba thams cad yongs su rdzogs par byed pa zhes pa ni ye shes rnam par mi rtog kyang smon lam gyi shugs kyis sku mi zad pa'i rdo rje'i rgyan la sogs
<p>7b.5</p>pa thams cad du khyab par sems can thams cad la rjes su mthun pa'i don byed do zhes pa'o/ /dus gsum mtha' yas pa'i sgo nges pa'i ye shes yongs su rdzogs par byed pa zhes pa ni nyan thos dang rang sangs rgyas dang byang chub sems dpa' la sogs pa'i ting nge 'dzin rnam pa mang po'i sgo nas
<p>7b.6</p>stong pa nyid du 'jug cing ye shes nges par byed pa'o/ /yongs su rdzogs par byed pa'i tshig rnams yongs su zhes pa ni ye shes de nyid yongs su rdzogs par byed pa'i tshig ste/ de yang / mkha' ltar dri med ngo bo nyid med pa/ /zhes pa la sogs pa'i tshigs su bcad pa rnams te/ de rnams
<p>7b.7</p>kyi don khong du chud na ye shes de yongs su rdzogs par 'gyur ba'i phyir ro/ /de la/ mkha' ltar dri med ngo bo nyid med pa/ /zhes pa ni byang chub kyi rang bzhin te ji ltar nam mkha' la rdul la sogs pa'i sgrib pa'i dri ma med cing sngon po la sogs pa'i ngo bo nyid du gzung du med pa de bzhin du byang chub kyi
<p>8a</p>
<p>8a.1</p>rang bzhin la yang nyon mongs pa la sogs pa'i sgrib pa'i dri ma med cing de'i rnam pa ye shes kyi gzung du med pa'o zhes pa'o/ /rnam mang ye shes sna tshogs sbyin par byed/ /ces pa ni spyod pa'i rang bzhin te/ mngon par byang chub pa nyid kyi tshe na sngon gyi smon lam gyi
<p>8a.2</p>shugs kyis mi zad pa la sogs pa'i rdo rje'i rgyan rnams sems can rnam pa mang po la ji ltar rjes su mthun par lung gi chos dang rtogs pa'i chos dag ston te/ chos de dag bstan na sems can rnam pa sna tshogs pa de rnams kyis ye shes thob par 'gyur ba'i phyir ro/ /gnyis su na rgyu'i
<p>8a.3</p>cho ga'i spyod pa la yang bya ste/ rnam par dag pa'i chos de nyid la 'jug pa'i tshe kun rdzob dang don dam pa'i ye shes thob par byed pa'i phyir ro/ /ngo bo nyid kyis rtag tu stong pa nyid/ /ces pa ni kun du sangs rgyas pa'i rang bzhin la bya ste/ phyi gzung bar bya ba'i chos rnams kyang rang
<p>8a.4</p>bzhin med na/ 'dzin par byed pa'i ye shes kyang med de/de ltar gzung ba dang 'dzin pa'i cha gnyis ka spangs pa'i rang bzhin phyin ci ma log par yongs su grub pa'i mtshan nyid la bya'o/ /rkyen la rag las zab cing blta bar dka'/ /zhes pa ni mya ngan las 'das pa'i rang
<p>8a.5</p>bzhin la bya ste/ rkyen la rag las zhes pa ni gzhan gyi dbang gi mtshan nyid kyi ye shes mar me'i rgyun dang 'dra ba skad cig ma'i rgyun mi 'chad par rten cing 'brel par 'byung ba'i rang bzhin zhes pa'o/ /zab cing blta bar dka' zhes pa ni zab pa ni gzung ba dang 'dzin pa'i cha gnyis
<p>8a.6</p>spangs pa stong pa nyid kyi rang bzhin no/ /de bas na stong pa nyid kyi rang bzhin de la sngon po la sogs pa'i rnam pa med pas blta bar dka' zhes pa'o/ /khyad par 'gro ba rnams la rtag pa ru/ /zhes pa nas/ de las go 'phang rnyed dka' gzhan med do/ /zhes pa'i bar ni byang chub kyi rang
<p>8a.7</p>bzhin rnam par dag pa'i chos nyid de la 'jug cing goms par byed pa de'i 'bras bu thob pa'i rim pa bshad pa ste/ khyad par 'gro ba rnams la rtag pa ru/ /rnam par bsams pa'i 'bras bu mchog sbyin byed/ /ces pa ni rnam par dag pa'i chos nyid de la nyan pa dang bsams pa
<p>8b</p>
<p>8b.1</p>dang goms par byas na 'jig rten gyi rgyal po dang longs spyod la sogs pa bde ba'i mchog thob par 'gyur ro zhes pa'o/ /ji ltar nam mkha' chags med spyod yul can/ /'gro ba kun gyi gnas su gyur pa ltar/ /de bzhin rnam par dag pa'i chos nyid 'di/ /srid gsum ma lus 'byor pa
<p>8b.2</p>'byung bar byed/ /ces pa ni rnam par dag pa'i chos nyid de la mos pas spyod pa'i sa la gnas nas goms par byas na khams gsum gyi dbang po mngon par mtho ba'i mtshan nyid thob par 'gyur ro zhes pa ste/ rnam par dag pa'i chos rnam par mi rtog kyang de lta bu'i 'bras bu 'byung ste
<p>8b.3</p>dag pa ni dper na nam mkha' rnam par mi rtog kyang 'gro ba thams cad kyi gnas byed pa bzhin du rnam par dag pa'i chos nyid de yang rnam par mi rtog bzhin du khams gsum gyi 'byor pa 'byung bar byed de/ /de bas na/ ji ltar nam mkha' chags med spyod yul can/ /'gro ba kun gyi
<p>8b.4</p>gnas su 'gyur pa ltar/ /de bzhin rnam par dag pa'i chos nyid 'di/ /srid gsum ma lus 'byor pa 'byung bar byed/ /ces gsungs pa yin no/ /mchog skyes mkhas pa gang zhig 'dir spyod na/ /rgyal ba kun dang spyod yul gcig par 'gyur/ /zhes pa ni sa rab tu dga' ba la
<p>8b.5</p>gnas pa rnams kyis goms par byas na de'i 'bras bu sangs rgyas rnams dang spyod yul gcig par 'gyur ro/ /rgyal bas ji skad gsungs pa'i chos nyid ni/ /shin tu rnam dag thams cad snang byed pa/ /de las go 'phang rnyed dka' gzhan med do/ /zhes pa ni sangs rgyas thob
<p>8b.6</p>pa ni 'bras bu ste/ sangs rgyas pa la rnyed par dka' ba gzhan med cing / 'jig rten gyi khams thams cad du thams cad mkhyen pa'i ye shes kyis khyab par snang bar mdzad pa'i phyir ro/ /rgyal bas ji skad gsungs pa'i chos nyid ni/ /shin tu rnam dag ces pa ni de lta bu'i chos nyid
<p>8b.7</p>rnam par dag pa bcom ldan 'das rnam par snang mdzad kyis gsungs so zhes pa ni sdud pa po'i tshig go/ /yangs pa'i chos ni zab la 'grib med cing / /mnyam med 'jig rten phan byed de la ni/ /rnam dag rnam par sbyangs te spyad par gyis/ /zhes pa la de lta bu'i rang bzhin gyi chos de
<p>9a</p>
<p>9a.1</p>la rnam par rtog pa spangs te spyad par gyis shig ces pa'o/ /yangs pa'i chos ni zab la 'grib med cing / /zhes pa ni chos nyid rnam par dag pa de rgya che zhing mi 'gyur bar yongs su grub pa'i mtshan nyid yin pas 'grib pa'am/ 'gog pa med ces pa ste/ chos
<p>9a.2</p>nyid de'i rang bzhin spyir bstan pa'o/ /gsang ba pa'i bdag po de la 'dod pa'i khams kyi dbang phyug la myos par byed pa zhes bya ba'i rig sngags yod de zhes pa nas/ 'di lta ste dper na gsang sngags kyis ni me'i tsha ba med par byas nas grang bar byed par 'gyur ro/ /rigs kyi bu
<p>9a.3</p>dag dpe'i tshig 'di rnams kyis gsang sngags kyi mthu la mngon par dad par bya'o zhes pa'i bar gyis sngags kyi rgyu dang rang bzhin dang mthu dang 'bras bu rnams bshad la/ rgyu dang rang bzhin ni gong du yi ge la sogs pa'i nang du bshad do/ /skabs 'dir ni sngags kyi mthu bstan
<p>9a.4</p>par bshad de/ de yang sgrub pa po yid gnyis dang the tshom can gang dag bsgrub pa la the tshom du gyur pa dang / grub pa thob bam mi thob snyam du the tshom za ba 'og nas 'byung ba'i sngags kyi mthu rnams bstan pas bsal te/ de la rab ni 'dod pa'i khams kyi dbang phyug chen po'i rig
<p>9a.5</p>sngags kyis lha'i bu thams cad spyod par 'gyur ba dang gzugs khams kyi dbang phyug chen po la yid mgyogs zhes bya ba'i rig sngags las byung ba'i mthu ste gnyis bshad do/ /mig 'phrul mkhan gyi sngags kyis spyod pa dang lha ma yin gyi sngags kyis sgyu ma la sogs pa rnams mthu
<p>9a.6</p>'bring du bshad do/ /dug dang rims la sogs pa med par byed pa dang ma mo rnams kyi sngags kyis 'chi bar byed pa dang / me'i tsha ba med par byas nas grang por byed pa rnams mthu tha mar bshad do/ /gsang ba pa'i bdag po de la 'dod pa'i khams kyi dbang phyug la myos par byed pa
<p>9a.7</p>zhes bya ba'i rig sngags yod de zhes pa ni 'dod pa ni gzugs dang sgra dang dri dang ro dang reg bya rnams la spyod pa'o/ /khams kyi dbang phyug la zhes pa ni 'dod pa'i khams kyi lha'i gnas rim pa drug gi dbang phyug la mos par byed pa zhes bya ba'i rig sngags yod de/ khams der skyes pa
<p>9b</p>
<p>9b.1</p>rnams rang bzhin gyi rig sngags dang ldan pas rig sngags de bsams pa'am/ brjod pa tsam gyis 'dod pa lnga'i longs spyod dang ldan par 'gyur ro/ /des 'dod pa na spyod pa'i lha'i bu thams cad myos pas brgyal bar byed cing zhes bya ba la myos pa zhes pa ni mi dran zhing dbang po mi
<p>9b.2</p>gsal bar gyur pa ni ma yin gyi rig sngags de'i mthus lha'i bu rnams 'dod pa lnga'i longs spyod la chags shing zhen par 'gyur te/ 'dod pa'i dbang du gyur pas na 'dod pas myos pa zhes bya'o/ /me tog mang po sna tshogs dang ldan pa'i sa phyogs nyams dga' ba rnams kyang
<p>9b.3</p>ston zhes pa ni de la me tog sna tshogs ni ldum ra dang me tog gi tshal dang yid du 'ong ba'i skyed mos tshal dang / me tog dang tshal de dag kyang dri zhim zhing kha dog shin tu mdzes pas brgyan pa'o/ /sa phyogs nyams dga' ba'i rab dang rin po che sna tshogs kyis brgyan pa'i lding khang la sogs pa
<p>9b.4</p>ston pa'o/ /yongs su spyad pa dang nye bar spyad pa rnam pa tha dad pa sna tshogs rnams kyang mngon par sprul nas zhes pa ni 'dod pa rnam pa lnga'i longs spyod dang nye bar spyad pa ste/ bza' ba'i kha zas dang lha'i gos rab tu bzang zhing 'jam pa la sogs pa rnams so/ /mngon par sprul pa
<p>9b.5</p>ni gnas de na lha'i bu rnams rang rang gi rig sngags kyi mthus 'dod pa rnam pa lnga'i longs spyod 'byung ba la bya'o/ /gzhan 'phrul dbang byed kyi lha rnams la yang sbyin la bdag nyid kyang yongs su spyod do zhes pa de la gzhan 'phrul dbang byed ces pa ni rang gi mthu las 'dod pa
<p>9b.6</p>rnam pa lnga'i longs spyod 'byung ba rnams lha'i bu mo rnams la'ang sbyin la de dag kyang yongs su spyod do/ /de bzhin du byang chub sems dpa' yang de bzhin gshegs pa la mchod pa la sogs pa yid bzhin du spyod kyang bdag nyid de la ma chags par spyod do/ /'di lta ste/ lha'i dbang
<p>9b.7</p>phyug chen po la yid mgyogs zhes bya ba'i rig sngags yod de zhes bya ba ni rig sngags de bsams pa tsam gyis sems can gyi don bya ba dang ji ltar 'dod pa'i gnas de dag tu skad cig yud tsam gyis phyin par 'gyur bas na yid mgyogs zhes bya'o/ /des stong gsum gyi stong chen
<p>10a</p>
<p>10a.1</p>po'i 'jig rten gyi khams su sems can gyi dgos pa byed cing zhes pa/ de la stong gsum gyi stong chen po ni steng 'og kun la bya ba'am/ de ma yin par gzugs kyi khams stong gsum gyi stong chen po'i 'jig rten gyi khams la bya la/ stong gsum ni gzhung las
<p>10a.2</p>grags pa'o/ /sems can gyi dgos pa ni gzugs kyi sems can rnams la rig sngags de'i mthus 'og nas 'byung ba'i longs spyod la sogs pas sems can rnams kyi don byed pa'o/ /nye bar spyad pa dang yongs su spyad pa thams cad kyang mngon par sprul nas zhes pa ni de la kha zas kham gyis za ba
<p>10a.3</p>dang dri la sogs pa khyad par du mi spyod la/ longs spyod gzhan ni lhag ma dang 'dra'o/ /gnas gtsang ma'i rigs kyi lha'i bu rnams la yang sbyin la bdag nyid kyang kun du spyod do zhes pa gzugs kyi khams de na gtsang ma'i rigs kyi lha rnams la yang sbyin la/ bdag nyid kyang rig sngags
<p>10a.4</p>kyi mthu las byung ba'i longs spyod la spyod pa'o/ /'di yan chad ni rig sngags kyi mthu rab tu bstan pa yin no/ /'di lta ste dper na mig 'phrul mkhan ni gsang sngags rnams kyis kun dga'i ra ba dang mtsho dang 'bab chu dang mi la sogs pa rnam pa tha dad pa sna tshogs ston to zhes pa ni
<p>10a.5</p>mig 'phrul gyi sngags kyi mthu bshad de de yang gang zhe na/ mig 'phrul gyi sngags mkhan ni gsang sngags rnams kyis zhes pa ni dbang po la sogs pa'i lha rnams dang lha ma yin 'thab pa'i tshe na/ sngags kyis grangs med pa'i lha'i dbang po rnams su sprul nas lha ma yin rnams kyi mig
<p>10a.6</p>bslu ba dang / gang la brgal pa'i gtol med par mig 'phrul gyi mthus byed pa'o/ /mig 'phrul gyi sngags kyi mthu las kun dga'i ra ba bzang po dang / mtsho dang 'bab chu dang mi la sogs pa sngags kyi mthus mngon par spyod cing ston to/ /'di lta ste dper na lha ma yin rnams ni
<p>10a.7</p>gsang sngags kyis sgyu ma rnams ston to zhes pa ni lha ma yin gyi sngags kyi mthu bshad de/de yang gang zhe na/ lha ma yin dang dbang po la sogs pa'i lha rnams 'thab pa'i tshe na lha ma yin gyi sngags kyi mthus lha ma yin grangs med par sprul pa dang / sgra gcan gyi gzugs lha ma yin
<p>10b</p>
<p>10b.1</p>gyi gnas nas ri'i rgyal po ri rab las 'phags pa'i lus su gyur nas lha rnams skrag pa dang mthus byin gyis brlabs pa'i sgyu ma rnams ston pa'o/ /gong du dbang po la sogs pa'i mi 'phrul gyi sngags kyi mthu bshad pa dang / lha ma yin gyi sngags kyi mthu bshad pa gnyis ni mthu 'bring
<p>10b.2</p>po bshad pa zin no/ /'di lta ste dper na gsang sngags dag gis ni dug dang rims la sogs pa med par 'gyur ro zhes pa ni/ mi rnams kyi sngags kyi mthu bshad de/ de yang gang zhe na/ de sngags de nyid kyi mthus dug thams cad dang rims la sogs pa'i nad thams cad med par byed
<p>10b.3</p>pa la bya'o/ /'di lta ste dper na ma mo zhes bya ba'i lha mo rnams ni gsang sngags kyis sems can rnams la nad 'go ba gtong ngo zhes pa ni ma mo bdun po rnams kyi gsang sngags kyi mthu bshad de/ de yang gang zhe na/ dbang po la sogs pa'i lha rnams dang lha ma yin rnams 'thab pa'i
<p>10b.4</p>tshe lha rnams kyis lha ma yin thob par ma gyur na dbang po dang tshangs pa la sogs pa so so las ma mo zhes pa'i lha mo bdun sprul te/ lha mo bdun po de rnams kyis mtshon gyis btab pa'i khrags lam lhung bar 'thungs pa dang gdong lha ma yin rnams zhi bar 'gyur ba la yang bya la/ bdun
<p>10b.5</p>po'i gsang sngags des gnod pa'i las rnams byed pa'i tshe ma mo rnams kyi sngags kyi tshig bzhin byas na sems can 'chi bar byed pa dang lha dang lha ma yin du 'thab pa'i tshe 'jig rten na sems can dge ba'i spyod pa mang zhing bsod nams che na lha rnams rgyal bar 'gyur la/ dge ba spyod pa nyung
<p>10b.6</p>zhing mthu chung na lha ma yin rnams rgyal bar 'gyur te/ de la lha rnams rgyal bar gyur na gang zla ba dang nyi ma gzas zin pa'i dngos grub rnams kyang 'thob/ lha ma yin rnams rgyal na sems can gyi khams su sngags kyi mthus sems can rnams 'chi bar byed pa'i rims rnams 'byung bar
<p>10b.7</p>byed pa'o/ /'di lta ste dper na gsang sngags kyis ni me'i tsha ba med par byas nas grang bar byed par 'gyur ro zhes pa ni sngags kyi mthus me 'bar ba'i nang du zhugs kyang tshig pa dang gdung ba la sogs pa med cing chu'i nang du 'gro ba dang 'dra ste grang bar 'gyur ro/ /rigs kyi bu dag
<p>11a</p>
<p>11a.1</p>dpe'i tshig 'di rnams kyis gsang sngags kyi mthu la mngon par dad par bya'o zhes pa ni gong du mthu rab 'bring rnam pa gsum bstan pa la gang ma dad pa rnams dad par 'gyur ba dang / /the tshom dang yid gnyis za ba rnams kyi the tshom bsal nas gsang sngags kyi mthu la mngon
<p>11a.2</p>par dad par bya'o zhes bskul ba'o/ /gsang sngags kyi mthu de yang gsang sngags rnams las byung ba yang ma yin zhes pa nas/ rtag tu rgyun mi 'chad par gsang sngags kyi tshul gyi rjes su 'jug par bya'o zhes pa'i bar gyis sngags kyi rang bzhin bshad de/ de yang gang zhe na/ 
<p>11a.3</p>gsang sngags kyi mthu de yang gsang sngags rnams las byung ba yang ma yin pa ni/ gsang sngags kyi mthu de gsang sngags kyi yig 'bru las byung ba yang ma yin te/ gal te gsang sngags kyi yig 'bru la yod na ni gsang sngags kyi glegs bam la sogs pa rkun pos kyang mi
<p>11a.4</p>thob/ mes kyang tshig par mi 'gyur te de bas na sngags kyi yi ga 'bru las mthu 'byung ba yang ma yin no/ /rdzas la 'jug pa yang ma yin zhes pa ni ral gri dang 'khor lo dang / ril bu la sogs pa'i rdzas rnams la ste/ rdzas de rnams la gsang sngags kyi mthu zhugs
<p>11a.5</p>nas grub par 'byung ba yang ma yin zhes pa'o/ /sbyor ba po las dmigs pa yin zhes pa ni sgrub pa la 'jug pa'i sbyor ba de nyid las gsang sngags kyi mthu 'byung ba yang ma yin te/ gal te sgrub pa la 'jug pa las byung ba yin na ni grub zin pa yin pas mi dgos so zhes pa'o/ /
<p>11a.6</p>rigs kyi bu dag 'on kyang gsang sngags kyi byin gyi rlabs kyis chos nyid 'byung ba las 'da' bar yang mi 'gyur te/ dus gsum las 'das pa'i phyir dang rten cing 'brel bar 'byung ba zab mo bsam gyis mi khyab pa las mngon par grub pa'i phyir ro zhes pa na de bzhin gshegs pa
<p>11a.7</p>rnams 'jig rten du byung yang rung ma byung yang rung ste gsang sngags kyi chos nyid ni thams cad du gnas pa'o zhes bshad de/ rigs kyi bu dag kyang gsang sngags kyi byin gyi rlabs kyis chos 'byung ba las 'da' bar yang mi 'gyur te/ dus gsum las 'das pa'i phyir zhes pa ni
<p>11b</p>
<p>11b.1</p>dus gsum ste snga ma 'das pa'i dus na grub pa'i rang bzhin yin na ni ma 'ongs pa dang da ltar gyi dus na grub par mi 'gyur la/ gal te ma 'ongs pa'i dus dang da ltar gyi dus na grub pa'i rang bzhin yod na ni snga ma 'das pa'i dus na yang grub par mi 'gyur te/ de bas na sngags grub pa'i rang
<p>11b.2</p>bzhin ni dus gsum gang la yang gnas pa ma yin pa'i phyir dus gsum las 'das pa'o/ /rten cing 'brel bar 'byung ba zab mo bsam gyis mi khyab pa las mngon par grub pa'i phyir ro zhes pa ni dper na me tog sna tshogs dang 'dra ste/ sa bon dang myu gu dang lo ma'i tshe kha dog sngon po
<p>11b.3</p>la sogs pa gzhan la/ me tog du gyur pa'i tshe kha dog gzhan du gyur pa lta bus rtswa rtsub mo dang sngon po la sogs pa zos kyang 'o ma 'jam zhing dkar ba'i rang bzhin du gyur pa lta bu ste/ de lta bas na sngags kyi dngos grub ni gang la yang mi gnas mod kyi zab mo bsam gyis mi khyab
<p>11b.4</p>pa'i chos nyid dang rgyu dang rkyen gcig tu tshogs pa sngags kyi chos nyid kyis byin gyi rlabs las grub pa rab 'bring rnam pa gsum la sogs pa thob par 'gyur ro/ /sngags kyis byin gyis brlabs pa'i chos nyid las 'byung ba las 'da' bar yang mi 'gyur te zhes pa ni byin gyis rlob
<p>11b.5</p>pa yang mi 'gyur bar bshad de/ de la byin gyis brlabs zhes pa gang grub pa nyid la chos nyid kyis byin gyis rlob cing grub pa thob pa de dag brtan zhing mi 'gyur ba'o/ /rigs kyi bu dag de lta bas na chos bsam gyis mi khyab pa'i ngo bo nyid du rtogs par bya'o zhes gsungs pa
<p>11b.6</p>yin no/ /de nas yang bcom ldan 'das dus gsum du chags pa med pa'i stobs kyi gzhi byin gyis rlob pa zhes pa nas/ /yang dag par rdzogs pa'i sangs rgyas kyi snying po'i tshig gis mtshan pa rnam par rig pa'i dbyangs kyi sgra gcig nas gcig tu mngon par grag go zhes pa'i bar
<p>11b.7</p>gyis byang chub kyi rang bzhin yan lag bzhi dang ldan pa'i rten ston pa'i yi ge a rnam pa bzhi bcom ldan 'das kyis gsungs pa ste/ a rnam pa bzhi sngar yang bshad na/ ci'i phyir 'dir yang bzlas te gsungs she na/ sngar bshad pa ni don dam pa'i ting nge 'dzin gyi sgor
<p>12a</p>
<p>12a.1</p>gyur pa'i yig 'bru re re ba spyir bshad pa ste/ 'dir yang bzlas te gsungs pa ni gsang sngags sgrub pas de'i don bsgom zhing bzlas par bya ba'i phyir khyad par du gsungs pa yin no/ /de la dus gsum du chags pa med pa'i stobs kyi gzhi byin gyis rlob pa de
<p>12a.2</p>bzhin gshegs pa'i gnas bsam gyis mi khyab pa'i rgyan rnam par dag pa'i snying po can zhes bya ba'i ting nge 'dzin la snyoms par zhugs so zhes pa ni a rnam pa bzhi po de gsungs pa'i phyir bcom ldan 'das ting nge 'dzin du zhugs pa ste/ de rnams kyis kyang don dam pa dang kun rdzob kyi
<p>12a.3</p>don rnam pa gnyis ston te/ de la don dam pa ston pa ni yi ge a de'i sgo nas de bzhin nyid ston pa'o/ /kun rdzob tu ston pa ni yi ge a de las skyes bu chen po'i mtshan sum cu rtsa gnyis 'byung bar bstan pa ste/ gang gi phyir yi ge brgya ba'i le'u a 'di rnams las ka la sogs pa
<p>12a.4</p>sum cu rtsa gnyis spros par bshad de yi ge sum cu rtsa gnyis po de rnams kyang skyes bu chen po'i mtshan sum cu rtsa gnyis su blta'o zhes 'byung ba'i phyir ro/ /ting nge 'dzin 'di las don rnam pa gnyis su ston pa'o/ /de la dus gsum du chags pa med pa'i stobs kyi gzhi zhes pa ni don
<p>12a.5</p>dam pa ni de bzhin nyid de yi ge a rnams kyi rten du bstan par bya ba ste/ dus gsum du chags pa med pa'i stobs zhes pa ni de bzhin nyid kyi rang bzhin mi 'gyur bar yongs su grub pa'i mtshan nyid yin pas nam mkha' dang 'dra ba ste dus gsum du thogs pa med pa'i mthu dang ldan pa
<p>12a.6</p>zhes pa'o/ /gzhi zhes pa ni de bzhin nyid kyi rang bzhin te/ yi ge a'i 'brur byin gyis rlob pa ste/ 'khor ba'i mtha' ji srid kyi bar du yi ge a rnams su lhag par gnas zhes pa'i don te de ni don dam pa bstan pa'o/ /de bzhin gshegs pa'i gnas bsam gyis mi
<p>12a.7</p>khyab pa'i rgyan rnam par dag pa zhes pa ni kun rdzob tu yi ge a las skyes bu chen po'i mtshan sum cu rtsa gnyis rnams byung bar bstan pa ste/ de bzhin gshegs pa'i gnas bsam gyis mi khyab pa zhes pa ni de bzhin gshegs pa'i sku bsam gyis mi khyab pa ste/ de bzhin gshegs pa'i
<p>12b</p>
<p>12b.1</p>sku las rdzu 'phrul sna tshogs bsam gyis mi khyab pa 'byung ba'i phyir ro/ /rgyan zhes pa ni skyes bu chen po'i mtshan sum cu rtsa gnyis rnams te mtshan de rnams te de a bzhi po 'di las byung bas na rgyan zhes pa a 'di rnams nyid la bya'o/ /rnam par dag pa zhes pa ni mtshan sum cu rtsa
<p>12b.2</p>gnyis po de rnams yul na gnas pa dang gsal ba nang kun du rdzogs pas na rnam par dag pa zhes bya'o/ /snying po can zhes pa ni 'byung ba'i gnas zhes pa'i don te/ de lta bu'i don dam pa dang kun rdzob kyi don ston cing 'byung ba'i yi ge a rnam pa bzhi po ting nge 'dzin 'di las byung bas na
<p>12b.3</p>ting nge 'dzin de dus gsum du chags pa med pa'i stobs kyi gzhi byin gyis rlob pa de bzhin gshegs pa'i gnas bsam gyis mi khyab pa'i rgyan rnam par dag pa'i snying po can zhes bya'o/ /chos kyi dbyings ma lus pa ji snyed yod pa rnam par rig par byed pa'i sgra rnams las chos kyi
<p>12b.4</p>dbyings kyi gnas kyi stobs/ mi mnyam pa dang mnyam pa'i stobs/ yang dag par rdzogs pa'i sangs rgyas kyi mos pa las byung ba gnas skabs bzhi dbyangs gcig las byung bas chos kyi dbyings thams cad khyab par byas te nam mkha' dang mnyam par gyur nas byung ba zhes
<p>12b.5</p>pa la/ chos kyi dbyings ma lus pa ji snyed yod pa rnam par rig par byed pa'i sgra zhes pa ni gnas skabs bzhi dbyangs gcig las byung ba zhes pa dang 'brel te/ a bzhi po 'di ma skyes pa'i sgra 'byung ba las rnam par rig pas na bum pa la sogs pa'i chos rnams kyi tshig thams
<p>12b.6</p>cad kyang ma skyes pa'i tshig tu 'du bar 'gyur ba'i a bzhi po chos kyi dbyings kyi gnas kyi stobs zhes bya ba la sogs pas bye brag tu gsungs te/ a de rnams chos kyi dbyings kyi tshig tu gyur pas na chos kyi dbyings kyi gnas zhes bya'o/ /stobs zhes pa ni chos kyi dbyings kyi
<p>12b.7</p>tshig las gzhan du mi 'gyur bas mthu dang ldan pa'i phyir ro/ /mi mnyam pa dang mnyam pa'i stobs zhes pa ni de dag mthu phun sum tshogs par bstan pa'o/ /yang dag par rdzogs pa'i sangs rgyas kyi mos pa las byung ba zhes pa ni de bzhin gshegs pas rgyu'i tshe na yang dag
<p>13a</p>
<p>13a.1</p>par rdzogs pa'i sangs rgyas kyi yon tan rnams la mos pa ji lta ba bzhin du mngon par byang chub pa'i tshe na yongs su rdzogs gyur pa de las yi ge a bzhi po 'di 'byung ba'i phyir ro/ /dbyangs gcig las byung bas zhes pa ni bum pa la sogs pa'i so so'i tshig rnams ma
<p>13a.2</p>skyes pa'i sgra gcig pu las byung ba'i phyir ro/ /chos dbyings thams cad khyab par byas te nam mkha' dang mnyam par gyur nas zhes pa ni ma skyes pa'i sgras chos kyi dbyings thams cad nam mkhas khyab pa dang 'dra bar byas nas zhes pa'am/ chos kyi dbyings nam mkha'i mtha' dang
<p>13a.3</p>mnyam par byas nas zhes pa ste/ chos kyi dbyings zhes pa 'di yang 'jig rten gyi khams rnams su rig par bya'o/ /yi ge a ni byang chub kyi rang bzhin te rnam pa bzhi ni byang chub de yan lag bzhi dang ldan pa ste byang chub dang / spyod pa dang / kun du sangs rgyas pa dang / 
<p>13a.4</p>mya ngan las 'das pa rnams su reg pa bzhin du blta bar bya'o/ /de dag byung ma thag tu de nas yang chos kyi dbyings thams cad nges par sgrogs pa'i sgo dag nas yang dag par rdzogs pa'i sangs rgyas kyi snying po'i tshig gis mtshan pa rnam par rig pa'i dbyangs kyi sgra gcig nas gcig tu
<p>13a.5</p>mngon par grag go zhes pa ni snying po de rnams gsungs pa dang 'jig rten gyi chos rnams kyi sgra las de bzhin gshegs pa'i tshig gis mtshan pa ma byung ma skyes pa'i sgra sgrogs pa byung ngo / /byang chub sems dpas de thos nas/ /zhes pa nas/ nang gi bdag nyid rnam dag pas/ /rtag tu
<p>13a.6</p>mngon par brtson par bya/ /zhes pa'i bar gyis de ltar ma skyes pa'i sgra 'jig rten gyi khams thams cad du khyab pa byang chub sems dpa' rnams kyis thos nas ngo mtshar du gyur te de'i rjes su bsngags pa bcom ldan 'das la slar gsol pa'o/ /de nas yang dag par rdzogs pa'i
<p>13a.7</p>sangs rgyas kyi snying po rnams sgrub pa 'byung ste zhes pa nas nam mtshan ma byung gi bar ji srid du 'dug par bya'o zhes pa'i bar gyis sgrub pa'i sngon rol du byang chub kyi sems bsgom par bya ba bshad de/ de yang skyed mos tshal lam gtsug lag khang la sogs pa'i gnas ming smos
<p>13b</p>
<p>13b.1</p>pa'am/ de las gzhan pa'i gnas bdag nyid sems gang du dga' bar 'dug ste bsgom mo/ /de la skyed mos tshal dang phug ni lus dben par bya ba'i gnas so/ /gtsug lag khang ni sems dben na lus mi dben kyang bla ste sems dben pa'i gnas so/ /yid gang du dben pa
<p>13b.2</p>der zhes pa gnas de dag las gzhan pa yang rung ste/ sems gang du dben pa de gtso bas der 'dug ste/ mtshan ma byung gi bar de srid du 'dug par bya'o zhes 'brel to/ /mtshan ma yang skabs 'dir ni sngags bzlas pa las nad med pa dang bru ba mi tsha ba la sogs pa byung ba la mi
<p>13b.3</p>bya'i/ bsam gtan la sems brtan zhing mi 'byung bar gyur pa la bya'o/ /de nas snying po de dag las gang yang rung ba cig gzung ste zhes pa nas nam mkha' ltar gzod ma nas zhi ba ste/ de la sgra gnas par bsam zhing mnyam par gzhag pas bzlas brjod bya'o zhes pa'i bar gyis gong
<p>13b.4</p>du smos pa'i tshul gyis byang chub kyi sems goms par bya ste/ mtshan ma byung nas rang gi lha'i gzugs su sbyar ba goms par bya ba dang de'i snying gar me long gi dkyil 'khor la sangs rgyas kyi sku bsam pa dang / sangs rgyas kyi sku'i snying gar yang zla ba'i dkyil 'khor dang bzlas pa'i
<p>13b.5</p>sngags bsams te/ de'i rim pa yang 'di'o/ /a rnam pa bzhi las gang yang rung ba cig snying gar zla ba'i dkyil 'khor la bsams la/ a de'i sgra chos thams cad gzod ma nas ma skyes pa'o zhes pa la dmigs shing rang gi phung po lnga gzod ma nas ma byung ma skyes pa'i sbyor
<p>13b.6</p>ba'am/ rdul phran du zhig pa la sogs pa'i sbyor bas stong pa nyid du gzhig ste/ zla ba'i dkyil 'khor la a gnas pa tsam 'ba' zhig yod par bsams te/ de nas zla ba'i dkyil 'khor dang a nyid kyang gong ma'i tshul gyis dmigs su med par bshig ste ji tsam 'dod kyi
<p>13b.7</p>bar du stong pa nyid kyi ting nge 'dzin mngon du bya'o/ /de nas snying rje'i dbang gis ting nge 'dzin de las langs te sgyu ma lta bur mos pa'i tshul gyis a de snying ga'i phyogs su bsams nas de las 'od sgro zhing bsdu ba'i sbyor bas rang gi lha'i gzugs su bsgyur bar bya ste/ de yang the
<p>14a</p>
<p>14a.1</p>tshom med par rang gi lha'i gzugs su snang bar 'gyur gyi bar du'o/ /de la spyir lha'i gzugs su bsgyur ba la yang rnam pa gsum ste/ gcig ni phyag rgya dang sngags sbyar bas lha'i gzugs de bdag go snyam par mos pa tsam mo/ /gnyis pa ni rtag tu goms
<p>14a.2</p>pa'i dbang gis rang gi lus lha'i gzugs su the tshom med par gsal bar snang ba'o/ /gsum pa ni sbyor ba'i mthus rang gi lus brjes te lha'i lus su gyur pa'o/ /de la skabs 'dir ni rtag tu goms pa'i dbang gis rang gi lus lha'i gzugs su gsal bar snang ba la bya'o/ /de
<p>14a.3</p>ltar rang gi lus lha'i gzugs su bsgyur nas de'i snying po a cig bsams te/ a de las byang chub kyi sems kyi phyag rgya zla ba'i dkyil 'khor me long dang 'dra bar bsams te de yang shin tu gsal ba dri ma med par bsam mo/ /de'i dbus su yi ge a las bcom ldan 'das rnam
<p>14a.4</p>par snang mdzad kyi skur gyur par bsams te/ de bas na/ gzhi gnyis pa ni yang dag par rdzogs pa'i sangs rgyas me long gi dkyil 'khor de nyid kyi nang na pad+ma'i rgyal po la bzhugs pa lta bu'i ting nge 'dzin la snyoms par zhugs pa zhes pa la sogs pa gsungs pa yin te/ phug
<p>14a.5</p>gi nang na bzhugs pa lta bu zhes pa ni me long gi dkyil 'khor gyi nang na bzhin gyi gzugs brnyan snang ba ltar de bzhin nyid kyi nang na nye bar 'dug par bsams te zhes pa'o/ /de nas de bzhin gshegs pa'i snying gar zla ba'i dkyil 'khor bsams te de'i dbus su bzlas par bya
<p>14a.6</p>ba'i sngags bsams nas de zlos shing sngon du bsnyen pa 'bum bya ste/ de bas na/ de nas sngon du bsnyen pa ni/ /'bum phrag gcig tu bya bar bshad/ /ces gsungs pa yin no/ /de nas zla ba gnyis pa la/ /me tog dri la sogs pa dbul/ /zhes pa ni sngar 'bum phrag
<p>14a.7</p>gcig gi grangs su bzlas la/ de nas zla ba gnyis kyi dang po snga dro dang phyi dro la mel thun re re/ nyi ma gung la mel tshe thun phyed bzlas pa'i sbyor bas dus chad pa ste/ sngar tshig 'bum gyi grangs su zlos pa dang / zla ba gnyis dus su zlos pa las zla ba phyi ma gcig la ni dri dang
<p>14b</p>
<p>14b.1</p>me tog la sogs pa'i mchod pa mi bya bar bzlas te dang po sems ma goms pa la phyi'i mchod pa la sogs pas sems yongs su dogs pa'i phyir ro/ /zla ba phyi ma gnyis pa la ni goms shing brtan par gyur pas phyi'i mchod pa la sogs pas yengs bar mi 'gyur ba'i phyir ro/ /
<p>14b.2</p>sems can rnams la rnam mang po'i/ /phan pa nye bar sgrub byed cing / /zhes pa ni/ /da ni dpa' bo chen po'i snying po 'bru rnam pa lnga rnams sgrub pa dang sa rnams bshad de/ de la spyir de bzhin gshegs pa'i rgyu dang 'bras bu'i yon tan mos pas spyod pa'i sa nas brtsams te kun
<p>14b.3</p>du sangs rgyas par gyur gyi bar du ci bsags pa rnams sdud pa'i sgor gyur pa ni phung po'i lhag ma dang bcas pa'i mya ngan las 'das pa dang / phung po'i lhag ma med pa'i mya ngan las 'das pa'o/ /de la phung po'i lhag ma med pa'i mya ngan las 'das pa ni de bzhin nyid stong pa'i
<p>14b.4</p>mtshan nyid du shes pa phra mo yang sbangs pa 'og min gyi gnas su mngon par byang chub pa'o/ /phung po'i lhag ma dang bcas pa'i mya ngan las 'das pa ni kun du sangs rgyas pa'i mtshan nyid chos rnams sgyu ma'i rang bzhin du yang med bas chos rnams stong pa'o snyam pa'i 'du shes tsam
<p>14b.5</p>gyi bag chags phra mo lhag ma lus par 'dod pa'i khams su byang chub kyi shing drung du mngon par byang chub nas bdud rnam pa bzhi btul ba'o/ /de la phung po'i lhag ma med pa'i mya ngan las 'das pa'i snying po ni a rnam pa bzhi ste/ de rnams kyi sgrub pa la sogs pa ni bshad
<p>14b.6</p>zin to/ /'dir ni phung po'i lhag ma dang bcas pa'i mya ngan las 'das pa'i snying po bdud bzhi 'joms pa'i ting nge 'dzin gyi sgo rnams kyi sgrub pa dang las rnams 'chad de/ de yang / de nas bcom ldan 'das rnam par snang mdzad kyis thams cad dang ldan pa'i 'khor 'dus pa la
<p>14b.7</p>gzigs nas gsang ba pa'i bdag po phyag na rdo rje la bka' stsal pa/ lag na rdo rje de bzhin gshegs pa rnams kyi thugs las byung ba zhes bya ba la sogs pas so/ /de la yi ge a la sogs pa'i ting nge 'dzin gyi sgo nas bdud bzhi bcom pa dang ting nge 'dzin de rnams nyid dbang chen
<p>15a</p>
<p>15a.1</p>la sogs pa'i dkyil 'khor bzhir byin gyis brlab pa'i rim pa yang 'di lta ste/ yi ge a ni chos thams cad gzod ma nas ma skyes par rtogs pa'i ting nge 'dzin gyi sgo ston pa ste/ de'i sgo nas phung po dang khams dang skye mched la sogs pa'i chos rnams ma
<p>15a.2</p>skyes par rtogs te dmigs su med pas phung po'i bdud bcom pa'o/ /yi ge ba ni chos thams cad ngag gi lam dang bral bar ston pa'i ting nge 'dzin gyi sgo ste/ ngag gi lam ni rnam par rtog pa med par rtogs te rtog pa med pas lha'i bu'i bdud bcom pa'o/ /de ltar phung po la
<p>15a.3</p>sogs pa'i chos rnams dang / de la dmigs pa'i rnam par rtog pa med na de dag la chags par 'gyur ba 'dod chags la sogs pa'i nyon mongs pa rnam par dag pa yi ge ra'i sgo nas mtshon te/ /chos thams cad rdul dang bral bar rtogs so/ /rdul zhes bya ba ni nyon
<p>15a.4</p>mongs pa la bya ste des nyon mongs pa'i bdud bcom pa'o/ /yi ge ha ni chos thams cad rgyu dang bral bar rtogs pa'i ting nge 'dzin gyi sgo ste/ nyon mongs pa las las dang skye ba 'byung la/ nyon mongs pa med na las dang skye ba yang mi 'byung / skye ba ma byung na 'chi bar yang mi
<p>15a.5</p>'gyur te de ltar rtogs pas 'chi ba'i bdud bcom pa'o/ /de ltar chos rnams gzod ma nas ma skyes pa la sogs pa'i tshul gyis stong pa nyid kyi rang bzhin du rtogs pa'i sgo ni yi ge kha ste chos thams cad nam mkha' dang 'dra'o zhes bstan pa'o/ /de ltar ting nge 'dzin de rnams la
<p>15a.6</p>kun rdzob tu yang yi ge a la sogs pa re re las dbang chen la sogs pa'i dkyil 'khor du yang sbyar te/ yi ge a'i sgo nas zhugs pa'i ting nge 'dzin gyis phung po'i bdud bcom ste/ phung po ni sra zhing khur khyer nus pa'o/ /de bzhin du de dang rjes su mthun par yi ge a de las sa'i
<p>15a.7</p>dkyil 'khor du gyur te/ sa yang sra zhing khur khyer bzod pa'o/ /yi ge ba las rnam par rtog pa dang bral ba'i ting nge 'dzin gyi sgor gyur te/ de ni rtog pa la sogs pa'i dri ma dag par byed pa'o/ /de bzhin du yi ge ba las chu'i dkyil 'khor du gyur pa de dang rjes su mthun par
<p>15b</p>
<p>15b.1</p>dri ma dag par byed pa'o/ /yi ge ra las chos thams cad rdul dang bral ba'i ting nge 'dzin du gyur te/ de ni 'dod chags la sogs pa'i nyon mongs pa sreg par byed pa'o/ /de bzhin du de dang rjes su mthun par yi ge ra las me'i dkyil 'khor du gyur te/ me ni thams
<p>15b.2</p>cad sreg cing med par byed pa'o/ /de bzhin du yi ge ha las chos thams cad rgyu dang bral ba'i ting nge 'dzin gyi sgor gyur te/ de ni nyon mongs pa'i rgyu las byung ba'i las la sogs pa 'thor bar byed pa'o/ /de bzhin du yi ge ha las rlung gi dkyil 'khor du gyur pa yang de dang rjes
<p>15b.3</p>su mthun te/ rlung ni thams cad 'thor ba'am/ 'jig par byed pa'i rang bzhin no/ /yi ge kha las chos thams cad stong pa nam mkha'i rang bzhin du rtogs pa'i ting nge 'dzin gyi sgor gyur te/ de bzhin du yi ge kha las nam mkha'i dkyil 'khor du gyur pa yang nam mkha'i
<p>15b.4</p>rang bzhin du mthun te de dag ni spyi'i don to/ /de bzhin gshegs pa rnams kyi thugs las byung ba zhes bya ba ni de bzhin nyid kyi ye shes las byung ba zhes pa ste/ a la sogs pa'i stong pa nyid de dag nyid la bya'o/ /las dang bya bas rnam par rol pa zhes bya ba ni grub pa ra ba la
<p>15b.5</p>sogs pa dang / zhi ba la sogs pa'i las rnams byed pa'o/ /spyod pa'i rol mo zhes pa ni rol mo mkhan dang 'dra ba ste/ rol mo mkhan ni gar la sogs pa'i rol mo sna tshogs ston pa de bzhin du snying po 'di rnams kyang grub pa dang las sna tshogs ston pa'i phyir ro/ /khams bzhi
<p>15b.6</p>yang dag par bsdu bas bsdus pa zhes pa ni snying po 'di rnams las sa dang / chu dang / me dang / rlung gi khams kyi dkyil 'khor rnams byung ba'i phyir ro/ /nam mkha' ltar kun du khyab pa zhes pa ni 'di ltar nam mkha' thams cad du khyab pa de bzhin du snying po de rnams kyis kyang
<p>15b.7</p>thams cad du khyab pa ste/ de dag ni snying po de rnams kyi rang bzhin bstan pa'o/ /mthong ba dang ma mthong ba'i 'bras bu mang ba zhes pa ni mthu bstan pa ste/ mthong ba ni rig 'dzin la sogs par dngos su bsgyur ba'o/ /ma mthong ba ni sangs rgyas la sogs pa'i 'bras bu nyid
<p>16a</p>
<p>16a.1</p>nas thob pa ste de lta bu'i 'bras bu mchog sbyin par byed pa zhes pa'o/ /nyan thos dang rang sangs rgyas dang byang chub sems dpa' thams cad kyis mngon sum pa zhes pa ni de dag gi spyod yul du gyur pa zhes pa ste/ nyan thos rnams kyang zad par sa dang zad par chu la
<p>16a.2</p>sogs pa'i ting nge 'dzin mngon du byed de/ de yang dkyil 'khor 'di dag gi rang bzhin yin pa'i phyir la/ byang chub sems dpa' yang sa gzhi thams cad rin po che la sogs pas bkang ste/ de bzhin gshegs pa la mchod pa byed pa la sogs pa yang dkyil 'khor 'di
<p>16a.3</p>dag rang bzhin yin pa'i phyir ro/ /gsang sngags kyi sgo nas byang chub sems dpa'i spyad pa spyod pa rnams kyi re ba thams cad yongs su rdzogs par byed pa zhes pa ni bstan pa 'di la zhugs pa rnams grub pa la sogs pa 'thob pa'i sgo nas re ba yongs su rdzogs par byed pa'i phyir ro/ /
<p>16a.4</p>las sna tshogs dang ldan pa ni gdon dang dug la sogs pa sel ba'i las sna tshogs dang ldan pa'o/ /sems can thams cad la phan 'dogs pa zhes pa ni bstan pa 'dir zhugs pa dang ma zhugs pa gnyis ka'i sems can la phan 'dogs pa'o/ /lag na rdo rje de la spyod pa'i rol
<p>16a.5</p>mo las dang bya bas mngon par grub pa'i 'bras bu phal che ba lus can kun gyi mngon sum pa gang zhe na zhes pa ni gong du smos pa de dag nyid dngos su bstan pa'i phyir gang zhe na zhes gsungs pa'o/ /cho ga shes pas thog mar ni/ /bdag gi de nyid rim bzhin bya/ /zhes pa nas/ 'di bdag
<p>16a.6</p>nyid ni rgyal mchog tu/ /bsgyur na smos kyang ci zhig dgos/ /zhes pa'i bar gyis sngags pas bdag gi de kho na nyid la sbyar ba dang / de'i rjes su sngags pa 'chad de/ sngags pas bdag gi de kho na nyid kyi rnal 'byor sngon du byas nas de nas sngags kyi yi ge rnams lus la
<p>16a.7</p>so so'i gnas su bkod de dbang chen gyi dkyil 'khor la sogs par bsgyur nas de dag gi sgrub pa dang las la sogs pa la 'jug go/ /rim pa de lta bur 'jug pa yang sngon sangs rgyas bcom ldan 'das chos rnams gdod ma nas ma skyes pa stong ba'i rang bzhin du mngon par byang chub
<p>16b</p>
<p>16b.1</p>nas de'i 'og tu sngon gyi smon lam gyi shugs kyis sku mi zad pa la sogs pa'i rgyan rnams kun rdzob kyi tshul du 'jig rten thams cad du khyab par ston te/ de bas na sngags pas kyang thog mar bdag gi de kho na nyid stong par dmigs pa byas nas phyis yi ge dgong pa dang bzlas pa la sogs
<p>16b.2</p>pa bya'o/ /de la/ cho ga shes pas thog mar ni/ /bdag gi de nyid rim bzhin bya/ /zhes pa nas/ 'di ni sangs rgyas thams cad kyis/ /bdag gi de nyid yin par gsungs/ /zhes pa'i bar ni bdag gi de kho na nyid kyi rnal 'byor te/ bdag gi de kho na nyid ces pa ni
<p>16b.3</p>sngags mkhan rang gi lus kyang yi ge a'i sgo nas gdod ma nas ma byung ma skyes par stong par bshig ste/ de nas a las dbang chen gyi dkyil 'khor kha dog shin du ser zhing lci ba bsams te/ de'i steng na sangs rgyas bcom ldan 'das bzhugs pa de lta bur bdag nyid kyi
<p>16b.4</p>lus la bsams te/ de bas na/ cho ga shes pas thog mar ni/ /bdag gi de nyid ji bzhin bya/ /zhes bya ba la sogs pa gsungs pa yin te/ bdag gi de nyid rim bzhin bya/ /zhes pa ni byang chub kyi sems bsgom pa byas shing lha'i gzugs su sgrub pa la sogs pa rim pa
<p>16b.5</p>bzhin du bya'o zhes pa'o/ /sngags pa snga ma bzhin 'dug la/ /zhes pa ni gong du de bzhin gshegs pa'i snying po bshad pa'i rim pa bzhin du 'dug nas zhes pa'o/ /de bzhin gshegs pa dran byas te/ /zhes pa ni bzlas pa la sogs pa'i las rnams bya ba na de bzhin gshegs
<p>16b.6</p>pa mdun du bsams nas bya ste/ sngags dang po la sogs pa dmigs pa'i yul yin pa'i phyir ro/ /gnyis su na de bzhin gshegs pa'i dum bu bsams na bgegs med pa'i phyir ro/ /bdag nyid a zhes bya ba ni/ /klad kor dang bcas rgyas byas la/ /zhes pa ni bdag nyid
<p>16b.7</p>yi ge a las stong pa nyid kyi rang bzhin du bsams te/ klad kor gyis ni 'dzin par byed pa'i ye shes kyang stong pa nyid du ston pa ste gzung ba dang 'dzin pa med par stong pa'i rang bzhin du bsgyur bar bya'o zhes pa'o/ /thams cad ser zhing shin tu bzang / /gru bzhi rdo rjes mtshan byas te/ /
<p>17a</p>
<p>17a.1</p>zhes pa ni stong pa'i rang bzhin du gyur pa de las dbang chen gyi dkyil 'khor gru bzhi pa kha dog shin tu ser ba rdo rje'i mtshan mas mtshan pa bsam mo zhes pa'o/ /sngags pas der gnas rdzogs pa yi/ /sangs rgyas kun gyi gtso bo bsam/ /zhes pa ni dkyil 'khor de'i
<p>17a.2</p>steng na bcom ldan 'das rnam par snang mdzad kyi skur bsams te/ de yang bdag gi lus nyid de ltar bsam par shes par bya'o/ /nam zhig sngags pa bdag gis ni/ /de nyid dogs pa med gyur pa/ /zhes pa ni bdag gis de kho na nyid stong par dmigs pa dang lha'i gzugs su
<p>17a.3</p>gsal bar snang ba the tshom med par gyur na zhes pa ste/ stong pa nyid du the tshom med par gyur pa yang ting nge 'dzin dag pa dang / rnam pa dang bral ba dang rnam par rtog pa thams cad spong ba yang dag pa nyid du the tshom med pa'o/ /lha'i gzugs su gsal bar snang ba the tshom pa med pa yang
<p>17a.4</p>ting nge 'dzin dag pa dang lha'i gzugs su kun du gsal ba dang rnam par rtog pa spong ba na yang dag par the tshom med pa'o/ /nam zhig sngags pa rab tu mos pa'i sems kyis the tshom med pa'o/ /nam zhig sngags pa rab tu mos pa'i sems kyis the tshom med par gyur na 'og nas 'byung ba'i
<p>17a.5</p>rjes su bsngags pa rnams thob ste/ de'i tshe 'jig rten thams cad la phan pa byed pa nyid du 'gyur zhes pa ni grub pa la sogs pa thob pa'i sgo nas sems can rnams la phan gdags nus te/ de ni gzhan gyi don phun sum tshogs pa'o/ /ngo mtshar sna tshogs dag dang ldan/ /mig 'phrul
<p>17a.6</p>can gyi gnas la 'dug /ces pa ni rig 'dzin la sogs pa'i grub pa thob nas mig 'phrul mkhan dang 'dra bar rdzu 'phrul ngo mtshar sna tshogs pa rnams byed nus par 'gyur zhes pa ste mthu phun sum tshogs pa'o/ /sngags pa nam zhig mnyam gzhag na/ /srid pa rab tu dog pa na/ /thog
<p>17a.7</p>med dus nas mi shes pas/ /bsags pa'i las de kun zad gyur/ /zhes pa ni rnal 'byor de lta bu la mnyam par gzhag na thog ma med pa'i dus nas ma rig pa'i dbang gis 'khor ba dog pa rnams su mi dge ba dang nyon mongs pa'i las bsags pa de dag thams cad byang bar 'gyur ro zhes
<p>17b</p>
<p>17b.1</p>pa ste/ de ni spong ba phun sum tshogs pa'o/ /bla na med pa'i byang chub sems/ /sems de nam zhig sgom byed pa/ /de tshe'ang sngags pa rnal 'byor pa/ /chu yis pad+ma lta bur ni/ /dge dang mi dge'i 'bras 'byung ba'i/ /las kyis rtag par mi gos na/ /zhes pa ni byang chub kyi sems de
<p>17b.2</p>stong pa'i mtshan nyid yin pas dge ba dang mi dge ba'i las kyi 'bras bus mi gos te dge ba la sogs pa'i 'bras bus dngos po rnams kyi gnyen po yin pa'i phyir ro/ /de la mi dge ba'i 'bras bus mi gos pa ni rigs na dge ba'i 'bras bus mi gos na tshul khrims bsrungs pa la sogs
<p>17b.3</p>pa'i 'bras bu yang med dam zhe na/ byang chub kyi sems ni stong pa'i rang bzhin yin pas dge ba dag dmigs su med par 'gyur mod kyi/ de las langs nas phyis rnal 'byor pa bdag nyid 'tshang rgya ba'i rgyur gyur pa'i lus dang longs spyod la sogs pa dang ldan par shog shig ces smon lam
<p>17b.4</p>btab pas dge ba'i las kyi 'bras bu'i bag chags slar brta bar 'gyur ro/ /'di bdag nyid ni rgyal mchog tu/ /bsgyur na smos kyang ci zhig dgos/ /zhes pa ni byang chub kyi sems 'ba' zhig bsgoms pas kyang de ltar 'gyur na byang chub kyi sems bsgoms pa'i rnal 'byor pa de bdag nyid sangs
<p>17b.5</p>rgyas kyi skur bsgyur ba na mi dge ba la sogs pa'i las kyis mi gos par 'gyur ba lta ci smos zhes pa'o/ /de nas bcom ldan 'das rnam par snang mdzad bdud bzhi las rgyal ba rdo rje rnam par rol pa zhes bya ba'i ting nge 'dzin la snyoms par zhugs nas zhes pa ni bcom ldan 'das ting nge
<p>17b.6</p>'dzin de la zhugs nas bdud bzhi las rgyal bar byed pa dang / rdo rje rnam par rol pa'i sngags rnams 'byung bas na ting nge 'dzin de la bdud bzhi las rgyal ba rdo rje rnam par rol pa zhes bya'o/ /de la bdud bzhi las rgyal ba zhes bya ba ni spong ba phun sum tshogs pa'o/ /rdo rje rnam par rol
<p>17b.7</p>pa zhes pa ni rdo rje dang 'dra bar cis kyang mi tshugs par rnam par sprul pa ste mthu phun sum tshogs pa'o/ /de bas na rdo rje yi ge'i tshig ces bya ba la sogs pa gsungs te/ rdo rje yi ge'i tshig 'di rnams gsungs so zhes sbrel te/ bdud bzhi las rgyal bar byed pa zhes pa ni sngar bzhin no/ 
<p>18a</p>
<p>18a.1</p>rgyud drug las rnam par grol bar byed pa zhes pa yi ge rnams kyi sgo nas stong pa nyid kyi ting nge 'dzin la zhugs na rgyud drug la sogs pa thams cad dmigs su med par rtogs pas rgyud drug las rnam par grol bar byed pa'o/ /gnyis su na yi ge de rnams kyi sgo nas dbang
<p>18a.2</p>chen la sogs pa'i dkyil 'khor du sbyar zhing rig 'dzin la sogs pa'i grub pa thob nas rim gyis sa gong ma la 'phar bas na rgyud drug las rnam par grol bar byed pa'o zhes pa ni sngags de rnams kyis gzhan gyi don phun sum tshogs pa bstan pa'o/ /thams cad mkhyen pa'i ye shes yongs su rdzogs par
<p>18a.3</p>byed pa zhes pa ni ye shes phun sum tshogs pa ste/ gong ma'i rim gyis zhugs na thams cad mkhyen pa'i ye shes yongs su rdzogs par 'gyur ba'i phyir ro/ /sngags kyi yig 'bru rnams las bdud bzhi 'joms pa'i ting nge 'dzin dang dbang chen la sogs pa'i dkyil 'khor du bsgyur ba'i
<p>18a.4</p>rim pa ni gong du bshad zin to/ /de nas yang gsang ba pa'i bdag po phyag na rdo rje dang rdo rje 'dzin de dag dang zhes pa nas/ des ni gsang sngags spyod pa yi/ /theg chen bla na med pa las/ /sems can rnams ni dga' bzhin du/ /mthong ba'i chos la gnas par 'gyur/ /zhes pa'i bar gyis
<p>18a.5</p>bcom ldan 'das kyis sngags gsungs pa na phyag na rdo rje la sogs pa'i byang chub sems dpa' de rnams kyis sngags de rnams kyi mthu dang yon tan rnams khong du chud nas ngo mtshar gyur te sngags de rnams kyi rjes su bsngags pa rtogs nas gnas so sor dgod pa dang cho ga rnams bshad par gsol
<p>18a.6</p>pa ste/ byang chub sems dpa' skyob rnams dang / /sangs rgyas kun gyi nor gyi dbyig /ces pa ni snying po 'di rnams sangs rgyas dang byang chub sems dpa' rnams kyi nor gyi dbyig go zhes pa'o/ /'dis ni gang dag sangs rgyas dang / /byang chub sems dpa' skyob rnams dang / /rang sangs
<p>18a.7</p>rgyas dang nyan thos pa/ /mkhas pa de dag 'jig rten 'dir/ /sangs rgyas ye shes bla med pa/ /dpe med ye shes thob nas su/ /rdzu 'phrul sna tshogs rnam 'phrul bas/ /sa steng kun du rnam par spyod/ /ces pa ni snying po 'di rnams kyi mthus sangs rgyas dang byang chub sems dpa' rnams
<p>18b</p>
<p>18b.1</p>kyang rdzu 'phrul sna tshogs spyod/ nyan thos dang rang sangs rgyas rnams kyang ting nge 'dzin gyis nam mkha' stong pa la gnas par bsams te de la spyod lam bzhis gnas pa dang / smad nas chu 'byung zhing stod nas me 'bar ba dang / rlung gi dkyil 'khor bsams nas ri la sogs pa
<p>18b.2</p>yang 'jig par byed pa la sogs pa'i rdzu 'phrul sna tshogs spyod do zhes pa'o/ /sangs rgyas ye shes bla med pa/ /dpe med ye shes thob nas su/ /zhes pa ni de ltar rdzu 'phrul sna tshogs pa spyod nas kyang snying po 'di rnams kyi mthus rim gyis thams cad mkhyen pa'i ye shes thob par 'gyur
<p>18b.3</p>ro zhes pa'o/ /de bas 'di dag so so yi/ /cho ga rgyas pa dag dang las/ /sna tshogs dgod pa thams cad kyang / /bstan pa 'di la bshad du gsol/ /zhes pa ni sngags de rnams las dbang chen la sogs pa'i dkyil 'khor du bsgyur ba'i cho ga dang so sor dgod pa dang las kyi spyod
<p>18b.4</p>pa rnams bstan pa 'dir bshad du gsol zhes pa'o/ /des ni gsang sngags spyod pa yi/ /theg chen bla na med pa la/ /sems can rnams ni dga' bzhin du/ /mthong ba'i chos la gnas par 'gyur/ /zhes pa ni de dag bshad pa yang sems can rnams mthong ba'i chos la mngon
<p>18b.5</p>par mtho ba'i bde ba thob par bya ba'i phyir de rnams bshad du gsol ba ste bshad pa'i dgos pa bstan pa'o/ /da ni gong du sngags bshad pa de rnams kyi so so'i las rnams bshad de/ las de rnams kyang sngags pa bdag nyid yi ge a las sngar bshad pa bzhin du stong pa nyid du bsams
<p>18b.6</p>te de nas bdag nyid bcom ldan 'das rnam par snang mdzad kyi sku dbang chen la bzhugs par bsam zhing lus kyi nang du yang dbang chen gyi dkyil 'khor bams la der yi ge rnams rim pa bzhin du bsam te/ de bas na/ de'i tshe sa gzhi rdo rje chen por byin gyis brlabs te nyid
<p>18b.7</p>kyi sku las byang chub kyi snying po can nye bar bstan par bshad nas gsungs pa zhes bya ba la sogs pa gsungs pa yin te sa gzhi rdo rje chen por byin gyis brlabs te zhes pa ni sku dbang chen gyi dkyil 'khor du byin gyis brlabs te zhes pa'o/ /nyid kyi sku las byang chub kyi snying po can nye bar
<p>19a</p>
<p>19a.1</p>bstan pa zhes pa ni de ltar dbang chen gyi dkyil 'khor du bsgyur ba la a la sogs pa'i yi ge rnams dgod par bstan pa ste yi ge de rnams nyid mngon par byang chub pa'i ting nge 'dzin gyi sgo yin pas byang chub kyi snying po can zhes bya ste/ de ltar bcom ldan 'das kyis dbang chen gyi
<p>19a.2</p>dkyil 'khor du sngar byin gyis brlabs nas phyis yi ge rnams dgod par bstan pa yang ma 'ongs pa'i 'gro ba rnams kyis kyang tshul 'di ltar bya'o zhes bstan pa'o/ /a ni mchog tu shes bya ba/ /dbang chen dkyil 'khor bstan pa ste/ /phyi rol dang ni nang du yang / /rdo rje'i dkyil 'khor shes
<p>19a.3</p>par bya/ /zhes pa ni gong du bshad pa'i rim pas bdag gi lus sangs rgyas kyi sku dbang chen gyi dkyil 'khor dang bcas par bsam mo zhes pa'o/ /rdo rje'i dkyil 'khor zhes pa ni dbang chen gyi dkyil 'khor te/ rdo rje'i mtshan mas mtshan pa'o/ /der 'dug nas ni thams cad bsam/ /
<p>19a.4</p>zhes pa ni de las yi ge a la sogs pa rnams rim pa bzhin du bsam mo zhes pa'o/ /rnal 'byor gnas zhes bshad pa yin/ /zhes pa ni dbang chen gyi dkyil 'khor la gnas pa'i sku de rnal 'byor gyi gnas yin pas rnal 'byor gnas zhes pa'o/ /a ni srog gi dam pa ste/ /'gugs
<p>19a.5</p>par byed pa'i mchog tu bshad/ /ces pa ni sngags pa dbang chen gyi dkyil 'khor la gnas nas yi ge a de kha dog gser btso ma lta bu nang gi dkyil 'khor dbugs kyi rlung gis gyen du phul bar bsams la/ bdag gi sna'i bu ga nas byung ste pha rol po nad pa'i sna'i bu gar zhugs nas khong thams
<p>19a.6</p>cad du khyab pa ni chu'i nang du ras bting ba'am/ /g.yag rnga bkram pa dang 'dra bar bsams te slar yid kyis a de dbugs dang bcas par drang bar bsams te ras sam g.yag rnga chu nang du bkram pa'i dpung nas bzung nas drangs na zhum par 'gyur pa de ltar bsams nas des nad thams cad a'i
<p>19a.7</p>rang bzhin la bsdus te slar yang nad pa'i sna nas 'byung ste/ bdag gi khong du zhugs par bsam mo/ /de bzhin du lan mang du goms par byas na thams cad 'gugs par 'gyur ro/ /de bzhin du sems drangs na yang a de snga ma bzhin du rlung dang bcas pa bdag gi lus las pha rol gyi lus
<p>19b</p>
<p>19b.1</p>la 'jug par bsams te/ khyad par du bdag gi dbugs dang pha rol gyi dbugs gnyis 'dres te gcig tu gyur par bsams nas a snga ma bzhin du slar drangs na dbang du 'gyur ro/ /de bzhin du a des bsdu bar bya ba'i mig la sogs pa'i dbang po'i rgyud la khyab par bsams te slar
<p>19b.2</p>drangs na rkang pas 'ong bar 'gyur ro/ /yang snga ma bzhin du bsams te a des bsgrub par bya ba'i lus kyi nang thams cad du khyab par bsams te slar drangs na gong bu 'gugs par 'gyur ro/ /nam zhig klad kor gyis sel bar 'gyur/ /zhes pa bsdu ba'o/ /sngags pa nam zhig zla
<p>19b.3</p>gcig tu/ /zhes pa nas/ lha dang lha min rnams kyis kyang / /mi byed shin tu brtag par 'gyur/ /zhes pa'i bar gyis bzlas pa las byung ba'i grub pa bshad de/ bdag gi lus snga ma bzhin du bsgyur nas snga dro mel tshe thun gcig /gung la mel tshe thun phyed du bzlas pa zla
<p>19b.4</p>gcig gi bar du byas na ma rig pa bsal bar 'gyur zhing lha dang lha ma yin la sogs pas kyang mi tshugs par 'gyur zhes pa'o/ /bdag gi rnyed pa 'grub bya'i phyir/ /rgyas pa'i las ni gang cung zad/ /de kun rtag tu sngags pa yis/ /dkyil 'khor gyi ni dbus su bya/ /zhes pa ni
<p>19b.5</p>rgyas pa'i las dang bdag gi longs spyod bsgrub pa la sogs pa yang dkyil 'khor la gnas te/ sgrub pa po zhes pa'o/ /gser gyi kha dog 'bar dang bcas/ /thor tshugs dbu rgyan 'chang ba yi/ /rdzogs pa'i sangs rgyas ting 'dzin bzhugs/ /dbang chen gyi ni gzhi
<p>19b.6</p>zhes bya/ /zhes pa ni dbang chen gyi dkyil 'khor la bcom ldan 'das kyi sku 'di lta bur bzhugs par bsam zhes pa'o/ /rdo rje pad+ma ral gri dang / /zhes pa nas/ dbang chen du ni bsgoms te bsgrub/ /ces bya ba'i bar gyis rdo rje la sogs pa'i rdzas de rnams sngags pa dbang chen gyi
<p>19b.7</p>dkyil 'khor la gnas nas rgyud gzhan dag las 'byung ba'i rim gyis bsgrub po zhes pa'o/ /mnan ba dag kyang bshad par bya/ /'di ni khyed kyis mnyam gzhag nyon/ /zhes pa nas/ de ni mi g.yo gnas par 'gyur/ /zhes pa'i bar gyis pha rol gyi rgol ba la sogs pa mnan
<p>20a</p>
<p>20a.1</p>par bya ba ste/ sngags pas snga ma bzhin du dbang chen gyi dkyil 'khor la gnas par bsams nas mnan par bya ba'i spyi bor ri rab shin tu ser zhing lci ba rtse mo brgyad pa bsams te/ de'i steng du pad+mo bsam zhing pad+ma'i steng du rdo rje rgya gram bsams la/ steng du a de las
<p>20a.2</p>bcom ldan 'das kyi sku bsams te mnan par bya ba rnams kyi spyi bo non par bsams na thams cad mi g.yo bar 'gyur ro zhes pa'o/ /sman la yang ni lan brgya ru/ /zhes pa nas/ sngon gyi las las byung ba yi/ /de yi nad rnams 'byang bar 'gyur/ /zhes pa'i bar ni bdag snga ma bzhin du
<p>20a.3</p>bsams te sman la lan brgya bsngags nas nad pa la blud na nad 'tsho bar 'gyur ro zhes pa'o/ /de nas gzhan yang nges pa yis/ /zhes bya ba nas/ klad kyi 'khor dang bcas byas na/ /sel bar byed pa'i mchog tu 'gyur/ /zhes pa'i bar gyis pa'i sgrub pa rnams bshad pa ste/ yi ge
<p>20a.4</p>ba bsams pa yang dbang chen gyi dkyil 'khor du bsams pa ni snga ma bzhin te/ de las khyad par du na nang gi dbang chen gyi dkyil 'khor lte ba'i thad kar bsam mo/ /gangs dang 'o ma dung 'dra ba/ /lte ba'i dbus nas byung ba ste/ /pad+ma dkar po dam pa ni/ /de yi dbus na rab tu gnas/ /
<p>20a.5</p>mgon po dam pa rab tu zhi/ /zhes pa nas/ gdung ba thams cad zhi byed pa/ /smug zil 'dus pa'i nang na gnas/ /zhes pa'i bar gyis ba'i las gcig bshad pa ste/ bdag nyid dbang chen gyi dkyil 'khor du gyur nas nang gi rdo rje'i dkyil 'khor lte ba'i thad kar bsams te de'i
<p>20a.6</p>steng du pad+ma dkar po kha ba dang 'o ma dang dung 'dra ba lte ba'i nang nas byung ba 'dug par bsams shing pad+ma'i steng du yi ge ba ston gyi zla ba'i kha dog 'dra ba bsams la ba las chu rgyun dgu 'byung bas sgor ba chu'i dkyil 'khor zla ba'i 'od 'dra ba de'i gzhir gyur pa yang bsams la/ yi ge ba de yang
<p>20a.7</p>bum pa 'dra ba smug pa'i zil pa dkar po 'dus pa 'dra ba'i nang na 'dug pa bsams te/ bdag gi lus kyi nang thams cad khyab par bsams na gdug pa dang tsha ba'i rims la sogs pa thams cad 'byang bar 'gyur ro/ /de bzhin du bdag gi lus dbang chen gyi dkyil 'khor la
<p>20b</p>
<p>20b.1</p>'dug par bsams la gzhan gyi lus la yang ba de de bzhin du bsams na gdug pa dang tsha ba'i rims la sogs pa 'byang bar 'gyur ro/ /'o ma mu tig phreng dkar dang / /zhes pa nas/ sngags pas yid la bsams na ni/ /gdung ba kun las thar bar 'gyur/ /zhes pa'i bar gyis ba'i
<p>20b.2</p>las gzhan bshad de/ yi ge ba de snga ma bzhin du bsams nas smug zil med par ba de las chu rgyun dkar po byung ste/ chu rgyun des pa de la bskor nas 'khyil bar 'dug par bsams la/ de bdag gi dbugs kyis bskyod nas rang gi lus thams cad du khyab par bsams na de gdung ba
<p>20b.3</p>la sogs pa'i nad rnams zhi bar 'gyur ro/ /de bzhin du pha rol la bsams na yang gdung ba la sogs pa'i nad rnams de lta bur zhi bar 'gyur ro/ /mnyam par gzhag pa dngos 'di rnams/ /dkyil 'khor 'dir ni bsgrub par bya/ /zhes pa nas/ dkyil 'khor dpal dang ldan pa
<p>20b.4</p>'di/ /zhi bar byed par bsam pa 'di/ /zhes pa'i bar gyis ba'i dkyil 'khor gyi rnal 'byor la gnas nas rdo rje la sogs pa dang rdzas ming gis smos pa de rnams bsgrubs na tshe ring ba la sogs pa'i grub pa rnams thob par 'gyur te/ rim pa bzhin du sbyar bar bya'o/ /klad kyi kor dang
<p>20b.5</p>bcas byas nas/ /sel bar byed pa'i mchog tu 'gyur/ /zhes pa ni nad pa'i lus la ba de klad kor dang bcas par bsams na ba ni gzung ba'i chos thams cad stong par byed la/ klad kor ni 'dzin pa thams cad stong par ston par byed la/ de ltar lus de gzung ba dang 'dzin pa gnyis ka dang bral
<p>20b.6</p>te stong bas nad kyang stong pa'i rang bzhin du 'dus nas med par 'gyur ba'o/ /ra zhes bya ba yang dag mchog /ces pa nas/ me dang lhan cig 'di sbyar na/ /zhes pa'i bar gyis ra'i sgrub pa dang las rnams bshad de/ ra zhes bya ba yang dag mchog /ces pa ni chos thams cad rdul dang bral
<p>20b.7</p>ba'i ting nge 'dzin stong pa'i rang bzhin mchog gi de bzhin nyid de ra'i yi ge des ston pas na mchog gi de bzhin nyid ces bya ste don dam pa'i mtshan nyid do/ /'od can rnams kyi 'od ces bya/ /zhes pa ni 'od can ni nyi ma dang zla ba dang skar ma la sogs pa ste/ 'od can de rnams kyi nang na me'i 'od
<p>21a</p>
<p>21a.1</p>mchog yin la/ yi ge ra ni me'i sa bon yin pas 'od can rnams kyi mchog ces bya ste kun rdzob kyi rang bzhin bstan pa'o/ /des ni las rnams gang cung zad/ /mtshams med lnga las byung ba yang / /rnal 'byor shin tu mnyam bzhag nas/ /bsams na de kun zad
<p>21a.2</p>par 'gyur/ /zhes pa'i bar gyis ni de bsgoms pa'i 'bras bu bstan pa ste/ chos thams cad rdul dang bral ba stong pa nyid kyi rang bzhin du bsgoms na mi dge ba bcu la sogs pa'i las rnams dang mtshams med pa la sogs pa dmigs su med pas de dag gi 'bras bu zad cing 'byung bar
<p>21a.3</p>mi 'gyur ro/ /yid 'ong thams cad rab tu dmar/ /gru gsum pa yi tshul du gnas/ /zhi ba 'bar ba'i phreng bas 'khrigs/ /sum mdo'i ris mtshan snying gar gzhag /ces pa ni me'i dkyil 'khor gyi mtshan nyid de snying gar nang gi rdo rje'i dkyil 'khor gyi steng du gru gsum shin tu
<p>21a.4</p>dmar ba 'greng bur 'dug pa gru gsum gyi mtshan mas btab par bsam mo zhes pa'o/ /rnal 'byor pa ni der 'dug nas/ /ra ni klad kor bcas par bsam/ /zhes pa ni me'i dkyil 'khor gyi mtshan nyid kyi dbus na yi ge ra kha dog dmar po klad kor dang bcas pa 'greng bur 'dug par
<p>21a.5</p>bsam zhes pa ste/ klad kor dang bcas pa ni kun du sangs rgyas pa'i snying po gzung ba dang 'dzin pa gnyis dang bral bar ston pa yin la/ de bzhin du yi ge ba yang klad kor med kyang kun du sangs rgyas pa'i snying po yin pas ba'i bu ga nyid klad kor lta bur 'dzin pa med par ston
<p>21a.6</p>par blta'o/ /mi 'jig bas ni ci rigs par/ /dngos po 'di dag der bsgrub po/ /zhes pa nas/ me dang lhan cig 'dir sbyar na/ /de dag thams cad byed par 'gyur/ /zhes pa'i bar gyis yi ge ra'i sgrub pa dang las rnams bshad de/ sngags pa ra'i dkyil 'khor la gnas nas sgrub pa
<p>21a.7</p>ming gis smos pa rnams rgyud dang rtog pa gzhan las byung ba'i cho gas rdzas kyi mtshan ma dang bcas pa'am/ mtshan ma med pas bsgrubs na nyi ma la sogs pa grub ste ci bsgo ba nyan to/ ha zhes bya ba dam pa mchog /ces pa nas/ rgyu kun dmigs su med sgo nas/ /bdud las rnam par
<p>21b</p>
<p>21b.1</p>rgyal bar byed/ /ces pa'i bar gyis yi ge ha'i sgrub pa dang yon tan dang dkyil 'khor la sogs pa bshad pa ste/ ha zhes bya ba dam pa mchog /ces pa ni chos thams cad rgyu dang bral bar ston pa'i rang bzhin yin pas de kho na nyid kyi mchog ces pa'o/ /rlung ni thams cad yang dag 'byung / /
<p>21b.2</p>zhes pa ni rlung gi dkyil 'khor las 'byung ba'am/ de las rlung gi dkyil 'khor 'byung bas so/ /rgyu dang las dang 'bras bu dang / /gang gis sa bon rnams skye ba/ /'di ni klad kor bcas sbyar na/ /de dag thams cad 'jig par byed/ /ces pa ni de'i rang bzhin bsgoms pa'i 'bras bu
<p>21b.3</p>bstan pa ste/ ha zhes pa klad kor dang bcas par bsams pas chos thams cad rgyu dang bral ba'i tshul gyis gzung ba dang 'dzin pa gnyis ka dmigs su med de/ /rgyu zhes pa ni ma rig pa la sogs pa'i nyon mongs pa rnams so/ /las ni lus ngag yid gsum gyi sgo nas dge ba dang mi dge
<p>21b.4</p>ba la sogs pa rnams so/ /'bras bu ni las de dag gi rnam par smin pa ngan song dang bde 'gro la sogs pa'o/ /gang gis sa bon rnams skye ba/ /zhes pa ni rgyu dang las de dag gis slar yang phung po rnams skye ba ste de dag thams cad dmigs su med par ston pas na 'jig par byed do zhes
<p>21b.5</p>pa'o/ /de yi gzugs kyang bshad pa ni/ /kha dog gnag la 'od po che/ /mi bzad 'bar ba'i phreng ba 'khrigs/ /kun du yang ni rnam par 'phro/ /zhes pa ni yi ge ha nyid gzugs bstan pa ste/ de yang rlung gi dkyil 'khor gyi steng na gnas par bsams te rlung gi dkyil 'khor
<p>21b.6</p>yang / mkhas pas smin ma'i mtshams su ni/ /dkyil 'khor la ni gnas par bsam/ /zhes pa nas/ sngags pas der gnas bsam par bya/ /zhes pa'i bar gyis gsungs pa yin te/ g.yo ba ni rlung gi rang bzhin g.yo bas bsam mo/ /yi ge rab tu mi 'gyur ba/ /sngags pas der
<p>21b.7</p>gnas bsam par bya/ /zhes pa la yi ge'i rang bzhin sngar bshad zin mod kyi/ yi ge'i sgra'i rjes la mi 'gyur ba zhes yang bzlas te gsungs pa ni rab tu goms pa'i mthus yi ge mi 'gyur bar bsam zhes pa'o/ /dkyil 'khor de yi dbus su ni/ /gang gis mthong ba kho na la/ /
<p>22a</p>
<p>22a.1</p>zhes pa nas/ sngags pas mnyam par gzhag pa yis/ /dkyil 'khor gnas na de kun byed/ /ces pa'i bar gyis ni sngags pa rlung gi dkyil 'khor la gnas nas ming gis smos pa'i dngos po de rnams rgyun gzhan las byung ba'i cho ga bzhin du bsgrub par bya'o
<p>22a.2</p>zhes pa ste/ yi ge ci yin yang rung gzhi ni rtsis mgo gcig ste/ dbang chen gyi dkyil 'khor gyi dbus su bsam zhing bdag nyid kun du sangs rgyas pa'i skur bsgyur ba dang / nang gi rdo rje'i dkyil 'khor la yi ge ba la sogs pa gang bsams pa'i gnas de nyid du spo zhing bsam pa dang
<p>22a.3</p>las su bya ba rnams ma gtogs par sgrub pa rnams la phyag rgya rdo rje rtse lnga pa bcings te/ sngon du bsnyen pa zla ba gcig tu dus gsum du bya ba dang / mtshan ma dang bcas pa dang / mtshan ma med pa gnyi gas sgrub tu rung ba ni kun la so sor sbyar bar bya'o/ /'dis ni snying po byang chub 'dir/ /
<p>22a.4</p>byang chub sems dpa' grags chen rnams/ /rgyu kun dmigs su med sgo nas/ /bdud las rnam par rgyal bar byed/ /ces pa ni yi ge'i mthu bstan pa ste/ byang chub sems dpa' rnams kyang yi ge 'di'i sgo nas chos thams cad rgyu dang bral bar rtogs pas bdud bzhi rnam par bcom
<p>22a.5</p>ste/ mngon par byang chub pa thob po zhes pa'o/ /rgyu med pas na 'bras bu'ang med/ /ces pa nas/ go 'phang dam pa sgrub par byed/ /ces pa'i bar gyis yi ge khaM gi rang bzhin dang sgrub pa bshad pa ste/ las kyang yod pa ma yin te/ /dngos po de gsum med pas na/ /stong pa'i
<p>22a.6</p>ye shes 'thob par 'gyur/ /zhes pa ni rgyu ma rig pa la sogs pa'i nyon mongs pa dang dge ba dang mi dge ba la sogs pa'i las dang / bde 'gro dang ngan 'gro la sogs pa'i 'bras bu rnams yi ge khaM gzung ba dang 'dzin pa stong par ston pa'i sgo nas dmigs su med ces pa'o/ /
<p>22a.7</p>rdzogs pa'i sangs rgyas mthu chen gyi/ /de'i gzugs yang dag bshad pa ni/ /klad kor bcas dang ldan pa ste/ /khaM ni stong pa'i mchog ces bya/ /zhes bya ba ni yi ge de'i rang bzhin gsungs pa ste/ yi ge khaM de gzung ba dang 'dzin pa gnyis ka dang bral bar ston pas stong pa'i mchog
<p>22b</p>
<p>22b.1</p>ces bya'o/ /ral gri'i phyag rgya ldan pa yis/ /bsgrub par bya ba nges par bsgrub/ /ral gri zhags pa 'khor lo dang / /lcags mda' de bzhin thob ste/ /rdzas de rnams dang ldan na ni/ /go 'phang dam pa sgrub par byed/ /ces pa ni sngags pa rnams rnal 'byor gyi stan la gnas nas spyi bor yi
<p>22b.2</p>ge khaM bsams te/ thams cad nam mkha'i rang bzhin du bsams nas yi ge khaM 'ba' zhig kha dog nam mkha' dang 'dra bar bsams la ral gri'i phyag rgya bcings te snga ma bzhin du bzlas na ming gis smos pa rnams 'grub par 'gyur ro/ /bdag nyid a zhes bya ba'i rang gi ngo bor bsgyur nas
<p>22b.3</p>phyi dang nang du bcas pa'i dngos po thams cad la mi lta bar gyur cing zhes pa nas/ de lta bu la sogs pa dag ni yid las byung ba yin no zhes pa'i bar ni sngags pas rnal 'byor gyi stan snga ma bzhin du bsgoms pa las khyad par du 'dod chags la sogs pa'i nyon mongs pa rnams kun nas
<p>22b.4</p>mi ldang bar nus kyi bar du bdag gi de kho na stong par bsgom pa goms par byas nas/ a la sogs pa'i snying po rnams sgrub pa dang las rnams phyi rol gyi rdzas la mi ltos par sgrub pa bshad pa ste/ bdag nyid a zhes bya ba'i rang gi ngo bor bsgyur nas phyi dang nang du bcas pa dngos po thams cad
<p>22b.5</p>la mi lta bar gyur cing zhes pa ni a la sogs pa'i rang bzhin du bsgyur te/ phyi rol gyi gzugs la sogs pa'i dngos po rnams dang / nang gi gzugs yod pa'i blo mi skye zhing dngos po rnams la ma chags par byas la a de bsgrubs na de'i 'bras bu bong ba dang gser du yang mi 'byed
<p>22b.6</p>de/ ji ltar rdo ba dang bong ba la chags pa mi skye ba de bzhin du gser la yang chags pa mi skye ste/ 'dod chags dang zhe sdang mngon du mi ldang ba dang mi dge ba bcu'i las byas pa'i sdig pa'i 'bras bu'i dbang du mi 'gyur ba ste/ de bas na/ de tshe de ni dag gyur pa/ /thub pa rdzogs pa'i sangs
<p>22b.7</p>rgyas bzhin/ /des ni las rnams thams cad nus/ /zhes pa ni grub pa rab 'bring la sogs pa 'grub cing zhi ba la sogs pa'i las rnams nus zhes pa'o/ /nyes pa thams cad rnam par spangs/ /zhes pa ni las de dag byed pa na ma tshang pa'am 'khrul pa la sogs pa'i nyes pa med par
<p>23a</p>
<p>23a.1</p>byed nus par 'byung zhes pa'o/ /de nas gzhan sngags rnal 'byor la/ /zhes pa nas/ gang gi de dag 'thung ba'am/ /lag pas kyang ni reg kyang rung / /de kun nges par byang chub tu/ /'gyur te 'di la dogs pa med/ /ces pa'i bar gyis ba yig gi rnal 'byor
<p>23a.2</p>te/ sngags pa rnal 'byor gyi stan la gnas nas yi ge ba las chu'i dkyil 'khor la sogs pa snga ma bzhin du bsams la/ khyad par du na ba las chu'i rgyun 'byung ba dang chu'i dkyil 'khor gyis bdag gi lus spyi bo nas rting pa'i bar du rgyas par gang bar bsams te/ de ltar brtan
<p>23a.3</p>par yid ches pa na chu de dag thams cad ba spu'i bu ga nas phyir byung ste/ bdag gi lus kyi thon kor dang khang pa la sogs pa kun dga' bar bsams la rim gyis gtsug khang dang yul la sogs pa thams cad du gang bar bsams na chu de la sems can skal ba dang ldan pa gang gis
<p>23a.4</p>'thungs sam/ reg pa na de ltar 'thungs pa dang reg pa'i spyod yul du gyur pa de ni sems can phal pa de dang mi 'dra bar skal ba dang ldan par mngon par byang chub tu nges par 'gyur ro zhes pa'o/ /yan lag kun dur zhes pa/ /zhes pa nas/ btang na ra yis rnam sprul pas/ /
<p>23a.5</p>sngags pa 'dod pa bzhin du byed/ /ces pa'i bar gyis ra'i rnal 'byor te/ yan lag kun du ra zhes pa/ /'bar ba'i phreng ba zhi bas 'khrigs/ /kun du rnam par 'phro ba ni/ /shin tu rnam par gzhag pas bsam/ /zhes pa ni sngags pa rnal 'byor gyi stan la snga ma
<p>23a.6</p>bzhin du gnas nas snying gar yi ge ra me'i dkyil 'khor la gnas par bsams te/ 'bar ba'i 'od 'phros pas lus kyi nang thams cad khyab par gang bar bsams nas de ltar brtan par gyur pa dang ba spu'i bu ga thams cad nas phyir byung ste rim gyis grong khyer dang yul la sogs pa thams
<p>23a.7</p>cad me'i 'od 'phro ba'i snang bas gang bar bsams te/ de bas na/ de tshe rnal 'byor pa yi phyir/ /'bar ba kun du snang byed pa/ /btang na zhes gsungs pa yin no/ /ra yi rnam pas/ sngags pa 'dod pa bzhin du byed/ /ces pa ni rnal 'byor de ltar byas na ra las me byung ba des sngags
<p>23b</p>
<p>23b.1</p>pa ji ltar 'dod pa bzhin du byed par 'gyur ro zhes pa'o/ /ra zhes bya ba ro stod du/ /ba zhes bya ba lte ba khung / /'bar ba dang ni chu 'bab pa/ /de tshe cig car ston par 'gyur/ /zhes pa ni ra dang ba gcig dus gcig tu sbyar ba ste/ sngags pa snga ma bzhin du rnal 'byor gyi stan la gnas nas
<p>23b.2</p>snying gar yi ge ra me'i dkyil 'khor la gnas par bsams te lte ba'i khung du snga ma bzhin du yi ge ba chu'i dkyil 'khor la gnas par bsams na dus gcig tu ra las me 'byung ba dang ba las chu 'bab pa'i cho 'phrul can du 'gyur ro/ /dmyal ba grang ba'i sdug bsngal rnams/ /ras ni
<p>23b.3</p>shin tu zhi bar byed/ /ces pa ni ra 'ba' zhig snga ma bzhin du me'i dkyil 'khor la gnas nas bsgribs te bsgrubs na grub pa'i me de sems can dmyal ba'i steng gi bar snang la gnas nas lus las me byung ste sems can dmyal ba thams cad khyab par byas grang bas sgribs shing sdug bsngal
<p>23b.4</p>ba'i sems can de rnams me des zhi bar nus zhes pa'o/ /sngags pa sngags kyi tshul gnas pas/ /bas kyang tsha ba la sogs zhi/ /zhes pa ni sngags pa snga ma bzhin du rnal 'byor gyi stan la gnas nas yi ge ba snga ma bzhin du chu'i dkyil 'khor la gnas par bsams te/ ba las chu byung
<p>23b.5</p>ba yang snga ma ltar bsams nas bdud rtsi'i chu des tsha bas gdungs pa'i sems can dmyal ba de dag thams cad bsil bar 'gyur te/ zhi bar bya ba'i thabs ni me'i rnal 'byor dang mthun no/ /ha zhes bya ba ba dan bcas/ /ra zhes bya ba'i 'og tu gzhag /sdig dang ldan pa'i mi
<p>23b.6</p>rnams kyang / /de yi las rnams myur du sgrub/ /ces pa ni me de las la sbyar ba na me mi 'bar zhing las su rung bar ma gyur na me'i dkyil 'khor de'i 'og tu yi ge ha rlung gi dkyil 'khor la gnas pa bsams te rlung des bskyod par bsams na me de las gang la sbyar ba de nges par byed
<p>23b.7</p>do zhes pa'o/ /sdig dang ldan pa'i mi rnams kyang / /zhes pa ni sdig pa dang ldan pa'i mis sbyar na yang 'grub na gzhan lta smos kyang ci dgos zhes pa ste/ nges par las byed pa'i tshig bstan pa yin la/ rnal 'byor pa ni phyi dang nang gi dngos po la mi blta zhing kun nas ldang ba dang bral bas
<p>24a</p>
<p>24a.1</p>bsgom par bya ba yin pa sdig pa dang ldan par mi spyod do/ /sngags pa dbang chen la 'dug nas/ /chu yi las ni brtsam par bya/ /sel ba la sogs thams cad kyang / /byed 'gyur 'di la the tshom med/ /ces pa ni dbang chen gyi dkyil 'khor la gnas nas chu'i
<p>24a.2</p>las byar rung bar bshad pa ste/ sngags pa snga ma bzhin du rnal 'byor gyi stan la gnas nas yi ge a dbang chen gyi dkyil 'khor la snga ma bzhin du bsams te/ yi ge bas sgrub par byed pa'i las rnams byed do zhes pa'o/ /de la ba las chus thams cad du gang bar bya ba ni ma gtogs te/ 
<p>24a.3</p>chus thams cad du gang bar byas na dbang chen gyi dkyil 'khor de nyid chu'i dkyil 'khor du gyur pas dbang chen gyi dkyil 'khor du mi 'gyur ba'i phyir ro/ /sel ba la sogs thams cad kyang / /byed 'gyur zhes pa ni yi ge a de nad pa la sogs pa'i spyi bor bsams la/ de'i 'od
<p>24a.4</p>ser po 'phro ba zhi ba'i rang bzhin gyis spyi bo nas rting pa'i bar du mthar phyi nang khyab par song bas bkrus par bsams na nad kyang de bzhin du 'dag par 'gyur zhes pa'o/ /de bzhin du nam yi ge ba'i sbyor ba byed pa na/ yang nad pa'i spyi bor ba de'i chu'i dkyil 'khor la sogs pa snga ma
<p>24a.5</p>bzhin du bsams la bum pa kha sbub pa'i kha nas bdud rtsi'i chu dkar po bab par bsams te/ chu des spyi bo nas rting pa'i bar du mthar gyis phyi nang dang bcas par bkrus par bsams na nad thams cad 'byang bar 'gyur ro/ /sbyor ba de ni spyi'i cho ga ste/ /gzhan dag tu yang sbyar bar
<p>24a.6</p>bya'o/ /rlung ni kun du 'gro bar gsungs/ /zhes pa nas/ lha yi rna ba thob par 'gyur ro/ /zhes pa'i bar gyis yi ge ha de dbang chen la sogs pa'i dkyil 'khor kun gyi las byed par bshad pa ste/ de la/ rlung ni kun du 'gro bar gsungs/ /zhes pa ni yi ge ha de rlung gi rang bzhin
<p>24a.7</p>te/ de ni dbang chen la sogs pa'i dkyil 'khor kun du gtogs zhes bya ste/ dbang chen gyi dkyil 'khor dbyibs gru bzhi dang chu'i dkyil 'khor zlum po la sogs pa'i dbyibs so sor 'byed pa yang rlung yin pa'i phyir te/ de bas na/ thams cad 'jig par byed pa'ang de/ /rnam pa
<p>24b</p>
<p>24b.1</p>sna tshogs tha dad pa'i/ /las rnams dbye ba las byung ba/ /gzugs kyi dkyil 'khor dbus su ni/ /zhes pa dang 'brel te/ rnam pa tha dad pa ni dbang chen la sogs pa'i dkyil 'khor kha dog ser po dang / dmar po dang / dkar po la sogs pa'i rnam pa tha dad pa'o/ /sna tshogs las
<p>24b.2</p>rnams zhes pa ni dkyil 'khor de rnams kyi so so'i las sna tshogs pa zhes pa'o/ /dbye ba las byung ba zhes pa ni dbang chen dang chu'i dkyil 'khor la sogs pa so so ba rnams zhes pa'o/ /cho ga 'di yis rab tu bya/ /zhes pa ni yi ge ha'i cho gas bya zhes pa'o/ /gzugs kyi
<p>24b.3</p>dkyil 'khor dbus su ni/ /zhes pa sngags pa lha'i gzugs su bsgyur te dbang chen gyi dkyil 'khor rnal 'byor gyi stan la gnas zhes pa ste/ mdor na yi ge a dang ba la sogs pa so so'i dkyil 'khor du yi ge ha bsams te sbyor ba byas na a la sogs pa'i las rnams byed
<p>24b.4</p>par 'gyur ro zhes pa'o/ /yid yongs su sbyor zhing bzlas brjod byas na yid rnam par dag par 'gyur ro zhes pa yid ni rnam pa dang bcas pa'i sems te snying gar me long gi dkyil 'khor bsams la/ de'i dbus na yi ge ha de me long gi gzugs brnyan bzhin du bsams te
<p>24b.5</p>bzlas na pha rol gyi sems shes par 'gyur ro/ /lus yang bar goms par byed cing 'chag bzhin du bzlas brjod byas na rdzu 'phrul gyi rkang pa 'thob par 'gyur ro zhes pa ni sems la bdag gis sa shing bal lta bur yang ba'am/ /nam mkha' la 'phur te 'gro ba snyam du sems
<p>24b.6</p>shing 'chag pa'i tshe yi ge ha bzlas na rdzu 'phrul gyi rkang pa thob cing nam mkha' la 'gro bar 'gyur ro zhes pa'o/ /tsog pur 'dug la a zhes bya ba rnam par gzhag ste zla ba gcig tu bzlas brjod byas na lha'i rna ba thob par 'gyur ro zhes pa ni sngags pa tsog pur byas te yi ge a zhes bya ba
<p>24b.7</p>rna bar gzhag la zla ba gcig tu bzlas na lha'i rna ba thob par 'gyur ro zhes pa'o/ /gsang ba pa'i bdag po dngos grub [(]gyi [,]kyi [)]go 'phang de lta bu la sogs pa dag ni yid las byung ba yin no zhes pa ni gong du smos pa'i dngos grub de rnams phyi rol dang nang du mi rtog par gyur pas bsgoms pa'i yid
<p>25a</p>
<p>25a.1</p>las byung zhes pa'o/ /gsang ba ba'i bdag po rnam par bsams pa tsam kho nas dngos po gzugs can ma yin pa zhes bya ba nas/ de bas kun mkhyen dngos grub dang / /go 'phang mchog kyang bsgrub par bya/ /zhes pa'i bar gyis spyir sngags kyi dngos grub rnams sems kyis bsams
<p>25a.2</p>pa dang / tshig tu brjod pa dang de bzhin gshegs pa'i byin rlabs las byung bar bstan pa ste/ dngos po gzugs can ma yin pa rnams kyi 'du byed rnam pa tha dad pa sna tshogs rnam par bsams pa tsam kho nas 'byung ngo zhes sbrel te/ dngos po gzugs can ma yin
<p>25a.3</p>pa zhes pa ni sems dang sems las byung ba'i ngo bo gzugs med pa rnams las so/ /mdor na phyi rol gyi dngos po rnams med par sems kyis bsams pa tsam las dngos grub rnam pa mang po sna tshogs pa gzugs dang ldan pa rnams 'byung bar 'gyur ro zhes pa'o/ /las thams cad pa'i
<p>25a.4</p>sa bon gyi bya ba tshig tu brjod pa tsam las 'byung zhes pa ni ha la sogs pa'i yi ge rnams kyi sgra brjod pa tsam las ha la sogs pa'i yi ge 'bru dbang chen la sogs pa'i dkyil 'khor gyi sa bon du 'gyur ba yang rab dang 'bring la sogs pa'i grub pa dang zhi ba la sogs pa'i las
<p>25a.5</p>rnams byed par 'gyur ba 'byung ngo zhes pa'o/ /gsang ba pa'i bdag po gzhan yang de bzhin gshegs pa ni zhes pa nas/ /gzugs brnyan lta bur bzhugs so zhes pa'i bar gyis thams cad du de bzhin gshegs pas byin gyis brlabs par bshad pa ste/ de bzhin gshegs pa de
<p>25a.6</p>byin gyis rlob pa yang sngon gyi smon lam gyi shugs kyis gdul ba'i 'gro ba so so'i ji ltar dad pa dang rjes su mthun pa thams cad kyi re ba yongs su rdzogs par 'gyur ba sems can re re'i mdun na yang gzugs brnyan lta bur bzhugs te zla ba nam mkha' la 'dug kyang gzugs brnyan
<p>25a.7</p>mtsho dang rdzing bu dang chu snod la sogs pa thams cad du snang bar 'gyur ba dang 'dra'o/ /de ltar sems kyis bsams pa tsam dang tshig tu brjod pa tsam dang / de bzhin gshegs pa'i byin rlabs las grub pa rnam pa mang po sna tshogs pa rnams 'byung ba la ltos zhes pa'o/ /de bzhin gshegs pa
<p>25b</p>
<p>25b.1</p>de ni rnam par mi rtog ces pa nas/ chos dang chos ma yin pa rnam par spangs kyang zhes pa'i bar ni de bzhin gshegs pa de ltar sems can thams cad kyi mdun na gnas kyang rnam par rtog pa la sogs pa'i dngos po 'di rnams dang bral zhes pa ste/ de la rnam par mi rtog ces pa ni de bzhin
<p>25b.2</p>gshegs pa de ngas sems can 'di rnams kyi don bya'o snyam pa'i rnam par rtog pa de mi 'dzin zhes pa'o/ /yid kyi spyod yul las yang dag par 'das pa zhes pa ni yid ni rnam pa dang bcas pa'i sems de las 'das pa'o/ /bya ba dang las dang zhes pa ni lus ngag yid gsum gyi
<p>25b.3</p>sgo nas spyod pa'i bya ba dang las rnams dang bral lo zhes pa'o/ /chos dang chos ma yin pa rnams spangs zhes pa ni chos ni dge ba bcu'i las kyi lam dang / chos ma yin pa ni mi dge ba bcu'i las kyi lam ste/ de dag gi dngos po rnams spangs so zhes pa'o/ /gsang sngags spyod pa las
<p>25b.4</p>byung pa'i/ /thams cad mkhyen pa'i go 'phang stsol/ /zhes pa ni de ltar dngos po de rnams spangs kyang mngon par shes pa lnga la sogs pa'i dngos po rnams sngags kyi spyod pa'i sgo nas thob par byed do zhes pa'o/ /de bas kun gyis dngos grub dang / /go 'phang mchog kyang bsgrub par
<p>25b.5</p>bya/ /zhes pa ni de lta bas na mngon par shes pa lnga dang sangs rgyas bcom ldan 'das kyi go 'phang mchog kyang bsgrub par bya'o zhes pa'o/ /de nas dpal ldan rdo rje 'dzin/ /zhes pa nas/ sngags pa gsang sngags gnas 'dug pa/ /yid ni de ltar shes nas su/ /zhes pa'i bar
<p>25b.6</p>gyis sngar phyi dang nang gi bzlas pa'i yan lag bzhi dang / dpa' bo chen po'i snying po lnga'i bzlas pa'i yan lag gsum sngar bshad pa rnams kyang de bzhin gshegs pa'i snying gar zla ba'i dkyil 'khor la bzlas par bya ba'i sngags dgod pa dang / dbang chen la sogs pa'i dkyil
<p>25b.7</p>'khor rnams la bzlas par bya ba'i sngags rnams bkod de bzlas pa bya'o zhes mdo tsam du gsungs la/ zla ba'i dkyil 'khor dang bzlas pa'i sngags rnams zlos pa nyid kyi tshe na gsal bar snang bar bsam pa'i thabs zhib tu ma gsungs kyang de dag gsal bar snang ba'i yongs su sbyang
<p>26a</p>
<p>26a.1</p>ba'i sgo bshad pa dang nang gi bzlas pa'i yan lag bzhi sbyor ba la bdag gi snying gar de bzhin gshegs pa'i sku me long gi dkyil 'khor gyi nang na bzhugs par bsam pa yang mdo tsam du gsungs kyi gsal ba nyid du ma bshad pas de yang sngags zlos pa'i tshe na
<p>26a.2</p>sems la gsal bar snang bar bya ba bshad pa ste/ de la/ de nas dpal ldan rdo rje 'dzin/ /ngo mtshar gyur nas mig bgrad de/ /zhes pa ni gong du dpa' bo chen po'i snying po rnams bshad pa thos shing rtogs nas ngo mtshar du gyur pa'o/ /de tshe rdo rje 'od zer ni/ /me stag
<p>26a.3</p>'phro ba 'dra gsor zhing / /sangs rgyas zhing ni 'di thams cad/ /kun du snang bar byas nas su/ /zhes pa ni de ltar ngo mtshar du gyur te dga' ba'i shugs kyis rdo rje gsor zhing rdo rje'i 'od zer me stag 'phro ba dang 'dra bas sangs rgyas kyi zhing thams cad khyab ste snang bar
<p>26a.4</p>gyur pa'o/ /gnyis su na de ltar rdo rje gsor ba yang ma 'ongs pa'i 'gro ba rnams sngags kyi spyod pa la dad pa bskyed pa ste sngags kyi phyag rgya rdo rje gsor bas sangs rgyas kyi zhing thams cad 'od kyis khyab pa mthong na dad pa skye ba'i phyir ro/ /sngags kyi 'jug pa bshad lags
<p>26a.5</p>na/ /'jug pa de yang ma rtogs na/ /gsang sngags gang nas 'ong ba dang / /gang du 'gro ba gtso khyod kyis/ /de kun bdag la bshad du gsol/ /zhes pa ni sngar bzlas pa'i yan lag bzhi la sogs pa gsungs pa na zla ba'i dkyil 'khor la sngags dgod par bya ba
<p>26a.6</p>bshad pa rnams zlos pa nyid kyi tshe bdag gi snying ga nas de bzhin gshegs pa'i snying gar 'gro ba dang de bzhin gshegs pa'i snying ga nas dbugs slar sdud par bsam zhing bdag gi snying gar dmigs pa na gang nas 'ong ba'i gnas bdag gis gsal bar ma dmigs na gnas
<p>26a.7</p>de dang de dag ji ltar dmigs par bgyi ba bshad du gsol zhes pa'o/ /go 'phang dam pa khyod las med/ /khyod ni ji ltar chu rnams kyi/ /rgya mtsho bzhin du chos kun gnas/ /zhes pa ni bcom ldan 'das la bstod pa'i tshig ste/ chos kun gyi gnas zhes pa ni khyod ni
<p>26b</p>
<p>26b.1</p>lung gi chos dang rtogs pa'i chos kyi gnas so/ /chu rnams kyi rgya mtsho bzhin zhes pa ni de'i dpe ste/ chu thams cad kyi gnas kyang rgya mtsho yin pa dang 'dra'o zhes pa'o/ /sems dpa' chen po dkyil 'khor gyi/ /gnas ni yid ces bshad pa yin/ /zhes pa ni gong du phyag na rdo rjes
<p>26b.2</p>gsol pa'i don sngags rnams kyi gnas dkyil 'khor rnams yin par gsungs pa yang yid yin par bshad de/ /yid ces pa ni rnam pa dang bcas pa'i sems te/ nam bdag gi sems zla ba'i dkyil 'khor la sogs pa'i rnam par snang bar gyur pa de nyid gnas zhes bshad
<p>26b.3</p>do zhes pa ste/ mdor na sngags zlos par byed pa'i tshe rab tu goms pa'i mthus bdag gi sems nyid zla ba'i dkyil 'khor la sogs pa'i rnam par gsal bar snang bar bya'o/ /de bas na/ snying ni gsang sngags gnas yin par/ /shes na 'bras bu thob par 'gyur/ /zhes
<p>26b.4</p>gsungs pa yin te bdag gi sems nyid sngags rnams kyi gnas su shes na ting nge 'dzin grub cing sems sbyangs pa'i mtshan ma yin pas de nas ji ltar bsams pa'i grub pa la sogs 'thob par 'gyur ro zhes pa'o/ /dkar po ser po dmar po gang / /yid kyis sems par byed
<p>26b.5</p>pa ste/ /de la yongs su spyod pa gang / /de ni sems kyis byed pa yin/ /zhes pa ni/ sems dpa' chen po dkyil 'khor gyi/ /gnas ni yid ces bshad pa yin/ /zhes pa'i 'grel pa'i tshig ste yid ji ltar gnas yin pa dang dkyil 'khor yang gang rnams yin pa bstan
<p>26b.6</p>pa ste/ dbang chen dang chu'i dkyil 'khor dkar po dang ser po dang dmar po la sogs pa rnams yid kyis bsams pa ste/ de rnams bye brag tu 'byed cing yongs su gcod par byed pa ni sems yin te/ sems kyis dkyil 'khor de rnams gang yang rung ba zhig bsams nas
<p>26b.7</p>goms pa'i mthus bdag gi sems dkyil 'khor gyi rnam pa nyid du gyur na sems de la gnas zhes bya'o/ /sems ni mgu nas nges gyur pa/ /de ni snying zhes bshad pa yin/ /zhes pa ni/ snying ni gsang sngags gnas yin par/ /shes na 'bras bu thob par 'gyur/ /
<p>27a</p>
<p>27a.1</p>zhes gong du bshad pa'i 'brel ba ste bdag gi sems dkyil 'khor gyi rnam par zhen par 'gyur te/ de las mi 'gyur zhing rtse gcig par 'gyur na des sems nges par mgu ba yin te de lta bu'i tshul du sems mgu bar gyur pa de ni sngags rnams kyi gnas
<p>27a.2</p>snying yin par shes par bya'o/ /der gnas pa yi gsang sngags rnams/ /'bras bu rgya chen ster bar 'gyur/ /zhes pa ni de ltar rang gi sems nyid zla ba'i dkyil 'khor la sogs pa'i rnam par gyur te sngags rnams kyang de la gnas par snang zhing sems tsam du shes na
<p>27a.3</p>sngags de rnams 'bras bu rgya cher ster ro zhes pa'o/ /de ru pad+ma bsam pa ni/ /'dab ma brgyad pa ze bar bcas/ /zhes pa nas/ sngags pa gsang sngags gnas 'dug pas/ /yid ni de ltar shes nas su/ /zhes pa'i bar gyis nang gi bzlas pa yan lag bzhi
<p>27a.4</p>sngar bshad pa na bdag gi lus lhar bsgyur ba'i snying ga na de bzhin gshegs pa'i sku me long gi dkyil 'khor gyi nang na gnas pa bsam pa de nyid zhib tu bshad pa ste/ de ru pad+ma bsam pa ni/ /'dab ma brgyad pa ze bar bcas/ /a zhes bya ba 'bar phreng 'khrugs/ /bzang po de
<p>27a.5</p>ru gnas pa ni/ /zhes pa rang gi sems zla ba'i dkyil 'khor gyi rnam par gyur pa der pad+mo dang a bsam mo zhes pa'i a de las bcom ldan 'das rnam par snang mdzad kyi skur bsam pa ni/ /zhi ba kun du rnam par g.yo/ /zhes pa srog dang bcas pa 'dra bar bsam mo zhes
<p>27a.6</p>pa'o/ /gtso bo sna tshogs gzugs mnga' ba/ /zhes pa ni sku mi zad pa'i rgyan la sogs pa rnams du mar 'byung ba'i rang bzhin can zhes pa'o/ /snang ba kun du ston pa ni/ /zhes pa sems can thams cad kyi mdun na gnas par ston pa'o/ /me long phug na gnas pa bzhin/ /zhes
<p>27a.7</p>pa ni sngar bshad zin to/ /chu yi zla ba'i rnam pa bzhin/ /zhes pa ni dpe ste zla ba de chu'i nang na gzugs 'byung bar byed pa dang 'dra'o/ /yid ni de ltar shes nas su/ /zhes pa ni sngags pas rang gi yid de bzhin gshegs pa'i sku de lta bu'i rnam par shes par bya'o zhes pa'o/ / 
<p>27b</p>
<p>27b.1</p>de ltar de bzhin gshegs pa'i sku'i bye brag bshad pa de rnams kyang rnal 'byor pas tshul de ltar bsgom par bya ba bstan pa'i zhar la de bzhin gshegs pa'i sku gsum char la bstod pa yang bstan te/ a zhes bya ba de ru gnas/ /zhes pa ni chos kyi sku'i rang bzhin du bstan zhing bstod
<p>27b.2</p>pa'o/ /'bar phreng 'khrug ces pa nas/ gtso bo sna tshogs gzugs mnga' ba/ /zhes pa'i bar gyis longs spyod rdzogs pa'i sku'i rang bzhin du bstod pa'o/ /snang ba kun du ston pa ni/ /chu yi zla ba'i rnam pa bzhin/ /zhes pa ni sprul pa'i sku'i rang bzhin du bstod pa'o/ /
<p>27b.3</p>de nas sngags pas stod du yang / /zhes pa nas/ sangs rgyas ye shes mchog gyur pa/ /zhes pa'i bar ni rnal 'byor gyi stan la gnas pa las klad du yang yi ge aM shin tu dkar ba bsams la mig gi nang du yi ge ra bsams te/ yi ge de'i 'od kyis snying ga na de bzhin
<p>27b.4</p>gshegs pa'i sku bsams pa de snang bar bsams pa dang / de rnams bsams nas kyang yi ge ra'i gnas mig gnyis su yi ge la bsams te la'i sgra'i de kho na nyid chos thams cad mtshan nyid med par ston pa la dmigs nas thams cad stong pa'i rang bzhin du bsams
<p>27b.5</p>pa dang slar yang a la sogs pa'i yi ge dag bsams pa las dngos grub tu 'gyur ba dang de'i rjes su bsngags pa rnams 'chad de/ yi ge de rnams de ltar bsams pa dang de sems yongs su sbyang ba dang / de rnams kyis rnal 'byor pas grub pa 'thob pa'i phyir ro/ /de la
<p>27b.6</p>sems can su sbyong ba'i rim pa yang thog ma nyid bdag gi lus yi ge a la sogs pa'i sgo nas ma skyes shing ma byung ba'i stong par gshig ste/ de nas slar yang yi ge a bsams te de las sngar bshad pa'i rim pa bzhin du phyi dang nang gi dbang chen gyi rdo rje'i dkyil 'khor
<p>27b.7</p>dang bcas pa'i lha'i gzugs su bdag gi lus bsgyur te nang gi dkyil 'khor gyi dbus na bcom ldan 'das rnam par snang mdzad sngar bshad pa'i tshul bzhin du bsams la/ de nas klad pa'i nang du yi ge a shin tu dkar ba bsam zhing mig gnyis su bsams te ra de
<p>28a</p>
<p>28a.1</p>yang chos kyi dbyings kyi yi ge shin tu dkar ba de'i 'od kyis slar snying ga na bcom ldan 'das kyi sku me long gi nang na bzhugs pa dang 'dra ba la gsal bar snang bar bya'o/ /de nas de'i 'od kyis slar yang stod du bsams nas yi ge a de shin tu gsal bar snang bar bya
<p>28a.2</p>ste/ de ltar gsal ba brtan par gyur pa dang slar yang yi ge ra'i gnas mig gnyis su yi ge la klad kor dang bcas par bsams la/ de'i sgra'i de kho na nyid chos thams cad mtshan nyid dang bral ba la dmigs pas yi ge a la sogs pa sngar bsams pa thams cad stong par bsam
<p>28a.3</p>mo/ /de ltar stong par bsams pa yang brtan par gyur nas yang dag gi sems dbang du gyur par bya ba'i phyir snga ma'i rim pa bzhin du rnal 'byor gyi stan dang bcom ldan 'das kyi sku snying gar bsams pa dang / klad par a bsams pa rnams snga ma'i rim pa bzhin du bya'o/ /de bzhin du
<p>28a.4</p>yang dang yang du yi ge la bsams nas stong par bya ba dang slar bcom ldan 'das kyi gzugs dang a la sogs pa bsams pa dang stong par bya ba dag sems dbang du bya ba'i phyir lan mang du goms par bya ste de bas na/ de nas sngags pas stod du yang / /klad pa'i rgyas kyi dbus su ni/ /
<p>28a.5</p>klad kor bcas pa'i mtshan ma can/ /e zhes bya ba dang de nyid kyi bye brag /shel dang zla ba gangs 'dra ba/ /dri med dag pa mthong ba ni/ /zhi ba chos kyi rang bzhin sku/ /thams cad kyi ni gzhi zhes bya/ /zhes gsungs pa yin te bsam pa'i thabs ni gong du bshad la/ yi ge'i don ni
<p>28a.6</p>a shel dang zla ba lta bur dkar ba klad kor dang bcas pa bsams te de ni chos kyi sku'i rang bzhin du shes par bya'o/ /de bas na/ thams cad kyi ni gzhi zhes bya/ /zhes pa ste chos kyi sku ni thams cad kyi gzhi ste chos kyi sku'i dbang gis thams cad 'byung ba'i phyir ro/ /gnyis su na e
<p>28a.7</p>de thams cad kyi snying po yin pas thams cad kyi gzhi zhes bya'o/ /de las gsang sngags dngos grub ni/ /sna tshogs gzugs can thob par 'gyur/ /de bzhin gshegs pa'i gnas mthong na/ /mtho ris dang ni byang grol thob/ /ces pa ni de ltar sems yongs su sbyangs nas a de
<p>28b</p>
<p>28b.1</p>klad pa'i nang du bsams te rig 'dzin la sogs pa'i grub pa thob par 'gyur ro zhes pa'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ dngos grub sgrub pa'i de kho na nyid rim par phye ba rgyas pa'o// //da ni lha'i
<p>28b.2</p>rang bzhin gyi ting nge 'dzin bshad de/ de la lha'i rang bzhin yang 'og nas 'byung ba'i tshul gyis rnam pa drug tu rig par bya ste/ rnam pa drug po de dag kyang gzugs dang phyag rgya la sogs pa yin la/ lha'i rang bzhin de rnams ni sngar bshad pa'i yan lag rnam pa bzhi la sogs
<p>28b.3</p>pas bshad zin pa dag yin te/ de yang phyi rol du de bzhin gshegs pa'i sku la dmigs pa dang / bdag nyid lha'i gzugs su bsgyur ba ni gzugs kyi lha'i rang bzhin no/ /zla ba'i dkyil 'khor ni byang chub kyi sems kyi phyag rgyar gyur pa'i lha'i rang bzhin no/ /zla ba'i dkyil
<p>28b.4</p>'khor la yig 'bru dgod pa ni sgra'i lha'i rang bzhin no/ /bdag lhar bsgyur ba ni uta pa la sogs pa rnam par grol ba'i phyag rgya ni gzugs dang bcas pa'i phyag rgya'i lha'i rang bzhin no/ /phyag rgya de nyid lag pa'i phyag rgyar bsgyur te/ lha'i skur byin gyis brlab pa dang bsrung ba la
<p>28b.5</p>sogs pa bya ba ni gzugs dang bcas pa ma yin pa'i phyag rgya'i lha'i rang bzhin no/ /drug pa ni yongs su dag pa'i lha'i rang bzhin mtshan ma med pa'i ting nge 'dzin la gnas pa ste/ lha'i rang bzhin de sngar ma bshad pas skabs 'dir bshad par bya ba dang lha'i rang bzhin lnga po lngar bshad
<p>28b.6</p>pa rnams kyang bzlas pa'i yan lag tsam du shes kyi/ lha'i rang bzhin yin par mi shes te phyag rgya la sogs pa de rnams kyang lha'i rang bzhin yin par bstan pa'i phyir/ de nas yang bcom ldan 'das la gsang ba pa'i bdag po phyag na rdo rjes 'di skad ces gsol to zhes pa la
<p>28b.7</p>sogs pa nas/ lha'i gzugs byin gyis brlab pa bshad du gsol zhes pa'i bar te/ 'og nas 'byung ba'i lha'i gzugs su byin gyis rlob par 'gyur ba de bshad du gsol zhes pa ste/ gzugs zhes pa'i tshig ni lha'i rang bzhin zhes pa'i don to/ /lha'i rang bzhin de bshad par
<p>29a</p>
<p>29a.1</p>gsol ba de la dgos pa ci zhig yod ce na/ lha'i gzugs gang gis byang chub sems dpa' gsang sngags kyi sgo nas byang chub sems dpa'i spyad pa spyod pa rnams lha'i gzugs la dmigs nas bdag nyid rang gi lha'i gzugs su bsgyur bas the tshom ma mchis
<p>29a.2</p>par dngos grub 'thob par 'gyur ba zhes gsungs te/ de la lha'i gzugs la dmigs nas zhes pa ni phyi rol gyi de bzhin gshegs pa'i sku dang / de la zla ba'i dkyil 'khor sngags dang bcas pa'i lha'i rang bzhin la dmigs nas zhes pa'o/ /bdag nyid rang gi lha'i gzugs su
<p>29a.3</p>bsgyur bas zhes pa ni zhi ba dang rgyas pa dang / rab dang 'bring la sogs pa'i grub pa dang las la lha'i gzugs su bsgyur bas zhes pa'o/ /the tshom ma mchis par dngos grub 'thob par 'gyur zhes pa ni lha'i rang bzhin de rnams bshad pas shes par gyur na the tshom med pas ji ltar
<p>29a.4</p>bsams pa'i don 'grub par 'gyur ba'i phyir lha'i rang bzhin de rnams bshad du gsol zhes sbyar ro/ /gsang ba pa'i bdag po de la lha'i gzugs ni rnam pa gsum ste/ yi ge dang / phyag rgya dang / gzugs so zhes pa la lha'i gzugs rnam pa gsum ni lha'i rang bzhin rnam pa
<p>29a.5</p>gsum zhes pa'o/ /yi ge zhes pa rang bzhin mi 'gyur ba zhes pa'i tshig ste de yang gang zhe na/ /de la yi ge la yang rnam pa gnyis te/ sgra dang byang chub kyi sems so zhes pa'o/ /de la sgra ni sngags kyi yig 'bru ste sgra des kun rdzob dang don dam pa'i lha rnams kyi rnam par grol ba
<p>29a.6</p>ston pa las rang bzhin gzhan du mi 'gyur bas na mi 'gyur ba zhes bya ste/ 'di ltar de bzhin gshegs pa rnams byung yang rung ma byung yang rung chos rnams kyi chos nyid de ni ye nas gnas pa ste/ de yang 'di ltar/ gsang sngags rnams kyi gsang sngags kyi chos nyid do zhes ji skad du
<p>29a.7</p>gsungs pa las so/ /byang chub kyi sems ni zla ba'i dkyil 'khor la bya ste/ de bzhin nyid kyi rang bzhin byang chub kyi sems de zla ba'i dkyil 'khor du byin gyis brlabs pa ste/ zla ba'i dkyil 'khor du byang chub kyi sems kyi phyag rgyas btab pa'i phyir ro/ /byang chub
<p>29b</p>
<p>29b.1</p>kyi sems de la mi 'gyur ba zhes bya ste/ phyin ci ma log par yongs su grub pas stong pa nyid kyi rang bzhin la gzung ba dang 'dzin pa la sogs pa'i rnam pa med par rtog pa can du mi 'gyur ba'i phyir ro/ /phyag rgya'i gzugs la yang rnam pa gnyis te/ gzugs dang bcas pa
<p>29b.2</p>dang / gzugs dang bcas pa ma yin pa'o zhes pa la gzugs dang bcas pa ni lha rnams kyi so so'i rnam par grol ba'i phyag rgya pad+mo dang ut+pal la sogs pa'o/ /gzugs dang bcas pa ma yin pa ni pad+mo la sogs pa'i phyag rgya de dag nyid lag pa'i phyag rgyar bsgyur
<p>29b.3</p>pa'o/ /lha'i gzugs kyang rnam pa gnyis te/ yongs su dag pa dang zhes pa la lha'i gzugs ni lha'i rang bzhin zhes pa ste/ de yang gang zhe na/ de la yongs su dag pa'i rtogs pa'i ngo bo ste mtshan ma thams cad bral ba'o zhes gsungs pa'o/ /stong pa nyid kyi ting nge 'dzin
<p>29b.4</p>kha dog dang dbyibs la sogs pa'i rnam pa'i mtshan ma thams cad spangs pa de bzhin nyid kyi ye shes kyi lha'i rang bzhin zhes pa'o/ /yongs su ma dag pa ni mtshan ma dang bcas pa'i gzugs de kha dog dang dbyibs so zhes pa ni/ 'phags pa 'jam dpal dang / 
<p>29b.5</p>spyan ras gzigs kyi dbang po la sogs pa'i cha lugs te kha dog dang dbyibs la sogs pa'i mtshan ma la dmigs pas ma dag pa zhes bya'i/ don gyi bya ba byed pa'i sgo nas yongs su ma dag pa ni ma yin no/ /de la lha'i gzugs rnam pa gnyis kyis dgos pa gnyis 'grub par
<p>29b.6</p>'gyur te zhes pa ni yongs su dag pa dang yongs su ma dag pa'i lha'i gzugs rnam pa de gnyis kyis dgos pa rnam pa gnyis 'grub par 'gyur ro zhes pa'o/ /de yang gang zhe na/ mtshan ma dang bcas pas ni mtshan ma dang bcas pa'o zhes gsungs te kha dog dang dbyibs dang ldan pa'i
<p>29b.7</p>mtshan ma dang lha'i gzugs su bsgyur ba'i ting nge 'dzin gyis ral gri dang rdo rje la sogs pa'i grub pa'i rdzas mtshan ma dang bcas pa 'grub ces pa'o/ /mtshan ma med pas ni mtshan ma dang bcas pa'i dngos grub kyang 'byung bar 'gyur ro zhes pa ni stong pa nyid kyi lha'i rang bzhin
<p>30a</p>
<p>30a.1</p>mtshan ma med pa'i ting nge 'dzin gyis ni ral gri dang rdo rje la sogs pa'i rdzas kyi mtshan ma la mi ltos pa'i dngos grub mngon par shes pa lnga dang gzungs dang rnam par thar pa la sogs pa rnams 'thob po zhes pa'o/ /skabs 'dir mtshan ma med pa zhes pa ni sgrub pa'i
<p>30a.2</p>rdzas ral gri la sogs pa'i mtshan ma med pa la bya'i/ mngon par shes pa lnga la sogs pa dmigs pa dang bcas pa grub pas na mi dmigs pa'i mtshan ma med pa la ni mi bya'o/ /mtshan mar bcas pas mtshan bcas kyi/ /dngos grub rgyal ba dam pa bzhed/ /ces bya ba la
<p>30a.3</p>sogs pas ni yongs su dag pa dang yongs su ma dag pa'i ting nge 'dzin las mtshan ma dang bcas pa'i grub pa dang mtshan ma med pa'i grub pa so sor gyur pa las kyang mtshan ma dang bcas pa'i lha'i rang bzhin las grub pa yang mtshan ma dang bcas pa nyid 'byung gi /mtshan ma med pa'i
<p>30a.4</p>grub pa mi 'byung ba'i nges pa bshad pa yin no/ /rgyal ba dam pa bzhed ces pa ni de lta bu sngon gyi sangs rgyas bcom ldan 'das rnams kyis kyang dgongs pa'am bzhed do zhes pa'o/ /mtshan ma med la gnas pa ni/ /mtshan ma can yang bsgrub tu rung / /zhes pa ni mtshan ma med pa'i
<p>30a.5</p>lha'i ting nge 'dzin las mngon par shes pa lnga la sogs pa rdzas la mi ltos pa mtshan ma med pa'i grub pa 'ba' zhig ma yin gyi/ ral gri la sogs pa'i rdzas kyis mtshan ma dang bcas pa yang 'grub bo zhes pa'o/ /de bas rnam pa thams cad du/ /mtshan ma med pa bsten par bya/ /
<p>30a.6</p>zhes pa ni mtshan ma med pa'i ting nge 'dzin las mtshan ma dang bcas pa dang mtshan ma med pa gnyi ga 'grub pas rnam pa thams cad du mtshan ma med pa de bsten par bya'o zhes pa'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob
<p>30a.7</p>pa las lha'i ting nge 'dzin gtan la dbab pa rim par phye ba rgyas pa'o// //de nas yang bcom ldan 'das kyis gsang ba pa'i bdag po phyag na rdo rje la bka' stsal pa/ gsang ba pa'i bdag po de la byang chub sems dpa' gsang sngags kyi sgo nas byang
<p>30b</p>
<p>30b.1</p>chub sems dpa'i spyad pa spyod pa mtshan ma med pa'i ting nge 'dzin sgrub par 'dod pas 'di ltar bsam par bya'o zhes pa la sogs pa ni gong du yongs su dag pa dang yongs su ma dag pa'i lha rnam pa gnyis kyi ting nge 'dzin bsgom pa'i yan lag bzhi la sogs
<p>30b.2</p>pa'i skabs snga mar bshad cing bstan du zin kyang yongs su dag pa'i lha'i rang bzhin gyi ting nge 'dzin bsgom pa'i rim pa ma bstan pas da 'dir ni mtshan ma med pa'i ting nge 'dzin de bsgoms na sngar lus dang sems dang yid gsum gyi mtshan ma 'byung ba so sor bshig nas sun byung ste
<p>30b.3</p>mtshan ma byung ba med par byed pa'i thabs bstan te/ de la mtshan ma rnams gang nas byung / /ci bdag gi lus sam/ bdag gi sems sam/ bdag gi yid las byung zhes pa ni mtshan ma rnams gang las 'byung zhes dang por dris pa'o/ /lus sam zhes pa ni sems dang yid
<p>30b.4</p>gnyis ma gtogs par 'byung ba chen po'i rang bzhin gyi lus de las sngon po dang ser po la sogs pa'i mtshan ma 'byung ngam zhes brtags pa'o/ /sems sam zhes pa ni yid kyi rnam par shes pa de las mtshan ma 'byung ngam zhes brtags pa'o/ /yid las zhes pa ni sgo
<p>30b.5</p>drug gi rnam par shes pa las mtshan ma de 'byung ngam zhes brtags pa ste/ yid ces pa ni rnam pa dang bcas pa'i bsam pa la bya ste gzugs la sogs pa'i rnam par snang ba'i sgo drug gi rnam par shes pa nyid la bya'o/ /de la thog mar lus las mtshan ma mi 'byung bar
<p>30b.6</p>brtag pa ni/ de la lus ni las las skyes pa ste zhes pa nas gsang ba pa'i bdag po de ltar lus la lus kyi rjes su song ba'i dran pa ngo bo nyid kyis stong par bsgom par bya'o zhes pa'i bar te mdor na las las skyes pa'i lus de ni rang bzhin gyis be+ems po ste rtswa dang shing dang
<p>30b.7</p>bong ba lta bu'o/ /ji ltar rtswa shing dang bong ba de sngon po dang ser po la sogs pa'i mtshan ma 'byung ba'i bya ba mi byed pa bzhin du lus de yang mtshan ma rnams 'byung ba'i bya ba mi byed do zhes pa'o/ /de nyid kyi dpe yang gsungs pa ni phyi rol gyi rnam pa lta bu la bzos byas pa'i
<p>31a</p>
<p>31a.1</p>gzugs lta bur brtag par bya'o zhes bya ba la sogs pa ste/ ji ltar bzo bos rdo dang sa la sogs pa las lha dang mi'i rnam pa'i gzugs byas pa de mi 'ga' zhig gis khros te me'am/ dug gam/ mtshon nam/ chu 'am/ rdo rjes bshig gam/ 
<p>31a.2</p>bsregs sam/ bcad kyang mi dga' ba cung zad kyang med la/ de bzhin du skyes bu 'ga' zhig gis byams pa'i sems dang bcas pas bza' ba'am btung ba la sogs pa'am/ gos dang rgyan la sogs pa lha dang mi'i yo byad ji skad du smos pa rnams kyis mchod kyang
<p>31a.3</p>gzugs de la drin du gzo ba dang byams pa'i sems mi skye ba de bzhin du/ bdag gi lus 'di yang rang bzhin gyis bems po ste mtshan ma la sogs pa skyed pa'i bya ba byed pa ma yin no zhes lus de ltar bshig nas mtshan ma med pa'i ting nge 'dzin du 'jug par bya'o zhes dgongs
<p>31a.4</p>pa'o/ /gsang ba'i bdag po gzhan yang sems ni ngo bo nyid med pa zhes pa nas ngo bo nyid kyis mtshan ma dang bral ba'o snyam du bsam par bya'o zhes pa'i bar gyis sems las byung ba'i mtshan ma mi 'byung bar bya ba'i bsgom pa'i thabs bstan pa ste/ sems de ni don
<p>31a.5</p>dam par gzung ba dang 'dzin pa'i rang bzhin med pa sngon po dang ser po la sogs pa'i mtshan ma thams cad dang bral ba rang bzhin gyis stong pa yin pa'i phyir dus gsum las yang dag par 'das pa ste/ gang dus gsum med cing rang bzhin gyis stong pa de ni de bzhin nyid kyi mtshan nyid rnam
<p>31a.6</p>par mi rtog pa yin pas mtshan ma 'byung ba ma yin par rig par byas la mtshan ma med pa'i ting nge 'dzin la gnas par bya'o zhes dgongs pa'o/ /gsang ba pa'i bdag po gzhan yang byis pa so so'i skye bo rnams yid mtshan ma dang bcas par rtog ste 'di ni yang dag pa ma yin pa'i kun
<p>31a.7</p>du rtog pa'i tshig bla dgas so/ /yang dag pa ma yin pa gang yin pa de ni ma skyes pa'o zhes bya bar ni rab tu mi shes so zhes pa ni yid las mtshan ma mi 'byung bar brtag pa bstan te/ mig la sogs pa'i sgo drug gi rnam par shes pa gzugs la sogs pa'i
<p>31b</p>
<p>31b.1</p>rnam par snang bar 'byung ba ni byis pa rnams kyis 'khrul par rtog pa ste/ byis pa de rnams kyis ni 'khrul pa yin par mi shes pa'o/ /yang dag pa ma yin pa de ni ma skyes pa'o zhes bya ba ni gong du sgo drug gi rnam par shes pa de yang dag par yod pa ma yin pas yang don dam par mtshan
<p>31b.2</p>ma 'byung ba'i rgyu ma yin no zhes pa'o/ /gsang ba pa'i bdag po byang chub sems dpa' gsang sngags kyi sgo nas byang chub sems dpa'i spyad pa spyod pas de ltar bsams na mtshan ma med pa'i ting nge 'dzin thob par 'gyur ro zhes pa ni ji ltar yongs su ma dag pa'i lhar bdag gi lus su bsgyur
<p>31b.3</p>ba na lha de'i kha dog dang dbyibs ci 'dra bar bsgyur ba bzhin du mtshan ma med pa'i lha'i rang bzhin du bsgyur ba na yang mtshan ma med pa'i ting nge 'dzin du zhugs na yongs su dag pa'i lha'i rang bzhin du bsgyur ba yin te/ mtshan ma med pa'i ting nge 'dzin rab tu thob po zhes pa ni yongs su
<p>31b.4</p>dag pa'i lha'i rang bzhin du gnas par 'gyur ro zhes pa'o/ /gsang ba pa'i bdag po nam mtshan ma med pa'i ting nge 'dzin la gnas par gyur pa de'i tshe de la de bzhin gshegs pas gsungs pa'i gsang sngags rnams mngon du phyogs shing gzhol bar 'gyur ro zhes pa ni nam
<p>31b.5</p>yongs su dag pa'i lha'i rang bzhin du gnas na de bzhin gshegs pas gsungs pa'i thabs kyi lha rnams 'grub par 'gyur ro/ /de la gzhol ba zhes pa ni lha de rnams sngags pa de la gzhol lo zhes pa'o/ /rnam par snang mdzad chen po mngon par rdzogs par byang chub pa rnam
<p>31b.6</p>par sprul pa byin gyis rlob pa las/ mtshan ma med pa'i ting nge 'dzin rim par phye ba rgyas pa'o// //gsang ba pa'i bdag po gzhan yang bzlas brjod gsang ba bshad par bya'o zhes pa la sogs pa ni bzlas brjod kyi de kho na nyid kyi le'u bshad pa ste/ bzlas pa de
<p>31b.7</p>yang lha'i rnal 'byor rnam pa gnyis la gnas nas bzlas pa ni gong du yongs su dag pa dang yongs su ma dag pa'i lha'i rang bzhin bshad pa la gnas nas te/ de yang yongs su ma dag pa'i lha'i rang bzhin la gnas pa'i bzlas brjod yan lag bzhir ldan pa ni sngar yang
<p>32a</p>
<p>32a.1</p>bshad zin mod kyi/ 'dir bshad pa ni mtshan ma med pa'i bzlas brjod dang 'jig rten dang 'jig rten las 'das pa'i bye brag dbye ba'i phyir ro/ /de gcig pus gcig gam zhes pa ni yongs su dag pa'i lha'i rnal 'byor gcig pu la gnas nas yid kyis
<p>32a.2</p>bzlas brjod gcig pu bya'o zhes pa'o/ /gcig gis gcig ces pa ni yongs su ma dag pa'i lha'i rnal 'byor pas kyang yid kyis bzlas brjod bya'o zhes pa'o/ /yang na shu ba bur rnam gnyis pa/ /zhes pa ni yongs su dag pa dang yongs su ma dag pa'i lha'i rnal 'byor pa gnyi gas yang na
<p>32a.3</p>shub bu'i bzlas pa bya'o zhes pa ste/ de bas na/ rnam gnyis pa/ rnal 'byor mchog gis brtag par bya/ /zhes gsungs pa yin te/ yongs su dag pa dang yongs su ma dag pa'i lha'i rnal 'byor la rtag tu brtson par bya'o/ /sngags pa yan lag nyams sbyar bar/ /bzlas
<p>32a.4</p>brjod gzhan du mi bya'o/ /zhes pa ni phyi nang gi yan lag bzhi'i bzlas brjod dang nang gi don dam pa'i bzlas pa 'di gnyis las gzhan pa'i bzlas pa cho ga nyams pa dang yan lag ma tshang ba dag mi bya'o zhes pa'o/ /phyi dang nang gi sbyor ba yis/ /yan lag bzhi pa ngas bshad pa/ /
<p>32a.5</p>zhes pa nas/ bshubs te bzlas brjod byed pa'i mchog /ces pa'i bar gyis ni gong du don dam pa dang kun rdzob kyi rang bzhin mdor bstan pa de las kun rdzob kyi bzlas pa phyi'i yan lag gsum dang nang gi yan lag gcig ste bzhir ngas bshad pa de ni 'jig rten gyi bzlas pa ni yin
<p>32a.6</p>la/ de yang dmigs pa dang bcas pa'i bzlas pa'i nang na mchog go zhes pa'o/ /slar sdud pa yi tshig gis non/ /zhes pa ni snga ma bzhin no/ /lha yi rjes su song ba'i yid/ /ces pa ni 'di la sems rtse gcig tu dmigs par bya'o zhes pa'o/ /yid kyi/ 'jig rten
<p>32a.7</p>'jig rten 'das zhes bya/ /zhes pa nas/ gzhan du bya ba ma yin no/ /zhes pa'i bar gyis ni gong du bshad pa'i don dam pa'i bzlas pa de zhib tu 'grel pa ste/ de la/ slar sdud la sogs rnam par spangs/ /zhes pa 'jig rten las 'das pa'i bzlas pa de yongs su ma
<p>32b</p>
<p>32b.1</p>dag pa'i lha'i rang bzhin la dmigs pa ma yin pas phyi rol gyi bzlas pa'i yan lag las nang gi yan lag tu bsdu ba med do zhes pa'o/ /lha dang gcig tu byed pa dang / /zhes pa ni lha'i gzugs dang bdag gi gzugs gcig tu byed pa'o/ /tha dad ma yin 'dzin pa yi/ /zhes pa
<p>32b.2</p>ni lha dang bdag gnyis gcig tu bya ba yang gzugs tha dad pa gnas gcig tu 'jug pa yang srid pas de lta bu ma yin gyi/ lha dang bdag gnyis tha mi dad par bya'o zhes pa'o/ /lha dang bdag gnyis tha mi dad pa yang gzugs kyi rang bzhin du tha mi dad pa srid pas de bsal ba'i phyir/ 
<p>32b.3</p>yid kyis rang bzhin dbyer med bya/ /zhes gsungs pa yin te/ gzugs la sogs pa gcig tu bya ba ni ma yin gyi yid gnyis pa stong pa nyid kyi rang bzhin du dbyer med par bya'o zhes pa'o/ /gzhan du bya ba ma yin no/ /zhes pa ni 'jig rten las 'das pa'i bzlas pa de tshul 'di
<p>32b.4</p>'dra ba las gzhan du mi bya'o zhes pa ste/ mdor na rang gi snying po gang yin pa'i sgra'i de kho na nyid la dmigs nas bdag nyid kyi gzugs stong pa nyid du bshig ste bshig nas kyang ji ltar bdag gi gzugs stong pa nyid du phyi nang gi chos thams cad kyang stong ba'i rang bzhin du gcig
<p>32b.5</p>par rtogs par bya ste/ de ltar chos thams cad stong pa'i rang bzhin du dbyer med pas bdag dang lha'i rang bzhin kyang stong pa'i mtshan nyid du dbyer med par rtogs par byas la/ stong pa'i ting nge 'dzin rtse gcig pa la gnas nas yid la bzlas par bya'o zhes pa'o/ /gsang
<p>32b.6</p>sngags grangs ni sum 'bum du/ /phal cher ngas ni bshad pa dag /lus can sdig dang bral ba yi/ /sngags pa rnam par dag pa la/ /bzlas brjod grangs 'di bstan pa ste/ /gzhan du bya ba ma yin no/ /zhes pa ni grangs sum 'bum gyi bsnyen pa sngon du byas na
<p>32b.7</p>'grub po zhes ngas phal cher bshad pa de dag ni sngags pa sdig pa dang bral ba la ste/ sdig pa dang bral ba la yang tshe rabs snga ma tshun chad du bsod nams dang ye shes kyi tshogs bsags bsags pa'am/ /tshe 'di la byang chub kyi sems bsgom pa'i thabs sngar bshad pa'i rim
<p>33a</p>
<p>33a.1</p>pa bzhin du bsgoms nas mtshan ma byung ba la bya'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ 'jig rten dang 'jig rten las 'das pa'i bzlas brjod kyi de kho na nyid rim par phye ba
<p>33a.2</p>rgyas pa'o// //rnam par snang mdzad mngon par byang chub pa'i lus dang ngag dang yid kyi 'khor lo dkyil 'khor gsum byin gyis brlabs pa las lus kyi 'khor lo byin gyis brlabs pa snying rje chen po'i dkyil 'khor de bshad nas/ da ni ngag gi 'khor lo byin gyis brlabs
<p>33a.3</p>pa yi ge 'khor lo bskor ba 'dir bshad par bya ste/ 'dir lus dang ngag dang yid gsum ka'i 'khor lo 'dus mod kyi bdag gi 'khor lo byin gyis brlabs pa ste/ gzhan yang med pa ni ma yin no/ /de la dang po dkyil 'khor bri bar brtsam pa'i tshe
<p>33a.4</p>dkyil 'khor gyi slob dpon gyis rang gi ting nge 'dzin gyi khyad par bshad pa gang yang rung ba la dmigs te/ bdag dang 'khor thams cad bsrung ba'i phyir rig pa 'di lan gsum mam/ bdun nam/ nyi shu rtsa gcig bzlas par bya ba yin la/ bcom ldan 'das kyis rig pa de'i don
<p>33a.5</p>rnam par thar pa'i ting nge 'dzin la dmigs nas sngags bshad par mdzad pa ni de nas yang bcom ldan 'das zhes pa nas rig sngags kyi rgyal mo byung ngo zhes pa'i bar gyis gsungs pa yin te/ de nas yang bcom ldan 'das rnam par snang mdzad kyis thams cad dang ldan pa'i
<p>33a.6</p>'khor 'dus pa la gzigs nas zhes pa de la thams cad dang ldan pa ni 'khor de dag nyid thams cad dang ldan pa zhes pa'i don to/ /rnam pa gcig tu na thams cad srung ba zhes pa ste/ byang chub sems dpa'i 'khor phyag na rdo rje de sems can thams cad srung zhing skyong ba'i phyir ro/ /
<p>33a.7</p>gzigs pa ni 'khor sems bsdu bar bskul ba dang snod du gyur pa dang ma gyur pa brtag pa rnam pa gnyis kyi phyir 'khor la gzigs pa ni chos nyid kyis de lta bu yin te/ skabs 'di'i 'khor la de dag mi dgos kyang ma 'ongs pa la bstan pa'o/ /byams pa chen po dang snying rje chen
<p>33b</p>
<p>33b.1</p>po'i spyan gnyis kyis kyang sems can gyi khams thams cad la gzigs te zhes pa ni bcom ldan 'das mi gnas pa'i mya ngan las 'das pa rtog pa thams cad dang gtan du bral bas gzigs pa'i rtog pa mi 'byung mod kyi/ sngon gyi smon lam gyi shugs kyis thugs rje chen po'i yum
<p>33b.2</p>dang byams pa chen po'i dbang gis sems can thams cad kyi khams la gzigs pa ni ma grol ba grol ba dang / ma smin pa smin par bya ba'i phyir rig pa bshad par bzhed pa'o/ /bdud rtsi 'byung ba zhes bya ba'i ting nge 'dzin la snyoms par zhugs so zhes pa ni 'chi bar 'gyur ba
<p>33b.3</p>med pa'i bdud rtsi ste de yang / chos kyi sku stong pa nyid do/ /de la dmigs nas ting nge 'dzin 'byung bas na bdud rtsi 'byung ba zhes bya'o/ /yang na bdud rtsi de nyid ting nge 'dzin 'di las 'byung bas na bdud rtsi 'byung ba ste/ byang chub las chos kyi sku'i ye shes 'byung ba'i don te/ 
<p>33b.4</p>ting nge 'dzin de la snyoms par zhugs nas rig pa gsungs pa'o/ /bcom ldan 'das snyoms par zhugs ma thag tu yan lag thams cad nas dus gsum du ma chags pa'i stobs can zhes bya ba'i rig sngags kyi rgyal mo byung ngo zhes pa de la bcom ldan 'das kyi yan lag thams cad ni
<p>33b.5</p>longs spyod rdzogs pa'i sku dang sprul pa'i sku dang snying po byang chub kyi sku'i yan lag thams cad nas byung ba ste/ stong pa nyid rnam par mi rtog pa'i ting nge 'dzin la gnas pas zhal nas tshig tu 'byin pa mi rigs so zhes bya ba yan lag nas byung ngo zhes pa'o/ /de la dus gsum du
<p>33b.6</p>ma chags pa'i stobs can zhes pa ni sngar 'das pa dang ma 'ongs pa dang da ltar gyi dus la ma chags pa ni stong pa nyid de chos kyi dbyings yin la/ de la dmigs pa'i skye ba stobs dang ldan pa ni don dam pa'o/ /rig pa 'di'i mthus bdud dang rgol ba thams cad kyis bgegs
<p>33b.7</p>byed par mi tshugs pa ni kun rdzob tu'o/ /rig pa ni shes pa'i don te/ skabs 'dir byang chub pa'i shes rab nyid la bya la/ rgyal mo ni shes rab thams cad kyi nang na byang chub pa'i shes rab mchog yin pa'i phyir rgyal mo zhes bya ste/ de bas na rig pa 'di yang byang chub nyid kyi
<p>34a</p>
<p>34a.1</p>ye shes kyi rang bzhin byin gyis brlabs pa'o/ /rig pa de'i rang bzhin dang gzugs bstan pa'i phyir rigs kyi bu rig sngags kyi rgyal mo de bzhin gshegs pa thams cad kyi sku dang gnyis su med pa'i spyod yul can de zhes gsungs pa yin te/ de la de
<p>34a.2</p>bzhin gshegs pa thams cad kyi sku ni chos kyi sku ste de dang rig pa 'di ni spyod yul gnyis su med de/ de bzhin nyid la dmigs par 'dra ba'i phyir ro/ /rig pa 'di'i mthu chen po bstan pa'i phyir/ 'di yis byin brlabs zhes pa nas/ /chags med thob par 'gyur
<p>34a.3</p>zhes bya ba'i bar gyis gsungs te/ rig pa 'dis sangs rgyas dang byang chub sems dpa' thams cad kyis byin gyis brlab pas na sangs rgyas dang byang chub sems dpa' de dag gis mi gnas pa'i mya ngan las 'das pa'i chos nyid chags pa med pa gang du sdug bsngal 'gag
<p>34a.4</p>par 'gyur ba thob par 'gyur zhes pa'i don to/ /de la sangs rgyas dang zhes pa ni bla na med pa'i sangs rgyas la mi bya ste/ byang chub sems dpa' sa bcur phyin pa dbang bcu thob pa'i sangs rgyas de la byang chub sems dpa' ni de las gzhan pa'i 'phags pa'i sa la gnas pa
<p>34a.5</p>rnams la bya'o/ /chos nyid chags med ces pa ni mi gnas pa'i mya ngan las 'das pa'i rang bzhin te/ nyon mongs pa dang shes bya'i sgrib pa med pas na ma chags pa'o zhes bya'o/ /yang ci lta bu zhe na/ gang du sdug bsngal 'gag 'gyur pa'i/ /zhes pa ste/ /mya ngan las
<p>34a.6</p>'das pa zhes bya ba'i chos de la phung po'i sdug bsngal rnams med ces pa'i don to/ /de nas bcom ldan 'das kyis yi ge 'khor lo'i dkyil 'khor spyad pa 'khor rnams la bshad par bya'o zhes bka' stsal pa/ de nas bcom ldan 'das rnam par snang mdzad ces pa nas/ 
<p>34a.7</p>rim par phye ba rgyas pa nyon cig ces pa'i bar du gsungs pa yin te/ de la de bzhin gshegs pa thams cad rjes su dgongs nas zhes pa ni sems can gzhan dang ma 'ongs pa'i sems can rnams ci tsam na yang dang por de bzhin gshegs pa rjes su dran par gyis shig ces
<p>34b</p>
<p>34b.1</p>lung bstan pa'o/ /bdag nyid dang phyag na rdo rje gnyi ga gzod ma nas ma skyes pa nyid du byin gyis brlabs te zhes pa ni dkyil 'khor gyi cho ga bstan pa ste/ 'chad pa po dang nyan pa po gnyis ting nge 'dzin la snyoms par zhugs nas 'chad cing mnyan pa'i tshul te de bas na 'chad pa po
<p>34b.2</p>bcom ldan 'das dang nyan pa po phyag na rdo rje gnyi ga ma skyes pa'i chos stong pa nyid kyi ting nge 'dzin la snyoms par zhugs par bstan te/ de yang ting nge 'dzin la ma zhugs pa'i spyod yul ma yin pa'i phyir ro/ /de bas na dkyil 'khor gyi slob dpon gyis kyang dkyil 'khor dang por
<p>34b.3</p>brtsam pa'i tshe bdag nyid kyang byin gyis brlabs grogs byed pa yang rdo rje dam pa sbyin par byin gyis rlobs shig ces pa ste/ de yang rang ngam slob dpon gyis stong pa nyid du byin gyis brlab po/ /yi ge 'khor lo bskor ba zhes bya ba'i dkyil 'khor spyad pa rim par phye ba rgyas pa zhes bya ba de
<p>34b.4</p>la yi ge 'khor lo bskor ba zhes pa ni gcig tu na yi ges 'khor lo bskor te yi ge a dbus su gzhag la ka la sogs pas mtha' bskor ba'i phyir ro/ /gnyis su na 'khor lo'i dkyil 'khor du yi ger bsgyur bas na yi ge'i 'khor lo bskor ba ste/ dkyil 'khor der gzugs
<p>34b.5</p>yi ge'i 'brur bsgyur te bkod pa'i phyir ro/ /spyad pa zhes pa ni dkyil 'khor gyi las su bya ba rnams so/ /rim par phye ba zhes pa de nyid kyi gzhung gi le'u'o/ /rgyas pa zhes pa ni dkyil 'khor der slob ma'i bsod nams kyi tshogs shin tu 'phel ba'o/ /dkyil 'khor de yang ji lta bu
<p>34b.6</p>zhe na/ rang bzhin bstan pa'i phyir byang chub sems dpa' gsang sngags kyi sgo nas byang chub sems dpa'i spyad pa spyod pa rnams la sangs rgyas kyi mdzad pas so sor nye bar gnas pa zhes gsungs te/ de la sangs rgyas kyi mdzad pa ni tshe 'di dang pha rol du mngon par mtho ba dang nges par
<p>34b.7</p>legs pa'i 'bras bu thob par mdzad pa yin la/ de bzhin du dkyil 'khor 'di'i sgo nas sngags spyod pa rnams tshe 'di dang pha rol du 'jig rten dang 'jig rten las 'das pa'i 'bras bu thob par byed pa'i phyir dkyil 'khor 'di ni sangs rgyas kyi mdzad pas nye bar gnas pa yin te de
<p>35a</p>
<p>35a.1</p>bshad kyis nyon cig ces pa'i don to/ /bcom ldan 'das kyis yi ge 'khor lo bskor ba'i dkyil 'khor spyad pa bshad par gnang bas des phyag na rdo rje shin tu mgu nas bcom ldan 'das la yon tan gyi sgo nas bstod pa yang bcom ldan 'das la gus pa bskyed pa'i
<p>35a.2</p>phyir phyag 'tshal te rdo rje pad+ma'i stan de las rdo rje 'bab pa'i tshul du babs zhes gsungs te/ rdo rje'i tshul du babs pa ni g.yeng ba dang 'drog pa med par brtan por babs pa'o/ /gcig tu na dkyil 'khor 'di'i nang nas bcom ldan 'das kyi rgyu dang 'bras bu'i yon tan 'byung ba rnams
<p>35a.3</p>kyi sgo nas bstod pa'i phyir/ de nas phyag na rdo rjes bcom ldan 'das la mngon par bstod pa zhes sbyar ro/ /bcom ldan 'das zhes bya ba la sogs pas yon tan rnam pa lnga'i sgo nas bstod de/ byang chub kyi sems kyi sgo nas bstod pa dang / rgyu dang 'bras bu'i spyod pa'i sgo nas
<p>35a.4</p>bstod pa dang / de bzhin gshegs pa'i de ma thag pa'i lam gyi sgo nas bstod pa dang / kun du sangs rgyas pa'i yon tan gyi sgo nas bstod pa dang / mya ngan las 'das pa'i yon tan gyi sgo nas bstod pa ste/ yon tan gyi go rims kyang 'di ltar rigs mod kyi/ /tshigs su bcad pa sbyar
<p>35a.5</p>bde ba'i phyir gong 'og bsnor te gsungs so/ /de la/ phyag 'tshal byang chub sems khyod la/ /zhes pa ni byang chub kyi sems dngos ni byang chub sems dpa'i sa dang po yan chad la bya mod kyi/ sa dang po la sogs pa rnams sa dang pha rol tu phyin pa'i sgo nas bstod zin pas na de la
<p>35a.6</p>mi bya bar skabs 'dir ni btags pa'i byang chub mos pas spyod pa'i sa la bya ste/ de yang de bzhin gshegs pa'i rgyu yin pas rgyu de la 'bras bu de bzhin gshegs pa'i ming gis btags so/ /phyag 'tshal byang chub 'byung khyod la/ /zhes pa ni de bzhin gshegs pa'i de ma
<p>35a.7</p>thag pa'i lam gyi yon tan gyi sgo nas bstod pa ste/ byang chub sems dpa'i sa bcu las 'das nas snying po byang chub ma thob kyi bar du de ma thag pa'i lam ste/ de las byang chub 'byung bas na byang chub 'byung ba zhes bya'o/ /spyod gzugs zhes pa la rgyu'i spyod pa dang 'bras bu'i
<p>35b</p>
<p>35b.1</p>spyod pa rnam pa gnyis las 'bras bu'i spyod pa ni/ lus dang ngag dang yid gsum gyi 'khor lo'i spyod pas 'jig rten gsum du khyab par ston pa yin la/ rgyu'i spyod pa'i gzugs ni sa dang pha rol tu phyin pa rnams so/ /phyag 'tshal thog mar byed khyod la/ /zhes pa ni kun du sangs
<p>35b.2</p>rgyas pa'i yon tan gyi sgo nas bstod pa ste/ chos rnams thog ma nas yang dag par gzung ba dang 'dzin pa dang bral ba stong pa nyid yin pa de la phyag 'tshal ba'o/ /stong pa nyid la 'dud phyag 'tshal/ /zhes pa ni mya ngan las 'das pa'i rang bzhin gyi sgo nas bstod pa ste thams cad ma
<p>35b.3</p>byung ma skyes pa'i ngo bo nyid mi gnas pa'i mya ngan las 'das pa la phyag 'tshal lo zhes pa'o/ /de nas phyag na rdo rjes dkyil 'khor de bshad par gsol ba gdab pa'i phyir bcom ldan 'das la 'di skad ces gsol to zhes pa nas bshad du gsol zhes pa'i bar du gsungs so/ /
<p>35b.4</p>de la gang dag dang ldan na bdag cag rnams zhes pa ni bcom ldan 'das kyis bshad pa'i dkyil 'khor gyi tshul de dag dang ngo / /de la phyag na rdo rje ni rtogs pa'i chos dang ldan pas na bcom ldan 'das bshad pa'i lung gi chos de des thos nas sems can gyi don bya ba dang sngags kyi
<p>35b.5</p>tshul rdzogs par bya'o zhes pa de mi rigs so/ /de ci'i phyir zhe na/ rtogs pa'i chos nyid la gnas pas lung gi chos mnyan nas sems can gyi don bya ba la sogs pa mi rigs pa'i phyir ro zhe na/ de ni de lta ma yin te/ gcig tu na bcom ldan 'das kyis chos bshad pa
<p>35b.6</p>gces shing btsun par bstod pa'i phyir te/ bcom ldan 'das kyis chos de bshad pa na phyag na rdo rje lta bu rtogs pa dag ldan pas kyang thos nas yon tan gyi bye brag thob par 'gyur na gzhan lta ci smos snyam du 'jig rten gyis shes par bya ba'i phyir ro/ /yang gcig tu na phyag na rdo rje
<p>35b.7</p>rtogs pa'i chos dang ldan pa yin mod kyi lung gi chos rnams kyang bcom ldan 'das las mnyan te sems can gyi don mdzad par gyur na yang nyes pa med do/ /de nas bcom ldan 'das mi gnas pa'i mya ngan las 'das pa la bzhugs pas rnam par rtog pa mi mnga' ba'i phyir ro/ /
<p>36a</p>
<p>36a.1</p>chos gsungs pa'i tshig de 'byung bar mi rigs la/ yang na ni rnam par mi rtog pa'i tshig nyams par 'gyur ro snyam pa de 'dra ba'i klan kar mi 'gyur ba'i phyir/ bcom ldan 'das kyi longs spyod rdzogs pa dang / sprul pa'i skus chos dang bshad la rnam par mi rtog
<p>36a.2</p>pa'i ting nge 'dzin las kyang nyams pa med par bstan pa'i phyir/ nga ni 'jig rten dang po yi/ /zhes pa nas/ las kyi rnam par smin pa bzhin du mthong bar 'gyur ba de lta bu'i byin gyis brlab pa mdzad do zhes pa'i bar du gsungs pa yin te/ de la 'jig rten dang po yi/ /zhes pa dang / 
<p>36a.3</p>chos bshad do zhes pas ni mi rtog pa'i ngang las chos bshad pa mi 'byung ba ma yin par bstan to/ /de la 'jig rten dang po ni rnam pa gnyis te/ dag pa dang / ma dag pa'o/ /de la dag pa ni sa dang po yan chad kyi byang chub sems dpa' rnams te de rnams sngar byung nas phyis mngon
<p>36a.4</p>par chos bshad pa mi 'byung ba ma yin par bstan te/ de rnams dang po'i 'jig rten sangs rgyas pa yin pa'i phyir 'jig rten dang po zhes bya'o/ /de la ma dag pa'i 'jig rten pa ni bskal pa chen po zhig pa'i 'og tu dang po 'jig rten 'chags pa'i tshe tshangs pa dang brgya byin la sogs pa dang po nyid du
<p>36a.5</p>'byung bas na 'jig rten dang po zhes bya'o/ /de dag la bcom ldan 'das kyis chos rnam pa gsum bshad pas na de dag gis bcom ldan 'das la 'jig rten gyi mgon po zhes bsgrags so/ /de la chos bshad pa rnam pa gsum po de yang gang zhe na/ mnyam pa med pa'i chos dang / gzod ma
<p>36a.6</p>nas zhi ba dang / bla na med pa'i chos so/ /de rnams kyang 'jug pa dang / sbyor ba dang / 'bras bu'i bye brag tu blta ste/ de la mnyam pa med ces pa ni bla na med par 'jug pa'i chos de dge ba bcu dang sbyin pa la sogs pa'i dge ba'i chos rnams so/ /de yang 'jig rten pa phyi rol mu stegs kyi chos
<p>36a.7</p>dang mi mtshungs pas na mnyam pa med pa'o/ /gzod ma nas zhi ba zhes pa ni sangs rgyas par sbyor ba'i rim pa ste/ chos thams cad rgyu dang rkyen gyis mi bskyed pa'i phyir na gzod ma nas zhi ba'o zhes bstan to/ /de la bla na med pa zhes pa ni 'jug pa dang sbyor ba'i 'bras bu ste mi gnas
<p>36b</p>
<p>36b.1</p>pa'i mya ngan las 'das pa'i sa bstan pa'o/ /de ltar chos bstan cing 'chad mod kyi rnam par mi rtog pa las nyams pa med par bstan pa'i phyir/ de lta bu'i byin gyis brlob pa mdzad do zhes gsungs te/ de la de lta bu'i byin gyis brlob pa zhes pa ni byang chub sems dpa' kun du bzang
<p>36b.2</p>po la sogs par bsam pa yongs su dag pa rnams ji ltar bcom ldan 'das kyis byin gyis brlabs pa 'od la sogs pas bskul ba de lta bus byin gyis brlabs nas snying po byang chub na bzhugs pa'i sku mthong bar bstan to/ /de dag gis snying po byang chub kyi sku mthong ba de ji lta bur
<p>36b.3</p>mthong zhe na/ nam mkha' bzhin du spros pa med pa la sogs par te/ nam mkha' bzhin zhes pa ni rang bzhin gyis 'od gsal zhing dri ma med pa stong pa nyid kyi rang bzhin no/ /spros pa med pa zhes pa ni nang gi yid kyi rnam par shes pa'i rnam par rtog pa thams cad spangs zhes pa'i don
<p>36b.4</p>to/ /spyod pa la gnyis su med pa'i rnal 'byor zhes pa ni lus dang ngag dang yid gsum gyi 'khor los spyod pa dang snying po byang chub kyi sku gnyis su med par sbyor ba ste/ de gnyis rang bzhin dbyer med pa'i phyir ro/ /las kyi rnam par smin pa bzhin/ /zhes pa ni las kyi rnam par smin pa dang
<p>36b.5</p>'dra'o zhes pa ste/ rnam par smin pa nyid ma yin gyi de dang 'dra bar bstan pa'o/ /de ci'i phyir zhe na/ sems dad pa'i sems can ni las kyi rnam par smin pa la brten te de nyid zad par 'gyur gyi bcom ldan 'das ni bsod nams dang ye shes kyi tshogs chen po'i rgyu mthun pa'i 'bras bu
<p>36b.6</p>de zad par mi 'gyur ba ste/ snying po byang chub kyi sku de ni bsod nams dang ye shes kyi tshogs chen po'i rgyu mthun pa'i 'bras bu yin pas rnam par smin pa lta bu zhes bya'o/ /de'i tshe bcom ldan 'das kyi yan lag dang / de bzhin gshegs pa'i sku thams cad nas zhes pa nas/ snying po
<p>36b.7</p>'di la brtson par bya'o zhes pa'i bar gyis ni yi ge a yi ge 'khor lo bskor ba'i dkyil 'khor gyi bdag por bzhag nas a de'i yon tan brjod pa dang bcas par gsungs pa yin te/ de la bcom ldan 'das kyi yan lag dang de bzhin gshegs pa'i sku thams cad nas zhes pa
<p>37a</p>
<p>37a.1</p>ni yi ge a de bzhin gshegs pa'i lus kyi 'khor lo sku thams cad nas byung ngo zhes pa'i don to/ /'jig rten pa dang 'jig rten las 'das pa zhes pa la sogs pa de dag ni yi ge a'i mthu chen po bstan pa ste/ de la 'jig rten pa zhes pa ni mu stegs kyi
<p>37a.2</p>drang srong la sogs pa dang phyogs gcig stong par lta ba rnams so/ /'jig rten las 'das pa zhes pa ni byang chub sems dpa' rnams la bya ste/ nyan thos dag ni 'og nas 'byung bas na 'dir ma gtogs so/ /nyan thos dang rang sangs rgyas dag kyang rang gi rnam par grol ba
<p>37a.3</p>phyogs gcig gi sgo stong pa la gnas pa ste/ de rnams kyang sngags sgrub pa'i 'jug pa dang / bsam gtan gyi sgor 'jug pa rnam pa gnyis te de gnyi ga'i yang srog dang 'dra ba'o/ /de ci'i phyir zhe na/ de dag thams cad kyang don dam par yang la la ni phyin ci ma log par yongs
<p>37a.4</p>su grub pa'i stong pa/ la la ni phyogs tsam stong par lta ba ste/ spyir thams cad stong pa'i don la brten pas na yi ge a'i don skyes pa'i chos nyid ni de dag thams cad kyi srog lta bu'o/ /kun rdzob tu yang gang yig 'bru la brten pa'i chos thams cad a las 'gyur bas
<p>37a.5</p>na srog lta bu'o/ /de la bsam gtan zhes pa ni rnal 'byor te sems pa'o/ /bsam gtan du bya ba zhes pa ni bsam pa de'i 'bras bu gang yin pa ste de ni bsam gtan gyi sgo nas 'jug pa'o/ /dngos grub sgrub pa ni rab dang 'bring dang tha ma la sogs pa ste de dag sgrub pa'i phyir
<p>37a.6</p>'jug pa de ni sngags sgrub pa'i sgor zhugs pa'o/ /yi ge'i 'bru rnams kyang kun rdzob dang don dam pa'i sgo nas srog la sogs par 'gyur ba ste/ de la yi ge thams cad kyi 'tsho bar gyur pa zhes pa ni byang chub kyi sgo nas yi ge rnams a la brten pa'i phyir 'tsho bar gyur pa ste/ 
<p>37a.7</p>a zhes pa'i don ni ma skyes pa yin la/ de bzhin gshegs pa zhes bya ba'i don kyang dgos pa thams cad dang bral ba ste ma skyes pa'i don to/ /de bas na yi ge ka byang chub kyi sa bon gyi 'tsho ba yang a la rag lus pa'i phyir srog ces bya'o/ /de bzhin du yi ge lhag ma rnams kyang shes par
<p>37b</p>
<p>37b.1</p>bya'o/ /de la yi ge thams cad kyi srog tu gyur pa zhes pa ni spyod pa'i sgo nas yig 'bru rnams de la brten pas na de'i phyir srog ces bya'o/ /skyabs su gyur pa zhes pa ni kun du sangs rgyas pa'i sgo nas yi ge rnams kyi rten yin pas na skyabs so/ /byung ngo zhes pa ni mya ngan 'das pa'i
<p>37b.2</p>sgo nas yi ge rnams byung ba'i don to/ /rigs kyi bu dag 'di ni de bzhin gshegs pa thams cad kyis byin gyis brlabs pa zhes pa ni sangs rgyas kyi sku'i 'khor lo thams cad kyis byin gyis brlabs zhes pa'i don to/ /byang chub sems dpa' gsang sngags kyi sgo nas byang
<p>37b.3</p>chub sems dpa'i spyad pa spyod pa rnams la/ sangs rgyas kyi mdzad pas so sor nye bar gnas pa yin te zhes pa ni yi ge a de'i mthu chen po bstan pa ste sangs rgyas 'jig rten du 'byung ba'i tshe chos rnam pa gnyis bstan pa ni sangs rgyas kyi mdzad pa ste/ rnam pa gnyis ni bsam
<p>37b.4</p>pa dag pa rnams la rtogs pa'i chos bstan pa dang bsam pa ma dag pa rnams la lung gi chos bstan pa'o/ /de bzhin du yi ge a yang chos de gnyi ga ston pa'i rgyu yin te/ de bas na sangs rgyas kyi mdzad pas so sor nye bar gnas pa yin no/ /ji ltar zhe na/ rtogs pa'i chos
<p>37b.5</p>rnams kyang yi ge a de'i don ma skyes pa las byung la/ lung gi chos rnams kyang yi ge'i 'bru'i sgo nas bshad pa yin te/ tshig thams cad yi ge a las ma gyur pa med pa'i phyir ro/ /sangs rgyas kyi mdzad pa byed par ji ltar shes she na/ chos thams cad ni a zhes bya ba'i
<p>37b.6</p>sgo nas 'jug go zhes gsungs te/ de yang ji ltar zhe na/ yi ge a zhes bya bas rgyu byas pa las rtogs pa'i chos dang lung gi chos thams cad 'byung ba'i phyir ro/ /de ltar yi ge a zhes bya ba de sangs rgyas kyi mdzad pa byed cing chos thams cad 'byung ba'i sgo yin pa de lta bas na sngags la
<p>37b.7</p>spyod pa'i byang chub sems dpa' rnams kyi yi ge a de de bzhin gshegs par blta ba la sogs pa bya ste/ de la de bzhin gshegs pa rnams mthong bar 'dod pas de bzhin gshegs pa rnams kyi snying po 'di la brtson par bya'o zhes sbyar te/ yi ge a zhes bya ba'i don ni de bzhin
<p>38a</p>
<p>38a.1</p>gshegs pa'i rang bzhin las gzhan ma yin pa'i phyir snying po byang chub nyid kyi snying po ste de ni don dam pa'o/ /kun rdzob tu yang a zhes bya ba'i yi ge'i 'bru de bsgoms na de'i mthus de bzhin gshegs pa grangs med pa 'char ba'i phyir ro/ /de bzhin gshegs
<p>38a.2</p>pa mchod par 'dod pas kyang yi ge 'di bsgom par bya la mchod pa yang sgrub pa'i mchod pa dang / zang zing gi mchod pa rnam pa gnyis su rig par bya'o/ /de la sgrub pa'i mchod pa ni yi ge a de nyid kyi don bsgoms par 'gyur la/ zang zing gi mchod pa ni yi ge a de bsgoms pa'i mthu las
<p>38a.3</p>nam mkha' gang ba'i mchod pa rgya chen po 'byung ba'i phyir ro/ /byang chub kyi sems mngon sum du bya bar 'dod pa zhes pa ni byang chub sems dpa'i sa dang po yan chad kyi sems la bya ste/ de mngon du bya bar 'dod pas yi ge a'i don mngon par sgrub par byos shig ces pa'i don to/ /de ci'i
<p>38a.4</p>phyir zhe na/ byang chub kyi sems kyang ma skyes pa yin pas yi ge a'i don ma skyes pa dang mtshungs pa'i phyir ro/ /byang chub sems dpa' rnams dang 'grogs par 'dod pa zhes pa ni de ltar 'dod pas yi ge a'i sgo sgoms shig ces 'don te/ byang chub sems dpa' rnams kyang ma skyes pa'i
<p>38a.5</p>don la dmigs/ yi ge a yang ma skyes pa'i don yin pas na spyod yul mthun pas lhan cig tu skye bar 'gyur ro/ /de yan chad ni bsam gtan gyi sgo nas bsgom pa dang / a nyid sngags kyi sgo sgrub pa la zhugs pa gnyis ka'i thun mong gi yon tan bstan pa yin la dngos grub mngon
<p>38a.6</p>par 'dod pa zhes pa ni sngags kyi sgo nas zhugs pa'i grub pa rab 'bring rnam pa gsum mo/ /de rnams ni yan lag gi tshig yin la/ rnam pa thams cad mkhyen pa nyid thob par 'dod pas 'di sgoms shig ces bya ba ni bsdus pa'i don yin no/ /de nas dkyil 'khor bri ba'i cho ga rnam
<p>38a.7</p>pa gsum bstan pa'i phyir/ de nas bcom ldan 'das rnam par mdzad kyis snying rje chen po'i snying po 'byung ba'i dkyil 'khor gyi rgyal po 'di'i cho ga dgod pa dang / lha'i gnas gtan la dbab pa dang zhes bya ba la sogs pa gsungs te/ de la snying rje chen po'i snying po 'byung ba zhes pa
<p>38b</p>
<p>38b.1</p>ni lus kyi 'khor los byin gyis brlabs pa'i dkyil 'khor 'di dang / ngag gi dkyil 'khor la yang ming du gdags so/ /de ci'i phyir zhe na/ dkyil 'khor rnam pa gsum ka yang snying rje chen po'i nus pa dang rgyus dkyil 'khor 'byung ba'i phyir de skad ces bya'o/ /lha'i
<p>38b.2</p>gnas gtan la dbab pa zhes pa ni dbung mtha' dang mchog du bkod pa'i lha bzhugs pa'i gnas nges par bya'o/ /ting nge 'dzin rnam par sprul pa zhes bya ba ni gang ting nge 'dzin du zhugs nas srung ba'i rig pa dang sngags la sogs pa'o/ /gsang sngags spyod pa zhes pa ni dkyil 'khor
<p>38b.3</p>du 'jug pa'i tshe las su spyad pa rnams so/ /bsam par bya ba ni dkyil 'khor du 'jug pa na slob mas byang chub kyi sems bsam pa dang / slob dpon rang gi ting nge 'dzin du gnas pa la sogs pa'i bye brag gsungs pa'o/ /de dag so so'i bshad pa ni phyis 'chad par 'gyur ro/ /
<p>38b.4</p>de la dkyil 'khor gyi rgyal po 'di'i cho ga dgod pa zhes don bshad pa'i phyir/ de la slob dpon gyis thams cad mkhyen pa nyid kyi sgo a zhes bya ba la gnas te zhes pa nas/ de bzhin gshegs pa'i gzugs snying po nyid kyi rang gi ngo bor byin gyis brlabs la zhes pa'i bar du gsungs te/ 
<p>38b.5</p>de la dkyil 'khor gyi thig bre ba'i tshe dkyil 'khor gyi snam bu re re la yang slob dpon gyi ting nge 'dzin re re gsungs te/ phyi rol gyi rim pa'i dkyil 'khor la byang chub sems dpa' 'jam dpal la sogs pa pha rol tu phyin pa las skyes pa rnams bzhugs pas na thig bri ba'i slob
<p>38b.6</p>dpon gyi ting nge 'dzin kyang thams cad mkhyen pa'i rgyu'i gnas kyi snying po yi ge a la gnas te dkyil 'khor gyi srad bu bres shig ces gsungs pa yin no/ /de la dang po thig bri ba'i tshe dang por nam mkha'i thig bri bar gsungs pa ni sangs rgyas thams cad la phyag 'tshal nas zhes
<p>38b.7</p>pa nas byang phyogs su kha bltas nas srad du bres te zhes pa'i bar gyis so/ /de nas sa'i dkyil 'khor gyi thig bri ba'i phyir/ /nub phyogs su kha bltas la bsgyur te thig gdab po zhes gsungs pa yin no/ /lhag ma rnams 'dir ma gsungs pa ni snying rje chen po'i dkyil 'khor du
<p>39a</p>
<p>39a.1</p>thig bri ba zhib tu bshad zin pas 'dir yang lhag ma rnams de dang 'dra bar shes par bya'o/ /de nas snying po'i dkyil 'khor gyi thig bri ba'i slob dpon gyi ting nge 'dzin bshad pa'i phyir/ de nas bdag nyid rdo rje sems dpa' lag na rdo rjer de'i phyag rgya'am/ 
<p>39a.2</p>yi ge ba zhes bya bas byin gyis brlabs te nang du zhugs la snying po'i dkyil 'khor bri bar bya'i zhes gsungs te/ de'i slob dpon gyi ting nge 'dzin ni byang chub pa'i sa bon yi ge as bskyed pa'i rdo rje sems dpar slob dpon bdag nyid byin gyis brlab pa'o/ /rdo rje sems dpa' la yang
<p>39a.3</p>las kyi rdo rje sems dpa' la sogs pa bzhin du 'dren pa yang yod de/ skabs 'dir ni gzhan la mi bya'i rdo rje sems dpa' phyag na rdo rje la bya'o/ /de nas dkyil 'khor bar ma'i snam bu'i thig bri ba'i ting nge 'dzin bstan pa'i phyir/ /de bzhin du dkyil 'khor gnyis pa la yang
<p>39a.4</p>zhes pa nas/ snying po nyid kyi rang gi ngo bor byin gyis brlabs la zhes pa'i bar du gsungs te/ de la dkyil 'khor snam bu bar ma'i nang na longs spyod rdzogs pa'i sku dang sprul pa'i sku gnyis bzhugs pas dkyil 'khor de'i thig bri ba'i tshe'ang sku de gnyis kyi rgyu'i ting nge 'dzin
<p>39a.5</p>rnam pa bzhi slob dpon byin gyis brlabs te/ slob dpon gyis ting nge 'dzin de rnams dmigs nas bya'o zhes pa'i don to/ /de nas gzod ma nas zhi ba ni byang chub pa'o/ /gnyis su med pa'i rnal 'byor gyi gzugs ni spyod pa'o/ /de bzhin gshegs pa'i gzugs ni kun du
<p>39a.6</p>sangs rgyas pa'o/ /snying po nyid kyi rang gi ngo bo ni mya ngan las 'das pa'o/ /de nas de bzhin gshegs pa'i gnas pa mngon du byed cing zhes pa nas/ lha'i gnas bsham par bya'o zhes pa'i bar gyis de'i rgyud nas bshad pa gnas gtan la phab pa yin te/ phyis kyang 'chad do/ /
<p>39a.7</p>de la snam bu gcig las kyang gsum du bgos te/ sum cha la 'khor sa bya zhing sum gnyis la lha'i gzugs bya'o zhes pa'i don to/ /de bzhin gshegs pa'i gnas pa mngon du byed cing srad bu bres la zhes pas de ltar lha'i gnas dang 'khor sa dgod pa gya tshom du mi bya bar thig
<p>39b</p>
<p>39b.1</p>btab ste bya bas de nyid kyi tshe na yang de bzhin gshegs pa'i spyod pa stong pa nyid la dmigs par bya'o zhes pa'i don to/ /de nas dkyil 'khor gyi tshon rtsi rnams byin gyis brlab pa'i cho ga bstan pa'i phyir/ de nas yang bdag nyid bcom ldan 'das rnam par snang mdzad du de'i phyag rgyas byin
<p>39b.2</p>gyis brlabs la zhes pa nas/ bdud sde sdang ba thams cad la/ /rnam pa kun du bsdigs par byed/ /ces pa'i bar du gsungs pa yin te/ de la bdag nyid bcom ldan 'das rnam par snang mdzad du de'i phyag rgyas byin gyis brlabs la zhes pa ni tshon rnams byin gyis rlob pa'i tshe rdo
<p>39b.3</p>rje'i phyag rgyas slob dpon nyid rnam par snang mdzad kyi skur byin gyis rlobs shig ces pa ste/ rdo rje ni ye shes kyi mtshan ma yin pas na ye shes lngas byin gyis brlabs pa'i don to/ /tshon rnams byin gyis brlab pa yang kun rdzob dang don dam pa rnam pa gnyis te/ de la don dam par byin
<p>39b.4</p>gyis brlab pa'i phyir/ chos kyi dbyings rgya chen por byin gyis brlabs te zhes gsungs pa yin te/ des ni mtshon sna tshogs chos kyi dbyings rgya chen po stong pa nyid du byin gyis brlab bo zhes bstan to/ /thog mar tshon rtsi dkar po blangs la zhes pas ni kun rdzob kyi sgo nas tshon re
<p>39b.5</p>re zhing yang lha re res byin gyis brlab par gsungs pa yin te/ de la tshon dkar po ni chos kyi dbyings kyis byin gyis brlab par gsungs pa la/ chos kyi dbyings de'i rang bzhin dang mthu bstan pa'i phyir/ 'di ni chos dbyings dag pa ste/ sems can khams ni rnam sbyong ba/ /
<p>39b.6</p>'di ni bdag nyid de bzhin gshegs/ /nyes pa thams cad rnam par spangs/ /zhes gsungs pa yin no/ /chos kyi dbyings kyi don de lta bur bsams nas don de yi ger 'bar ba la sogs pa'i yon tan bshad pa de lta bus byin gyis brlab po/ /de nas tshon dmar po byin gyis brlab
<p>39b.7</p>pa'i phyir/ de nas tshon rtsi gnyis pa ni/ /zhes bya ba la sogs pa gsungs te/ yi ge a'i sa bon gyis bskyed pa'i sangs rgyas thub dkas byin gyis brlab par gsungs so/ /de nas tshon ser po la yi ge ka'i sa bon gyis bskyed pa'i/ sangs rgyas gser thub kyis byin gyis brlab
<p>40a</p>
<p>40a.1</p>pa'i phyir/ de nas sngags pas tshon gsum pa/ /zhes pa la sogs pa gsungs pa yin no/ /tshon ljang gu la snying po byang chub na bzhugs pa'i skus byin gyis brlab pa'i phyir/ de nas margad 'dra ba yi/ /zhes pa la sogs pa gsungs pa yin te/ tshon ljang gu'i kha
<p>40a.2</p>dog ni nor bu margad kyi kha dog lta bu'o/ /tshon nag po khams gsum rnam par rgyal bas byin gyis brlab pa'i phyir/ de nas tshon rtsi nag po ste/ zhes bya ba la sogs pa gsungs pa yin te/ de la yi ge has bskyed pa'i khro bo'i gzugs de yang ci 'dra zhe na/ 'bar ba'i phreng ba rnam par
<p>40a.3</p>'phro/ /dus mtha'i me ltar mi bzad pa/ /zhes pa la sogs pa'o/ /de yang tshon sna lnga rnams ye shes lnga'i rang bzhin du blta ste dkar po ni chos kyi dbyings kyi rang bzhin no/ /dmar po ni sangs rgyas thub dka'i rang bzhin te me long lta bu'o/ /ser po ni mnyam pa nyid kyi ye shes so/ /
<p>40a.4</p>ljang gu ni so sor kun du rtog pa'i ye shes so/ /nag po ni bya ba sgrub pa'i ye shes so/ /de dag gi rim pa bshad pa ni dang por chos kyi dbyings nyid du 'jug la/ stong pa 'ba' zhig tu dmigs par yang mi rung ste snying rje chen po'i dbang gis sems can la dmigs shing chags pa
<p>40a.5</p>bskyed pa'i phyir de'i 'og tu tshon dmar po dgye'o/ /sems can gyi don la zhugs pas rgyas par 'gyur te/ de bas na de'i 'og tu tshon ser po bri'o/ /rgyas shing mthu dang ldan pas na las thams cad nus pa ste/ bdag dang gzhan gyi don nus pas de'i 'og tu tshon ljang gu bri'o/ /
<p>40a.6</p>'jam pos 'dul ba la yang 'jam por ston/ ma rungs pa rnams la yang khro bor ston te thabs gzhan gyis mthu ma rungs pa rnams la thabs gzhan med na mthar drag shul gyis gdul ba'i phyir/ tha mar nag po gzhag ste khro bo la sogs ting nge 'dzin rnam par sprul pa zhes gong du
<p>40a.7</p>smos pa de/ de nas bcom ldan 'das rnam par snang mdzad de'i tshe ting nge 'dzin de las bzhengs nas zhes bya ba la sogs pa 'di man chad kyis 'chad de/ ting nge 'dzin de las bzhengs zhes pa ni sngar ting nge 'dzin du zhugs pa las bzhengs nas rgyal ba'i ting nge 'dzin la 'jug
<p>40b</p>
<p>40b.1</p>pa'o/ /mtha' yas pas rnam par rgyal ba zhes pa ni grangs med pa'i rgol ba rnams kyis mi tshugs pas na grangs med pa las rgyal ba zhes pa'i don to/ /thams cad du thogs pa med pa'i stobs zhes bya ba'i rig sngags kyi rgyal mo de bzhin gshegs pa thams cad kyi yul las 'byung ba
<p>40b.2</p>'di 'byung ngo zhes pa de la thams cad du thogs pa med pa'i stobs zhes pa ni kun rdzob dang don dam par te/ nyon mongs pa dang lha'i bu'i bdud la sogs pas mi tshugs zhes pa'i don to/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa
<p>40b.3</p>las/ yi ge'i 'khor lo rim par phye ba rgyas pa'o// //da ni phyag rgya'i le'u bshad par bya ste/ phyag rgya rnams bshad pa yang spyir 'dul ba'i 'gro ba zab cing rgya che ba rnams mos pa dang dmigs pa de rnam pa gnyis so/ /de la zab cing rgya che ba la mos pa'i don to/ /'gro
<p>40b.4</p>ba ni sngags kyi tshig rnams bshad pas sngags tshig de bdag gi sgra'i de kho na nyid la dmigs shing byang chub kyi sems kyi bsgom pa sngon du 'gro ba'i lha'i gzugs su sbyor te lha'i gzugs sbyor ba de yang ting nge 'dzin dag pa dang / rnam par rtog pa gzhan spangs pa dang / lha'i gzugs
<p>40b.5</p>su snang ba rdzogs par sbyor ro/ /dmigs pa can gyis gdul ba'i 'gro ba ni sngags kyi sgra'i de kho na nyid la dmigs pa la sogs pa de dag mi nus te phyag rgya tsam bcings nas lha'i gzugs su sbyor bar byed pas na dmigs pa can gyis gdul ba'i 'gro ba de dag gi phyir bcom
<p>40b.6</p>ldan 'das kyi rgyu dang 'bras bu'i yon tan rnams phyag rgya'i gzugs su byin gyis brlob po/ /de la ral gri dang rdo rje la sogs pa'i phyag rgya ni yid kyi yon tan no/ /dung gi phyag rgya la sogs pa'i phyag rgya ni gsung gi yon tan no/ /gtsug tor gyi phyag rgya la sogs pa'i phyag rgya ni
<p>40b.7</p>sku'i yon tan no/ /ji ltar rigs par sbyar bar bya'o/ /phyag rgya'i le'u bshad pa de yang / de nas bcom ldan 'das kyis thams cad dang ldan pa'i 'khor 'dus pa la gzigs nas/ byang chub sems dpa' gsang ba'i bdag po phyag na rdo rje la 'di skad ces bka' stsal to/ /gsang ba ba'i
<p>41a</p>
<p>41a.1</p>bdag po de bzhin gshegs pa rnams la de bzhin gshegs pa rgyan du gyur pa/ chos kyi dbyings rtogs pa'i mtshan mar gyur pa'i phyag rgya rim par phye ba rgyas pa zhes bya ba la sogs pa ste/ de la de bzhin gshegs pa'i rgyan du gyur pa zhes pa'i gtsug tor dang / 
<p>41a.2</p>spyan gyi phyag rgya la sogs pa sku'i rgyun du gyur pa'i phyir ro/ /chos kyi dbyings rtogs pa'i mtshan mar gyur pa zhes pa ni de bzhin nyid kyi ye shes te de rtogs shing chud par byed pa'i mtshan mar ral gri dang rdo rje la sogs pa'i phyag rgya'o/ /gang gis brgyan na byang chub sems
<p>41a.3</p>dpa' rnams zhes pa nas/ de rnams kyang de dag gi ngag nyan par 'gyur zhes pa'i bar gyis ni phyag rgya de rnams bstan pa'i dgos pa bshad pa ste/ byang chub sems dpa' gang dag phyag rgya de rnams dang ldan na/ de bzhin gshegs pa thams cad kyi byang chub chen po'i
<p>41a.4</p>mtshan mas btab pas de dag la lha dang mi dang lha ma yin la sogs pa rnams kyis brdzi bar mi 'gyur zhing lha dang lha ma yin la sogs pa de rnams kyang byang chub sems dpa' de dag gi ngag nyan par 'gyur ro/ /ji ltar 'jig rten na rgyal ba'i phyag rgya 'chang ba'i skyes bu de la 'jig rten
<p>41a.5</p>pa'i mi rnams kyang brdzi bar mi byed la/ 'jig rten pa rnams de'i ngag kyang nyan par 'gyur ba dang 'dra ste/ mdor na phyag rgya 'di rnams bshad pas gdul ba'i 'gro ba rnams la mthong ba'i chos dang / tshe phyi ma la phan par 'gyur bar bstan to/ /de nas bcom ldan 'das
<p>41a.6</p>kyis de'i tshe stobs thogs pa med par gnas byin gyis rlob pa zhes bya ba'i ting nge 'dzin la snyoms par zhugs so zhes pa ni 'og nas byung ba'i phyag rgya de dag nyid stobs thogs pa med pa'i gnas zhes bya ste/ bcom ldan 'das ting nge 'dzin de la snyoms par zhugs nas phyag rgya de
<p>41a.7</p>dag 'chad pa na ting nge 'dzin de'i ming stobs thogs pa med pa'i gnas byin gyis rlob pa zhes bya ba'o/ /de la thogs pa med pa zhes bya ba ni bcom ldan 'das kyi sku mi zad pa la sogs pa'i rdo rje'i rgyan de dag ci la yang thogs pa med pa'o/ /stobs zhes pa ni de ltar thogs pa med pa
<p>41b</p>
<p>41b.1</p>nyid stobs su gyur pa'o/ /gnas zhes pa ni bcom ldan 'das kyi sku la bya la/ byin gyis rlob pa zhes pa ni bcom ldan 'das kyi sku mi zad pa la sogs pa rdo rje thogs pa med pa'i stobs su gyur pa de nyid phyag rgya'i ngo bo byin gyis rlob pa'o/ /bcom ldan 'das ting nge 'dzin de la
<p>41b.2</p>snyoms par zhugs ma thag tu rig sngags kyi rgyal mo thams cad du thogs pa med pa'i stobs can/ mi mnyam pa dang mnyam pa'i stobs can/ dam tshig la 'jug par byed pa stobs gsum dang ldan pa byung ngo zhes pa la sogs pa med pa'i stobs can zhes pa ni gong ma bzhin no/ /mi
<p>41b.3</p>mnyam pa dang mnyam pa'i stobs zhes pa ni thogs pa med pa'i stobs de nyid gang dang gang mi mnyam pa'o/ /dam tshig la 'jug par byed pa zhes pa ni/ dam tshig gi don ni sngar bshad zin la/ dam tshig la 'jug pa ni sku mi zad pa la sogs pa'i rang bzhin gyi dkyil 'khor 'og ma'i 'gro
<p>41b.4</p>ba rnams kyi lta ba'i spyod yul du mi 'gyur bas de'i byin rlabs su gyur pa dam tshig gi phyag rgya dang sngags 'di bcings shing brjod pa na rang bzhin dkyil 'khor de mthong ba dang 'dra bas na 'jug pa zhes bya'o/ /gnyis su na srung ba'i dam tshig rnams las nyams pas dam tshig gi phyag rgya
<p>41b.5</p>dang sngags 'di byas na dkyil 'khor mthong ba dang 'dra ste/ de byas pa tsam gyis dam tshig las nyams nges so/ /slar dam tshig tu zhugs par 'gyur bas na dam tshig la 'jug par byed pa zhes bya'o/ /gsum du na dkyil 'khor du 'jug pa'i tshe dam tshig gi phyag rgya dang
<p>41b.6</p>sngags 'di byas te 'jug pas na dam tshig la 'jug pa zhes bya'o/ /gsang ba pa'i bdag po rig sngags kyi rgyal mo 'di ni de bzhin gshegs pa thams cad kyis yang dag par ston par byed pa zhes pa ni rig pa ni brjod pas sangs rgyas thams cad kyi gnas rang bzhin gyi dkyil
<p>41b.7</p>'khor mthong ba dang 'dra bas na sangs rgyas thams cad kyi yang dag par ston par byed pa zhes bya'o/ /gnyis su na gzugs brnyan gyi dkyil 'khor bris pa yang rig pa 'di brjod nas ston pa'am rig pa 'di brjod nas sangs rgyas thams cad kyi dkyil 'khor de mthong bar 'gyur
<p>42a</p>
<p>42a.1</p>bas na sangs rgyas kyi sa dang yang dag par ston par byed pa zhes bya'o/ /chos gsum gyi lam gyi mtshams las mi 'da' bar byed pa zhes pa la chos gsum ni de bzhin gshegs pa'i sku dang gsung dang rdo rje'i yid mi zad pa'i rgyan nam sku gsum ste de'i lam ni dam
<p>42a.2</p>tshig srung ba'i bya ba la sogs pa ste lam de las mi 'da' ba'o/ /sa dang pha rol tu phyin pa yongs su rdzogs par byed pa yin te zhes pa ni dam tshig der zhugs nas bcom ldan 'das la mchod pa la sogs pa sbyin pa'i pha rol tu phyin pa la sogs rim gyis rdzogs par byed pa dang / 
<p>42a.3</p>de'i mthus sa la rim gyis 'phar bar 'gyur bas na sa dang po pha rol tu phyin pa yongs su rdzogs par byed pa'o/ /sangs rgyas kun gyi dam tshig ni/ /phyag rgya 'di la rab tu gnas/ /zhes pa ni dam tshig gi don dam tshig srung ba las mi 'da' ba'am/ sku mi zad pa la sogs pa
<p>42a.4</p>rtog par byed pa'am/ sku de dag yongs su thob par byed pa de dag phyag rgya 'di'i sgo nas mtshon cing rtog par byed pas na/ phyag rgya 'di la rab tu gnas/ /zhes bya'o/ /rgya 'di phyag rgya chen po ste/ /chos dbyings rnam par sbyong ba'o/ /zhes pa ni chos kyi dbyings
<p>42a.5</p>stong pa nyid phyag rgya 'dis mtshon cing rtog par 'gyur bas chos kyi dbyings sbyong ba zhes bya'o/ /phyag rgya dpal dang ldan pa ni/ /chos kyi 'khor lo zhes su grags/ /'jig rten mgon po skyob rnams kyis/ /'khor lo rab tu 'dis bskor ro/ /chos kyi dbyings su
<p>42a.6</p>byin brlabs nas/ /chos kyi 'khor lo bskor ba'i phyir/ /rdo rje sems dpar byin brlabs te/ /dpal dang ldan pa zhes pa ni/ /rdo rje sems dpa' nyid la dpal rdo rje sems dpa' de lung gi chos dang rtogs pa'i chos rnams kyi 'khor lo bskor ba yin la/ phyag rgya rdo rje sems dpar
<p>42a.7</p>bsgyur na byang chub sems dpa' 'jig rten gyi mgon po rnams kyang chos kyi 'khor lo bskor bar byed do zhes pa'o/ /sangs rgyas skyob pa thams cad kyi/ /phyag rgya chen po ral gri'i rgya/ /'dis ni lhan cig skyes pa yin/ /'jig tshogs lta ba gcod par byed/ /ces pa ni ral
<p>42b</p>
<p>42b.1</p>gri'i phyag rgya ni chos dang gang zag la bdag med par rtog pa'i ye shes kyi mtshan mar gyur pa ste/ ye shes 'dis ni lhan cig skyes pa'i bdag tu lta ba rnams gcod do zhes pa'o/ /phyag rgya dpal dang ldan pa 'di/ /chos kyi dung zhes rnam par bsgrags/ /'di ni 'jig rten 'di dag na/ /
<p>42b.2</p>sangs rgyas byang chub sems dpa' rnams/ /zhi ba mya ngan 'das 'gro ba/ /rdul dang bral ba'i chos 'chad do/ /zhes pa ni dung gi phyag rgya ste sangs rgyas kyi gsung gi mtshan mar gyur pa ste/ sangs rgyas dang byang chub sems dpa' rnams sangs rgyas kyi gsung 'dis rdul dang bral
<p>42b.3</p>ba'i chos rnams mya ngan las 'das pa zhi ba thob par byed pa 'chad do zhes pa'o/ /pad+ma dam pa dpal ldan 'di/ /sangs rgyas skyob pa thams cad kyi/ /mi shigs rdo rje'i gdan yin te/ /der ni 'dren pa 'tshang rgya zhing / /rgyal ba sras bcas thams cad ni/ /'di las skye dang byang chub
<p>42b.4</p>'gyur/ /zhes pa ni pad+ma'i phyag rgya de/ sangs rgyas rnams kyi gdan yin te/ /mgon po sangs rgyas rnams gang du byang chub pa na yang gdan 'di la bzhugs te byang chub la/ sangs rgyas kyi sras byang chub sems dpa' rnams kyang pad+mo 'di las skyes zhes pa'o/ /phyag rgya chen po rdo rje'i
<p>42b.5</p>rgya/ /mi shes grong khyer 'jig pa ste/ /sangs rgyas rnams kyi ye shes 'di/ /nyid kyis byin gyis brlabs te bstan/ /zhes pa ni bcom ldan 'das kyi de ma thag pa'i lam gyi ye shes de rdo rje'i phyag rgyar byin gyis brlabs pa ste/ mi shes pa'i grong khyer 'jig pa ni ye shes des sems las
<p>42b.6</p>byung ba'i 'khor dang bcas pa'i ma rig pa rnams 'joms zhes pa'o/ /gtsug tor phyag rgya chen po ste/ /gtsug tor zhes ni bsgrags pa yin/ /'di ni bcings pa tsam gyis kyang / /rgyal ba mchog tu 'gyur ba yin/ /zhes pa ni bcom ldan 'das kyi skyes bu chen po'i mtshan
<p>42b.7</p>gtsug tor de phyag rgyar byin gyis brlabs pa ste/ 'di ni bcings pa tsam gyis kyang / /rgyal ba mchog tu 'gyur ba yin/ /zhes pa ni phyag rgya la ni mang po bsdus pa las lha'i gzugs su 'gyur la gcig pus lha'i gzugs su gyur pa ni gtsug tor gyi phyag rgya ste 'di gcig pus
<p>43a</p>
<p>43a.1</p>bcings pas kyang sangs rgyas kyi skur bsgyur du rung zhes pa'o/ /rgyal ba dam pas phyag rgya 'di/ /mdzod spu zhes ni rab tu bsgrags/ /'di ni bcings pa tsam gyis su/ /rgyal ba mchog tu 'gyur ba yin/ /zhes pa bcom ldan 'das kyi skyes bu chen po'i mtshan smin mtshams
<p>43a.2</p>nas mdzod spu zhes bya ba spu'i nyag ma gcig gis brkyang na ni khams gsum thams cad du yang khyab par 'gyur la bskyil na de nyid du zad pa de phyag rgya 'dir byin gyis brlabs pa ste/ 'di 'ba' zhig bcings pas kyang sangs rgyas kyi skur bsgyur du rung zhes pa'o/ /lhung bzed kyi phyag rgya
<p>43a.3</p>ni tshigs su bcad pa nyid kyis gsal bar gsungs so/ /sems can kun la mi 'jigs pa/ /de yis rab tu sbyin par 'gyur/ /gang gi rgya chen de bcings na/ /mi 'jigs phyag rgya zhes bsgrags so/ /zhes pa ni mi 'jigs pa sbyin pa'i phyag rgya ste/ bdag gam sems can
<p>43a.4</p>rnams bgegs la sogs pas skrag cing 'jigs par gyur na phyag rgya bcings te bstan pas de las thar bar 'gyur zhes pa'o/ /'di ni dam pa byin rgya zhes/ /'jig rten mgon po rnams kyi sgra/ /'di ni bcings pa tsam gyis su/ /rgyal mchog dam pa stsol bar byed/ /ces pa ni bcom
<p>43a.5</p>ldan 'das kyis sems can rnams la mchog sbyin pa'i phyag rgya ste nam grub pa la sogs pa'i mchog 'dod na mchog sbyin pa'i phyag rgya 'di bcings nas mnod do/ /phyag rgya chen po rgya chen 'dis/ /sangs rgyas skyob pa thams cad kyis/ /bdud ni rnam par bsdigs zhes bya/ /phung
<p>43a.6</p>byed thams cad 'jigs par byed/ /'di ni bcings pa tsam gyis su/ /bdud sde shin tu mi bzad dang / /gegs dang log 'dren gzhan dag kyang / /the tshom med par rab tu 'byer/ /zhes pa ni gegs rnam par bskrad pa'i phyag rgya ste bcings pa tsam gyis gegs la sogs pa thams
<p>43a.7</p>cad rnam par skrag nas so sor 'byer bar 'gyur te/ de ltar gegs rnams so sor byer na gegs med pas ji ltar bsams pa'i don grub par 'gyur bas na re ba thams cad yongs su rdzogs par byed pa'o/ /'di ni sangs rgyas mgon rnams kyi/ /thugs rje las byung spyan yin te/ /
<p>43b</p>
<p>43b.1</p>mig gi steng du mkhas pas bzhag /de las sangs rgyas spyan du 'gyur/ /zhes pa sangs rgyas bcom ldan 'das kyi snying rje chen po'i dbang gis shes rab kyi spyan sems can thams cad la gzigs pa ni snying rje las byung ba'i spyan zhes bya ste/ spyan de phyag rgya 'dir byin gyis brlabs bas na
<p>43b.2</p>phyag rgya 'di bcings te mig tu gzhag na bdag sangs rgyas kyi skur bsgyur ba'i tshe sangs rgyas kyi spyan du 'gyur ro/ /'di ni zhags pa mchog ces grags/ /sdang ba thams cad 'jig par byed/ /sngags pas 'di bcings de yi tshe/ /rtag tu sdang ba bcings par 'gyur/ /zhes pa ni 'phags
<p>43b.3</p>pa'i lam gyi yan lag brgyad kyi rang bzhin gyi ye shes sems can thams cad 'don par byed pa zhags pa'i phyag rgyar byin gyis brlabs te/ zhags pa'i phyag rgya 'di bcings pas bgegs la sogs pa'i gnod pa rnams 'ching ba'i las byed do zhes pa'o/ /sangs rgyas skyob pa
<p>43b.4</p>thams cad kyi/ /lcags kyu zhes ni 'di bshad de/ /byang chub sems dpa' bdag nyid che/ /sa bcu dag la gnas pa dang / /sdang bar sems pa gzhan dag kyang / /sangs rgyas rab tu 'gugs par byed/ /ces pa ni de bzhin gshegs pa'i rgyu dang 'bras bu'i spyod pa rnams
<p>43b.5</p>las rgyu'i tshe na bsdu ba rnam pa bzhis sems can rnams sdud cing 'dren pa dang / 'bras bu'i tshe sku mi zad pa la sogs pa'i rdo rje'i rgyan gyis sems can rnams sdud cing 'dren pa'i spyod pa de dag nyid lcags kyus phyag rgyar byin gyis brlabs pa ste/ lcags kyus kyang bgegs la sogs
<p>43b.6</p>pa gnod par byed pa rnams dang byang chub sems dpa' sa bcu la gnas pa yang ste thams cad 'dren par byed de byang chub sems dpa' sa bcu la gnas pa yang 'gugs na gzhan lta smos kyang ci dgos zhes pa'o/ /de bzhin gshegs pa'i lte ba'i phyag rgya la phyag rgya de nyid las zhes pa ni
<p>43b.7</p>lcags kyu'i phyag rgyal snyegs te lcags kyu'i phyag rgya las srin lag gnyis bsgreng par shes par bya'o/ /de bzhin gshegs pa'i rdo rje'i phyag rgya ni mngon par byang chub pa dang sbyar ro/ /lcags kyu'i phyag rgya ni spyod pa dang sbyar ro/ /de bzhin gshegs pa'i thugs kyi phyag rgya dang stobs bcu'i phyag
<p>44a</p>
<p>44a.1</p>rgya ni kun du sangs rgyas pa dang sbyar ro/ /chos thams cad mnyam pa nyid du rtog par byed pa'i phyag rgya ni mya ngan las 'das pa dang sbyar ro/ /de la sngags kyang / namaH sa man+ta bud+d+hA mAM/ zhes pa ni kun du sangs rgyas pa dang sbyar ro/ /na maHsa man+ta badzrA NAM zhes pa ni byang chub
<p>44a.2</p>dang sbyor ro/ /na maHsarba ta thA ga te b+h+yaH zhes pa ni de bzhin gshegs pa dang sbyar ro/ /de la sngags dang phyag rgya rnams bstan pa yang spyir bstan pa dang so sor bstan pa de/ de la so sor bstan pa yang rnam pa gnyis te dngos su bstan pa dang / gzhan du snyeg pa'o/ /de la dngos su bstan
<p>44a.3</p>pa ni gong du ming smos pa rnams so/ /gzhan du snyeg pa ni de lta bu la sogs pa zhes pa ste/ rgyud gzhan du snyeg pa'o/ /spyir bstan pa ni gsang ba pa'i bdag po 'on kyang ji tsam du yan lag bskyod pa de dag kun phyag rgya rgyas par rig par bya'o/ /ji tsam du lce bskyod pa de dag kun kyang
<p>44a.4</p>gsang sngags bstan pa rig par bya'o zhes pa ste/ de yang ji lta bur gnas nas she na/ /byang chub kyi sems dang ldan pa'i yid kyis de bzhin gshegs pa'i sa la gnas te dkyil 'khor bri bar bya'o zhes pa ste/ nam sngags pa byang chub kyi sems dang ldan pa'i yid dang / de
<p>44a.5</p>bzhin gshegs pa'i sa la gnas par gyur na ji tsam du yan lag la sogs pa bskyod pa de tsam du phyag rgyar 'gyur ji tsam du lce bskyod pa de tsam du sngags spyod par 'gyur ro zhes pa dang sbyar te/ byang chub kyi sems dang ldan pa'i yid ces pa ni stong pa nyid la dmigs pa'i
<p>44a.6</p>sems dang ldan pa zhes bya'o/ /de bzhin gshegs pa'i sa la gnas zhes pa ni kun rdzob dang don dam pa rnam pa gnyis te/ /kun rdzob tu de bzhin gshegs pa'i sa la gnas pa ni lha'i gzugs su sbyar ba'o/ /don dam pa ni stong pa nyid kyi rang bzhin gyi lhar sbyar ba
<p>44a.7</p>ste/ de ltar yang byang chub kyi sems dang ldan zhing kun rdzob dang don dam pa'i mtshan nyid lha'i gzugs su sbyar ba ma yin par sngags dang phyag rgya bya ba'am/ dkyil 'khor bris na sangs rgyas dang byang chub sems dpa' rnams kyis srung bar mi 'gyur ro zhes dngos su
<p>44b</p>
<p>44b.1</p>gsungs so/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ phyag rgya'i rim par phye ba rgyas pa'o// //da ni sngags kyi le'u bshad pa la sogs pas sngags kyi tshig dang / yi ge'i 'bru las ting nge 'dzin gyi sgor
<p>44b.2</p>'gyur ba la sogs pa dang / yi ge ka la sogs pa sum cu rtsa gnyis rnams a la sogs pa bcu drug dang ldan par 'gyur ba bstan te/ de la yi ge ka la sogs pa sum cu rtsa gnyis po rnams ni yi ge a dang mi smra ste/ de thams cad kyang a dang ldan par shes par
<p>44b.3</p>bya'o/ /de yang gsang ba pa'i bdag po thams cad du 'jug pa'i chos kyi sgo chos kyi rnam grangs nyon cig ces pa la sogs pa ste/ thams cad du 'jug pa'i sgo zhes pa ni a dang ldan pa'i yi ge rnams sngags la sbyar ba dang / ting nge 'dzin la sogs pa thams cad du khyab par
<p>44b.4</p>'jug pa'i sgo'o zhes pa'o/ /de bas na gsang ba'i bdag po de la byang chub sems dpas a zhes bya ba la gnas te/ dgos pa thams cad bsgrub par bya'o zhes gsungs pa yin no/ /dang po a dang sa dang ba ste gsum smos pa ni rigs gsum smos pa'o/ /de dang por yi ge a
<p>44b.5</p>tha mal par smos nas ka la sogs pa sum cu rtsa gnyis pa ma smos pa ni ka la sogs pa rnam pa thams cad kyang tha mal pa'i rang bzhin du shes par bya ste/ de dag thams cad byang chub kyi rang bzhin du bstan pa'o/ /yi ge a 'dren pa thog mar smos nas ka la sogs pa thams cad
<p>44b.6</p>kyang ring por smos pa rnams ni de dag thams cad spyod pa'i rang bzhin du shes par bya'o/ /yi ge aM thog mar smos nas kaM zhes pa la sogs pa sum cu rtsa gnyis smos pa thams cad kyang aM dang ldan pas kun du sangs rgyas pa'i rang bzhin du shes par bya'o/ /yi ge a cho ga gnyis dang
<p>44b.7</p>ldan pa thog mar smos na ka la sogs pa thams cad a tsheg gnyis dang ldan pa ni thams cad kyang mya ngan las 'das pa'i rang bzhin du shes par bya'o/ /ka la sogs pa'i yi ge sum cu rtsa gnyis po de rnams i la sogs pa dang ldan pa na yang ting nge 'dzin de dag nyid kyi sgo ston pa'i
<p>45a</p>
<p>45a.1</p>rang bzhin du shes par bya'o/ /de la r-i r-I dang l-i l-I gnyis ma smos pa ni gong du yi ge ra dang i la sogs par ldan pa r-i r-I zhes pa'i khongs su 'dus la/ la dang i la sogs par ldan pa l-i l-I zhes pa de'i khongs su 'dus par shes par bya'o/ /gsang ba pa'i bdag po de
<p>45a.2</p>ltar na 'di ni yi ge'i tshul la mkhas pa'i chos kyi rnam grangs te zhes pa nas gsang ba pa'i bdag po ngas ni sangs rgyas kyi zhing rab 'byams gang dag na de bzhin gshegs pa rnams thams cad du 'dug pa'i chos kyi rnam grangs 'di mi 'chad pa mthong ngo zhes pa'i bar ni bshad pa'i yi ge
<p>45a.3</p>rnams kyi rjes su bsngags pa bshad pa ste/ rang bzhin phun sum tshogs pa dang / lus phun sum tshogs pa dang / byin rlabs phun sum tshogs pa dang / mthu phun sum tshogs pa bstan pa'o/ /de lha rang bzhin phun sum tshogs pa ni yi ge'i rang bzhin rnams so sor bstan
<p>45a.4</p>pa ste yi ge'i tshul la mkhas pa'i chos kyi rnam grangs te zhes pa'i tshig gis so/ /lus phun sum tshogs pa ni gsang sngags kyi tshul la mkhas pa'i cho ga zhes pa'i tshig go/ /byin rlabs phun sum tshogs pa ni nam yi ge'i sngags rnams kyi sgrar brjod dam/ ting nge 'dzin bsgom
<p>45a.5</p>pa'am/ lha'i gzugs su sbyor bas na de bzhin gshegs pa rnams kyis byin gyis rlob pa dang / de bzhin gshegs pa thams cad kyi byin gyi rlabs kyis byin du brlabs pa zhes pa la sogs pa'i tshig gis so/ /mthu phun sum tshogs pa ni 'das pa dang / da ltar dang / ma
<p>45a.6</p>'ongs pa'i sangs rgyas bcom ldan 'das rnams kyis kyang bshad ces pa nas/ chos kyi rnam grangs 'di mi chad pa ma mthong ngo zhes pa'i bar gyi tshig gis so/ /byin gyi rlabs phun sum tshogs pa la las rnam pa bzhi ste/ sngags rnams su sbyor ba dang / lha'i gzugs su sbyor ba
<p>45a.7</p>dang / ting nge 'dzin du sbyor ba dang spyod pa'o/ /de la sngags rnams su sbyor ba ni yi ge'i 'bru de rnams las sngags kyi tshig gi tshul du sbyar ba ste/ gsang sngags kyi tshul la mkhas pa'i cho ga zhes pa'i tshig snga ma nyid kyis so/ /lha'i gzugs su sbyor ba ni yi ge rnams
<p>45b</p>
<p>45b.1</p>gang rung ba las lha'i gzugs su sbyor ba ste/ lha yongs su gzung ba'i cho ga zhes pa'i tshig gis so/ /ting nge 'dzin du sbyor ba ni yi ge 'bru de rnams la stong pa nyid kyi rang bzhin chos kyi skur sbyor ba ste/ yang dag par rdzogs pa'i sangs rgyas kyi tshul la mkhas pa zhes pa'i tshig gis
<p>45b.2</p>so/ /spyod pa zhi ba dang rgyas pa la sogs pa'i las dang rab 'bring la sogs pa'i dngos grub bsgrub pa'i spyod pa ste/ byang chub sems dpa'i spyad pa spyod pa'i rol mo ste zhes pa'i tshig gis so/ /ka dang tsa dang Ta dang ta dang pa rnams thog ma dang tha ma dang dbus dang ldan zhing
<p>45b.3</p>ting nge 'dzin gyi tshogs 'jug pas byang chub dang spyod pa dang yang dag par rdzogs pa'i sangs rgyas dang / mya ngan las 'das pa dang bcas par thob par byed do zhes pa ni yi ge ka la sogs pa sum cu rtsa gnyis po de rnams dang / dang po'i a A zhes pa gnyis dang / tha ma'i
<p>45b.4</p>aM a zhes pa gnyis dang / dbus kyi i la sogs pa rnams dang ldan par sbyar na byang chub dang spyod pa dang / kun du sangs rgyas pa dang / mya ngan las 'das pa'i sgo ston pa'i rang bzhin yin pas de rnams dang ldan par ting nge 'dzin du sbyar na byang chub la sogs pa thob par 'gyur
<p>45b.5</p>ro zhes pa'o/ /de bzhin du de bas na gsang sngags kyi cho ga dang po la sogs pa'i tha snyad dang ldan par gyur pa de dag nyid thog ma dang tha ma dang / dbus dang lhan cig tu gyur par shes par bya ste zhes pa dang po la sogs pa'i zhes pa ni thog ma'i a A dang / tha ma'i aM a dngaH
<p>45b.6</p>dbus kyi i la sogs pa dang ldan par ka la sogs pa rnams brjod na byang chub la sogs pa 'thob pa 'ba' zhig ma yin gyi sngags kyi tshig rnams su yang 'gyur ro zhes pa'o/ /gsang sngags kyi tshig re re la ji ltar 'dod par sbyar bar bya'o/ /blo yis rnam par rtog na ni/ /de dag
<p>45b.7</p>bla ma'i gnas mchog ster/ /zhes pa ni mkhas pa ji ltar 'dod pas sngags kyi gtso bor de'i tshig re re dang sbyor cig de dang nges par 'tshang rgya zhing bla na med pa'i gnas mchog sbyin par byed do zhes 'don te/ gong du smos pa'i tshul la mkhas pas ting nge 'dzin gang 'dod pa'am/
<p>46a</p>
<p>46a.1</p>rang gi lha gang yin par sbyar ba la sogs pa la yi ge de rnams las gang yang rung ba ji ltar 'dod pa'i 'bru gcig la sbyar na yang ji ltar bsam pa'i don 'grub par byed do zhes pa'o/ /de ltar 'di ni 'khor lo gcig ste/ 'khor lo bzhin du yongs su 'khor ba ni yi ge'i 'khor
<p>46a.2</p>la zhes pa ni yi ge a gcig po las ka la sogs pa du ma'i ting nge 'dzin gyi rang bzhin 'khor lo lta bur 'khor ba'o zhes pa'o/ /sngags pas yi ge'i 'khor lo ste shes na rtag tu ji ltar bcom ldan 'das rnam par snang mdzad 'khor lo bskor ba bzhin du rnam par
<p>46a.3</p>mdzes par 'gyur ro zhes pa ni sngags pas gong du smos pa'i yi ge 'khor lo de shes na bcom ldan 'das rnam par snang mdzad bzhin du las dang spyod pa thams cad spyod nus par 'gyur ro zhes pa ste/ mdzes pa zhes pa ni spyod pa'i tshig tu shes par bya'o/ /rnam par snang mdzad chen po
<p>46a.4</p>mngon par rdzogs par byang chub pa rnam par sprul pa byin gyis rlob pa las/thams cad du 'jug pa'i sgo chos kyi yi ge'i tshul rim par phye ba rgyas pa'o// //sangs rgyas bcom ldan 'das kyi sku mi zad pa dang / gsung mi zad pa dang / thugs mi zad pa'i rdo rje'i rgyan de
<p>46a.5</p>rnams dkyil 'khor byin gyis brlabs pa la/ sku mi zad pa byin gyis brlabs pa'i dkyil 'khor snying rje chen po'i snying po 'byung ba dang gsung mi zad pa'i byin gyi rlabs yi ge 'khor lo bskor ba'i dkyil 'khor dag ni gong du bshad zin to/ /da ni thugs mi zad ba'i sku'i dkyil
<p>46a.6</p>'khor chos kyi sku byin gyi rlabs su 'gyur ba de 'chang la de'i zhar la sngar dkyil 'khor gnyis pa bshad pa'i cho ga'i dkyil 'khor gyi mtshan nyid dang / slob ma'i mtshan nyid la sogs pa dang / dkyil 'khor gyi yo byad du bcas pa sngar rgyas par bshad cing ma rdzogs pa rnams dang / 
<p>46a.7</p>sbyin sreg gi cho ga la sogs pa yang 'di nyid du rgyas par 'chad do/ /de la chos kyi sku ni mtshan mas bstan pa las 'das te/ dngos po med pas bstan du mi mngon yang yon tan dang rjes su mthun pa las bstan par bya ste/ chos kyi sku'i yon tan ni phyin ci ma log pa dang mi 'gyur bar
<p>46b</p>
<p>46b.1</p>yongs su grub pa'i rang bzhin rnam par rtog pas thams cad spangs pa dang nyon mongs pa thams cad las rnam par grol ba dang / bya ba thams cad byed nus pa'i rang bzhin no/ /de dang rjes su mthun pa'i sgo nas de ston pa nas dang chu dang me dang rlung rnams kyi dkyil 'khor du byin gyis brlabs
<p>46b.2</p>pas ston te/ sa ni brtan zhing mi 'gyur bar yongs su grub pa'i mtshan nyid rdo rje dang 'dra bas dbang chen rdo rje'i dkyil 'khor du byin gyis brlabs te bstan to/ /chu ni thams cad 'khru bas dag par byed pa'i rang bzhin yin pas rnam par rtog pa thams cad spangs pa'i rang bzhin ni chu'i dkyil
<p>46b.3</p>'khor du byin gyis brlabs nas bstan to/ /me'i rang bzhin sreg par byed pa dang yi ger chos thams cad rdul dang bral bar ston pa'i phyir nyon mongs pa thams cad rdul dang rnam par grol ba'i mtshan nyid ni me'i dkyil 'khor du byin gyis brlabs te bstan to/ /rlung ni kun du 'gro zhing
<p>46b.4</p>thams cad byed par sngar bshad zin te/ bya ba thams cad byed nus pa'i rang bzhin ni rlung gi dkyil 'khor du byin gyis brlabs te bstan to/ /de ltar chos kyi sku'i byin rlabs su gyur pa gsang ba'i dkyil 'khor de dang / dkyil 'khor gsum char gyi cho ga rdzogs par bshad pa'i phyir/ bcom
<p>46b.5</p>ldan 'das ting nge 'dzin la snyoms par zhugs te/ de yang ci zhig byas nas zhugs she na/ de nas bcom ldan 'das kyis de bzhin gshegs pa'i spyan gyis thams cad la gzigs nas zhes bya ba gsungs te/ de bzhin gshegs pa'i ye shes kyis gzigs nas zhes pa'i don to/ /
<p>46b.6</p>chos kyi dbyings kyi mdzod kyi mthu rlabs te de bzhin gshegs pa'i mnyam pa nyid bkod pa'i snying po can zhes bya ba'i ting nge 'dzin la snyoms par zhugs so zhes pa la chos kyi dbyings ni de bzhin nyid de/ de las sku mi zad pa la sogs pa'i rdo rje'i rgyan rnams kyis mtshan nyid 'byung
<p>46b.7</p>ba de bzhin gshegs pa'i mnyam pa nyid bkod pa zhes bya ste/ de dag chos kyi dbyings de las 'byung bas na/ chos kyi dbyings de nyid mdzod ces bya'o/ /mthu rlabs ni rnam par 'phrul pa ste/ de las byung ba'i de bzhin gshegs pa rnams rnam pa sna tshogs su spyod pa zhes
<p>47a</p>
<p>47a.1</p>bya'o/ /mnyam pa nyid ces pa ni de bzhin gshegs pa'i sku 'byung ba de dag nyid tshogs dang chos kyi sku dang / sems can gyi don byed par mnyam pa nyid kyi phyir ro/ /bkod pa zhes bya ba ni mang po'i tshig go/ /snying po can zhes bya ba ni 'byung ba ni 'byung ba'i gnas ting nge 'dzin de
<p>47a.2</p>nyid la bya ste/ ting nge 'dzin der zhugs na de lta bu dag 'byung ba'i phyir ro/ /ting nge 'dzin du zhugs nas kyang ji lta bu zhig ston zhe na/ chos kyi dbyings mi zad pa bkod pa bstan pa dang / gsang sngags kyi spyad pa mngon par bsgrub pa 'di nyid kyi sems can gyi khams ma lus pa
<p>47a.3</p>gdon par thugs dam bcas pa yongs su rdzogs par bya ba'i phyir zhes bya ba gsungs te/ chos kyi dbyings zhes pa ni skabs 'dir sems can gyi khams la bya ste/ de las mngon par 'byung ba bstan pa yang las dang tshe dang / rnam par smin pa'i 'bras bu zhes pa la sogs pa
<p>47a.4</p>'og nas 'byung ba'i tshig rnams kyis 'chad do/ /sngags kyi spyad pa mngon par bsgrub pa 'di nyid kyi sems can gyi khams ma lus pa gdon par thugs dam bcas pa yongs su rdzogs par bya ba'i phyir zhes pa ni snying rje chen po 'byung ba'i dkyil 'khor dang / yi ge 'khor lo bskor ba'i
<p>47a.5</p>dkyil 'khor bstan du zin kyang gsang ba'i dkyil 'khor ma bstan na tshig lnga la sogs pa dang ldan par yang mi 'gyur la/ de'i zhar la snga ma'i cho ga lhag ma rnams kyang rdzogs par bshad par bya ba ma bstan na/ sngags par rdzogs par mi 'gyur te de bas na de dag thams cad rdzogs
<p>47a.6</p>par bstan na sems can gyi khams ma lus pa gdon par thugs dam bcas par rdzogs par 'gyur ro/ /de nas de nyid kyi tshe sems can gyi khams ma lus pa zhes bya ba 'byung bar byed pa'i sgo'i bu ga thams cad nas bsam pa ji lta ba bzhin las dang tshe dang rnam par smin pa'i 'bras bu
<p>47a.7</p>za ba dang / zar 'jug pa'i gzugs dang / kha dog dang / dbyibs dang / nga ro dang / 'gro ba dang / spyod pa dang / nges pa'i tshig brjod pa sems can thams cad so so so sor yang dag par mgu bar byed pa dang / chos kyi dbyings kyi rnam par bskyed pa'i sku rnams byung bar
<p>47b</p>
<p>47b.1</p>gyur to zhes pa ni de ltar bcom ldan 'das ting nge 'dzin la snyoms par zhugs ma thag tu bcom ldan 'das kyi sku'i ba spu'i bu ga thams cad nas de bzhin gshegs pa'i sku sems can thams cad dang rjes su mthun pa las dang tshe dang rnam par smin pa'i 'bras bu za ba dang zar 'jug
<p>47b.2</p>pa la sogs pa smon pa 'byung zhes pa ste/ las kyi rnam par smin pa dang / tshe'i 'bras bu za bar ston pa ni las legs nyes ci spyad pa'i 'bras bu bde ba dang sdug bsngal rnams la rang rang spyod par snang ba'o/ /zar 'jug pa ni rgyal po dang sems can dmyal ba'i srung ma la
<p>47b.3</p>sogs pa lta bu'o/ /de dag gi dbang du byas nas gzhan dag bde ba dang sdug bsngal la spyod du 'bab pa'o/ /de dag nyid kyi bye brag gzugs dang kha dog dang zhes bya ba la sogs pas gsungs te/ sems can rnams kyi gzugs dang / kha dog dang bsam pa la sogs
<p>47b.4</p>pa rjes su mthun par chos 'chad pa'i sku rnams byung ngo zhes sbyar te/ de bas na sems can thams cad so so so sor yang dag par mgu bar byed pa zhes gsungs pa yin no/ /sems can gyi khams ma lus pa nges par 'byung bar byed pa'i sgo zhes pa ni de bzhin gshegs pa'i
<p>47b.5</p>sku'i ba spu'i khung bu de sems can gyi khams ma lus pa nges par 'byung bar byed pa las dang tshe dang rnam par smin pa'i 'bras bu za ba dang zar 'jug par snang ba'i sku rnams 'byung ba'i sgo yin pa'i phyir ro/ /byung nas kyang nam mkha' dang mnyam pa'i 'jig rten gyi khams rab 'byams
<p>47b.6</p>rnams su sgra dbyangs gcig gis chos kyi dbyings khyab par rnam par rig par byed pa de bzhin gshegs pa 'byung bar 'gyur ba'i tshigs su bcad pa 'di sgrogs par gyur to zhes pa ni 'og nas byung ba'i tshigs su bcad pa de sgrogs pa ste/ de yang thams cad tshig tu sgra sgrogs
<p>47b.7</p>pas na sems can gyi khams thams cad du thos shing rtogs par byed pa ste/ chos kyi dbyings ni 'dir sems can gyi khams su shes par bya'o/ /de skad du bsgrags pa'i tshigs su bcad pa de chos kyi dbyings la dmigs nas ston pa'i tshig de tshigs su bcad pa bstan pa de la
<p>48a</p>
<p>48a.1</p>rtogs shing goms par byas na de bzhin gshegs par 'gyur bas na/ de bzhin gshegs pa 'byung bar 'gyur ba'i tshigs su bcad pa zhes bya'o/ /gsungs pa'i tshigs su bcad pa ni/ /chos kyi mtshan nyid gang las ni/ /zhes pa nas/ lam 'di khyed kyis
<p>48a.2</p>bsgom par gyis/ /zhes pa'i bar 'di dag yin/ chos rnams kyi mtshan nyid gang las 'byung ba ni sangs rgyas dang nyan thos la sogs pa ming gis smos pa rnams te/ /mdor na chos rnams kyi chos nyid kyi mtshan nyid chos kyi dbyings de bzhin nyid las sangs rgyas dang / nyan thos dang / 
<p>48a.3</p>byang chub sems dpa' dang / kun du sangs rgyas pa dang / sems can gyi 'jig rten dang / snod kyi 'jig rten dang / chos rnams skye zhing gnas pa dag 'byung ste/ ji ltar 'byung ba shes rab dang thabs su ldan pas lam 'di khyed kyis rtag tu sgom par gyis shig ste/ de
<p>48a.4</p>yang rdzogs pa'i sangs rgyas kyis bshad pa yin no zhes pa'o/ /brtags pa'i rim pa zhes pa ni kun rdzob tu zhes pa ste/ mdor na chos rnams kyi chos kyi dbyings mtshan nyid ci 'dra ba dang / de'i dbang gis de bzhin gshegs pa'i sku las sprul pa'i sku la sogs pa 'byung ba dang / 
<p>48a.5</p>de la dmigs nas nyan thos dang rang sangs rgyas la sogs pa sangs rgyas la thug pa'i bar du ji ltar 'grub par 'gyur ba'i lam de khyed kyis shes par gyis shig ces pa'o/ /de ltar bcom ldan 'das ting nge 'dzin der zhugs nas 'jig rten pa dang / 'jig rten las 'das pa'i
<p>48a.6</p>chos gnyis bstan te/ 'jig rten pa ni las dang / tshe dang / rnam par smin pa'i 'bras bu za ba dang zar 'jug pa la sogs pa'o/ /'jig rten las 'das pa ni tshigs su bcad pa 'di nyid do/ /de nas de bzhin gshegs pa'i sku chos kyi dbyings las byung ba de dag gis chos kyi
<p>48a.7</p>dbyings thams cad rang gi sku rnam par rig par byed pa sprul pa'i sprin gyis yongs su bkang nas bcom ldan 'das rnam par snang mdzad kyi thugs kyi dbang tsam gyis ba spu'i bu ga thams cad nas/ sangs rgyas 'byung ba gcig nas gcig tu brgyud pa byin gyi rlabs te/ rang rang gi
<p>48b</p>
<p>48b.1</p>chos kyi dbyings kyi gnas su zhugs par gyur to zhes pa ni gang du bcom ldan 'das kyi ba spu'i bu ga thams cad nas chos kyi dbyings kyi bskyed pa'i byung ba de dag bcom ldan 'das rnam par snang mdzad kyi thugs kyi dbang tsam gyis sangs rgyas kyi sku mngon par byang chub pa dang / chos kyi 'khor
<p>48b.2</p>lo bskor ba la sogs pa sems can gyi khams thams cad du rang gi sku rnam par rig byed pa sprul pa mang pos khyab par byas nas thugs kyi dbang tsam gyis rang rang gi chos kyi dbyings kyi gnas su zhugs par bstan to/ /thugs kyi dbang tsam gyis zhes pa ni bcom ldan 'das rnam par
<p>48b.3</p>snang mdzad ni sgrub pa po lta bur blta la/ sprul pa'i sku rnams 'byung ba ni bsgrub pa'i lha rnams lta bur blta'o/ /chos kyi dbyings kyi bskyed pa'i de bzhin gshegs pa'i sku ni chos kyi dbyings kyi byin gyi rlabs kyis bcom ldan 'das rnam par snang mdzad kyi sprul pa'i sku rnams 'byung
<p>48b.4</p>ngo zhes pa ste/ des kyang chos kyi dbyings kyi byin rlabs dang sgrub pa po sems kyi dbang tsam gyis rang gi lha'i sku'i gzugs su snang bar 'gyur ro zhes ma 'ongs pa'i gdul ba'i 'gro ba rnams la bstan pa yin no/ /rang rang gi chos kyi dbyings kyi gnas su zhugs par gyur to zhes pa ni slar ba
<p>48b.5</p>spu'i bu ga de rnams su zhugs pa la mi bya'o/ gang du byung ba'i gnas de dag nyid du chos kyi dbyings stong pa nyid kyi rang bzhin du mi snang bar gyur pa la bya'o/ /de ltar bcom ldan 'das kyi rang gi sku las byung ba'i de bzhin gshegs pa'i sku rnams kyis sems can gyi khams thams cad du
<p>48b.6</p>khyab par byas te/ slar mi snang bar gyur pa bstan nas/ de yang bcom ldan 'das kyi byang chub sems dpa' phyag na rdo rje la bka' stsal pa zhes bya ba la sogs pas thugs mi zad pa'i rdo rje'i byin gyi rlabs gsang ba'i dkyil 'khor dang / dkyil 'khor gsum gyi cho ga'i lhag ma rnams
<p>48b.7</p>bshad par gsungs pa yin/ gsang ba zhes pa ni dkyil 'khor 'dis yid kyi rang bzhin chos kyi sku byin gyis brlabs pa yin pa'i phyir/ yid kyi rang bzhin chos kyi sku de dngos su bstan pa'i rang bzhin yin te phra bas na gsang ba zhes bya'o/ /gnyis su na sku dang gsung gi rang bzhin
<p>49a</p>
<p>49a.1</p>lang phyag rgya'i rang bzhin du bsgyur bas sku dang gsung du mi mngon pa la'ang bya'o/ /lha rnams kyi gnas pa zhes pa ni dbang chen la sogs pa'i dkyil 'khor de dag lha rnams byin gyis rlob pa'i gnas yin pa'i phyir ro/ /sa bon dang bcas pas mtshan pa zhes pa ni dbang chen
<p>49a.2</p>la sogs pa'i dkyil 'khor so so'i sa bon a dang ba la sogs pas mtshan pa zhes pa'o/ /dang por sngags pas dkyil 'khor de/ /rang gi lus la bgo bya ste/ /zhes pa ni tshon 'gyed pa la sogs pa'i sngon rol du sngags pa sngar bshad pa'i rnal 'byor gyi stan la gnas nas/ 
<p>49a.3</p>snga ma bzhin du dbang chen la sogs pa'i dkyil 'khor lus la rim pa bzhin du gzhag go zhes pa ste/ de bas na/ rkang pa rnams ni chu so la/ /thug gi bar du sa yig bsam/ /de nas 'og tu snying ga'i bar/ /sdom brtson can gyis chu yig bsam/ /chu yi yan chad me yi ste/ /me yi yan chad
<p>49a.4</p>rlung yin no/ /zhes gsungs te/ chu yi yan chad me yi ste/ /zhes pas snying ga yan chad mer bsam pa ni gsal na/ me yi yan chad rlung yin no/ /zhes pa la gang yan rlung du bsam pa'i mtshams gsal bar ma smos kyang snying po las smin mtshams su yi ge hUM bsam par gsungs pas na smin
<p>49a.5</p>mtshams yan chad rlung gi dkyil 'khor du bsams par shes par bya'o/ /bsams nas de nas mkhas pa yis/ /sa la gzugs brnyan gzhag par bya'o/ /zhes pa ni sngags pas de lta bu'i ting nge 'dzin byas nas sa la gzugs brnyan gyi dkyil 'khor bri bar bya'o zhes pa'o/ /de
<p>49a.6</p>nas phyag na rdo rjes bcom ldan 'das rnam par snang mdzad kyi sku dang gsung dang thugs kyi sa la zhugs nas zhes pa ni bcom ldan 'das kyi sku dang gsung dang thugs mi zad pa'i rdo rje'i rgyan la zhugs zhes pa'o/ /chos mnyam pa nyid la bltas te zhes pa ni don dam par yang chos
<p>49a.7</p>thams cad stong pa nyid kyi rang bzhin du mnyam la kun rdzob tu yang de bzhin gshegs pa'i sku la sogs pa sems can gyi khams ji snyed pa dang mnyam pa la bya'o/ /ma 'ongs pa'i skye bo rnams la brtags nas zhes pa ni ma 'ongs pa'i 'gro ba rnams [(]gyi [,]kyi [)]don du rig sngags kyi
<p>49b</p>
<p>49b.1</p>rgyal po the tshom thams cad gcod par byed pa 'di smras so zhes pa ni ma 'ongs pa'i dus na sngags pas dkyil 'khor bri ba'i sngon rol du sngags kyi rgyal po 'di bsnyen par byas nas dkyil 'khor bri ba'i phyir dang / sngags 'di'i don la 'jug pa dang 'dis bsrung bar bya ba'i phyir ro/ /
<p>49b.2</p>gsang ba pa'i bdag po phyag na rdo rjes gsang sngags kyi rgyal po 'di smras ma thag tu zhes pa nas/ 'jig rten khams kun zhugs pa yis/ /rdzogs sangs rgyas rnams dbang du 'gyur/ /zhes pa'i bar phyag na rdo rjes gsang sngags kyi rgyal po 'di smras pa'i rjes su bsngags pa gsungs
<p>49b.3</p>pa yin no/ /de nas dpal ldan rdo rje 'dzin/ /zhes pa nas/ mtshan nyid 'di dag rtog par 'gyur/ /zhes pa'i bar gyis sngar bcom ldan 'das kyis/ yid gnyis som nyi dang bral ba/ /rdzogs sangs rgyas kyis rab bshad pa'i/ /lam 'di khyed kyis bsgom par gyis/ /zhes
<p>49b.4</p>gdams pa nyid kyi don phyag na rdo rjes ji ltar rtogs pa bzhin du bcom ldan 'das la gsol pa ste/ rtog pa de yang bcom ldan 'das kyis byin gyis brlab pa'i rtog pa bstan pa'i phyir/ de nas dpal ldan rdo rje 'dzin/ /bsam pa mchog rab mgu gyur pa/ /zhes pa la sogs
<p>49b.5</p>pa gsol pa yin te/ bdag gi sangs rgyas bcom ldan 'das rnams kyi dgongs pa zhes pa ni phyogs bcu'i sangs rgyas thams cad kyi phyag g.yas pa brkyang ste spyi bor gzhag ste byin gyis brlabs pa shes pa yin no zhes pa'o/ /chos 'di rnams ni mtshan nyid med/ /ces pa ni
<p>49b.6</p>phung po dang khams dang skye mched la sogs pa'i chos rnams rang bzhin gyis stong pas na mtshan ma dang bral pa'o/ /ngo bo nyid med ces pa ni bdag dang bdag gi ba'i rang bzhin du yod pa ma yin te zhes pa'o/ /gnas med pa ni pha rol po rnams kyi cha shas can la sogs pa kun gyis
<p>49b.7</p>gnas su brtags pa de yod pa ma yin zhes pa'o/ /las dang tshe las rnam grol te/ /zhes pa ni chos rnams kyi rgyu dang 'bras bu'i rang bzhin med ces pa ste/ de ltar rgyu dang 'bras bu'i rang bzhin med pas mtshan nyid med pa la sogs pa'i tshig gong ma rnams dang sbyar ro/ /
<p>50a</p>
<p>50a.1</p>rdzogs pa'i sangs rgyas 'dra bar spyod/ /ces pa ni chos thams cad gang du yang dngos po yod pa ma yin te/ 'du shes tsam du zad do zhes pa'o/ /thugs rje mnga' ni mdzad pa yis/ /mgon po rnams kyi thabs kyis ni/ /rnam par bskul nas chos rnams kyi/ /
<p>50a.2</p>mtshan nyid 'di dag rtogs par 'gyur/ /zhes pa ni chos rnams kyi mtshan nyid 'di 'dra ba de bcom ldan 'das kyi thugs rje chen po'i thabs kyi sgo nas byin gyis brlabs pas bdag gis rtogs so zhes pa'o/ /de nas gsang ba pa'i bdag po phyag na rdo rjes ched du brjod pa'i tshigs su
<p>50a.3</p>bcad pa de smras nas zhes pa nas/ sngags pa rnams kyis nam zhig na/ /las dang tshe las rnam grol 'gyur/ /zhes pa'i bar gyis gsang ba pa'i dkyil 'khor bri ba dang / dkyil 'khor gsum char gyis cho ga'i lhag ma rnams bris pa ste/ slob dpon gyi ting nge 'dzin dang
<p>50a.4</p>dbang bskur ba'i cho ga rnams ma gtogs par dkyil 'khor gsum char cho ga gzhan thams cad mthun par shes par bya'o/ /snying rje chen po'i snying po 'byung ba'i dkyil 'khor chen po 'di'i the tshom bcad pa'i phyir zhes pa ni dkyil 'khor gsum char yang snying rje chen po las 'byung
<p>50a.5</p>bas na gsang ba'i dkyil 'khor la snying rje chen po'i snying po las 'byung ba zhes bya'o/ /the tshom bcad pa ni 'og nas 'byung ba'i don rnams bshad na cho ga rnams ma rdzogs pas ma 'ongs pa'i 'gro ba rnams the tshom du 'gyur te/ de bas na de dag gi the tshom bcad pa'i phyir zhes bya ba ni
<p>50a.6</p>ma 'ongs pa'i skye bo rnams la brtags nas zhes pa la sogs pas dngos su gsungs so/ /dri ba 'di rnams kyi don ni 'og nas lan zhib tu 'byung bas na de dang sbyar te bya'o/ /de'i 'og tu bcom ldan 'das kyis phyag na rdo rje la bshad pa'i skabs la babs pas/ de nas kun mkhyen
<p>50a.7</p>rdzogs sangs rgyas/ /zhes pa la sogs gsungs pa yin no/ /phyag na rdo rjes dris pa rnams kyang bcom ldan 'das kyis spyir rnam pa gsum du bsdu ba mdzad nas/ snying rje chen po'i rtsa las byung / /gsang ba'i dkyil 'khor rnams dgod pas/ /lha rnams kyi ni gnas nges pa/ /
<p>50b</p>
<p>50b.1</p>theg pa chen po'i go 'phang mchog /rdzogs sangs rgyas kyi rab gsang ba/ /dpa' bo cher byung khyod kyis gang / /yongs su dris pa de legs so/ /lag na rdo rje stobs po che/ /mdor ni bsdus nas bshad par bya/ /zhes gsungs pa yin te de la/ lha rnams kyi ni gnas nges pa/ /zhes
<p>50b.2</p>bya bas ni 'jig rten dang 'jig rten las 'das pa'i lha'i bye brag dang lha de rnams kyi kha dog la sogs pa dris pa dang / lha rnams kyi gnas dbang chen la sogs pa'i dkyil 'khor du brtag pa de dag mdor bsdus te gsungs pa'o/ /theg pa chen po'i go 'phang mchog /ces pa
<p>50b.3</p>ni/ sngags pa byang chub mchog sems dpa'/ /thams cad mkhyen pa ji ltar 'gyur/ /ji ltar bden pa mthong bar 'gyur/ /zhes dris pa de dag bsdus te gsungs pa yin te/ gnas de dag ni byang chub tu gzhol ba'i go 'phang yin pas/ theg pa chen po'i go 'phang mchog /
<p>50b.4</p>ces bya'o/ /gzhan rnams kyang theg pa chen po'i gnas yin mod kyi/ gzhan las 'di nye zhing gtso bo yin pa'i phyir ro/ /de gnyis las gzhan pa slob dpon gyi mtshan nyid dang tshon 'gyed pa la sogs pa ji srid dris pa de dag thams cad ni gsang ba'i dkyil 'khor rnams dgod bzhes
<p>50b.5</p>pa'i nang du bsdus par rig par bya'o/ /de la skabs 'dir gsang ba'i dkyil 'khor zhes pa ni dkyil 'khor gsum char gyi cho ga spyir bris pa'i don de dag nyid dam tshig can ma yin pa la mi bstan pas gsang ba zhes bya'o/ /gzhan ni gong du smos pa bzhin no/ /cher 'byung zhes pa
<p>50b.6</p>ni gong du dris pa de dag thams cad bla na med pa'i byang chub kyi rgyu sha stag yin pas dris pa'i don de dag la chen po 'byung ba'i rgyu zhes bya'o/ /snying rje chen po'i rtsa las byung / /zhes pa ni dkyil 'khor de dag snying rje chen po las byung bas de'i yo byad dris pa'i don de dag kyang / snying rje chen
<p>50b.7</p>po'i rtsa las byung / /zhes bya'o/ /rdzogs sangs rgyas kyi rab gsang ba/ /zhes pa ni theg pa chen po'i go 'phang mchog la sogs pa de dag snod ma yin pa'i sems can rnams la mi bshad pas rab tu gsang ba zhes bya'o/ /dkyil 'khor gyi ni sngon rol du/ /zhes pa nas/ go rims bzhin
<p>51a</p>
<p>51a.1</p>du bzlas brjod bya/ /zhes pa'i bar ni dkyil 'khor bri ba'i sngon rol slob dpon gyis bdag dang slob ma srung ba la sogs pa'i las bya ba'i sngags rnams la yun du bsnyen pa byas nas so so'i las la sbyar ro zhes gsang ba'i rgyud la sogs pa las byung ste de'i phyir dkyil
<p>51a.2</p>'khor bri ba'i sngon rol du rig pa'i rgyal po'i bzlas pa bya ste/ mtshan ma byung gi bar du bzlas na de dag thams cad bsnyen pa byas par 'gyur ro/ /'di'i mtshan ma yang dkyil 'khor gyi lha'i rnam par gnas pa na sngags pa'i rmi lam du sangs rgyas dang byang chub sems dpa' rnams
<p>51a.3</p>dkyil 'khor 'dri ba'i las la sogs mthong na zhes pa dang sbyar ro/ /yan lag bcu gnyis tshig byung ba/ /zhes pa ni yi ge 'bru yan lag bcu gnyis sngags kyi tshig tu gyur pa la yang bya ba la gnyis su na yig 'bru bcu gnyis las don dam pa'i mtshan nyid rtogs par 'gyur ba
<p>51a.4</p>la yang bya ste/ yan lag ces pa ni yi ge'i 'bru'o/ /pA da zhes pa ni rtogs pa la bya'o/ /rig sngags rgyal po stobs po che/ /zhes pa ni don dam par stong pa nyid kyi rang bzhin ston par byed la/ kun rdzob tu yang sprul pa la sogs pa byed pas na mthu che ba'o/ /go rims
<p>51a.5</p>bzhin du bzlas brjod bya/ /zhes pa ni rtsa sngags dang snying po dang nye ba'i snying po rim pa bzhin du bzlas zhes pa'o/ /rang gi ting 'dzin la gnas te/ /zhes pa ni slob dpon rang gi ting nge 'dzin rigs gsum gyi snying po gnas gsum du gzhag pa dang / dpa' bo chen po'i
<p>51a.6</p>snying po gnas lngar dgod pa dang / /yan lag thams cad du yi ge dgod pa yang rung ba'i ting nge 'dzin la gnas nas bzlas par bya'o zhes pa'o/ /so so'i las rnams 'dod pa yis/ /tshul zhes pas ni ci rigs par/ /zhes pa ni de lta bu'i rim pas sngon du bsnyen pa byas nas bdag dang gnas
<p>51a.7</p>dang slob ma srung ba la sogs pa'i sngags rnams ji ltar rigs par sbyor ro zhes pa ste/ rig pa'i rgyal po 'di sngon du bsnyen pa bya ba yang dkyil 'khor gsum ga dang 'brel par shes par bya'o/ /gsang sngags phyag rgya rtogs shes pa'i/ /zhes pa nas/
<p>51b</p>
<p>51b.1</p>rjes su gnang zhing dbang yang bskur/ /zhes pa'i bar gyis slob dpon gyi mtshan nyid dang bye brag bshad pa ste/ de yang spyi'i mtshan nyid dang bye brag bshad pa'o/ /de la spyi'i mtshan nyid ni yid byang chub kyi sems la zhugs pa zhes pa dang / theg pa gsum gyi khyad par shes pa la
<p>51b.2</p>sogs pas sngar bshad zin to/ /'dir ni zab cing rgya che ba la mos pa dang / dmigs pa can gyi bye brag bshad pa ste/ /de bas na/ zab dang mi zab bye brag las/ /de yi mtshan nyid shes par bya/ /zhes bya ba la sogs pa gsungs so/ /gsang sngags phyag rgya rtogs shes pa'i/ /
<p>51b.3</p>zhes pa ni slob dpon nyid kyi spyi'i mtshan nyid de/ phyag rgya dang sngags rnams gzhung las ji skad bshad pa bzhin shes par bya'o/ /zab mo rgya cher shes par bya/ /zhes pa nas/ mthong ba'i chos ni rnam par spangs/ /zhes pa'i bar ni zab cing rgya che ba la mos pa'i slob dpon gyi bye brag
<p>51b.4</p>ste/ zab mo ni stong pa nyid dmigs su med pa la mos pas de'i sems kyi rgyud sus kyang rig par mi nus te dpag par dka' zhes pa'o/ /rgya che ba ni don dam par chos thams cad stong pa nyid nam mkha'i rang bzhin lta bur rtogs la kun rdzob tu yang sgyu ma dang smig rgyu lta bur shes nas
<p>51b.5</p>tshod pa la sogs pa rgya chen po la sbyor ba'o/ /lus can rnams ni yid mi rton/ /zhes pa ni lus can rnams dang spyod lam mi mthun pas gcig la gcig yid mi rton pa'o/ /sangs rgyas rnams kyi sras mchog ste/ /zhes pa ni sangs rgyas kyi spyod pa dang rjes su mthun pa'i phyir te/ /
<p>51b.6</p>'jig rten na yang pa'i spyod pa dang mi 'gal bar spyod pa ni be'u mchog ces bya'o/ /mthong ba'i chos ni rnam par spangs/ /zhes pa ni 'jig rten kun rdzob kyi chos rnams la ma chags pa zhes pa'o/ /gnyis pa mthong ba'i chos rnams kyis/ /zhes pa nas/ rjes su gnang zhing dbang
<p>51b.7</p>yang bskur/ /zhes pa'i bar slob dpon dmigs pa can gyi bye brag ste/ mthong ba'i chos rnams kyis/ /myos par 'gyur ba dmigs pa can/ /zhes pa ni thos pa dang bsam pa'i shes rab kyis sngags kyi rgyud la sogs pa thos shing bsam pa'i shes rab kyis stong pa'i rang
<p>52a</p>
<p>52a.1</p>bzhin du mos su zin kyang bsgom pa'i shes rab kyis goms par nus pas phyi rol gyi spyod pa rnams la mos par 'gyur te/ des 'jig rten pa'i dkyil 'khor tshon la sogs pas bri bar bcom ldan 'das kyis dbang bskur zhing lung stsal to zhes pa'o/ /'jig rten pa'i
<p>52a.2</p>dkyil 'khor ni tshon la sogs pas bris nas 'jig rten pa rnams kyi lta ba'i spyod yul du gyur pas 'jig rten pa'i dkyil 'khor zhes bya'i mu stegs pa la sogs pa'i dkyil 'khor la ni mi bya'o/ /de bas na slob dpon dmigs pa can gyis phyi rol gyi tshon la sogs pas dkyil 'khor bri bar
<p>52a.3</p>dbang bskur gyi/ /sems dbang du ma gyur pas yid kyi dkyil 'khor bri bar ni dbang mi bskur ro/ /zab cing rgya che ba la mos pa'i slob dpon de ni phyi'i dkyil 'khor dang nang gi dkyil 'khor gnyis ka bri bar dbang bskur te/ phyi rol gyi spyod pa rnams la ma chags shing sems dbang du gyur pas
<p>52a.4</p>nang gi dkyil 'khor bri bar dbang bskur te/ slob ma rnams kyi yid dang sbyar ba'i phyir phyi rol gyi dkyil 'khor yang bri bar gsungs so/ /dus dang dus min bye brag las/ /zhes bya ba nas/ slob ma de ni rgyal ba'i mchog /ces bya ba'i bar gyis slob ma'i bye brag bshad de/ dus dang dus
<p>52a.5</p>min bye brag las/ /zhes pa las spyir slob ma rnam pa bzhi las slob ma kha cig sngags kyi rgyud la sogs pa thos shing shes la/ byang chub kyi sems kyang bsgoms pa ni dkyil 'khor du bcug pa nyid kyi tshe na sgrub par dbang bskur la slob dpon dmigs pa can gyis mtshan nyid dang ldan na byang
<p>52a.6</p>chub sems dang mi ldan yang de nyid kyi tshe na slob dpon du dbang bskur bar bya ste/ de dag ni/ gcig ni de yi mod la bsgrub/ /ces pa'o/ /gzhan ni sngags kyi rgyud la sogs pa thos shing shes kyang byang chub kyi sems ma bsgoms na sgrub par dbang bskur du mi rung ste/ dkyil 'khor der
<p>52a.7</p>bcug nas byang chub kyi sems bsgom pa'i thabs bstan te/ byang chub kyi sems goms par gyur pa ni phyis bsgrub par bya ba ni dus gnyis par bsgrub pa'o/ /de bzhin du slob dpon dbang bskur ba don du gnyer na yang sngags kyi rgyud la sogs pa mi shes na der dbang mi bskur bar sngags
<p>52b</p>
<p>52b.1</p>kyi rgyud la sogs pa rdzogs par slob tu bcug ste slob dpon gyi mtshan nyid dang ldan pa na slob dpon du dbang bskur ba yang dus gnyis par bsgrub pa'o/ /de la kha cig snga nas kyang rgyud la sogs pa mi shes shing byang chub kyi sems kyang ma bsgoms phyis kyang mi slob la bsgom par mi 'gyur
<p>52b.2</p>ba ni dkyil 'khor du gzung ba tsam las dus gnyis par yang slob dpon du sgrub par dbang mi bskur bar ni gnyis kar min zhes pa'o/ /mtshan nyid thams cad rdzogs pa yis/ /slob ma de ni rgyal ba'i mchog /ces pa ni/ rgyud la sogs pa yang rdzogs par shes/ /byang chub sems
<p>52b.3</p>kyang tshul bzhin du bsgom pa zhig gis bsod nams spel ba'i phyir dkyil 'khor du zhugs pa de yang slob ma'i grangs su yang gtogs te/ de ni dbang la sogs pa bskur bas/ /'dir dbang la sogs pa gdod bskur mi dgos te/ de ni/ mtshan nyid thams cad rdzogs pa
<p>52b.4</p>yis/ /zhes pa'o/ /sa ni dang por shes bya ba/ /zhes pa nas/ de bas rtog pa rnam spangs nas/ /sa kun rnam par sbyang bar bya/ /zhes pa'i bar gyis sa sbyang ba bshad de/ phyi nang gi rnam pa gnyis las/ /phyi'i sa sbyang ba ni sngar bshad zin to/ /'dir nang gi sa sbyang ba bshad de/ /
<p>52b.5</p>sems kyi sar ni bshad pa yin/ /zhes pa ni/ spyad pa sngar ni bstan pa ste/ /zhes pa ni sngar byang chub kyi sems ni rang gi sems yang dag pa ji lta ba bzhin du shes pa zhes nang / rnam par ram/ kha dog tu'am/ dbyibs su'am zhes pa nas rnam pa thams cad kyi bar du yongs su btsal
<p>52b.6</p>kyang mi dmigs pa yin te zhes pa la sogs pa'i bar du bshad pa de'i tshul du ting nge 'dzin dag pa dang / rnam pa thams cad spangs pa dang / /rnam par rtog pa dang bral bas na/ /sems kyi dri ma dag pa ste/ /de ltar dag par byas nas phyi rol gyi dkyil 'khor ram/ nang gi dkyil
<p>52b.7</p>'khor gang yang rung ba bri bar bya'o zhes pa'o/ /de yis de ni yongs su spangs/ /zhes pa ni sngar byang chub kyi sems sbyang bar bshad par des sems kyi sbyang bar bya'o zhes pa'o/ /nam zhig nyes pa dang bral na/ /sems kyi sa ni mi 'jigs pa/ /zhes pa ni ji ltar phyi rol gyi sa'i
<p>53a</p>
<p>53a.1</p>nyes pa rus pa dang rdo ba la sogs pa med pa bzhin du 'dir yang rnam par rtog pa la sogs pa dang / 'dod chags la sogs pa'i nyon mongs pa rnams dang bral na bgegs la sogs pas mi 'jigs zhes bya'o/ /de bas na/ de tshe de ni dag pa ste/ /nyes
<p>53a.2</p>pa thams cad rnam par spangs/ /mngon par byang chub mthong bas na/ /de ltar de ni bstan zhes bya/ /zhes gsungs pa yin no/ /de las gzhan du sa spyod pa/ /zhes pa nas/ byang chub sems kyi sa sbyang bya/ /zhes pa'i bar gyis phyi rol gyi sa rnams sa sbyangs pa na yang byang
<p>53a.3</p>chub kyi sems dang mi ldan par rtog pa la gnas te/ sbyangs na mi 'dag go/ /de las gzhan du zhes pa gang gi nang du sbyang ba las gzhan pa ste phyi'i sa la bya'o/ /sngags pa rtog pa la gnas nas su/ /zhes pa ni phung po dang khams dang skye mched la sogs pa'i dngos po
<p>53a.4</p>yod par rtog ste/ sbyang bar bya ba'i sa dang / /rus pa la sogs pa'i nyes pa yang dngos po yod par rtog cing sa de sbyong na de byang chub kyi sems dang mi ldan pas de dag par 'gyur ba ma yin zhes pa ste/ de bas rtog pa rnam spangs nas/ /sa kun rnam par sbyang bar bya/ /nga yis dkyil
<p>53a.5</p>'khor rnams kyi ni/ /cho ga rgyas par gang bstan pa/ /de dag thog mar bstan pa ni/ /zhes bya ba gsungs pa yin te/ byang chub kyi sems sngon du bsgom pa yang slob dpon gyi mtshan nyid mang pa las shes rab kyi pha rol tu phyin pa'i tshul la rtag tu mkhas pa theg pa gsum gyi khyad
<p>53a.6</p>par shes pa zhes bya ba la sogs pa gsungs pa'i phyir/ shes rab kyi pha rol tu phyin pa'i tshul la mkhas pa ni stong pa nyid kyi rang bzhin la mkhas par mngon par sngon du byang chub kyi sems bsgom par rig par bya'o/ /theg pa gsum gyi khyad par shes pas kyang stong pa nyid
<p>53a.7</p>la mkhas par mngon te/ gang zag dang chos la bdag med pa'i khyad par la mkhas pa'i phyir ro/ /dkyil 'khor gyi las 'di rnams thams cad kyang bya ba byas pa'i slob dpon gyi mtshan nyid de lta bu dang ldan pas sa sbyang bar bya bas na rtog pa 'ba' zhig la mi gnas gyi/ 
<p>53b</p>
<p>53b.1</p>byang chub kyi sems dang ldan pas 'jig rten pa rnams kyi sems dang sbyar ba'i phyir/ phyi rol gyi sa rnams sbyang ba rgya cher bshad pa'i bcom ldan 'das kyi dgongs pa de/ rmongs pa rnams kyis mi shes te/ /gang gis de lta bu'i rtog pa ma spangs pa de ni sangs rgyas dang thams cad
<p>53b.2</p>mkhyen pa'i rgyur mi 'gyur ro/ /de bas na/ 'jig rten 'di na sangs rgyas smin/ /zhes bya ba la sogs pa gsungs la/ slob ma rnams la nan tan du/ /byang chub sems kyi sbyang ba ste/ /de yang smon pa byang chub kyi sems dang / 'jug pa byang chub kyi sems sbyang ba gnyis 'jug
<p>53b.3</p>pa byang chub kyi sems sngar bsgoms na de sbyangs pa yin pas phyis dkyil 'khor du 'jug kar smon pa byang chub kyi sems sbyin par bya ste/ gnyis po de dag sa sbyang ba'o/ /de ste sngar 'jug pa'i byang chub kyi sems goms par ma byas na dkyil 'khor du 'jug pa'i tshe smon pa byang chub
<p>53b.4</p>kyi sems sbyin la/ phyis 'jug pa byang chub kyi sems bsgom du gzhug ste de ni slob ma rnams kyi byang chub kyi sems kyi sbyong ba'o/ /srung ba mi g.yo mgon po'am/ /khams gsum rnam par rgyal bas bya/ /zhes pa ni slob ma rnams kyi srung ba gsungs pa ste/ slob ma
<p>53b.5</p>rnams thog ma nang du 'ong ba'i tshe srung ba dang / lhag par gnas pa'i tshe srung ba la sogs pa thams cad gnyis po 'di dag gang yang rung bas srung ngo zhes so/ /slob ma nam zhig dmigs pa yis/ /nam yang g.yos par mi 'gyur ba/ /de tshe dri med nam mkha' bzhin/ /yang
<p>53b.6</p>dag par ni dag par 'gyur/ /zhes pas ni slob ma dag pa'i mtshan nyid gsungs te/ de yang nam slob ma de rnal 'byor la gnas pa'i tshe ting nge 'dzin dag pa dang / rnam par rtog pa spangs pa dang / /rnam pa dang bral ba ste/ dge ba dang mi dge ba gnyis ka la dmigs pas mi
<p>53b.7</p>g.yos pa dang rnal 'byor las langs nas kyang mchod pa la sogs pa'i dge ba ni spyod kyi 'dod chags la sogs pa'i yul gyi dmigs pas mi g.yo bar gyur na de dag pa'i mtshan nyid do zhes pa'o/ /de tshe dri med nam mkha' bzhin/ /zhes pa ni ji ltar nam mkha' gang gis
<p>54a</p>
<p>54a.1</p>kyang ma bsdus pas rang bzhin gyis dang ba dang / glo bur gyi sprin la sogs pas chod na yang nam mkha' de rang bzhin dag pa las nyams par mi 'gyur ba bzhin du/ 'di yang ting nge 'dzin la gnas pa'i tshe dge ba dang mi dge ba la sogs pa'i dri ma gnyis med pa
<p>54a.2</p>dang / ting nge 'dzin las langs pa'i tshe mchod pa la sogs pa'i spyod pa byed kyang sgyu ma la sogs pa'i rang bzhin du shes bzhin du byed de/ dngos po yod par rtog pa'i dri mas mi gos pa'i phyir/ /sa byin brlab pa dang po ni/ /rdzogs sangs rgyas kyis bya bar bshad/ /gnyis
<p>54a.3</p>pa sems kyi dbang gis te/ /'dir ni gzhan gyis mi bya'o/ /zhes pa ni/ sngar snying rje chen pos sa yongs su gzung ba'i tshe dkyil 'khor gyi sa sbyang ba der sangs rgyas lnga bsam pa la sogs pa gsungs pa de nyid 'dir gleng nas rim pa bzhin du bshad pa ste/ dkyil 'khor gyi sa de
<p>54a.4</p>dang por sangs rgyas bcom ldan 'das rnams der bsams nas byin gyis brlab/ de'i 'og tu sems kyis bdag gi bar gzung / /de'i 'og tu sngags kyis bsrung ba ste/ /de gsum gyis yongs su gzung gi de las gzhan du ma yin zhes pa'o/ /srad bu rnam bzhi bshad de/ /zhes
<p>54a.5</p>pa nas/ lnga pa nam mkha' lta bur bshad/ /ces pa'i bar ni sngar tshon sna lnga'i srad bu zhes spyir bshad pa de tshon sna lnga gang yin pa'i ming smos nas gsal bar bshad pa'o/ /bar snang la ni bzung nas su/ /der ni dkyil 'khor brtag par bya/ /zhes pa ni dkyil 'khor snga ma la lte
<p>54a.6</p>ba'i thad kar srad bu gzung zhes spyir gsungs kyi/ der dkyil 'khor bri bar ma bshad pa de nyid bar snang la srad bu gzung / bar snang der dkyil 'khor bri'o zhes gsal bar bshad pa yin no/ /srad bu dag ni gnyis pa yis/ /sa la dkyil 'khor dgod par bya/ /zhes pa ni sngar
<p>54a.7</p>srad bu gnyis pa blangs nas kha shar phyogs su blta zhes pa la sogs pa spyir smos kyi/ dkyil 'khor nyid gang du bri ba zhib tu bshad pa de nyid gsal bar gsungs pa yin te/ bar snang la bris pa'i 'og tu srad bu gnyis pa blangs pa des sa la dkyil 'khor bri'o zhes pa'o/ /sangs
<p>54b</p>
<p>54b.1</p>rgyas rnams ni thams cad dang / /de'i sras blo can rnams kyi gdan/ /pad+ma yid las byung ba'i mchog /bkra shis 'jig rten rnams kyis bsngags/ /zhes pa ni gdan pad+ma dkar pos bya'o zhes pa ste/ yid las byung ba'i mchog /ces pa ni sngar bzlas pa'i yan lag bzhi bshad pa'i tshe snying
<p>54b.2</p>gar pad+ma dkar po bsam par bshad la/ 'dir pad+ma dkar po zhes bshad pas yid las byung ba'i pad+ma smos pas ni yid kyis bsam pa'i pad+ma dkar po de dang 'dra ba'i gdan bya'o/ /rang rgyal dang ni dgra bcom pa/ /phyogs gcig shes par gang grags pa/ /de dag stan du shes bya ba/ /
<p>54b.3</p>pad+ma las byung 'dab ma'o/ /zhes pa ni nyan thos dang sangs rgyas ye shes phyogs gcig pa dang ldan pa rnams kyi stan pad+ma dkar po'i 'dab ma gcig steng du bya zhes pa'o/ /'jig rten gyi ni lha rnams gang / /zhes pa nas/ rgyal po rnams kyis rab bsngags pa'o/ /zhes pa'i bar du 'jig
<p>54b.4</p>rten gyi lha tshangs pa la sogs pa rgyal po'i gzugs can de dag 'dod chags dang bcas pa yin pas stan gyi pad+ma dkar por bshad pa yin no/ /phal pa rnams kyi ci rigs par/ /sa yi bye brag dag las bsam/ /zhes pa ni 'jig rten pa'i 'khor phal ba rnams bla ma'i drung na bla ma dang lha
<p>54b.5</p>'dra bar pad+ma'i stan mi rigs pas de las dma' ba'i stan rnams gang rigs bya'o zhes pa ste/ nyan thos dang rang sangs rgyas dang 'jig rten pa'i lha rnams kyi stan 'dir bshad pa yang 'di rnams dkyil 'khor 'dir ma smos pas zhar la bshad par shes par bya'o/ /dkyil 'khor
<p>54b.6</p>bar ma la gshin rje la sogs pa 'jig rten gyi lha rnams smos pa yang de bzhin gshegs pa'i sku las sprul pa sha stag yin pas pad+ma'i gdan nyid du rigs par bya'i 'jig rten pa phal pa rnams kyi ni ma yin no/ /mchod pa rnam bzhir shes bya ste/ /zhes pa nas/ de las gzhan
<p>54b.7</p>pa 'jig rten pa'i lha rnams la ni go rims bzhin zhes pa'i bar gyis mchod pa rnams bshad pa ste/ de la spyir mchod pa rnam pa bzhi ste/ /thal mo sbyar ba dang / byams pa dang / /snying rje dang me tog dang bdug pa la sogs pa dang yid kyi mchod pa'o/ /de la sngags pa zab cing
<p>55a</p>
<p>55a.1</p>rgya che ba la mos pa'i mchod pa 'di bzhi char spyod de yid kyi mchod pa yang byed/ phyi rol gyi mchod pa yang byed do/ /dmigs pa can gyi sngags pas ni phyi rol gyi mchod pa rnams byed kyi/ ting nge 'dzin ni mi khug pas yid kyi mchod pa med do/ /byams pa dang snying
<p>55a.2</p>rje ni nan tan gyi mchod pa ste/ phyi dang nang gi mchod pa gang yang rung ba byas nas sems can rnams la byams pa dang snying rje bskyed nas mchod pa de dag nyid sems can rnams la bsngo bar byed pa'o/ /de la phyi rol gyi mchod pa rnams ni sngar bshad zin to/ /da ni 'dir yid kyi mchod pa
<p>55a.3</p>bshad par bya ste/ de la/ me tog bdug spos 'jig rten pa'i/ /sor mo las byung me tog rnams/ /zhes pa la sogs pa ste/ sor mo las byung me tog rnams/ /zhes pa ni thal mo sbyar ba las me tog 'byung ba de skyob pa kun la dbul bar bya zhes pa'o/ /de nyid dgrol ba'i phyir/ yan
<p>55a.4</p>lag kun 'byung phyag rgya ni/ /bcings nas byang chub sems bsgoms te/ /zhes bya ba gsungs te/ yid kyi mchod pa bya ba yang thog mar bdag gis phyag rgya 'di bcings pas ji ltar bsams bzhin du sangs rgyas dang byang chub sems dpa' rnams la mchod pa'i sprin 'byung bar shog shig
<p>55a.5</p>ces smon lam btab nas stong pa nyid kyi ting nge 'dzin la gnas te byang chub kyi sems de mngon du bya'o/ /de ltar ting nge 'dzin la gnas pa nyid na yang yid la nam mkha' mdzod kyi rig pa bzlas te/ de nas phyag rgya de las mchod pa rgya chen po 'og nas smos pa rnams char bzhin du 'bab par bsam
<p>55a.6</p>mo/ /de ltar bsams na chos kyi dbyings kyi byin rlabs ting nge 'dzin gyi dbang dang sngags kyi mthus de'i tshe sangs rgyas kyi spyan sngar char bzhin du 'bab par 'gyur te/ de bas/ 'di ni skyon med me tog ste/ /zhes pa la sogs pa rjes su bsngags pa dang bcas pa gsungs so/ /lha rnams
<p>55a.7</p>phal ba gzhan la ni/ /zhes pa nas/ ji ltar rigs par rnam par bsam/ /zhes pa'i bar gyis ni gzugs brnyan gyi dkyil 'khor tshon gyis bris pa'i lha rnams la phyi'i mchod pa me tog la sogs pa dbul ba'i rim pa bstan pa ste/ so so'i sngags kyis btab nas thog
<p>55b</p>
<p>55b.1</p>mar bcom ldan 'das rnam par snang mdzad la sogs pa de bzhin gshegs pa'i rigs la mchod de/ de nas pad+ma'i rigs la sogs pa la mchod pa bya ste/ de bas na/ ji ltar rigs par rnam par bsam/ /zhes gsungs pa yin no/ /mthe bo srin lag sbyar ba ni/ /zhes pa nas/ de
<p>55b.2</p>las gzhan pa 'jig rten pa'i/ /lha rnams la ni go rims bzhin/ /zhes pa'i bar gyis mchod pa rnams 'bul ba'i thabs bstan pa ste/ mthe bo srin lag sbyar ba ni/ /zhes pa la sogs pas me tog dbul ba gsungs pa/ 'jig rten pa yi lha rnams la/ /lte ba'i thad ka nas shes bya/ /
<p>55b.3</p>zhes pa 'jig rten pa'i 'dir gzugs brnyan gyi dkyil 'khor gyi lha rnams la bya ste/ de'i lha rnams la lte ba'i thad ka nas me tog dbul bar bya la/ 'jig rten las 'das pa'i yid kyi dkyil 'khor rnams la ni snying ga nas dbul bar bshad pa'o/ /bdug spos rdo rje'i khu tshur
<p>55b.4</p>ram/ /yang na pad+ma'i phreng ba yis/ /bar snang la ni bzung nas su/ /'jig rten mgon skyob rnams la dbul/ /zhes pa ni bdug spos gsol ba na rdo rje lta bu'i khu tshur ram/ pad+ma'i phyag rgya bcings pa ste/ /pog phor ni rdo rje khu tshur gyis bzung la kham por ni pad+ma'i phyag rgyas bzung ste
<p>55b.5</p>yid kyis dkyil 'khor gyi lha rnams la bar snang la bstod de bzung nas gsol zhes pa'o/ /gzugs brnyan gyi dkyil 'khor gyi lha rnams la ni lte ba'i thad ka nas rim pa bzhin du gsol lo zhes pa ste/ de bas na/ de las gzhan pa 'jig rten pa'i lha rnams la ni go rims bzhin zhes
<p>55b.6</p>gsungs pa yin no/ /phyi dang nang gi bye brag gis/ /sbyin sreg rnam pa gnyis shes bya/ /zhes pa nas/ sngags kyi shes pa spangs pa ste/ /zhes pa'i bar gyis phyi nang gi sbyin sreg gnyis bshad pa ste/ de la phyi'i sbyin sreg ni bsreg par byas pa ste/ sreg pa'i me la sogs pa phyi'i
<p>55b.7</p>dngos po gzugs la sogs pa la ltos pa'o/ /nang gi sbyin sreg ni de rnams sems gnyis kyis byas te phyi rol gyi gzugs la sogs pa la ltos pa ma yin te/ de bas na/ las dang tshe las rnam par grol/ /zhes gsungs pa yin te/ phung po dang khams dang skye mched la sogs
<p>56a</p>
<p>56a.1</p>pa'i chos rnams 'jig par byed pa'i byang chub kyi sems kyis stong par bshig ste las dang tshe la sogs pa dmigs su med par spros pa med pa'i shes rab kyis rtogs te yid la phung po la sogs pa dang sems dang sems las byung ba'i rgyu dang 'bras bu dag dmigs
<p>56a.2</p>su med par gyur pa de la/ las dang tshe las rnam par grol/ /zhes pa'o/ /de la sreg par byed pa ni spros pa med pa'i shes rab yin la las dang tshe la sogs pa ni bsreg par bya ba yin zhing sreg pa'i me ni rnam pa dang bral ba'i yid la bya'o/ /slar yang sa bon 'byung ba ste/ /zhes
<p>56a.3</p>pa ni las dang tshe sreg pa'i mtshan nyid stong pa nyid kyi ting nge 'dzin de las langs nas snying rje'i dbang gis lha'i gzugs su bya ba la bya ste/ bdag gi lha gang yin pa'i sngags kyi sa bon las lhar bsgyur ba'i rim pa ji skad gsungs pa'i tshul gyis bdag nyid kyi lha'i gzugs su bsgyur ba
<p>56a.4</p>la bya ste/ de la dang po phung po la sogs pa 'jig pa'i byang chub kyi sems ni 'jug pa'i byang chub kyi sems so/ /ji ltar 'jigs shing rtog pa de yang spangs te spros pa med pa'i shes rab rnam par mi rtog pa las dang tshe sreg par byed pa so so rang gi rig pa'i mtshan nyid ni gnas pa byang
<p>56a.5</p>chub kyi sems so/ /slar rang gi sa bon las lha'i gzugs su bsgyur ba ni ldang ba'i byang chub kyi sems so/ /las dang 'dod pa'i sbyin sreg bya/ /zhes pa ni zhi ba dang rgyas pa la sogs pa'i las rnams grub par 'dod pas phyi dang nang gi bya'o zhes pa ste/ /mtshan mar bcas
<p>56a.6</p>pas mtshan bcas kyis/ /dngos grub rgyal ba dam pa bzhed/ /mtshan ma med pa gnas pas ni/ /mtshan ma can yang bsgrub tu rung / /zhes bya ba dang sbyar te/ nang gi sbyin sreg phyi rol gyi gzugs la sogs pa la mi ltos pa'i mtshan ma med pa des kyang shing la sogs pa mtshan
<p>56a.7</p>ma dang bcas pa rnams 'grub par 'gyur ro zhes pa'o/ /phyi rol gyi ni gsum ldan zhing / /zhes pa ni phyi rol gyi sbyin sreg byed pa na gsum dang ldan par bya ba ni zhi ba dang rgyas pa dang mngon spyod kyi las gang yang rung ba'i kha dog dang tshul du ldan par bya ba dang rdzas rnams kyang de'i kha
<p>56b</p>
<p>56b.1</p>dog dang ldan par bsams pa dang / bdag nyid kyang de'i kha dog dang mtshungs par ldan pa'i lhar bsgyur ba ste/ de ltar me dang rdzas dang bdag gsum po zhi ba la sogs pa'i las gang yang rung ba'i kha dog dang tshul du ldan par bya ba ni gsum dang ldan pa'o/ /gnas gsum dang zhes pa ni zhi
<p>56b.2</p>ba dang rgyas pa dang mngon spyod rnams kyi dkyil 'khor dbang chen dang chu dang rlung gi gnas gsum dang ldan pa'o/ /gsum la gnas zhes pa ni zhi ba la sogs pa'i me thab zlum po dang gru bzhi dang gru gsum dag bsreg rdzas la sogs pa'i gnas yin no zhes pa'o/ /las gsum ni zhi ba dang rgyas pa
<p>56b.3</p>dang mngon spyod rnams yin la/ lam grub pa ni de dag gi 'bras bu gsum grub pa'o/ /phyi dang nang gang yang rung ba'i sbyin sreg gi cho ga de las gzhan du byas na de dag gis 'bras bu thob par mi 'gyur te/ de bas na/ gang dag gzhan du byed pa ni/ /zhes pa la sogs pa ni gnyi
<p>56b.4</p>ga'i spyir gsungs pa yin no/ /de bzhin gshegs pa'i gsang sngags dang / /zhes pa nas/ lha yi tshad kyang go rims bzhin/ /de tsam du ni shes par bya/ /zhes pa'i bar gyis ni sngags kyi lha la sogs pa'i kha dog dang dbyibs dang tshad rnams bshad de/ de bzhin gshegs
<p>56b.5</p>pas gsang sngags dang / /de bzhin rdzogs sangs rgyas kyis gsungs/ /dkar dang ser du shes par bya/ /zhes pa ni de bzhin gshegs pa'i rigs ni chos thams cad rnam par dag pa'i mtshan nyid zhi ba'i rang bzhin yin pas na kha dog dkar por rig par
<p>56b.6</p>bya'o zhes pa'o/ /de bzhin rdzogs sangs rgyas kyis gsungs/ /zhes pa ni shAkya thub pa dang 'phags pa 'jam dpal la sogs pa byang chub sems dpa' kun du sangs rgyas pa de dag ni sems can gyi don la spyod pas na tshogs rdzogs par mdzad de rgyas pa'i mtshan nyid yin pas kha dog ser por rig par
<p>56b.7</p>bya'o/ /phyag na rdo rje thams cad pa/ /zhes pa ni phyag na rdo rje yang bya ba grub pa'i ye shes kyi rang bzhin sems can gyi don du spyod pas kha dog thams cad par rig par bya'o/ /'jig rten dbang phyug gsang sngags ni/ /las kyi bye brag dag las dkar/ /zhes pa ni spyan ras gzigs kyi
<p>57a</p>
<p>57a.1</p>dbang po ni so sor kun du rtog pa'i ye shes kyi rang bzhin chos thams cad 'khrul par byed pa'i bdag nyid pas kha dog dkar por shes par bya'o/ /kun du gru bzhi lham pa la/ /go rims bzhin du zlum po dang / /gru gsum dang ni zla gam 'dra/ /dbyibs ni
<p>57a.2</p>legs par bshad pa yin/ /zhes pa ni lha de rnams kyi 'khor dbang chen la sogs pa'i dbyibs bshad pa ste/ rim pa bzhin du shes par bya'o/ /gzugs ni gnyis su shes bya ba/ /bud med dang ni skyes pa nyid/ /ces pa ni lha rnams kyi gzugs bshad pa ste/ de la lha rnams
<p>57a.3</p>kyang rnam pa gsum ste rnam par smin pa'i gzugs dang / gnas yongs su gyur pa dang / sprul pa'o/ /de la rnam par smin pa'i gzugs ni rang gi las dang bsod nams las skyes pa'o/ /gnas yongs su gyur pa ni sgrub pa pos grub pa'i gzugs so/ /sprul pa ni ting nge 'dzin
<p>57a.4</p>la sogs pa'i dbang gis gang yang rung ba cig yid la bsams par gyur pa ste/ de dag las la la ni skyes par snang / la la ni bud med du snang ba'o/ /yang na kun du thams cad kyi/ /kha dog dbyibs dang gzugs rnams te/ /zhes pa ni yang na gong du kha dog dkar po la
<p>57a.5</p>sogs smos pa dang / dbyibs gru bzhi la sogs pa smos pa dang / gzugs bud med dang skyes par smos pa de dag nges pa ni ma yin te de dag kun kyang kha dog thams cad dang dbyibs thams cad dang / gzugs thams cad du shes par bya'o/ /de ci'i phyir zhe na/ bsam yas
<p>57a.6</p>ye shes las byung bas/ /de bas de rnams bsam yas te/ /zhes gsungs te de thams cad kyang de bzhin nyid kyi ye shes bsam du med pa las byung ba sha stag yin pas kha dog dang dbyibs la sogs pa chad pa med pas bsam gyis mi khyab pa'o/ /de yang ci'i phyir zhe na/ ye
<p>57a.7</p>shes mkhyen gyis ye shes ni/ /sems can don phyir tha dad 'gyur/ /zhes pa ste/ de dag gi kha dog dang dbyibs la sogs pa chad pa med pa yang sems can gyi don sna tshogs la mkhas pa'i ye shes des gdul ba'i 'gro ba dang rjes su mthun pa'i gzugs la sogs pa ston pa'i phyir
<p>57b</p>
<p>57b.1</p>ro/ /yid kyi rgyan ni ji tsam pa/ /stan dang phyag rgya dag dang ni/ /lha yi tshad kyang go rims bzhin/ /de tsam du ni shes par bya/ /zhes pa ni lha la sogs pa'i tshad bsams te/ nang du yid la bsam pa'am/ phyi rol du bri ba la sogs pa kun kyang yid la ji tsam du 'dod pa de tsam
<p>57b.2</p>du bsam pa'am bri bar bya zhes pa'o/ /lha yi tshad kyang go rims bzhin/ /zhes pa ni dkyil 'khor du bri ba'i lha rnams kyang snying po'i dkyil 'khor du bri ba rnams ni dkyil 'khor gyi sa'i zheng che bas lha'i gzugs kyang che bar bya de'i go rims kyis de bzhin du zheng chung ba rnams
<p>57b.3</p>su rim gyis chung bar bya zhes pa'o/ /sangs rgyas gang nas gang byung ba/ /phyag rgya rnams kyang de nas byung / /zhes bya ba ni phyag rgya gang nas byung ba'i khungs bshad pa ste/sangs rgyas rnams kyi chos kyi dbyings las byung ba'i phyag rgya des bdag dang slob ma la sogs pa'i lha'i
<p>57b.4</p>lus su byin gyis brlabs pa dang phyag rgya des slob ma la sogs pa srung ba ste/ de bsrungs na chos kyi dbyings kyi mtshan mas btab pas cis kyang mi tshugs par 'gyur ba ni 'jig rten na rgyal po'i rgya dang ldan pa'i skyes bu la sus kyang gtse bar mi 'gyur ba dang 'dra'o zhes sngar
<p>57b.5</p>bzhin du bshad do/ /de bas mdor na chos kyi dbyings/ /mtshan ma phyag rgya yin par bshad/ /ces pa ni mdor na phyag rgya rnams chos kyi dbyings kyi mtshan ma yin par shes par bya'o zhes pa'o/ /dbang bskur gsum du shes bya ste/ /zhes pa nas/ rdzogs pa'i sangs rgyas
<p>57b.6</p>rnams kyis bsgrags/ /zhes pa'i bar gyis ni dbang bskur ba rnam pa gsum bshad de/ /phyag rgya gang zhig dbang bskur ba/ /las dang bya ba spangs pa ste/ /zhes pa ni snying rje chen po 'byung ba dang yi ge 'khor lo bskor ba'i dkyil 'khor du nam slob dpon dang slob ma zab cing rgya
<p>57b.7</p>che ba la mos pa dag phyag rgyas dbang bskur bya bar bshad pa ste/ dkyil 'khor gnyis gang yang rung ba'i mdun du dbang bskur ba'i dkyil 'khor dang bum pa la sogs pa la mi ltos par kun du bzang po la sogs pa byang chub sems dpa'i phyag rgya dang 'og nas 'byung ba'i phyag
<p>58a</p>
<p>58a.1</p>rgyas dbang bskur ba'o/ /las dang bya ba spangs pa ste/ /zhes pa ni dbang bskur ba'i bum pa dang / dkyil 'khor dang dung dang 'khor lo la sogs pa'i cho ga rnams dang bral ba zhes pa'o/ /gnyis pa las dang bya ba yis/ /kun nas bslangs par yang dag bshad/ /
<p>58a.2</p>ces pa ni snying rje chen po dang 'byung ba dang yi ge 'khor lo bskor ba'i dkyil 'khor gyi mdun du dbang bskur ba'i dkyil 'khor bris nas sngar ji skad bshad pa'i cho ga bzhin du dbang bskur bar gsungs pa'o/ /gsum pa yid kyis shes bya ste/ /yul dang dus tshod spangs pa'o/ /zhes
<p>58a.3</p>pa ni gsang ba'i dkyil 'khor du yid kyis dbang bskur ba ste 'og nas dngos su 'byung ngo / /bla ma legs par mgu byas nas/ /phan byed pas gang smras pa yi/ /dbang bskur 'di ni mchog yin par/ /rdzogs pa'i sangs rgyas rnams kyis bsgrags/ /zhes pa ni dkyil
<p>58a.4</p>'khor gong ma gnyis su phyag rgyas dbang bskur nas rjes su gnang ba'i tshig smras pa la bya ste/ phyag rgyas dbang bskur ba'i 'og tu slob dpon slob ma'i rim gro dang nan tan la sogs pas mgu nas khyod kyis deng phyin chad chos kyi 'khor lo bskor cig ces pa la sogs pa'i
<p>58a.5</p>tshig tu shes par bya'o/ /phyag rgyas dbang bskur ba dang po dang dbang bskur ba gnyis pa ni snying rje chen po 'byung ba dang yi ge 'khor lo bskor ba'i dkyil 'khor du bya'o/ /gsang ba'i dkyil 'khor du ni yid kyis dbang bskur ba dngos su gsungs pas gong ma gnyis mi bya bar
<p>58a.6</p>shes pa'o/ /'di rnams kyang 'dir tshig tsam bshad kyis don bsdus pa'i don nyid du gtan la phab ste bshad zin to/ /sangs rgyas rnams kyis mdor na ni/ /dam tshig can rnams sngar bshad de/ /zhes pa nas/ dam tshig can zhes gzhan mi bya/ /zhes pa'i bar gyis ni dam
<p>58a.7</p>tshig can gyi rim pa'i bshad pa yin te/ de la spyir slob ma rnams dkyil 'khor du 'jug pa yang kha cig ni dam tshig can du 'dod pa'i phyir 'jug la kha cig ni sgrub par byed pa'i phyir 'jug /kha cig ni slob dpon du 'dod pa'i phyir 'jug ste/ de la
<p>58b</p>
<p>58b.1</p>dam tshig can du 'dod pa'i phyir 'jug pa ni/ dkyil 'khor 'di gsum las gang yang rung bar zhugs te dam tshig can du gyur na dkyil 'khor lhag ma gnyis la mi ltos la/ /sgrub pa dang slob dpon du 'dod pa ni dkyil 'khor gsum char la ltos par shes par bya'o/ /
<p>58b.2</p>dkyil 'khor 'di ni mthong ba las/ /dam tshig shes pa gcig ces bya/ /zhes pa ni dam tshig gi don ni 'dir tshul las mi 'gal ba'i don te dkyil 'khor gsum las gang yang rung ba zhig mthong na dam tshig can gcig ces bya ste/ des sngar byang chub kyi sems bsgoms na ni de
<p>58b.3</p>la phyag rgya dang sngags sbyin par bya la/ sngar byang chub kyi sems ma bsgoms na de la phyag rgya dang sngags sbyin du mi rung ste/ de bas na/ de la phyag rgya mi bstan zhing / /sngags kyang sbyin par mi bya'o/ /zhes gsungs pa yin no/ /de ltar dkyil 'khor der zhugs nas phyag rgya dang
<p>58b.4</p>sngags mi sbyin par byang chub kyi sems bsgom du bcug ste goms par gyur na/ byang chub sems kyi bye brag las/ /sngags dang phyag rgya yongs su gzung / /zhes bya bas gdod phyag rgya dang sngags sbyin par gsungs so/ /dkyil 'khor mthong zhes bya ba 'di/ /dam tshig can gnyis
<p>58b.5</p>shes par bya/ /zhes pa ni de ltar byang chub kyi sems goms nas yang dkyil 'khor du bcug ste phyag rgya dang sngags byin pa de ni dam tshig can gnyis par shes par bya'o/ /dkyil 'khor dang ni phyag rgya mthong / /las dang bya ba la yang sbyar/ /bla mas lung ni ma byin par/ /de yang dam
<p>58b.6</p>tshig shes par bshad/ /ces pa ni dkyil 'khor kyang mthong la/ /rgyud dang rtog pa la sogs pa nyan du bcug cing slob dpon du lung ma bstan pa de ni dam tshig shes pa gsum pa zhes bya'o/ /phyag rgya dkyil 'khor bri ba rnams/ /de tshe cho ga bzhin du bstan/ /gsang ba'i ye shes byung
<p>58b.7</p>ba yis/ /dbang bskur med pa'i sngags pa'ang yin/ /zhes pa ni snying rje chen po 'byung ba'i dkyil 'khor dang / yi ge 'khor lo bskor ba'i dkyil 'khor gnyis ka dbang bskur ba'am/ gang yang rung ba cig tu dbang bskur te phyag rgya dang dkyil 'khor bri ba dang phyag rgya bshad pa de dag
<p>59a</p>
<p>59a.1</p>cho ga bzhin du des gzhan la yang bstan par gsungs pa las gsang ba'i dkyil 'khor 'ba' zhig tu dbang ma bskur ba de ni dam tshig shes pa bzhin zhes bya'o/ /gsang ba'i dkyil 'khor dbus su ni/ /sngags pa cho gas dbang bskur ba/ /dam tshig shes pa lngar
<p>59a.2</p>shes bya/ /dam tshig can zhes gzhan mi bya/ /zhes pa ni dkyil 'khor gong ma gnyis su yang dbang bskur la/ /gsang ba'i dkyil 'khor du dbang bskur ba de ni dam tshig gshegs pa lnga zhes bya'o/ /dam tshig can zhes gzhan mi bya/ /de ltar gong du smos pa las gzhan du cho ga las 'gal
<p>59a.3</p>bar byas na dam tshig can zhes mi bya'o zhes pa'o/ /brtul zhugs bzang po byang chub phyir/ /zhes pa nas/ gnas pa de ni bden pa mthong / /zhes pa'i bar gyis gong du ni/ /sngags spyad pa la brtson pa yi/ /sngags pa byang chub sems dpa' dang / /thams cad mkhyen par ji ltar 'gyur/ /
<p>59a.4</p>ji ltar bden pa mthong bar 'gyur/ /zhes pa ni dris pa de dag bshad pa ste/ brtul zhugs bzang po byang chub phyir/ /gang zhig sems ni bsgom pa na/ /sngags pa'i gnas gsum mi dmigs pa/ /de ni byang chub sems dpa' yin/ /zhes pa ni gang zhig byang chub kyi sems rtag
<p>59a.5</p>tu bsgoms te/ lus dang ngag dang yid kyi gnas gsum mam/ 'dod pa'i khams dang gzugs kyi khams dang gzugs med pa'i khams kyi gnas gsum du 'jug pa'i byang chub kyi sems kyis bshig ste/ dmigs su med par byed pa de ni byang chub sems dpa'i zhes bya'o/ /
<p>59a.6</p>thabs kyi snying stobs skyes nas su/ /sems can don la sbyor ba ni/ /dmigs su med pa'i spyod pa thob/ /rgyal ba'i mchog tu shes par bya/ /zhes pa ni dmigs su med pa'i spyod pa thob nas de las langs te chos rnams sgyu ma lta bur shes pa bzhin du thabs kyis sems can gyi don du
<p>59a.7</p>spyod pa de ni thams cad mkhyen pa zhes bya ste/ dmigs su med pa'i spyod thob pa/ /zhes pa ni mos pas spyod pa'i tshe na 'jug pa'i byang chub kyi sems kyi chos rnams bshig nas gnas pa'i byang chub kyi sems kyi mtshan nyid stong pa nyid la gnas pa na don dam par yang chos rnams dmigs
<p>59b</p>
<p>59b.1</p>su med la/ kun rdzob tu yang chos rnams 'khrul pa'am sgyu ma lta bur rtogs pas na/ dmigs su med pa'i spyod pa thob pa/ /zhes bya'o/ /rgyal ba'i mchog ces pa ni de ltar kun rdzob dang don dam par chos rnams dmigs su med par rtogs pa de ni bdud bzhi
<p>59b.2</p>dngos su bcom yang bdud bzhi las rgyal ba'i ngang tshul can yin pas rgyal ba'i mchog ces bya'o/ /thog ma nas ni zhi ba'i chos ngo bo nyid med pa la/ gang gi sems ni rang bzhin gyis/ /gnas pa de ni bden pa mthong / /zhes pa ni bden pa mthong ba bshad pa ste/ de nas chos rnams thog ma nas zhi zhing gang gi
<p>59b.3</p>ngo bo nyid med par rtogs te de nyid la sems ri rab bzhin du mi g.yo bar 'gyur na de ni bden pa mthong ba zhes bya'o/ /de dag kyang mdor na thog ma ni 'jug pa'i byang chub kyi sems dang ldan pa'o/ /bden pa mthong ba zhes pa ni gnas pa'i byang chub kyi sems bshad pa'o/ /rgyal ba'i
<p>59b.4</p>mchog ces pa ni ldang ba'i byang chub kyi sems bstan pa ste de dag kyang mos pas spyod pa'i sa gnyis la gnas pa'i yon tan du shes par bya'o/ /'di bden 'di ni yang dag par/ /zhes pa nas/ sangs rgyas nyid dang gang gzhan no/ /zhes ba'i bar gyis grub pa'i rigs rnams bshad pa
<p>59b.5</p>ste/ 'di bden 'di ni yang dag pa/ /de bzhin du ni mi slu ba/ /ji ltar sangs rgyas bden gzigs pa/ /de bzhin sngon ni ngas ma mthong / /zhes pa ni/ 'di ni byang chub sems thob pa/ /zhes pa ni de nyid kyi rjes su bsngags pa'i khyad par te/ gang yang byang chub kyi sems thob pa de ni
<p>59b.6</p>bden zhing yang dag pa mi slu ba ste ji ltar sngon gyi sangs rgyas dang / ngas kyang yang dag mi slu ba yin par mthong ngo zhes pa'o/ /gang gis byang chub kyi sems thob pa yang bsgrubs nas/ de srid du byang chub sems dpa' kun du bzang po'am/'phags pa 'jam dpal lam/ rdo rje 'dzin
<p>59b.7</p>chen po gang yang rung ba cig 'ongs te mgo la nyug gam legs so zhes zer gyi bar du bzlas brjod bya'o/ /de nas phyag byas te mchod yon phul na byang chub kyi sems mi brjed pa'i ting nge 'dzin thob par 'gyur ro zhes gong du bshad pa de lta bu'i grub pa thob pa ni byang chub kyi sems
<p>60a</p>
<p>60a.1</p>thob pa zhes bya ste/ de lta bu grub na de nyid dngos grub yin gyis/gzhan ci zhig dgos te byang chub kyi sems de grub pa gzhan gyi rgyu yin pa'i phyir ro/ /de las gzhan du'ang dngos grub ni/ /rnam pa dag ni lngar 'dod de/ /zhes pa ni byang chub kyi sems grub pa de
<p>60a.2</p>las gzhan pa ming gis smos pa lnga po la bya ste/ de dag kyang spyod pa'i rjes su 'jug pa la sogs pa rnams so/ /de la spyod pa'i rjes su 'jug pa ni mos pas spyod pa'i sa las 'phar te ye shes kyi sa la 'jug pa'i skabs su snang ba thob pa dang snang ba mched pa zhes bya ba la sogs pa'i ting
<p>60a.3</p>nge 'dzin gyi khyad par grub pa'o/ /de bzhin sa ni gnon pa dang / /zhes pa ni sa rab tu dga' ba thob pa las grub pa'o/ /'jig rten mngon shes lngar 'dod dang / /zhes pa ni 'jig rten gyi mngon par shes pa lnga grub pa'o/ /sangs rgyas nyid dang zhes pa ni sangs rgyas kyi gzugs su gyur
<p>60a.4</p>pa'i rig 'dzin grub pa'o/ /gang gzhan zhes pa ni rig 'dzin pa phal ba rnams grub pa ste/ de nyid kyi gzungs kyi grub pa'o/ /gong ma gsum ni sems kyi grub par shes par bya'o/ /rgyud las rgyud du gyur pa yi/ /zhes pa nas/ yid las yang dag 'byung ba thob/ /ces pa'i bar gyis grub
<p>60a.5</p>pa'i dus bshad de/ de las grub pa'i dus kyang tshe 'di la grub pa dang tshe phyi ma la grub pa rnam pa gnyis so/ /rgyud las rgyud du gyur pa yi/ /las ni mi srid ma nyams shing / /rnam smin rnam par ma smin te/ /dngos grub dag gis dus su 'dod/ /ces pa ni tshe 'di la grub pa ste/ rgyud
<p>60a.6</p>las rgyud du gyur pa'i las rnams ma zad de tshe snga ma'i rgyud go drug la sogs pa nas las bsags pa tshe 'di'i rgyud la ma nyams shing bdag gi phung po gson na zhes pa'o/ /rnam smin rnam par smin pa de/ /zhes ston la de ltar yang gson la tshe dang bsod nams la sogs pa'i rgyud bsags
<p>60a.7</p>pa'i 'bras bu yang 'dir smin par gyur cing snga ma'i las rnams ma zad pas bdag tshe ring ba'i rnam smin rnam par smin pas bdag gi bsod nams kyi rgyud mthu brtas par gyur te/ sgrub pa'i tshe de ltar tshe dang bsod nams gnyis bsrungs na de tshe 'di nyid la grub par bshad do/ /mdor na
<p>60b</p>
<p>60b.1</p>gang tshe dus gcig tu/ /las dang skye ba 'phang gyur pa/ /de tshe'ang sngags pas dngos grub ni/ /yid las yang dag 'byung ba thob/ /ces pa ni dngos grub sgrub pa ni las dang tshes ma btang ste/ dus gcig tu las dang tshe zad par gyur na sgrub pa'i 'bras bu sngags pa des tshe phyi ma la bsgrub
<p>60b.2</p>mi dgos par rdo rje la sogs pa'i rigs su skye ba dang rig 'dzin la sogs pa'i skye ba thob par 'gyur ro zhes pa'o/ /yid las yang dag 'byung ba yis/ /zhes pa ni rdzas la sogs pas bsgrub mi dgos par tshe 'phos ma thag tu yid nyid kyis grub pa de dag thob par 'gyur ro/ /grub
<p>60b.3</p>nas mkha' la 'gro ba ni/ /zhes pa nas/ rdzogs sangs rgyas dang lhan cig dga'/ /zhes pa'i bar gyis ni grub pa'i 'bras bu rnams dris pa'i lan bshad pa ste/ grub nas nam mkha' la 'gro ba ni/ ji ltar sgyu ma 'jigs med bzhin/ /sngags kyi dra bas rmongs byed pa/ /ji
<p>60b.4</p>ltar mig 'phrul chen po bzhin/ /zhes pa ni nam mkha' la 'gro ba'i grub pa bshad pa ste/ ji ltar mig 'phrul gzhan nam mkha' la 'gro ba dang rdzu 'phrul sna tshogs byed pa bzhin du sngags pa de yang rig 'dzin la sogs pa grub nas nam mkha' la 'gro ba dang sngags kyi mthus rnam
<p>60b.5</p>pa sna tshogs pa'i sprul pa la sogs par ston par byed ces pa'o/ /gang la lus dang ngag med par/ /dri za'i grong khyer de bzhin te/ /de bzhin mi snang 'gyur zhes bya/ /de ni de na gnas pa yin/ /zhes pa ni rig 'dzin la sogs pa grub nas mi snang bar gyur pa'i dpe dri za'i grong khyer
<p>60b.6</p>las blangs nas bshad pa ste/ ji ltar dri za'i grong khyer lus la sogs pa dngos su mi snang la gnas par byed pa de bzhin du/ sngags pa de yang grub nas lus kyang mi snang la tshig tu brjod pa yang mi thos par nam mkha' la mi snang bar gyur cing bar snang la gnas par byed do zhes bshad
<p>60b.7</p>do/ /ji ltar nyal ba'i rmi lam na/ /sum cu rtsa gsum gnas su ni/ /lus kyang spangs pa ma yin la/ /de nyid kyis kyang de ma song / /de bzhin rnal 'byor gnyid kyis kyang / /sngags pa sngags la gnas pa dang / /bsod nams byas pa'i las rnams kyis/ /'ja' dang 'dra ba'i
<p>61a</p>
<p>61a.1</p>lus kyang thob/ /ces pa ni sngags pa rig 'dzin la sogs pa grub nas lus 'di yang mi 'dor bar nam mkha' la sogs pa la 'gro ba'i dpe rmi lam las blangs nas bshad pa ste/ ji ltar skyes bu nyal ba'i rmi lam na sum cu rtsa gsum la sogs pa'i gnas mthong
<p>61a.2</p>bar yang 'gyur ba de bzhin du/ /sngags pa de yang rnal 'byor gyi dbang gis lus 'di ni ma bor bar nam mkha' la sogs par 'gro ba yang rang gis mthong ngo / /gzugs rnam pa sna tshogs yang ston nus par 'gyur zhes pa'o/ /'ja' dang 'dra ba'i lus kyang thob/ /ces pa ni
<p>61a.3</p>gzugs sna tshogs ston pa'o/ /lus dang ngag yid las byung ba'i/ /gsang sngags yid bzhin nor bu 'dra/ /de las rnam par bsams pa'i don/ /ma brtags par yang 'byung bar 'gyur/ /zhes pa ni sngags kyi grub pa'i yid bzhin gyi nor bu las dpe blangs nas bshad pa
<p>61a.4</p>ste/ ji ltar yid bzhin gyi nor bu gang bsams pa'i don rnams brtags mi dgos par lhun gyis grub pa nyid du 'byor bar gyur pa de bzhin du sngags grub pa'i 'bras bu yang gang 'dod pa rnams brtags mi dgos par lhun gyis grub pa nyid du 'byor par 'gyur zhes pa'o/ /ji ltar
<p>61a.5</p>nam mkha' phyogs rnams su/ /'dus byas spyod yul thams cad kyis/ /mi gos de bzhin sngags pa yang / /rtogs pa'i spyod yul kun gyis so/ /zhes pa ni grub pa thob pa de yang ni gza' dang skar ma dang ltas ngan la sogs pas mi tshugs par bshad pa ste/ ji ltar nam
<p>61a.6</p>mkha' la 'dus byas la sogs pa'i dri mas mi gos pa de bzhin du grub pa'i sngags pa de yang gza' dang skar ma la sogs pa bzang ngan la mi ltos te/ de dag gis ltas ngan la sogs pas mi tshugs par shes pa'o/ /'di kun 'du shes tsam du ni/ /nam zhig de ltar
<p>61a.7</p>bsgoms gyur cing / /rnam par bsgoms na sngags pa de/ /rdzogs sangs rgyas dang lhan cig dga'/ /zhes pa ni sngags pa grub pa thob nas sangs rgyas dang lhan cig tu 'grogs pa thob par bshad pa de/ 'di kun 'du shes tsam du ni//zhes pa 'dus byas la sogs pa'i
<p>61b</p>
<p>61b.1</p>chos 'di dag thams cad dngos su spong ba ma yin gyi/ /'du shes tsam du byang chub kyi sems bsgom pa'i tshe bsgoms pas kun du sangs rgyas pa dang lhan cig tu 'grogs shing de la chos nyan pa la sogs pas dga' bar 'gyur zhes pa'o/ /sangs rgyas rkang gnyis gtso bo yis/ /sbyin
<p>61b.2</p>sreg gnyis su bshad pa ni/ /phyi rol gyi dang nang gi ste/ /de yang tshim par bya dang bcas/ /zhes pa ni sbyin sreg las me dag dang / zhes sngar dris pa la rnam pa gnyis ni sngar bshad zin la/ 'dir ni sbyin sreg rnam pa gnyis phyi ma'i me dang nang gi me rnam pa gnyis su bshad de/ de
<p>61b.3</p>yang tshim par bya ba bcas/ /zhes gsungs pa de la nang gi sems kyi tshim par bya ba ni rang gi sa bon las slar lha'i gzugs su bsgyur bar sngar bshad do/ /phyi rol gyi me ni mnyes par bya ba'i bsreg pa'i rdzas kyis tshim par bya'o/ /lha rnams kyis ni so so yis/ /zhes pa nas/ 
<p>61b.4</p>yang dag rdzogs pa'i sangs rgyas kyis/ /gsang sngags 'bras bu skal ba ldan/ /zhes pa'i bar gyis lha rnams kyi rang bzhin dang grub tshad rnams bshad pa ste/ lha rnams kyang ni so so yis/ /rang bzhin yongs su mkhyen nas su/ /zhes pa ni lha rnams kyi rang bzhin shes par byas
<p>61b.5</p>na de dag gi grub pa'i 'bras bu yang shes par 'gyur zhes pa ste/ de la 'jig rten las 'das pa'i lha rnams kyi rang bzhin ni sngar bshad zin to/ /'dir ni 'jig rten gyi lha rnams kyi rang bzhin bshad nas de'i mthus 'bras bu'i tshad shes par bya ste/ de bas na/ 'jig rten pa yi sngags
<p>61b.6</p>rnams kyi/ /tshad dag legs par gsungs pa ni/ /zhes bya ba la sogs pa gsungs pa yin no/ /dbang phyug la sogs pa'i lha mthu chen po de dag gis smras pa'i sngags dang phyag rgya rnams ni 'bras bu 'phral du ster ba ni de dag gi tshad bstan pa yin no/ /tshad ces pa ni de dag gi mthu la
<p>61b.7</p>bya'o/ /'on kyang skye dang 'jig pa yi/ /chos can de dag brtan pa med/ /ces pa ni de dag gi khyad par gsungs pa ste/ 'jig rten pa'i lha rnams 'bras bu tshe 'di la 'phral du ster mod kyi/ de rnams skye zhing 'jig pa'i chos can yin pas mi rtag pa'o/ /'jig rten 'das pa'i
<p>62a</p>
<p>62a.1</p>sngags rnams ni/ /zhes pa nas/ gsang sngags tshad ni sngon bshad pa/ /zhes pa'i bar gyis 'jig rten las 'das pa'i sngags te/ byang chub sems dpa' dang nyan thos dang rang sangs rgyas la sogs pas gsungs pas sngags rnams thog ma'i byed pa med cing las
<p>62a.2</p>dang skye ba bcad pa ste/ 'dod chags dang zhe sdang dang gti mug gi nyes pa gsum dang bral bas skye zhing 'jig pa la sogs pa med de tshad rnams sngar bshad zin to zhes pa'o/ /dus gsum las ni shin tu 'das/ /rten cing 'brel pa las byung ba/ /mthong dang ma mthong 'bras bu can/ /
<p>62a.3</p>dag gi lus las byung ba'o/ /zhes pa ni de lta bas na 'jig rten las 'das pa'i sngags rnams 'jig rten pa ltar mthong ba'i chos 'ba' zhig la 'bras bu 'phral du ster ba kho na ma yin gyi/ mthong ba'i chos dang ma mthong ba gnyi ga la 'bras bu ster ro zhes pa ste/ mthong ba ni lha dang mi la sogs
<p>62a.4</p>pa 'grub ba'o/ /ma mthong ba ni mya ngan las 'das pa'o/ /'jig rten las 'das pa'i 'bras bu'i tshad/ /bskal ba gcig tu bshad pa yin/ /zhes gsungs pa ni 'jig rten pa'i lha rnams kyi grub pa'i 'bras bu ji srid thub pa gsungs pa ste/ 'jig rten pa'i 'bras bu ni bskal ba gcig
<p>62a.5</p>gi bar du thub ces pa'o/ /yang dag rdzogs pa'i sangs rgyas kyis/ /gsang sngags 'bras bu bskal ba 'das/ /zhes pa ni 'jig rten las 'das pa'i sngags rnams kyi 'bras bu bskal pa las 'das par thub ces pa'o/ /sangs rgyas drang srong chen po dang / /rgyal sras
<p>62a.6</p>rnams kyi ting 'dzin ni/ /mtshan ma med cing dag pa'o/ /'jig rten par ni mtshan mar bcas/ /zhes pa ni sngags pa rnams kyi ting nge 'dzin bshad pa ste/ de la spyir ting nge 'dzin la yang rnam pa gnyis te/ don dam pa dang kun rdzob kyi'o/ /de la don dam pa ni a la sogs pa yi ge 'bru
<p>62a.7</p>re'i sgo nas bstan pa'o/ /kun rdzob kyi ni stobs dang mi 'jigs pa la sogs pa'i yon tan gyi tshig tu gyur pa de dag gi sngags kyi phreng ba'i tshig las ting nge 'dzin gyur pa'i yi ge rnams te sngar bshad zin to/ /'dir ni ting nge 'dzin gyi don rnams bshad pa ste/ sangs rgyas drang
<p>62b</p>
<p>62b.1</p>srong chen po ni/ /lus dang ngag dang yid gsum thub pa'i mtshan nyid can yin pas drang srong ste/ mi gnas pa'i mya ngan las 'das pa kun du sangs rgyas pa la sogs pa la bya'o/ /rgyal sras rnams ni byang chub sems dpa' la sogs pa'o/ /de dag gi ting nge 'dzin gyi chos thams
<p>62b.2</p>cad gzod ma nas ma skyes pa rnam par mi rtog pa'i mtshan nyid can yin pas mtshan ma med pas dag pa'o/ /'jig rten par ni mtshan mar bcas/ /zhes pa ni nam byang chub sems dpa' ting nge 'dzin las bzhengs nas sangs rgyas kyi zhing rnam par brgyan pa la sogs pa rnam pa dang
<p>62b.3</p>bcas pa'i spyod pa dang / 'jug pa dang sangs rgyas shing mngon par byang chub nas sngon gyi smon lam gyi shugs kyis sku mi zad pa'i 'khor lo la sogs pa 'byung ba ya mtshan dang bcas pa'i spyod pa ste de dag la yang 'jig rten pa mtshan ma dang bcas zhes bya'o/ /gnyis su na mu stegs
<p>62b.4</p>byed kyi 'jig rten pa'i lha rnams kyi ting nge 'dzin ni dngos po yod par lta bas na mtshan ma dang bcas zhes bya'o/ /rnam par smin pa 'di nyid la/ /las kyi 'bras bu smin gyur pa/ /nam zhig dngos grub thob pa na/ /de tshe las dang zlog par 'gyur/ /zhes pa ni sngon gyi las kyi
<p>62b.5</p>rnam par smin pa'i phung po lnga po 'di la lha'i gzugs su smin par 'gyur ba'i las kyi 'bras bu smin par 'gyur te/ nam bdag gi ting nge 'dzin la sogs grub pa thob pa ni de'i tshe grub pa de las kyi rnam par smin pas de zil gyis mnan nas 'bras bu mi smin par ldog par 'gyur
<p>62b.6</p>ro zhes pa'o/ /sems ni ngo bo nyid med pa'i phyir/ /rgyu dang 'bras bu rnams spangs shing / /las dang tshe las rnam par grol/ /nam mkha' lta bur gyur pa yin/ /zhes pa ni grub pa'i mthar sangs rgyas su 'gyur bar bstan te/ sgrub pa pos byang chub kyi sems dag par bsgom
<p>62b.7</p>pas sems kyi ngo bo nyid med par rtogs te/ chos kyi rgyu dang 'bras bu dmigs su med pas rgyu las dang 'bras bu che ste/ las dang tshe dag las kyang rnam par grol bar 'gyur te/ de ltar las dang tshe las rnam par grol na nam mkha' lta bur gzung ba dang 'dzin pa spangs pa dag pa'i
<p>63a</p>
<p>63a.1</p>mtshan nyid du 'gyur ro zhes pa'o/ /gsang ba'i bdag po zhes pa nas/ /snying rje chen po'i 'byung ba zhes bya ba yod kyi de bri ba'i cho ga nyon cig ces pa'i bar gyis gsang ba'i dkyil 'khor gyi rang bzhin dang yon tan brjod nas nyon cig ces pa ste/ de la phyag rgya'i gzugs su dgod
<p>63a.2</p>ba'i rim par phye ba zhes pa ni snying rje chen po 'byung ba'i dkyil 'khor dang yi ge 'khor lo bskor ba'i dkyil 'khor du lus dang tshig gis gzugs su bkod kyi/ 'dir sems kyi rang bzhin dngos su gzhag tu mi rung pas phyag rgya'i gzugs su bkod pa de/ /de'i rim par phye ba ni phyag
<p>63a.3</p>rgya'i gzugs su bkod pa'i dkyil 'khor la bya'o/ /lha rnams gnas par byin gyis rlob pa zhes pa ni dkyil 'khor der lha rnams phyag rgya'i gzugs su bkod pas byin gyis rlob par gyur pa'o/ /ting nge 'dzin lnga rtogs pa zhes pa ni dbang chen la sogs pa'i dkyil 'khor lnga po de
<p>63a.4</p>dag nyid ye shes kyi bye brag tu byin gyis brlabs pa ste/ dkyil 'khor lnga po de las ye shes kyi ting nge 'dzin gyi khyad par lnga rtogs par 'gyur pa'o/ /sngon gyi sangs rgyas rnams kyi mngon par rdzogs par sangs rgyas pa zhes pa ni sangs rgyas thams cad mdzad pa gcig tu bstan
<p>63a.5</p>pa ni/ sngon gyi sangs rgyas rnams kyis kyang mkhyen nas bshad kyis de nyon cig ces sbyar ro/ /byang chub sems dpa' gsang sngags kyi sgo nas zhes pa nas/ phan pa dang bde ba'i phyir zhes pa'i bar du ni dkyil 'khor de bshad pa yang phyag na rdo rjes mi mkhyen pa'i phyir bshad pa ni
<p>63a.6</p>ma yin gyi/ mos pas spyod pa'i sa la gnas pa'i byang chub sems dpa' gsang sngags kyi sgo nas byang chub sems dpa'i spyad pa spyod pa rnams la phan pa dang bde ba'i phyir bshad do zhes pa ste/ chos kyi dbyings rtogs pa spyod yul du gyur pa zhes pa ni mos pas spyod pa'i sa la
<p>63a.7</p>gnas pa rnams kyi shes rab kyi yon tan bshad pa ste/ de dag gi shes rab ni nam mkha' dang 'dra ba'i chos kyi dbyings dmigs pa'i spyod yul du 'gyur zhes pa'o/ /chos kyi dbyings nam mkha' dang 'dra ba de dag gi spyod yul du gyur na sngags kyi tshul bshad ci dgos she na/ de dag de ltar
<p>63b</p>
<p>63b.1</p>stong pa nyid kyi spyod yul can du gyur kyang thabs kyis sems can bsgral bar byed do/ /de bas na sems can gyi khams ma lus pa bsgral ba yi dam bcas pa zhes gsungs pa yin no/ /de ltar thabs dang shes rab zung du 'brel ba'i sngags kyi sgo nas byang chub sems dpa'i spyad pa spyod pa rnams la
<p>63b.2</p>phan pa dang bde ba'i phyir dkyil 'khor de nyon cig ces pa'o/ /de la don dang zhes pa ni byang chub sems dpa' rnams kyi don mya ngan las 'das pa'am/ nges par legs pa'i bde ba'i phyir ro/ /phan pa dang bde ba'i zhes pa ni tshe 'di dang phyi ma la phan pa'i phyir ro/ /bde ba'i phyir
<p>63b.3</p>zhes pa ni tshe 'di la bya ba'i phyir zhes pa'o/ /gsang ba pa'i bdag po dang por yang dag par rdzogs pa'i sangs rgyas kyi dkyil 'khor dgod pa zhes pa ni dkyil 'khor snga ma dag dang 'dra bar dang po snying po'i dkyil 'khor du bcom ldan 'das rnam par snang mdzad dgod pa
<p>63b.4</p>zhes pa ste/ bri ba'i cho ga nyon cig ces 'og nas 'byung ba dang sbyar ro/ /gsang ba las kyang ches gsang ba/ /zhes pa la gsang ba ni sems kyi rang bzhin phra zhing dmigs su med pas na gsang ba'o/ /de las kyang ches gsang ba ni dam tshig med pa'i sems can rnams la
<p>63b.5</p>mi bstan pa'i phyir ro/ /snying rje chen po'i snying po 'byung ba zhes pa ni sngar bzhin no/ /gang las 'jig rten pa dang 'jig rten las 'das pa'i dkyil 'khor grangs med pa 'byung ba zhes pa la 'jig rten pa'i dkyil 'khor ni gzugs brnyan gyi dkyil 'khor te tshon gyis bri ba rnams
<p>63b.6</p>so/ /'jig rten las 'das pa ni rang bzhin gyi dkyil 'khor te gzugs brnyan gyi dkyil 'khor rnams kyang 'di las 'phro ba dang rang bzhin gyi dkyil 'khor yang 'di mthong ba las shes par gyur pas na 'jig rten pa dang 'jig rten las 'das pa'i dkyil 'khor 'byung ba zhes bya'o/ /yang
<p>63b.7</p>na 'jig rten pa'i lha rnams kyi dkyil 'khor dang 'jig rten las 'das pa'i lha rnams kyi dkyil 'khor grangs med pa rnams kyang 'di las 'byung ba zhes pa ste/ de bri ba'i cho ga nyon cig ces pa'o/ /kun du grub bzhi lham pa la/ /zhes pa nas/ dgod pa rnams kyang nges pa yin/ /'di
<p>64a</p>
<p>64a.1</p>las byung bar shes par bya/ /zhes pa'i bar gyis bcom ldan 'das rnam par snang mdzad bzhugs pa'i snying po'i dkyil 'khor bri ba ste/ dkyil 'khor gyi sa bcad pa dang / snam bu'i rim pa dang / tshon dgye ba la sogs pa'i cho ga rnams dkyil 'khor gong ma rnams
<p>64a.2</p>su ji skad gsungs pa bzhin no/ /kun du gru bzhi lham pa ni tshad med pa bzhi dang ldan par ston pa'o/ /sgo gcig pa ni sgo mang po nas chos kyi dbyings kyi sgo gcig tu 'du bar bstan pa'o/ /stegs bur bcas pa ni mtha' tshon gyis bris pa'i dbus tshon ser pos bkang ste bcom ldan
<p>64a.3</p>'das bzhugs pa'i gzhir bcas zhes pa'o/ /rdo rje rnams kyi mtshan pa ni de'i nang nub phyogs kyi logs su rdo rje rtse lnga pa bri ba'o/ /dbus su rdo rje rtse brgyad pa/ /zhes pa ni rgyu'i tshe rnam par grol ba'i gzungs ye shes brgya dang bcas par ston to/ /rnam par grol ba'i sgor gyur pa ye
<p>64a.4</p>shes brgyar yang yi ge 'khor lo bskor ba'i rim par phye ba las yi ge as mgo btsugs nas ka'i rim nas ya dang ra dang ba dang la yan chad kyi bar du yi ge nyi shu rtsa bzhi smos pa dang dang po'i yi ge a dang bcas pa nyi shu rtsa lnga pa'o/ /de bzhin du A dang bcas pa de yang nyi shu rtsa lnga oM
<p>64a.5</p>dang bcas pa nyi shu rtsa lnga/ aHdang bcas pa yang nyi shu rtsa lnga ste/ de ltar rnam par thar pa'i sgo brgya las ye shes brgyar sbyar ba'i rang bzhin rdo rje rtse brgyad pa de'i dbus su bri'o zhes pa'o/ /sha dang Sha dang sa dang ha rnams ni cha gnyis pa'i nang du 'dus par shes par bya'o/ /de'i steng
<p>64a.6</p>pad+ma bri ba ni/ /sa bon dang bcas rgyas par byas/ /zhes pa ni rdo rje de'i steng du pad+ma 'dab ma bzhi pa rang gi sa bon dang bcas par bri'o/ /de steng du yang pad+ma che/ /phyag rgya klad kor gyis mdzes byas/ /'dab ma brgyad pa legs par rdzogs/ /ze bar bcas pa shin tu bzang / /zhes pa ni pad+mo
<p>64a.7</p>de'i steng du yang pad+ma chen po 'dab ma brgyad pa bris te/ phyag rgya klad kor gyis mdzes byas/ /zhes pa klad kor ni stong pa nyid du ston pa'i tshig yin pas yan lag bcu gnyis pa'i rig pa'i rgyal po la bya ste/ yan lag bcu gnyis tshig dgod pa/ /zhes pa dang sbyar ro/ /phyag rgya ni
<p>64b</p>
<p>64b.1</p>gsang ba'i phyag rgya brgyad pa ste/ dkyil 'khor brgyad kyi 'khor rnams kyi/ /zhes pa dang sbyar ro/ /pad+ma steng mche ba dang 'dab ma brgyad kyis bye brag che bas 'og de bas chung bar bya bar mngon te 'dab ma bzhi bar shes par bya'o/ /gnyis su rgyu'i tshe pad+ma yin pas chung bar shes par bya'o/ / 
<p>64b.2</p>pad+ma chen po 'dab ma brgyad pa ni ye shes brgyad kyi rang bzhin du sngar bshad pa bzhin no/ /'dab ma rnams ni thams cad la/ /yan lag bcu gnyis tshig dgod pa/ /zhes pa ni yan lag bcu gnyis pa'i rig pa'i rgyal mo'i snying po dang nye ba'i snying por bcas pa'i yi ge zung brgyad
<p>64b.3</p>po rnams 'dab ma brgyad la bri bar bya'o/ /de rnams dbus na mgon bzhugs pa/ /rdzogs pa'i sangs rgyas rkang gnyis gtso/ /dkyil 'khor brgyad kyi 'khor rnams kyis/ /kho ra khor yug yongs bskor ba/ /zhes pa ni pad+ma'i dbus kyi snying po la bcom ldan 'das bzhugs te/ 
<p>64b.4</p>phyag rgya brgyad po rnams kyang bcom ldan 'das kyi kho ra khor yug tu rang gi dkyil 'khor dang sa bon du bcas par pad+ma'i snying po de nyid la bri bar bya'o/ /snying rje las byung dkyil 'khor 'di/ /mchog tu shes par bya ba ste/ /zhes pa ni/ mchog ni ston pa'i mchog go/ /snying rje las
<p>64b.5</p>byung zhes pa ni snga ma bzhin no/ /lung bzhin dkyil 'khor rnams dang ni/ /las dang lus dang dngos grub dang / /dgod pa rnams kyang nges pa yis/ /'di las byung bar shes par bya/ /zhes pa ni zhi ba dang rgyas pa la sogs pa'i las rnams kyi dkyil 'khor lugs gzugs
<p>64b.6</p>su dgongs la/ dkyil 'khor gyi sngags kyi lung gzhan dag las bshad pa rnams kyang dkyil 'khor 'di las byung bar shes par bya ste/ de ni bcom ldan 'das rnam par snang mdzad kyi gnas dbang chen gyi dkyil 'khor du shes par bya'o/ /gsang ba ba'i bdag po gzhan
<p>64b.7</p>yang de bzhin gshegs pa rnams kyi dkyil 'khor ni zhes pa nas/ de ni phyogs bcu rnams su song / /zhes pa'i bar gyis bcom ldan 'das kyi shar phyogs su sngar 'das pa'i de bzhin gshegs pa thams cad kyi dkyil 'khor bri ste/ zla ba'i dkyil 'khor 'dra zhing mdog/ 
<p>65a</p>
<p>65a.1</p>ces pa ni bcom ldan 'das kyi gdan pad+ma'i kha dog zla ba'i dkyil 'khor ltar dkar po zhes pa'o/ /dung lta bu yi dbus na ni/ /zhes pa chu'i dkyil 'khor kha dog dung dang 'dra bar shes par bya'o/ /sangs rgyas kun gyi gru gsum pa/ /pad+ma dkar po'i steng na gnas/ /
<p>65a.2</p>zhes pa ni chu'i dkyil 'khor gyi steng na phyag rgya gru gsum pad+ma dkar po'i steng gnas pa bri'o zhes pa'o/ /klad kor bcas pa'i mtshan gyis btab/ /ces pa ni der yi ge a klad kor dang bcas par gzhag ces pa'o/ /rdo rje'i mtshan mas mtshan pa ste/ /zhes pa ni der rdo rje rtse lnga
<p>65a.3</p>pa bris zhes pa'o/ /dpyad mi dgos par kun nas ni/ /'od zer dag ni gnyis bya ba/ /gsang sngags mgon las byung bas su/ /de ni phyogs bcu rnams su song / /zhes pa ni phyag rgya gsum pa de'i gra gnyis nas 'od gnyis byung bar bri ste/ de yang chos kyi sku las longs
<p>65a.4</p>spyod rdzogs pa dang sprul pa'i sku 'byung bar shes par bya'o/ /gsang ba pa'i bdag po gzhan yang / spyan ras gzigs dbang dkyil 'khor ni/ /zhes pa nas/ rig sngags rgyal dang bcas par ni/ /mkhas pas rnam par dgod par bya/ /zhes pa'i bar gyis spyan ras gzigs kyi
<p>65a.5</p>dbang po'i dkyil 'khor bshad pa ste/ kun du gru bzhi lham pa la/ /zhes pa dbang chen gyi dkyil 'khor du bri ba'o/ /dbus su dung 'dra gzhag par bya/ /zhes pa ni de'i dbus su chu'i dkyil 'khor bri ba'o/ /de yi steng du pad+ma ni/ /sa bon bcas byas rgyas par bri/ /zhes
<p>65a.6</p>pa ni chu'i dkyil 'khor de'i steng du pad+ma dkar po sa bon a dang bcas pa bri'o/ /de yi steng du'ang rdo rje che/ /zhes pa ni pad+mo'i steng du rdo rje rtse lnga pa gzhag ces pa'o/ /rdo rje las kyang pad+ma che/ /thams cad sa bon rnams kyis mtshan/ /rang gi sa bon legs par sbyar/ /zhes pa ni rdo rje
<p>65a.7</p>de'i steng du chen po 'dab ma brgyad pa bri ste/ rang gi sa bon dang bcas pa bri zhes pa'o/ /sgrol ma dang ni khro gnyer can/ /zhes pa nas/ khyad par du ni bri bar bya/ /zhes pa'i bar gyis sgrol ma la sogs pa'i 'khor rnams dkyil 'khor der phyag rgya'i gzugs su bris zhes
<p>65b</p>
<p>65b.1</p>pa'o/ /rta mgrin can gyi bya ba ni/ /zhes pa nas/ mkhas pas rnam par dgod par bya/ /zhes pa'i bar ni dkyil 'khor de'i nub phyogs kyi mtha' mar rta mgrin can gyi dkyil 'khor gru gsum pa bri ste/ dkyil 'khor mtshan ma bzang pos btab/ /ces pa ni gru gsum pa dkyil
<p>65b.2</p>'khor gyi mtshan pa zhes pa'o/ /nyi ma 'char ba'i kha dog 'dra/ /zhes pa dkyil 'khor de'i kha dog nyi ma dang 'dra ba'o/ /rig sngags rgyal dang bcas par ni/ /mkhas pas rnam par dgod par bya/ /zhes pa ni dkyil 'khor gru gsum po de rig pa'i rgyal po rta mgrin dang bcas
<p>65b.3</p>par bri ste/ de'i phyag rgya'i gzugs su bri bar shes par bya'o/ /gsang ba pa'i bdag po gzhan yang khyod kyi dkyil 'khor mdor bshad par bya'o zhes pa nas/ rgyal ba'i gtso bo rnams kyis gsungs/ /zhes pa'i bar gyis phyag na rdo rje'i dkyil 'khor bshad pa ste/ phyag na rdo rje
<p>65b.4</p>ni bya ba sgrub pa'i rang bzhin las thams cad pa yin pas dkyil 'khor bzhi char dang ldan par shes par bya'o/ /kun du gru bzhi lham pa la/ /rdo rje'i mtshan ma rnams kyis mtshan/ /thams cad ser po yid du 'ong / /zhes pa ni dbang chen gyi dkyil 'khor dang por bri ba ste snga ma
<p>65b.5</p>bzhin no/ /dbus na pad+ma rab tu gnas/ /de yi dbus su bya ba ni/ /bum pa zla ba'i 'od 'dra ba/ /zhes pa ni dbang chen gyi dkyil 'khor gyi dbus su pad+ma bris te/ pad+ma'i steng du chu'i dkyil 'khor bri'o/ /bum pa ni chu'i dkyil 'khor du shes par bya'o/ /'di ni mtshan ma rnams
<p>65b.6</p>kyis mtshan/ /klad kor gyis kyang rnam par brgyan/ /zhes pa ni dkyil 'khor de rang gi sa bon yi ge ba klad kor dang bcas pa'i mtshan mas mtshan pa'o/ /de'i steng du yang rlung chen ni/ /dbyar gyi char sprin 'dra ba'i mdog /ba dan g.yo ba sngags pas bya/ /klad kor gyis kyang rnam
<p>65b.7</p>par brgyan/ /zhes pa ni chu'i dkyil 'khor de'i steng du rlung gi dkyil 'khor kha dog smug nag dbyar gyi char sprin dang 'dra ba g.yo bzhin pa'i ba dan dang bcas pa bri ste/ klad kor gyis kyang rnam par brgyan/ /zhes pa ni rang gi sa bon yi ge klad kor dang bcas par shes par
<p>66a</p>
<p>66a.1</p>bya'o/ /de'i steng du yang gru gsum pa/ /rab tu 'jigs pa'i gzugs can te/ /'jig par byed pa'i me 'dra ba/ /sum mdo'i ris mtshan mtshan gyis btab/ /ces pa ni rlung gi dkyil 'khor de'i steng du me'i dkyil 'khor gru gsum pa 'jig pa'i bskal pa'i
<p>66a.2</p>me'i kha dog 'dra ba 'jigs 'jigs ltar 'dug pa zhes pa ste/ sum mdo'i rigs mtshan mtshan gyis btab pa ni dkyil 'khor de'i mtshan ma gru gsum pas kyang btab pa'o/ /'bar phreng 'khrigs pa 'jigs 'jigs ltar/ /nyi ma 'char ba'i gzugs 'dra ba'o/ /zhes pa
<p>66a.3</p>ni 'bar ba'i phreng ba kha dog nyi ma 'char ba dang 'dra ba 'jigs pas 'khor bar bya zhes pa'o/ /de yi dbus su pad+ma che/ /zhes pa ni me'i dkyil 'khor de'i dbus pad+ma kha dog dus mtha'i me 'od 'dra ba dmar po gnyis 'dri zhes pa'o/ /pad+ma'i steng du rdo rje ni/ /'bar ba'i phreng ba 'phro
<p>66a.4</p>ba can/ /zhes pa ni pad+ma'i steng du rdo rje kha dog dmar smug tu bri ste 'bar ba ni me'i kha dog yin la/ 'phro ba ni rlung gi shas te/ me dang rlung gnyi ga'i shas yod pas rdo rje dmar smug tu bri ste 'bar ba ni rdo rje me'i kha dog yin la/ hUM zhes bya ba'i sgra dang ldan/ /dam pa sa bon rnams kyis
<p>66a.5</p>mtshan/ /zhes pa ni de'i steng du phyag na rdo rje'i sa bon gyi yi ge hUM gzhag par bya'o/ /dpa' bo khyod kyi dkyil 'khor 'di/ /rgyal ba'i gtso bo rnams kyis gsungs/ /zhes pa ni sngon gyi rgyal ba rnams kyis kyang gsungs zhes pa ste/ dpa' bo zhes pa ni phyag na rdo rje la bod pa'o/ /
<p>66a.6</p>mA ma kI dang lu gu rgyud/ /ces pa nas/ de dag ji ltar rig par bya/ /zhes pa'i bar gyis mA ma kI la sogs pa'i 'khor rnams kyang dbang chen gyi dkyil 'khor gyi nang du bri bar bshad pa ste/ phyag rgya'i dkyil 'khor sa bon dang / kha dog khyad par go rims bzhin/ /de
<p>66a.7</p>dag ji ltar rig par bya/ /zhes pa ni so so'i phyag rgya'i dang sa bon rnams so so'i kha dog ci 'dra ba las/ dkyil 'khor kyang de bzhin du shes par bya ste/ /sngar bshad pa'i rim pa bzhin du bri zhes pa'o/ /de nas gzhan yang rdo rje 'dzin/ /zhes pa nas/ rnam par rgyal
<p>66b</p>
<p>66b.1</p>dang ldan pa'o/ /zhes pa'i bar gyis phyag na rdo rje'i dkyil 'khor gyi 'og logs su nam mkha' dri ma med pa la sogs pa'i rdo rje 'dzin ming gis smos pa bcu gnyis po rnams bris te de rnams kyi dkyil 'khor yang dbang chen la sogs bzhi po bri ste/ de rnams dkyil 'khor
<p>66b.2</p>bshad pa ni/ /dkar po ser po dmar po dang / /nag po yin par yang dag bsgrags/ /zhes pa rdo rje 'dzin bcu gnyis po rnams la dkyil 'khor bzhi po 'di lan gsum du bsgres te rim pa bzhin du sbyar ro/ /de nas gzhan yang phyag rgya'i gzugs/ /rtse gsum pa dang rtse gcig dang / /
<p>66b.3</p>gzhan yang gnyis dang gnyis ma yin/ /phreng ba lta bu'i de bzhin gzhan/ /kha dog bye brag las shes bya/ /zhes pa de rnams kyi phyag mtshan rdo rje rtse gsum pa la yang rnam pa gnyis te/ phyogs gcig rtse gsum pa dang / /phyogs gnyis ka rtse gsum pa'o/ /de bzhin du rtse
<p>66b.4</p>gcig pa yang shes par bya ste/ de bas na kha gnyis pa yang gzung ba'o/ /gnyis ka ma yin pa ni rdo rje tho lum du shes par bya'o/ /phreng ba lta bu'i de bzhin gzhan/ /zhes pa ni rdo rje phreng ba'i phyag rgya ste/ phyag rgya drug po de dag lan gnyis su bsgres pas bcu gnyis po la khyab
<p>66b.5</p>pa'o/ /kha dog bye brag las shes bya/ /zhes pa ni phyag rgya de rnams kyi kha dog dag kyang rdo rje 'dzin pa de dag nyid kyi kha dog ji lta ba bzhin du'o zhes pa'o/ /'di rnams kun kyang mthu chen te/ /rnam par rgyal dang ldan pa'o/ /zhes pa ni rdo rje 'dzin pa de dag gi rjes su bsngags
<p>66b.6</p>pa ste/ gdul dka' ba rnams las rnam par rgyal ba dang ldan no zhes pa'o/ /mi g.yo mgon gyi dkyil 'khor ni/ /zhes pa nas/ blo ldan de yis bri bar bya/ /zhes pa'i bar gyis 'phags pa mi g.yo ba'i dkyil 'khor bshad pa ste/ rlung dang me yi yin par 'dod/ /ces pa ni
<p>66b.7</p>rlung gi dkyil 'khor gyi steng du me'i dkyil 'khor bris nas de'i steng du 'phags pa mi g.yo ba'i phyag rgya ral gri'am zhags pa gang yang rung ba cig rang gi sa bon dang bcas par bri'o zhes pa'o/ /'jig rten gsum las rnam rgyal gyi'ang / /bye brag tu ni rlung gi dbus/ /zhes
<p>67a</p>
<p>67a.1</p>pa'ang zhes pa'i tshig gis 'phags pa mi g.yo ba'i dkyil 'khor ltar rlung gi dkyil 'khor gyi steng du me'i dkyil 'khor bri zhes pa'o/ /rlung gi dbus zhes pa ni me'i dkyil 'khor gyi steng du rlung gi dkyil 'khor bris te/ de'i dbus su rdo rje'i phyag rgya rang gi mtshan
<p>67a.2</p>ma dang bcas par bri zhes pa'o/ /gnas gsum dag la 'dug pa'o/ /zhes pa ni rlung gi dkyil 'khor gnyis dang me'i dkyil 'khor gcig ste gsum la 'dug ces pa'o/ /gsang ba pa'i bdag po gzhan yang zhes pa nas/ mdor na sa bon dang ldan par bya/ zhes pa'i bar
<p>67a.3</p>gyis nam mkha'i spyan gyi dkyil 'khor bshad pa ste/ dbang chen gyi dkyil 'khor ni snga ma bzhin no/ /lha mo de'i kha dog kyang ser por bya ste/ pad+ma'i steng du bzhugs pa'o/ /der yang gtsug tor gzhag pa ni/ /cha gsum la ni gnas par bya/ /zhes pa ni dbang chen gyi dkyil 'khor gyi
<p>67a.4</p>steng du pad+ma bri ste/ pad+ma'i steng du gtsug tor cha gsum dang ldan pa bri'o zhes pa'o/ /dbu ma'i cha ni bor nas ni/ /de yang spyan ni bri bar bya/ /zhes pa ni gtsug tor gyi phyag rgya de'i smad sum gnyis bor la stod kyi sum cha'i nang du spyan gyi phyag rgya bri'o/ /rang gi 'od 'bar dbus na
<p>67a.5</p>gnas/ /zhes pa ni gtsug tor gyi phyag rgya de 'od 'bar ba'i dbus na gnas par bya'o zhes pa'o/ /mdor na sa bon dang ldan par bya/ /zhes pa ni yum de'i sa bon gyi yi ge dang bcas par bya zhes pa'o/ /byang chub sems dpa' thams cad kyis/ /zhes pa nas/ re ba thams cad
<p>67a.6</p>rdzogs byed pa'o/ /zhes pa'i bar ni byang chub sems dpa' rnams kyi phyag rgya yid bzhin gyi nor bu ni chu'i dkyil 'khor gyi steng du bris zhes pa'o/ /de nas shAkya seng ges yang / /zhes pa nas/ go rims bzhin du gzhag par bya/ /zhes pa'i bar ni dkyil 'khor gyi snam bu
<p>67a.7</p>gnyis pa la shAkya thub pa dbang chen gyi dkyil 'khor la bzhugs pa bri ste gzhan ni snga ma bzhin no/ /dbang chen gyi dkyil 'khor gyi steng du pad+ma ser po bzhag ste pad+ma'i steng du lhung bzed dam/ chos gos sam/ 'khar gsil gsum las gang yang rung ba gzhag ste/ de yang
<p>67b</p>
<p>67b.1</p>'bar ba dang bcas pa'i rdo rjes mtshan par bya'o zhes pa'o/ /gtsug tor lnga po gang bsgrags pa/ /zhes pa nas/ kha dog bye brag las shes bya/ /zhes bya ba'i gtsug tor lnga po rnams kyi phyag rgya bri bar bshad pa ste/ de dag gi dkyil 'khor ni so so'i kha dog ci 'dra ba dang
<p>67b.2</p>sbyar bar bya ste/ kha dog kyang dkyil 'khor snga mar bshad zin to/ /mdzod spu'i yid bzhin nor bu bzhin/ /zhes pa ni mdzod spu'i phyag rgya yid bzhin gyi nor bu bri zhes pa ste/ dkyil 'khor yang de nyid kyi kha dog ci 'dra ba dang sbyar ro/ /spyan gyi yang ni 'di nyon cig /gtsug tor thams
<p>67b.3</p>cad ser po ste/ /rdo rje'i mtshan mas mtshan par bya/ /zhes pa ni sangs rgyas spyan gyi phyag rgya gtsug tor ser po bris te/ rdo rje'i mtshan ma dang bcas pa bri'o zhes pa'o/ /de'i kha dog ser po yin pas dbang chen gyi dkyil 'khor du bri bar shes par bya'o/ /gzhan gyis mi thub ma
<p>67b.4</p>yi ni/ /lag pa ngo mtshar pad+ma can/ /zhes pa ni lha mo gzhan gyis mi thub pa'i phyag rgya lag pa khu tshur bcangs pa 'dra ba pad+mo thogs par bri'o/ /gzhan gyis mi thub ces bya ba'i/ /kha chen pad+ma gnag la gnas/ /zhes pa ni gzhan gyis mi thub pa zhes bya ba'i rig pa'i rgyal
<p>67b.5</p>mo'i phyag rgya pad+ma nag po'i steng na gnas pa bri bar bya'o/ /gtsang mar gnas pa gang grags pa/ /zhes pa nas/ cho ga rgyas par bri bar bya/ /zhes pa'i bar gyis gnas gtsang ma rnams kyi phyag rgya bri bar bshad pa ste/ sems pa'i lag pa ni thal mo 'gram pa la brten pa ste/ 
<p>67b.6</p>dkyil 'khor du bri ba na 'gram pa mi bri bar thal mo 'ba' zhig gyen du shor du 'dug pa bri'o/ /dge ba'i lag ni mi 'jigs pa sbyin pa'i lag pa bri'o/ /'dzum pa'i lag pa ni kha 'gram nas 'dren pa lta bu bri'o/ /lag na me tog ni srin lag dang mthe bong gnyis sprad pa bri'o/ /nam mkha'i
<p>67b.7</p>lag pa ni lag pa bsgreng bar bri'o/ /sa yi lha mo'i bum pa ste/ /chu yi dkyil 'khor rdo rjes mtshan/ /zhes pa ni sa bdag gi phyag rgya bum pa chus gang ba rdo rjes brgyan par bri zhes pa'o/ /gnyer ba'i lag pa me yi ste/ /drang srong rnams dang bcas par bri/ /zhes pa ni sa
<p>68a</p>
<p>68a.1</p>'od srungs zhes pa la sogs pa'i drang srong ming gis smos pa rnams dang lhan cig tu bris pa ste/ rig byed lag pa zhes pa ni smrang 'don pa'i lag pa ltar mthe bo sor mo'i tshigs su 'bog pa ni drang srong rnams kyi phyag rgya'o/ /gshin rje'i be con bri ba ni/ /rlung gi
<p>68a.2</p>dkyil 'khor nang na 'dug /ces pa ni gshin rje'i be con rlung gi dkyil 'khor du 'dug pa bri zhes pa'o/ /'chi bdag gi ni dril bu yin/ /zhes pa nas/ ji ltar rigs par bri bar bya/ /zhes pa'i bar gyis gshin rje'i 'khor 'chi bdag dang dus mtshan mo la sogs pa ming gi
<p>68a.3</p>smos pa rnams kyi phyag rgya rlung gi dkyil 'khor gyi nang du tha ma bya rog dang bya rgod la sogs pas bskor bar bri'o/ /bden bral gyi ni ral gri bri/ /zhes pa nas/ chu lha yin par shes par bya/ /zhes pa'i bar du khyab 'jug la sogs pa ming gis smos pa rnams kyi phyag rgya
<p>68a.4</p>yang ji skad smos pa bzhin du bri bar bshad do/ /de dag la sogs pa'i dkyil 'khor dngos su ma smos pa rnams kyang so so'i kha dog dang gzugs kyi dkyil 'khor yang sngar bshad pa dang sbyar bar bya'o/ /gzhan yang mchog sbyin rdo rje yi/ /zhes pa nas/ ut+pal rnams kyis
<p>68a.5</p>khebs par bya/ /zhes pa'i bar gyis dkyil 'khor gyi snam bu gsum pa la 'phags pa 'jam dpal gyi dkyil 'khor bri bar bshad pa ste/ kun du gru bzhi lham pa la/ /rdo rje'i mtshan mas mtshan pa ste/ /zhes pa ni dbang chen gyi dkyil 'khor de snga ma bzhin no/ /de yi dbus
<p>68a.6</p>su bya ba ni/ /dkyil 'khor me las byung ba'o/ /zhes pa ni dbang chen gyi dkyil 'khor de'i dbus su me'i dkyil 'khor bri'o/ /de'i dbus phyag rgya bzhag pa ni/ /ut+pal zhes bya gzugs bzang ba/ /zhes pa ni me'i dkyil 'khor gyi dbus su phyag rgya ut+pal 'dzin pa
<p>68a.7</p>ut+pala'i kha dog nyid du bri'o/ /'jam dbyangs blo dang ldan pa yis/ /rang gi sngags kyis gzi bskyed pa'o/ /zhes pa ni ut+pal de'i steng du 'jam dbyangs nyid kyi sngags kyi sa bon bzhag ste/ gzengs bstod par bya zhes pa'o/ /de yi gnas ni cho ga bzhin/ /rang gi
<p>68b</p>
<p>68b.1</p>sa bon nyid kyis btab/ /ces pa ni dbang chen dang me'i dkyil 'khor la so so'i sa bon a dang ra cho ga bzhin du gzhag ces pa'o/ /mtha' ma kho ra khor yug tu/ /ut+pal rnams kyis khebs par bya/ /zhes pa ni dkyil 'khor de'i mtha' ut+pa las bskor bar bya'o/ /de yi dbus
<p>68b.2</p>su bri ba ni/ /zhes pa nas/ ut+pa la kha ma bye bar zhes pa'i bar du dra ba can gyi 'od la sogs pa'i phyag rgya ji skad smos pa bzhin du bri zhes pa'o/ /'jam dbyangs blo dang ldan pa yi/ /mngag gzhug mar ni gang grags pa/ /zhes pa nas/ de dag thams cad ut+pa la'i/ /
<p>68b.3</p>mtshan ma dag gis mtshan par bya/ /zhes pa'i bar ni skra can ma la sogs pa'i mngag gzhug ma rnams kyi phyag rgya ji skad du smos pa rnams la ut+pa la'i mtshan mas btab ste bri'o/ /ji skad gsungs pa'i phyag brnyan ma/ /de dag phyag rgya khaD+ga ri/ /zhes pa ni 'phags pa 'jam
<p>68b.4</p>dpal gyi phyag brnyan ma sngar ji skad du bshad pa rnams kyi phyag rgya khaD+ga ri zhes bya ba gri gug 'dra ba rnams bri'o/ /lho yi phyogs su nan tan du/ /sgrib pa rnams sel brtson 'grus che'i/ /zhes pa nas de dag thams cad kyang pad+ma la gnas shing dkyil 'khor gyi nang du chud par bya'o
<p>68b.5</p>zhes pa'i bar ni sgrib pa thams cad rnam par sel ba 'khor dang bcas pa'i phyag rgya ji skad du smos pa rnams bri bar gsungs pa ste lag pa snying gar gzhag pa ni lag pa 'ba' zhig gzhag pa 'dra bar bri bar bya'o/ /de dag thams cad kyang pad+ma la gnas shing dkyil 'khor gyi nang du
<p>68b.6</p>chud par bya'o zhes pa ni 'phags pa 'jam dpal dra ba can gyi 'od man chad dkyil 'khor dngos su ma smos pa thams cad dkyil 'khor gong ma'i nang du pad+mo'i steng du bri'o zhes pa'o/ /byang phyogs su sa'i snying po'i phyag rgya ni/ /zhes pa nas/ phyag rgya'i gzugs su 'dir bshad do/ /
<p>68b.7</p>zhes pa'i bar ni sa'i snying po'i dkyil 'khor bshad pa ste/ dbang chen dkyil 'khor nang gnas pa/ /zhes pa ni dbang chen ni snga ma bzhin la/ stan ni snga ma bzhin du gzhag /ces pa ni dbang chen gyi dkyil 'khor de'i dbus su stan snying rje chen po 'byung ba'i dkyil 'khor du
<p>69a</p>
<p>69a.1</p>bshad pa bzhin du bri zhes pa'o/ /de'i steng pad+ma chen po ste/ kha dog kun ldan 'bar bar bcas/ /zhes pa ni gdan de'i steng du pad+ma 'dab ma brgyad pa bri ste/ kha dog kun ldan ni dkar po ser po dmar po sngon po dang / kha dog de rnams las gzhan du sbyar ba
<p>69a.2</p>ljang gu la sogs pa gsum dang / brgyad de pad+ma 'dab ma brgyad pa kha dog sna tshogs rnams su bya'o/ /de'i steng ba dan chen po ste/ /rtse la rin chen chen po gzhag /ces pa ni pad+ma'i steng du ba dan gyi rtse la rin po che gzhag pa bri zhes pa'o/ /de yi gzugs kyi mchog yin te/ /
<p>69a.3</p>phyag rgya'i gzugs su 'dir bshad do/ /zhes pa ni sa'i snying po de'i gzugs phyag rgya'i gzugs su bshad pa yin zhes pa'o/ /de yi 'khor ni grangs med pa/ /gtso bo yon tan mtha' yas te/ /zhes pa nas phyag rgya thams cad kyang dkyil 'khor gyi nang du chud par bya'o zhes
<p>69a.4</p>pa'i bar ni sa'i snying po'i 'khor mtha' yas shing / grangs med pa rnams kyi phyag rgya bri bar bshad pa ste/ sa 'dzin gyis ni rdo rje kha gnyis pa rin po che'i steng ni 'dug pa'o zhes pa ni rdo rje'i ya thog ma thog gnyis ka rtse mo can zhes pa ste/ de ltar rdo rje de bye brag tu che bas na rdo
<p>69a.5</p>rje gong ma gnyis bo phyogs re re na rtse gsum pa dang / rtse gcig par shes par bya'o/ /phyag rgya thams cad kyang dkyil 'khor gyi nang du chud par bya'o zhes pa ni phyag rgya de dag thams cad kyang dbang chen gyi dkyil 'khor gyi nang du chud par bya'o zhes pa'o/ /nub phyogs su
<p>69a.6</p>nam mkha'i snying po'i phyag rgya ni zhes pa nas rim par phye ba rgyas pa'i bar ni nub phyogs su nam mkha'i snying po 'khor dang bcas pa'i phyag rgya ji skad smos pa'i rnam par bri bar shes pa'o/ /de la dkyil 'khor 'dir lha rnams kyi kha dog dang dbyibs gsal bar ma gsungs pa
<p>69a.7</p>rnams ni dkyil 'khor gong ma gnyis su bshad pa'i kha dog dang dbyibs su blta bar bshad par bya'o/ /dkyil 'khor gong ma dag tu kha dog la sogs pa zhib tu ma bshad pa yang dkyil 'khor 'og ma 'dir lha so so'i dkyil 'khor ji skad bshad pa las de rnams kyi kha
<p>69b</p>
<p>69b.1</p>dog kyang de bzhin du shes par bya'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ gsang ba'i dkyil 'khor rim par phye ba rgyas pa'o// //de nas yang bcom ldan 'das kyis gsang ba'i dkyil 'khor
<p>69b.2</p>du 'jug pa'i cho ga gsungs pa zhes pa nas/ dam tshig ces ni gzhan mi bya/ /zhes pa'i bar gyis gsang ba'i dkyil 'khor du bcug nas dbang bskur ba'i cho ga bshad de/ dkyil 'khor du 'jug pa'i rim pa lnga de nub mo lhag par gnas shing sdom pa bzung ba la sogs
<p>69b.3</p>pa dang / dkyil 'khor du 'jug pa'i tshe bsrung zhing chus bsang gtor bya ba dang / byang chub tu sems bskyed pa la sogs pa dkyil 'khor snga mar bshad pa sbyin no/ /khyad par du ni dkyil 'khor gyi sgo khyud kyi nang du slob ma snga ma bzhin du gzhag ste slob dpon yang snga ma bzhin
<p>69b.4</p>du rang gi ting nge 'dzin la gnas nas slob ma'i snying gar yi ge ra bsams te yi ge de'i sgra'i de kho na nyid chos thams cad rdul dang bral ba la dmigs nas slob ma de'i lus rdul phran la sogs par bshig ste rdul phran de dag kyang mi dmigs par byas pas yi ge ra'i sgra las
<p>69b.5</p>slob ma'i lus don dam par stong par bya'o/ /de ltar bsams nas yi ge ra'i me des slob ma'i lus bsregs te thal bar gyur par bsam mo/ /de ltar stong par gyur pa dang / de'i gnas su slar yang yi ge a bsams te/ a las bcom ldan 'das kyi skur gyur
<p>69b.6</p>par bsam mo zhes pa ni 'dus pa'i don to/ /yan lag gi don yang bshad par bya ste/ kun du bslabs pa'i sngags pa ni/ /zhes pa slob dpon snying rje chen po 'byung ba dang yi ge 'khor lo bskor ba'i dkyil 'khor gnyis po bri ba dang dbang bskur ba dang bzlas pa dang bsgrub
<p>69b.7</p>pa la sogs pa'i cho ga bslabs te lobs par gyur pas mkhas pa zhes bya'o/ /gsang ba'i dkyil 'khor la mkhas pas/ /zhes pa ni dkyil 'khor gong ma gnyis las mkhas pa 'ba' zhig ma yin gyi/ gsang ba'i dkyil 'khor la yang bri ba dang dbang bskur
<p>70a</p>
<p>70a.1</p>ba la sogs pa'i cho ga rnams la mkhas pas shes pa ste/ mdor na dkyil 'khor gong ma gnyis su dbang bskur ba'i slob dpon gyi las 'di rnams bya'o zhes pa'o/ /de tshe slob ma'i sdig pa kun/ /cho ga bzhin du bsreg par bya/ /zhes pa ni dang po gleng ba'i
<p>70a.2</p>tshig ste sdig pa kun zhes pa ni sems kyi rgyud la mi dge ba'i bag chags bsags pa'i mi 'dod pa'i rnam par smin pa brta bar byed pa la bya ste/ slob ma'i sdig pa de 'og nas 'byung ba'i cho gas bsreg ces pa'o/ /ci nas slar yang mi skye bar/ /de yi 'tsho ba'ang bsreg par
<p>70a.3</p>bya/ /bsregs te thal bar gyur nas kyang / /zhes pa ni gong du sdig pa bsreg par bya zhes smos pa de ji ltar bsreg pa gsal bar gsungs pa ste/ de'i 'tsho ba zhes pa slob ma de'i phung po lnga la bya'o/ /ci nas slar yang mi skye bar/ /zhes pa ni phung po lnga po de ltar
<p>70a.4</p>bsregs te stong par byas pa de nyid kyi tshe na slob ma de'i phung po lnga yod pa'i 'du shes mi skye bar bya zhes pa'o/ /bsregs te thal bar gyur nas kyang / /zhes pa ni sreg pa yang lhag ma dang bcas pa ma yin gyi shin tu tshig nas stong pa nyid du gyur par bya'o zhes pa'o/ /de ni slar
<p>70a.5</p>yang gso bar bya/ /zhes pa ni de ltar stong pa nyid du brtan par gyur nas 'og nas 'byung ba'i tshig gis slob ma de ltar rnam par snang mdzad kyi gzugs su sbyar ro zhes pa'o/ /de ltar slob ma de'i 'tsho ba bsreg go zhes spyir smos pa tsam du zad kyi/ gang gis sreg ji ltar sreg
<p>70a.6</p>snyam pa la/ /yi ge yis ni mi 'gyur bsreg/ /ces bya ba gsungs te/ yi ge yis ni zhes pa ni yi ge ra des sngar smos pa bzhin du slob ma'i phung po lnga po de bsreg go zhes pa'o/ /ak+Sha ra ni mi 'gyur ba de/ /phung po lnga po slar mi skye bar stong par gyur pa las gzhan du mi
<p>70a.7</p>'gyur bar ting nge 'dzin gyis brtan par bya'o zhes pa'o/ /'tsho bas slar yang gso bar bya/ /'tsho bas thams cad gsos nas ni/ /zhes pa ni tshig snga ma nyid 'grel pa yin te/ slob ma'i 'tsho ba phung po lnga po stong par gyur pa las yi ge a 'tsho bar gyur pa des slar yang sangs rgyas
<p>70b</p>
<p>70b.1</p>kyi skur gong du smos pa'i tshul du 'gyur zhes pa'o/ /kun du dag pa ni dkar po yin la/ dri ma med pa ni gsal ba ste/ /sangs rgyas kyi sku dkar zhing gsal bar 'gyur zhes pa'o/ /yan lag bcu gnyis tshig rnams kyi/ /de yi snod la dgod par bya/ /zhes pa ni yan lag bcu
<p>70b.2</p>gnyis kyi tshig rnams de'i gdan pad+ma la dgod par bya zhes pa'o/ /byang chub sems dpa' skyob rnams dang / /zhes pa nas/ 'jig rten rnams kyis bskur ba yin/ /zhes pa'i bar ni sangs rgyas dang byang chub sems dpa' dang / nyan thos dang rang sangs rgyas dang 'jig rten pa rnams
<p>70b.3</p>kyang dam tshig 'di la mos pa dang ldan par rigs so zhes pa'o/ /gsang ba'i dkyil 'khor dbus gnas pa'i/ /dam tshig 'di ni sus rig pa/ /rgyud rnams kun du zhugs pa dang / /dkyil 'khor kun la dbang ba yin/ /zhes pa ni gsang ba'i dkyil 'khor gyi dbus su 'di lta
<p>70b.4</p>bu'i ting nge 'dzin gyi tshul bstan pa'i rgyud thams cad kyi dkyil 'khor du zhugs pa dang 'dra ste/ thams cad kyi dam tshig can du 'gyur ba dang / dkyil 'khor thams cad kyang bri ba la dbang ngo zhes pa'o/ /sngags 'chang de ni nga dang 'dra/ /zhes pa ni gong du slar gsos nas dkar
<p>70b.5</p>zhing gsal bar bya zhes spyir smos pa tsam du zad la/ /tshig 'dis ni bcom ldan 'das rnam par snang mdzad kyi gzugs nyid du bya zhes pa'o/ /dam tshig ces ni gzhan mi bya/ /zhes pa ni ting nge 'dzin de lta bur ma byas te log par gzhan du byas na dam tshig can du mi bya zhes
<p>70b.6</p>pa'o/ /dam tshig ces pa ni skabs 'dir stong pa nyid kyi ting nge 'dzin rtog pa la bya la/ ting nge 'dzin de yang dang po bsreg pa ni 'jug pa'i sems so/ /bsregs nas stong ba'i rang bzhin du gnas te mi 'gyur ba ni gnas pa'i sems so/ /de nas gsos te bcom ldan
<p>70b.7</p>'das kyi skur bsgyur ba ni sdang ba'i sems su shes par bya'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ gsang ba'i dkyil 'khor du 'jug pa'i rim par phye ba rgyas pa'o// //da ni gsang ba'i phyag
<p>71a</p>
<p>71a.1</p>rgya brgyad po bshad par bya ste/ phyag rgya 'di rnams kyang sngags pa lha'i gzugs su bsgyur ba de brtan por bya ba'i phyir sbyar te/ lha'i gzugs su bsgyur ba yang rnam pa gnyis te/ de bzhin gshegs pa'i skur bsgyur ba dang byang chub sems dpa'i skur
<p>71a.2</p>bsgyur ba'o/ /bcom ldan 'das kyi skur bsgyur ba'i tshe na yang gsang ba'i phyag rgya 'og nas 'byung ba rnams kyi gdan dang 'od la sogs pa 'og nas ji ltar 'byung ba'i rim pa bzhin du bya'o/ /byang chub sems dpa' la sogs gzhan gyi gzugs su bsgyur na yang phyag rgya
<p>71a.3</p>de rnams kyis byin gyis brlabs na brtan par 'gyur ro/ /de bzhin gshegs pa'i skur bsgyur ba la phyag rgya 'di rnams kyis byin gyis brlabs na phyag rgya 'di rnams de bzhin gshegs pa'i phyag rgya yin pa'i phyir/ de bzhin gshegs pa nyid kyi rang bzhin du 'gyur ro/ /
<p>71a.4</p>de la lha'i sku yongs su rdzogs par bya ba yang rnam pa gnyis te/ gnas rdzogs par bya ba dang lus rdzogs par bya ba'o/ /gnas rdzogs par bya ba ni rdo rje mi shigs pa'i phyag rgya dang pad+ma'i sbubs kyi phyag rgya gnyis so/ /lhag ma drug gis ni lus rdzogs par bya
<p>71a.5</p>ba'o/ /de rnams ni rnam pa gsum du dbye ste/ lus dang ngag dang yid rdzogs par byed pa'o/ /de la lus rdzogs par byed pa ni yan lag thams cad 'byung ba'i phyag rgya dang / gzi brjid 'byung ba'i phyag rgya'o/ /gzungs kyi phyag rgya dang bcom ldan 'das kyi chos
<p>71a.6</p>gnas pa'i phyag rgya gnyis ni sems rdzogs par byed pa'o/ /sangs rgyas kyi gsung dbyangs bkod pa'i rgyan gyi phyag rgya ni ngag rdzogs par byed pa'i phyag rgya'o/ /bcom ldan 'das kyi rnal 'byor 'dzin pa'i phyag rgya ni ting nge 'dzin gyi rnal 'byor rdzogs par byed pa'o/ /
<p>71a.7</p>de rnams sbyar bar bya ba'i rim pa yang thog mar rdo rje mi shigs pa'i phyag rgyas bdag gnas pa'i gzhi dang dbang chen gyi dkyil 'khor rdo rje'i gdan du byin gyis brlabs te/ de nas dam tshig gi phyag rgya bcings nas bdag dang gnas srung ba dang / mchod pa bya ba dang rdo rje
<p>71b</p>
<p>71b.1</p>sems dpar byin gyis brlab pa la sogs pa ji skad gsungs pa rnams rim pa bzhin du byas la/ de nas de'i 'og tu ji skad bshad pa'i rim gyis bdag nyid lha'i skur bsgyur te/ dang por pad+ma'i sbubs kyi phyag rgyas pad+ma'i gdan byin gyis brlabs la/ yan lag thams
<p>71b.2</p>cad 'byung ba'i phyag rgyas lha'i skur brtan par byin gyis brlabs nas/ de nas gzi brjid 'byung ba'i phyag rgyas 'od kyi dkyil 'khor byin gyis brlabs te/ de nas gzungs kyi phyag rgyas chos mi brjed pa'i dran pa brtan par byin gyis brlab po/ /de nas sangs rgyas kyi gsung
<p>71b.3</p>dbyangs bkod pa'i rgyan gyis phyag rgyas ngag byin gyis rlabs nas/ de nas chos gnas pa'i phyag rgyas de bzhin nyid kyi chos nyid brtan par byin gyis brlabs nas/ de'i 'og tu rnal 'byor 'dzin pa'i phyag rgyas ting nge 'dzin brtan par byin gyis brlab po/ /de dag ni bsdus
<p>71b.4</p>pa'i don to/ /yan lag gi don ni/ de nas bcom ldan 'das rnam par snang mdzad kyis thams cad dang ldan pa'i 'khor gyi dkyil 'khor la gzigs nas zhes pa ni snga ma bzhin no/ /byang chub sems dpa' phyag na rdo rje la bka' stsal pa zhes phyag na rdo rjes ma gsol bar
<p>71b.5</p>bcom ldan 'das nyid 'chad pa ni phyag rgya de'i che ba'i bdag nyid bstan pa'i phyir te/ de rnams sangs rgyas bcom ldan 'das kyi spyod yul yin gyi/ byang chub sems dpa' la sogs pa gzhan rnams kyi spyod yul du ma gyur pas phyag na rdo rjes kyang de bshad du gsol zhes ma
<p>71b.6</p>gsol to/ /gsang ba'i phyag rgya zhes pa ni dam tshig med pa dang dbang ma bskur ba la sogs pa kun la mi bstan pa'i phyir ro/ /gsang ba dang bcas pa zhes pa ni rdo rje gdan dang pad+ma dang 'od kyi dkyil 'khor la sogs pa lha rang gi gzugs su mi bstan par lag pa'i phyag
<p>71b.7</p>rgyar bstan pa'i phyir ro/ /lha'i gnas byin gyis rlob par gyur pa zhes pa lha'i gnas ni rdo rje'i gdan dang pad+ma ste/ der lha rnams gnas par 'gyur bas na rdo rje mi shigs pa'i phyag rgya dang pad+ma'i phyag rgya gnyis la bya'o/ /gnyis su na phyag rgya brgyad char la bya ste/ phyag rgya de
<p>72a</p>
<p>72a.1</p>rnams kyis byin gyis brlabs na rang gi lus la lha gnas par 'gyur ba'i phyir ro/ /rang gi gsang sngags kyis mtshan pa/ /zhes pa ni phyag rgya de dag so so'i sngags sogs 'og nas 'byung ba'i mtshan ma rnams gyis btab ste/ phyag rgya de bcing ba na sngags kyang
<p>72a.2</p>der bsam mo zhes pa'i don to/ /dkyil 'khor dang ldan par zhes pa ni phyag rgya de dag so so'i dbang chen la sogs pa ji ltar 'og nas 'byung ba dang ldan pa zhes pa ste/ rang rang gi dkyil 'khor rnams phyag rgya nyid kyi nang du bsams la/ rdo rje dang pad+ma'i gdan dang / 'od kyi
<p>72a.3</p>dkyil 'khor la sogs pa ni so so'i gnas su yang ldan par bsam mo zhes pa'i don to/ /rang gi lha'i tshul du rnal 'byor du bya ba zhes pa ni zhi ba dang rgyas pa dang rab dang 'bring la sogs pa'i bsgrub pa'i bya ba rnams la rang gi lha nyid kyi rnal 'byor du byas pa la phyag rgya 'di rnams
<p>72a.4</p>dang ldan zhes pa'o/ /byang chub sems dpa'i spyad pa spyod pa rnams cho ga bdag nyid lha'i gzugs su bsgyur ba la phyag rgya 'di rnams kyi ji skad bshad pa'i rim pa bzhin du so so'i byin gyis brlabs na lha'i gzugs su bstan par 'gyur ro zhes pa'o/ /shes nas kyang rang gi lha'i
<p>72a.5</p>tshul du gnas nas dngos grub thob par 'gyur ba zhes pa ni de'i skur bsgyur te phyag rgya de rnams kyis byin gyis brlabs nas brtan par byas pa tsam gyis cho ga ma yin gyi/ rang gi lha'i bya ba zhi ba dang rgyas pa rab dang 'bring la sogs pa'i grub pa dang las rnams bsgrubs na 'grub
<p>72a.6</p>par 'gyur ro zhes pa ste/ de lta bu yod de zhes 'brel to/ /rdo rje mi shigs pa'i phyag rgya dang / pad+ma'i sbubs kyi phyag rgya dang / sangs rgyas kyi gsung dbyangs bkod pa'i phyag rgya bcings pa na phyag rgya snga ma las shes pa ni de dag gsum char yang gzi brjid 'byung ba'i phyag
<p>72a.7</p>rgya la snyeg par shes par bya'o/ /de bzhin du gzungs kyi phyag rgya la sogs pa phyag rgya gsum po la phyag rgya snga ma las shes pa ni yan lag thams cad 'byung ba'i phyag rgya las shes par bya'o/ /gzungs kyi phyag rgya'i dkyil 'khor 'ja' 'dra ba mtshan ma thams cad
<p>72b</p>
<p>72b.1</p>dang ldan pa rdo rje ba dan phyar ba zhes pa la gzungs ni rdo rje'i gdan dang pad+ma dang 'od kyi dkyil 'khor la sogs pa'i dngos po ji ltar bsam pa rnams mi brjed par byas na mthu thams cad dang ldan par dgongs pas 'ja' dang 'dra bar dkyil 'khor bzhi char gyi kha dog dang ldan pa'o/ /
<p>72b.2</p>mtshan ma thams cad dang ldan pa ni dkyil 'khor so so'i mtshan ma rdo rje dang pad+ma rdo rje pad+ma la sogs pa dang ldan pa'o/ /rdo rje ba dan phyar ba ni dkyil 'khor de'i dbyibs 'ja' 'dra bas rlung gi dkyil 'khor mtshan ma ba dan rab tu mi g.yo ba bya ba'i phyir rdo rje dang ldan pa'i ba dan no/ /
<p>72b.3</p>chos gnas pa'i phyag rgya'i klad kor gnyis zhes pa ni stong pa dang stong pa'i mtshan ma'o/ /dkyil 'khor ni rnal 'byor 'dzin pa'i phyag rgya'i dkyil 'khor ro/ /nam mkha' ste nam mkha'i kha dog las khyad par du sngo bar bya ba ni ting nge 'dzin gyi mthu thams cad dang ldan pa'i phyir
<p>72b.4</p>rlung gi dkyil 'khor gyi shas che bar bya bar dgongs pa'o/ /gsang ba pa'i bdag po 'di dag ni gsang ba'i phyag rgya ste/ /de bzhin gshegs pa rnams kyis rab tu gsang ba yin pas gzhan su la yang ma sbyin cig ces sbyar te/ dbang bskur ba la sogs pa 'og nas 'byung
<p>72b.5</p>ba'i yon tan ming gis smos pa rnams mi ldan zhing dam tshig med pa su la yang mi sbyin gyi yon tan de rnams kyang ldan pa la ni sbyin no zhes pa'o/ /dbang bskur ba zhes pa ni gsang ba'i dkyil 'khor du dbang bskur ba'o/ /cho rigs btsun pa zhes pa ni bram ze dang rgyal rigs
<p>72b.6</p>rnams la sbyin gyi nye ba la sogs pa rigs ngan pa rnams la mi sbyin no zhes pa'o/ /gnyis su na rigs dang ldan zhes pa ste/ de bzhin gshegs pa'i rigs dang pad+ma'i rigs kyi lha rnams la brten cing de la gnas pa'o/ /gsum du na de bzhin gshegs pa'i rigs la
<p>72b.7</p>sogs pa'i sngags pa'i spyod pa la brtson zhing 'bad pa rnams la zhes pa'o/ /spro ba can zhes pa ni sngags kyi spyod pa la brtson pa zhes pa'o/ /yi dam la brtan pa zhes pa ni ji ltar bsams pa'i don ma grub kyi bar du mi gtong ba'o/ /bla ma la gus pa zhes pa ni bla ma la dad pa'o/ /
<p>73a</p>
<p>73a.1</p>byas pa gzo ba zhes pa ni bla ma la dad cing gus pas ji ltar bstan pa bzhin du yang dag par sbyor zhing nan tan byed pa'i phyir ro/ /gtsang sbra che ba zhes pa ni lus gtsang na sems 'dul bar 'gyur ba'i phyir ro/ /bdag gi lus dang srog la yang mi lta ba zhes pa ni
<p>73a.2</p>las dang bsgrub pa la sogs pa'i sngags kyi spyod pa la lus dang srog kyang mi phongs te de lta bu la phyag rgya de rnams sbyin no zhes pa'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ gsang ba'i phyag rgya brgyad rim par phye ba
<p>73a.3</p>rgyas pa'o// //da ni nang yid kyi dkyil 'khor bri ba'i skabs 'chad de/ yid kyi dkyil 'khor bri ba yang spyir dkyil 'khor gnyis te/ rang bzhin gyi dkyil 'khor dang / gzugs brnyan gyi dkyil 'khor ro/ /de la rang bzhin gyi dkyil 'khor ni rgya che zhing bsam gyis mi
<p>73a.4</p>khyab ste/ mdor bsdus te bstan pa ni yid kyi dkyil 'khor du shes par bya'o/ /gzugs brnyan gyi dkyil 'khor yang ji skad gsungs pa bzhin du rdzogs par dka' ste/ de mdor bsdus pa bstan pa ni rgyud phyi ma las dkyil 'khor bshad pa'o/ /de bas na yid kyi dkyil 'khor 'di'i
<p>73a.5</p>sgo nas sems kyi rang bzhin gyi gsang ba'i dkyil 'khor ji 'dra ba'i tshul shes par 'gyur te/ 'di ni 'jug pa'i sgo lta bur bstan to/ /yid kyi dkyil 'khor de bri ba'i thabs bstan pa'i phyir bcom ldan 'das ting nge 'dzin du bzhugs nas sangs rgyas kyi zhing 'di lag mthil bzhin du
<p>73a.6</p>mnyam par gnas shing / sgo khyud dang rta babs rin po che sna lngas rab tu rnam par spras pas brgyan par bstan pa ste/ de dag thams cad kyang dngos po med pa las sems kyi dbang tsam gyis ji ltar bsams pa bzhin du 'byung bar bstan pa'o/ /de bas na yid kyi dkyil 'khor la
<p>73a.7</p>sogs pa yid kyis bskyed pa thams cad rnal 'byor pas sems mnyam par gzhag pa las bkod pa'i mgon po ji lta bur gyur cig ces bsams nas smon lam btab la/ ting nge 'dzin du zhugs na ji ltar smon pa de ltar 'gyur bar shes par bya'o/ /de ltar yid kyi dkyil 'khor
<p>73b</p>
<p>73b.1</p>bri ba'i thabs bstan pa yang / de nas bcom ldan 'das rnam par snang mdzad chen pos de'i tshe ma 'ongs pa'i 'gro ba rnams la gzigs nas thams cad kyi rjes su 'jug pa zhes bya ba'i ting nge 'dzin la snyoms par zhugs so zhes bya ba la sogs pa yin te/ bcom ldan 'das sngon gyi
<p>73b.2</p>smon lam gyi shugs kyis sems can gyi don mdzad pa la sogs pa lhun gyis grub pa nyid du 'byung bas ting nge 'dzin du 'jug mi dgos mod kyi/ 'on kyang dngos po bstan par bya ba'i ting nge 'dzin du zhugs na/ byang chub sems dpa' kun du bzang po la sogs pa 'dul ba'i
<p>73b.3</p>'gro ba rnams kyis bcom ldan 'das ci'i phyir ting nge 'dzin du zhugs pa dang / zhugs nas ji ltar ston par 'gyur ba la sogs pa shes par 'gyur te/ de'i phyir bcom ldan 'das ting nge 'dzin du 'jug go/ /thams cad kyi rjes su 'jug pa zhes pa ni bcom ldan 'das ting
<p>73b.4</p>nge 'dzin de la zhugs na don dam par chos kyi dbyings kyis kun du khyab par rtog pa dang kun rdzob tu yang sangs rgyas kyi zhing 'di lag mthil bzhin du mnyam par gnas pa la sogs pa gnas kyi khyab par bstan pa rnams khong du chud pa ste/ bcom ldan 'das ting nge 'dzin la zhugs na don
<p>73b.5</p>dam pa dang kun rdzob rtogs pa de dag 'byung ba'i phyir ting nge 'dzin de'i ming thams cad kyi rjes su 'jug pa zhes bya'o/ /ma 'ongs pa'i 'gro ba rnams la gzigs nas zhes pa ni kun du bzang po dang phyag na rdo rje la sogs pa yongs su dag pa'i byang chub sems dpa' rnams kyis ni
<p>73b.6</p>de dag ji lta ba bzhin du mkhyen mod/ ma 'ongs pa'i 'gro ba rnams kyi don du dngos po yod pa ma yin pa las sems kyi dbang tsam gyis rnam pa sna tshogs 'byung bar bstan pa yin no zhes pa'o/ /bcom ldan 'das snyoms par zhugs ma thag tu de nas 'di ltar sangs rgyas kyi
<p>73b.7</p>zhing 'di lag mthil bzhin du mnyam par gnas shing zhes pa ni dkyil 'khor bri ba na sngar sa mtho dman la sogs pa snyoms shing sbyang dgos te de'i tshul bstan pa'o/ /sangs rgyas kyi zhing 'di zhes pa ni mi mjed kyi stong gsum gyi stong chen po'i khams so/ /lag mthil
<p>74a</p>
<p>74a.1</p>bzhin du mnyam par gnas shing zhes pa ni sangs rgyas kyi zhing de ri dang gcong rong la sogs pa med par mnyam par gyur zhes pa ni/ tshig des ma 'ongs pa'i dus kyi 'gro ba rnams nam dkyil 'khor 'dri ba na dkyil 'khor gyis de lag mthil bzhin du
<p>74a.2</p>mnyam par sbyang bar bya ba bstan pa'o/ /sgo khyud dang rta babs rin po che sna lngas rab tu rnam par spras pas brgyan pa zhes pa nas/ sil snyan gyi sgra yid du 'ong zhing snyan pa rnam pa du ma grag pa zhes pa'i bar gyis ni sangs rgyas kyi zhing de mnyam par gyur nas kyang rgyan de dag gis
<p>74a.3</p>brgyan par bstan pa ste/ des ni dkyil 'khor gyi sa de dag bsnyams nas rta babs dang sgo khyud dang gdugs dang ba dan la sogs pas brgyan pa dang ri mo rnams kyis brgyan par bya ba'i thabs bstan pa'o/ /pad+ma'i tshe'u chu dri zhim po yan lag brgyad dang ldan pas yongs su gang ba
<p>74a.4</p>smos pa ni dkyil 'khor gyi nye 'khor du rdzing bu la sogs pa bri bar bya'o/ /yan lag brgyad ni bsil ba dang dang ba dang mngar ba la sogs pa'o/ /byang chub sems dpa' mang po'i bsod nams kyis bsags pa'i stan dang khang pa dang gzhal med khang yid las byung ba dang ldan
<p>74a.5</p>par gyur to zhes pa ni sangs rgyas kyi zhing der pha rol tu phyin pa las byung ba'i byang chub sems dpa' rnams kyi so so'i bsod nams ji tsam las so so'i stan dang khang pa dang lding khang la sogs pa dang ldan pa zhes pa ste/ des kyang dkyil 'khor gyi sa der byang chub sems
<p>74a.6</p>dpa' la sogs pa lha so so'i gnas dang bcas par bya ba bstan to/ /pad+ma'i rgyal po chen po zhes pa nas bsod nams kyi rnam par skyed pa dag byung bar gyur to zhes pa'i bar ni sangs rgyas kyi zhing de'i dbus na pad+ma'i rgyal po chen po la de bzhin gshegs pa bzhugs te/ de
<p>74a.7</p>bzhin gshegs pa'i sku las ye shes kyi sems can chos kyi tshig ston pa sha stag byung ngo zhes pa ste/ de yang dkyil 'khor gyi dbus su bcom ldan 'das rnam par snang mdzad bzhugs pa la de bzhin gshegs pa'i sku las gyur pa'i lha rnams kyis bskor te bzhugs
<p>74b</p>
<p>74b.1</p>par bya ba bstan pa'o/ /de bzhin gshegs pa'i mos pa las byung ba'i chos kyi dbyings rtogs pa'i mtshan mas mtshan pa zhes pa ni pad+ma'i rgyal po de'i bye brag ste/ de bzhin gshegs pa'i mos pa las byung ba ni sngar bshad pa bzhin no/ /chos kyi dbyings rtogs pa zhes
<p>74b.2</p>pa ni de bzhin nyid kyi ye shes dag pa la bya ste/ de'i mtshan mas mtshan pa ni ye shes dag pa de'i mtshan ma yin pas dkar por shes par bya ste/ mdor na de bzhin gshegs pa nyid kyi ye shes dag pa pad+ma'i rgyal po chen por snang ba byin gyis brlab po zhes pa'o/ /de'i dbus na de bzhin
<p>74b.3</p>gshegs pa'i sku bzhugs pa ni de bzhin nyid kyi ye shes chos kyi dbyings kyi mtshan nyid de las bcom ldan 'das rnam par snang mdzad kyi sku dbyung bar bstan pa'o/ /chos kyi dbyings la gzhol ba la zhes pa ni stong pa nyid kyi rang bzhin du gyur pa zhes pa'o/ /de ltar bcom ldan 'das
<p>74b.4</p>stong pa nyid kyi rang bzhin du gyur kyang phung po lhag ma med pa'i mya ngan las 'das pa lta bu ni ma yin gyi/ sngon gyi smon lam gyi shugs kyis rnam par mi rtog bzhin du kun rdzob kyi bya ba thams cad 'byung bar bstan pa'i phyir sems can gyi bsam pa dang mos pa ji lta ba bzhin du mgu
<p>74b.5</p>bar mdzad pa zhes gsungs pa yin no/ /cis kyang mi tshugs pa'i stobs dang ldan pa stobs bcu la mos pa las byung ba zhes pa ni bcom ldan 'das kyi sku las byung ba'i sku de rnams kyi mthu ni ci las mi tshugs pa sha stag ste/ de yang bcom ldan 'das nyid kyi sku tshe kun du sangs rgyas
<p>74b.6</p>pa'i mtshan nyid kyis stobs bcu la mos pa bskyed pas 'bras bu stobs bcu rdzogs par gyur pa las byung ba zhes pa'o/ /kha dog dang dbyibs rnam pa du mas bdag gi sku brgyan pa zhes pa ni sku mang po byung ba dag gi khyad par te/ de dag kha dog dang gzugs sna tshogs dang
<p>74b.7</p>bcas pa zhes pa'o/ /sku mang po de rnams kyang bcom ldan 'das nyid byang chub sems dpa'i spyad pa spyod pa'i tshe bskal pa grangs med par sbyin pa'i pha rol tu phyin pa la sogs pa'i bsod nams kyi tshogs bsags pa'i rgyu las byung bar bstan pa'i phyir/ bskal pa bye ba khrag
<p>75a</p>
<p>75a.1</p>khrig brgya stong du mar zhes pa la sogs pa gsungs pa yin no/ /de dag byung nas thams cad dang ldan pa'i 'jig rten gyi khams rnams su sgra mngon par go bar mdzad cing ched du gleng pa 'di gleng ngo zhes pa ni gong du bcom ldan 'das kyis sangs rgyas kyi zhing lag
<p>75a.2</p>mthil bzhin du mnyam pa la sogs par dngos su snang ba der rtogs pa'i chos rnams bstan pa de nyid rnam grangs kyis 'og nas byung ba'i tshigs su bcad pa rnams kyis bstan pa ste/ de yang / e ma ho sangs rgyas thams cad kyi/ /zhes pa nas/ gang brnyes rnyed pa thob par 'gyur/ /
<p>75a.3</p>zhes pa'i bar gyis so/ /de la e ma ho zhes pa ni ngo mtshar du gyur pa'o/ /sangs rgyas thams cad kyi/ shes rab thabs ni bsam mi khyab/ /ces sbyar te/ shes rab ni chos thams cad bdag med par rtog pa'i rang bzhin yin la/ thabs ni de ltar chos thams cad stong par rtogs
<p>75a.4</p>kyang sems can gyi don du dngos po rnam pa sna tshogs yod par ston pa ste/ de dag ngo mtshar che ste bsam gyis mi khyab pa'o/ /tshig de dag nyid dgrol ba'i phyir/ /gnas med pa ni rtogs gyur nas/ /gnas dang bcas pa'i chos kyang 'chad/ /ces pa la sogs pa gsungs
<p>75a.5</p>te/ shes rab kyis chos thams cad gzung ba dang 'dzin pa'i gnas med pa stong pa nyid du shes nas shes pa'o/ /gnas dang bcas pa'i chos kyang 'chad/ /ces pa ni de ltar shes rab kyis chos thams cad dngos po med par rtogs kyang thabs kyis sems can rnams la phan gdags pa'i
<p>75a.6</p>phyir/ gzung ba dang 'dzin pa'i gnas la sogs pa'i chos rnams dngos po yod par snang ba dngos su ston zhes pa'o/ /gang dag gis ni chos rnams kyi/ /chos kyi mtshan nyid rnyed pa dang / /shes pa zhes pa ni phung po dang khams dang skye mched la sogs pa'i chos rnams kyi
<p>75a.7</p>mtshan nyid gang dag gis mi dmigs par shes pa zhes pa'o/ /des ni 'dren kun gyis/ /gang brnyes rnyed pa thob par 'gyur/ /zhes pa ni de ltar chos rnams dmigs su med par gang gis shes pa des 'dren pa sangs rgyas bcom ldan 'das kyi 'bras bu thob par
<p>75b</p>
<p>75b.1</p>'gyur ro zhes pa ste/ mdor na chos rnams stong pa nyid du rtogs pa de sangs rgyas su 'gyur ro zhes bstan pa yin no/ /de dag gi ched du gleng ba de khyed du glengs nas de dag slar yang de bzhin gshegs pa'i chos kyi sku bsam gyis mi khyab pa la zhugs so zhes pa ni de ltar chos kyi dbyings
<p>75b.2</p>stong pa nyid kyi rang bzhin du mi snang bar gyur pa'o/ /de ltar gsang ba'i dkyil 'khor bri ba'i thabs bcom ldan 'das kyis rang bzhin gyi dkyil 'khor sngar bstan nas/ da ni gsang ba'i dkyil 'khor nyid bri ba'i thabs bshad de de yang / de nas bcom ldan 'das kyis byang chub
<p>75b.3</p>sems dpa' phyag na rdo rje la bka' stsal pa/ rigs kyi bu nang gi dkyil 'khor nyon cig ces pa la sogs pas so/ /'di yang slob ma lhag par gnas pa de nyid kyi nub mo bya bar shes par bya ste/ de'i rim pa yang de la thog mar slob dpon gyis mchod pa'i yo byad 'di dag
<p>75b.4</p>la sogs pa'i dngos po gzhung las 'byung ba bzhin du sta gon byas nas slob ma rnams kyang bsags te phyi rol du bkod la/ de nas slob dpon de dkyil 'khor gyi khang ba'i nang du zhugs te/ sangs rgyas dang byang chub sems dpa' thams cad la phyag byas nas dam tshig
<p>75b.5</p>gi phyag rgya bcings te snying rje chen po'i dkyil 'khor du bstan pa bzhin du mdun du rang bzhin gyi dkyil 'khor so so'i sngags 'bru re'am/ spyi'i snying pos der bsams te/ de nas bdag nyid chos nyid chos kyi dbyings kyi phyag rgya dang sngags kyis byin gyis brlabs pa dang
<p>75b.6</p>chos kyi 'khor lo bskor ba'i sngags dang phyag rgyas rdo rje sems dpar byin gyis brlabs pa dang / rdo rje go cha'i phyag rgya dang bsrung bar bya ste/ de nas las kyi rdo rjer bsgyur nas lha rnams la dam tshig gi phyag rgya bstan te mchod yon phul nas dri dang me tog la sogs pa'i mchod
<p>75b.7</p>pa rnams kyang so sor sngags kyis btab ste dbul ba dang yid kyi mchod pa yang bya'o/ /de ltar phyi nang gi mchod pa la sogs pa byas nas slob dpon de phyir byung la slob ma rnams la dri dang me tog byin te las thams cad pa'i sngags kyis bsrung ba dang / las thams cad
<p>76a</p>
<p>76a.1</p>pa'i sngags kyis btab pa'i skud pa dpung par bcing ba dang so shing sbyin pa rnams byas nas/ de nas sdig pa bshags pa dang lus dbul ba dang sdom pa 'dzin du gzhug ste/ de dag ni lhag par gnas pa'i cho ga'o/ /dkyil
<p>76a.2</p>'khor du gzhug pa'i cho ga yang sgrub pa'i grogs po gzhan yod na des rim pa bzhin du bya la/ med na slob dpon nyid kyis de nyid du slob ma dam tshig gi phyag rgya 'ching du gzhug pa dang chos kyi dbyings kyi phyag rgya dang sngags kyis byin gyis
<p>76a.3</p>brlab pa dang / chos kyi 'khor lo phyag rgya dang sngags kyis byin gyis brlab pa dang / byang chub tu sems bskyed pa la sogs pa rim pa bzhin du bya ste/ de nas slob dpon de ltar mchod pa'i gnas su zhugs te/ sems mnyam par bzhag la snying gar zla ba'i dkyil 'khor
<p>76a.4</p>gyi steng du yi ger kha dog dkar po yid tsam rtsa dmar ba bsams te/ yi ge de'i sgra'i de kho na nyid chos thams cad rdul dang bral ba bsgom pa ni bdag gi lus nyid rdul phra rab la sogs pa'i rim pas bshig ste rdul phran de yang phyogs cha dang bral bas dmigs su med la/ de bzhin
<p>76a.5</p>du rnam par shes pa la sogs pa yang dngos po med par bsgoms te/ zla ba'i dkyil 'khor dang yi ger dang stong par bsam zhing tha ma sgra'i de kho na nyid de yang dmigs su med par bsgoms te stong pa nyid la ji srid 'dod par gnas so/ /de'i 'og tu thog mar rlung gi dkyil 'khor
<p>76a.6</p>dang / de nas chu'i dkyil 'khor dang / de nas gser gyi dkyil 'khor bsam zhing gser gyi dkyil 'khor de'i steng du bdag gi lus lte ba'i 'og man chad kyang gser gyi dkyil 'khor gru bzhi par bsams te de'i steng du pad+mo rtsa ba dang bcas pa snying ga'i bar du phyin par
<p>76a.7</p>bsams la/ de'i dbus na bcom ldan 'das rnam par snang mdzad bzhugs te/ de'i shar phyogs kyi pad+mo'i 'dab ma la de bzhin gshegs pa rin po che'i tog go/ /lho phyogs kyi 'dab ma la de bzhin gshegs pa me tog kun du rgyas pa'i rgyal po'i dbang po'o/ /byang phyogs
<p>76b</p>
<p>76b.1</p>kyi 'dab ma la de bzhin gshegs pa rnga dbyangs can no/ /nub phyogs kyi 'dab ma la de bzhin gshegs pa 'od dpag tu med pa'o/ /shar lho'i 'dab ma la byang chub sems dpa' kun du bzang po'o/ /byang shar gyi 'dab ma la spyan ras gzigs kyi dbang po'o/ /lho nub kyi
<p>76b.2</p>'dab ma la 'jam dpal gzhon nur gyur pa'o/ /nub byang gi 'dab ma byang chub sems dpa' byams pa bsams te bcom ldan 'das rnam par snang mdzad la sogs pa dang byang chub sems dpa' de rnams kyang me tog dor ba la bde ba'i phyir de rnams kun gyi sku bdag gi klad pa'i
<p>76b.3</p>bar du phyin par bsam zhing pad+mo'i ge sar kun la byang chub sems dpa' rnams kyi yum rnams dang sa bcu dang pha rol tu phyin pa drug ting nge 'dzin rnams lha mo'i gzugs su bsam mo/ /pad+mo'i rtsa ba la byang chub sems dpa' phyag na rdo rje bsam zhing de'i drung dang g.yas dang g.yon
<p>76b.4</p>dag tu spyan ras gzigs kyi dbang po'i 'khor rnams dang phyag na rdo rje'i rig pa dang khro bo rnams dang sgo skyong dang khro gnyer la sogs pa rim pa bzhin du bsam mo/ /de'i phyi rim du lha dang klu la sogs pa mang po rnams bsams te de ltar brtan par byas nas yid kyi mchod pa tshul
<p>76b.5</p>bzhin du bya'o/ /de nas de dag thams cad zin pa dang se gol brdab pas brda byas te slob ma rnams mgo bo la me tog 'dor du gzhug go/ /me tog de dag kyang yid la bsam pa'i lha gang gi steng du babs pa ste/ slob ma de la sbyin par bya ste/ de dag ni bsdus pa'i don to/ /
<p>76b.6</p>tshig gi don ni gsang ba pa'i bdag po lus kyis gzhi gang yin pa de chos kyi dbyings kyi rang bzhin gyi sngags dang phyag rgya'i rang bzhin gyi byin gyi rlabs kyis byin du brlab par bya ste/ rang bzhin gyis rnam par dag pa'i phyir ro zhes pa ni mchod pa la sogs pa sngar smos
<p>76b.7</p>pa rnams rim pa bzhin du byas nas bdag gi lus chos kyi dbyings kyi phyag rgya dang sngags kyis byin gyis brlabs te/ stong pa nyid du byos shig ces pa'o/ /de nas bdag las kyi rdo rje sems dpar byin gyis brlabs te zhes pa ni snga ma'i rim pa bzhin du chos kyi
<p>77a</p>
<p>77a.1</p>'khor lo'i phyag rgyas byin gyis brlabs nas las kyi rdo rje sems dpar bsgyur te mchod pa dang slob ma'i cho ga bya ba la sogs pa thams cad gong du smos pa'i rim pa bzhin du bya'o/ /rdul thams cad dang bral ba zhes pa ni de nas slar bdag nyid nang du
<p>77a.2</p>zhugs nas snying gar yi ger bsams te chos thams cad rdul dang bral bar bsgom pa'i rim pa yang snga ma bzhin du bya'o/ /bdag dang sems can dang srog dang 'gro ba dang shed can dang shed las skyes pa dang / byed pa po la sogs pa'i zug rngu'i skyon dang bral la zhes pa
<p>77a.3</p>ni mu stegs can gzhan rnams kyis bdag la sogs pa'i dngos po de rnams kyang dmigs su med par bsgom zhes pa ste/ de dag ni ji ltar rdo shing la sogs pa'i zug rngu dang nyes pa bsal bas phyi rol gyi sbyang ba bzhin du nang gis sbyang ba yang thabs 'di lta bus sbyong
<p>77a.4</p>ngo zhes bshad pa'o/ /gru bzhi la sgo bzhi dang ldan pa nub phyogs kyi sgo rtag tu phye ba sgo khyud dang stegs bus brgyan pa zhes pa ni de ltar stong pa nyid la sogs pa'i ting nge 'dzin byas la de nas rlung dang chu'i dkyil 'khor la sogs pa snga ma bzhin du bsams te/ de'i steng du
<p>77a.5</p>dbang chen gyi dkyil 'khor de'i steng du bdag gi rked pa man chad gser gyi dkyil 'khor gru bzhi par gyur par bsams te/ stegs bu zhes pa ni dbus kyi gzhi'i gdan de nyid la bya la de yang gser gyi kha dog tu bsam mo/ /dbus na pad+ma'i rgyal po chen po yid
<p>77a.6</p>las byung ba 'dab ma brgyad pa sdong bu dang bcas pa ze ba rgyas shing shin tu mdzes par byung ba zhes pa la yid las byung ba zhes pa ni pad+mo ste sngar bshad zin to/ /shin tu mdzes par byung ba zhes pa ni 'dab ma brgyad la sangs rgyas bzhi dang byang chub sems dpa' bzhi rnams
<p>77a.7</p>kyi sku mdog ci 'dra ba dang mthun par kha dog sna tshogs su bya ste/ rin po che'i tog gi kha dog dkar po/ /me tog kun du rgyas pa'i rgyal po'i dbang po'i kha dog ser po/ /rnga dbyangs can gyi kha dog smug nag /'od dpag tu med pa'i kha dog dmar po/ /de
<p>77b</p>
<p>77b.1</p>bzhin du kun du bzang po ni ser po/ /spyan ras gzigs kyi dbang po ni dkar po/ /'jam dpal gzhon nur gyur pa ni ser po/ /byams pa ni dmar por bya'o/ /yang na thams cad kyang kho dag thams cad do zhes pa dang sbyar te chad pa med par shes par bya'o/ /de'i dbus na
<p>77b.2</p>yang de bzhin gshegs pa sku dang gsung dang thugs 'jig rten thams cad las 'das pa zhes pa ni bcom ldan 'das rnam par snang mdzad kyi sku pad+ma'i dbus su bsams pa de mchog tu bzang ba 'jig rten thams cad las 'das pa zhes bya'o/ /sems kyi sa las yang
<p>77b.3</p>dag par 'das pa zhes pa ni sems kyi yul du gyur pa'i gzung ba dang 'dzin pa'i cha spangs zhes pa'o/ /sems kyi rjes su thob pa zhes pa'i stong pa nyid kyi mtshan nyid de so sor rang gis rig pa thob pa zhes pa'o/ /de dag gis ni rang gi don du phun sum tshogs pa bstan
<p>77b.4</p>to/ /'dod pa'i 'bras bu khyad par can stsol ba zhes pas ni gzhan gyi phun sum tshogs pa bstan te sems can rnams la mtho ris dang mya ngan las 'das pa'i 'bras bu rnams sbyin no zhes pa'o/ /de'i shar phyogs su zhes pa nas sdong bu ni phyag na rdo rje'o zhes pa'i bar ni
<p>77b.5</p>sangs rgyas dang byang chub sems dpa' rnams pad+ma'i 'dab ma dang ge sar dag la sngar smos pa'i rim pa bzhin du bsam par bya'o/ /lhag ma ni rgya mtsho chen po'o zhes pa ni dkyil 'khor de'i 'og tu chu'i dkyil 'khor rgya mtsho bsam zhes pa'o/ /mar me me tog bdug spos
<p>77b.6</p>dang / /bshos dang bdug pa yid las byung / /lus can rnams kyi dam tshig phyir/ /thams cad sngags pas bsam par bya/ /zhes pa ni dri dang me tog la sogs pa de dag thams cad sngags pas yid kyis bsam zhes pa'o/ /lus can rnams kyi dam tshig phyir/ /
<p>77b.7</p>zhes pa ni dkyil 'khor te/ sems can rnams dam tshig la gzhug pa'i phyir gzugs brnyan gyi dkyil 'khor rnams rgyas par bri mi nus shing zab cing rgya che ba la mos pa dkyil 'khor 'di bya'o zhes pa'o/ /'og gi sa gzhi thams cad la/ /lha la sogs pa grangs med pa'ang / /
<p>78a</p>
<p>78a.1</p>bdag nyid chen po'i dkyil 'khor 'dir/ /sngags pas nan tan bskyed de bri/ /zhes pa ni bcom ldan 'das bdag nyid chen po'i dkyil 'khor 'dir dbus kyi stegs bu'i 'og gi phyi rim gyis gzhi thams cad du lha dang klu la sogs pa grangs med pa zhes
<p>78a.2</p>pa'o/ /rang gi las ni bdag nyid kyis/ /ra zhes bya bas rnam sbyangs nas/ /sngags pa rnal 'byor stan la 'dug /de bzhin gshegs pa rjes dran zhing / /zhes pa ni rnal 'byor pa de rnams kyi bya ba yang bdag nyid yi ge re stong pa nyid du sbyang ba la sogs pa gong du smos pa'i tshul
<p>78a.3</p>bzhin du byas nas gdod las 'di rnams bya zhes pa'o/ /slob ma rnams kyi spyi bor ni/ /klad kor bcas pa'i a gzhag ste/ /zhes pa ni slob ma dkyil 'khor du 'jug pa'i tshe chos kyi dbyings su byin gyis brlab pa la sogs pa byas nas de dag brtan par bya ba'i phyir/ kun
<p>78a.4</p>du sangs rgyas pa'i snying po aM spyi bor bsam zhes pa'o/ /'jigs pa med pa'i bdag lus la/ /zhes pa nas/ yang na de la rig sngags sbyin/ /zhes pa'i bar ni bdag gis lus la me tog dor nas gang la bab pa'i rig pa de slob ma rnams la sbyin pa'o/ /brtags nas de la
<p>78a.5</p>bstan par bya/ /zhes pa ni dkyil 'khor gyi tshul rnams slob ma la bstan pa'o/ /lus can rnams kyi dam tshig ni/ /zhes pa ni dkyil 'khor 'di'i dam tshig can du bya ba'i phyir ro zhes sngar bshad pa bzhin no/ /'di ni dkyil 'khor gtso bor 'dod/ /ces pa ni stong pa nyid kyi ting nge
<p>78a.6</p>'dzin bsgoms pa las byung zhing phyi rol gyi mtshan ma rnams su mi gtogs pas gtso bo zhes bya'o/ /gsang ba'i dkyil 'khor du gzung ba la 'jug pa la zhes pa ni thog mar gong ma'i nang du bshad zin to/ /rnam par snang mdzad chen po mngon par rdzogs par byang chub pa rnam
<p>78a.7</p>par sprul pa byin gyis rlob pa las/ gsang ba'i dkyil 'khor du gzung ba la 'jug pa rim par phye ba rgyas pa'o// //da ni rig sngags kyi brtul zhugs rim par phye ba 'chad de/ rig pa zhes bya ba ni yang dag pa'i don ji lta ba bzhin du rig pas na de bzhin
<p>78b</p>
<p>78b.1</p>nyid kyi ye shes dang de las byung ba'i sngags dang phyag rgya la yang bya la/ de'i dka' thub ni de dang rjes su mthun pa'i spyod pa ste ji ltar bcom ldan 'das shAkya thub pa dang spyod pa skra dang kha spu bregs pa dang chos gos bgo ba la sogs pa dge slong gi gzugs su spyod pa dang / 'jig
<p>78b.2</p>rten pa rnams kyi yang lha chen po la sogs pa la dad pa'i spyod pa dang tshul 'jig rten na yod pa ji lta ba bzhin du rig pa'i brtul zhugs 'di yang bdag nyid kyi lha'i gzugs ci 'dra ba dang rjes su mthun par spyod pa dang / stong pa nyid kyi rang bzhin gyi ting nge 'dzin dang rjes su mthun
<p>78b.3</p>par spyod pa dang / ting nge 'dzin las langs nas kyang chos thams cad sgyu ma lta bu'i rang bzhin du rtogs pa dang rjes su mthun par spyod pa dang / de'i sngags zlos par byed pa rnams te yan lag de bzhin dang ldan pa ni rig sngags kyi brtul zhugs zhes bya'o/ /de la kha cig ni
<p>78b.4</p>brtul zhugs 'di spyod cing sngon du bsnyen pa'i grangs sum 'bum la sogs pa gzhung las ji skad 'byung ba bzhin du byas nas sgrub pa la 'jug par bya'o/ /de ste de bas kyang lhag par brtan par 'dod pas dbang chen la sogs pa'i dkyil 'khor la gnas shing zla ba drug tu rig
<p>78b.5</p>pa'i brtul zhugs spyod par shes par bya ste/ de bas brtul zhugs 'di ni dbang chen la sogs pa la gnas pa'i brtul zhugs kyi rgyu lta bur blta bar bya la/ rig pa'i brtul zhugs 'di las byung ba'i dbang chen la sogs pa'i dkyil 'khor la gnas pa'i brtul zhugs ni
<p>78b.6</p>brtul zhugs gong ma 'di las byung bar blta ste/ de bas na brtul zhugs 'dis sngar sems can yongs su sbyangs nas phyis brtul zhugs 'og ma la 'jug ste/ brtul zhugs 'og ma spyod pa na yang lha'i gzugs su gnas pa dang stong pa nyid kyi ting nge 'dzin la
<p>78b.7</p>gnas pa dang / ting nge 'dzin las langs pa'i tshe'ang chos thams cad sgyu ma lta bur rtogs pa'i ma chags par spyod pa dang sngags zlos par byed pa rnams rim pa bzhin du spyad par bya ba la/ lhag pa ni dbang chen la sogs pa'i dkyil 'khor la gnas shing de'i rang
<p>79a</p>
<p>79a.1</p>bzhin du bya ba dang dbang chen la sogs pa so so'i phyag rgya 'ching ba'o/ /rig sngags kyi brtul zhugs de bris pa yang / de nas bcom ldan 'das rnam par snang mdzad la phyag na rdo rjes gsang sngags kyi sgo nas byang chub sems dpa'i spyad pa spyod pa rnams
<p>79a.2</p>kyi don du tshigs su bcad pa'i dbyangs kyis brtul zhugs zhus pa zhes pa la sogs pa yin te/ phyag na rdo rje rig sngags kyi brtul zhugs dris pa yang dbang chen la sogs pa'i dkyil 'khor la gnas shing rig sngags kyi brtul zhugs spyod pa de gtso bor dris par
<p>79a.3</p>shes par bya'o/ /tshigs su bcad pa'i dbyangs kyis dris pa ni don go dka' zhing zhes pas don dang tshig 'bru rnams mi mnyam par bya ba'i phyir ro/ /gsang sngags kyi sgo nas byang chub sems dpa'i spyad pa spyod pa rnams kyi don du zhes pa ni phyag na rdo rje rang nyid dmigs mi mkhyen
<p>79a.4</p>nas dri ba ma yin gyi/ ma 'ongs pa'i 'gro bas gsang sngags kyi sgo nas byang chub sems dpa'i spyad pa spyod pa rnams la phan gdags pa'i phyir yin no zhes pa'o/ /ji ltar brtul zhugs spyad pa lags/ /zhes pa nas/ rgyal ba'i gtso bo dbang du bzhugs/ /zhes pa'i
<p>79a.5</p>bar ni phyag na rdo rjes dris pa'i tshig ste/ de la/ sangs rgyas rnams kyis sngon bstan pa/ /zhes pa las ji ltar sngon gyis bstan zin na dri ci dgos she na/ bdag nyid sngon gyi sangs rgyas kyis bshad pas de'i don 'tshal mod kyi ma 'ongs pa'i 'gro ba rnams kyi don du bcom ldan
<p>79a.6</p>'das kyis mngon sum du bstan cing bshad na de rnams yid ches par 'gyur ba dang bcom ldan 'das nyid dbang du bgyis pa'i phyir zhes pa ste/ de bas na/ ma 'ongs 'gro ba'i don gyi phyir/ /zhes dang / rgyal ba'i gtso bo dbang du bzhugs/ /zhes gsungs pa yin no/ /
<p>79a.7</p>dris pa'i tshig gzhan rnams ni/ /'og nas lan ldon pa dang sbyar ro/ /rig pa'i brtul zhugs las byung ba'i/ /brtul zhugs sangs rgyas bzhin du gnas/ /zhes pa la/ rig pa'i brtul zhugs las byung ba'i/ /zhes pa ni sems yongs su spyod pa'i mtshan nyid
<p>79b</p>
<p>79b.1</p>yan lag bzhi dang ldan pa'i rig pa'i brtul zhugs de las byung ba dbang chen la sogs pa'i dkyil 'khor la gnas te spyod pa de bsten par bya'o zhes pa dang sbyar ro/ /brtul zhugs sangs rgyas bzhin du gnas/ /zhes pa ni ji ltar sangs rgyas bcom ldan 'das kun du
<p>79b.2</p>sangs rgyas pa don dam pa'i ting nge 'dzin la zhugs pa'i phyir yang chos thams cad stong pa nyid kyi mtshan nyid du gcig par thugs su chud la kun rdzob la spyod pa'i tshe na yang chos rnams sgyu ma lta bur mkhyen pas ji ltar yang mi chags par spyod pa de bzhin du rig sngags kyi
<p>79b.3</p>brtul zhugs la gnas pa de yang ting nge 'dzin la gnas pa'i tshe chos thams cad stong pa nyid kyi rang bzhin la gnas pa dang / ting nge 'dzin las langs nas spyod pa'i tshe na yang chos rnams sgyu ma lta bur rtogs shing gang la yang mi chags par spyod pas na kun du sangs rgyas
<p>79b.4</p>pa dang 'dra zhes pa'o/ /bdag nyid de nyid bskyed nas ni/ /zhes pa nas/ de'i tshe brtul zhugs spyad pa yin/ /ji ltar brtul zhugs spyod pa lags/ /bdag gis de nyid bskyed nas ni/ /zhes pa bdag gi de kho na nyid ji skad bshad pa bzhin du byas nas shes ba'o/ /rtag
<p>79b.5</p>tu the tshom med pa'i yid/ /ces pa ni de ltar bdag gi de kho na nyid bdag gi lha gang yin pa'i gzugs su bsgyur ba'i ting nge 'dzin grub pas lha'i rnam par snang ba rtog pa bzhin med par lha'i gzugs nyid yid la the tshom med par snang na/ de tshe brtul zhugs spyad pa yis/ /
<p>79b.6</p>zhes pa dang sbyar ro/ /de bas na/ gang tshe rtag tu mnyam gzhag pa/ /zhes gsungs pa yin te mdor na rtag tu sems mnyam par gzhag par bya ste/ lha'i gzugs de nyid la yid la brtan por snang bar ma byas na sngags dang phyag rgya sbyar ba tsam dang lha gang yin pa de
<p>79b.7</p>bdag go snyam du bsams pa tsam gyis rig pa'i brtul zhugs su mi chud ces pa ste/ de ni rig sngags dang mi mthun pa'i gzugs su spyod pa'o/ /byang chub sems dang chos rnams dang / /zhes pa nas/ tshul khrims ldan zhes gzhan mi bya/ /zhes pa'i bar ni/ 
<p>80a</p>
<p>80a.1</p>tshul khrims la gnas ji lta bu/ /zhes pa'i lan te 'jug pa'i byang chub kyi sems chos sun 'byin pa'i mtshan nyid rnam par rtog pa dang bcas pa'i phung po dang khams dang skye mched la sogs pa'i rnam pa dang dge ba bcu'i rang bzhin gyis bslab pa dang / 
<p>80a.2</p>'dus byas kyi las dang 'bras bu rnams stong pa nyid kyi mtshan nyid gcig tu ldan par rtogs na tshul khrims de las dang bya ba rnam par spangs pa'i zag pa med pa'i tshul khrims stong pa nyid kyi mtshan nyid de/ de bas na/ tshul khrims sangs rgyas bzhin zhes bya/ /zhes
<p>80a.3</p>gsungs pa yin te/ ji ltar sangs rgyas bcom ldan 'das chos thams cad stong pa nyid kyi rang bzhin du mtshan nyid gcig par thugs su chud pa bzhin du zhes pa ste/ de ni rig sngags dang rjes su mthun pa'i stong pa nyid kyi ting nge 'dzin gyi spyod pa'o/ /de yang sngar bzhin bdag
<p>80a.4</p>gi lha'i gzugs su bsgyur nas de'i 'og tu rang gi sems yongs su sbyang ba'i phyir lha'i gzugs su bsgyur ba de la so sor mi gzhig par yid la mi bya ba'i tshul gyis stong pa nyid kyi ting nge 'dzin la gnas par bya'o/ /chos rnams kun la dbang thob cing / /zhes pa
<p>80a.5</p>nas/ de ni myur du ma chags spyod/ /ces pa'i bar ni/ gang na ji ltar gnas kyang rung / /ma chags par ni ji ltar spyod/ /ces zhus pa'i lan te/ chos rnams kun la dbang thob cing / /zhes pa ni chos thams cad stong pa'i rang bzhin du rtogs te 'dod chags la sogs
<p>80a.6</p>pa nyon mongs pa rnams kyi dbang du mi 'gro'o zhes pa'o/ /sems can don rtogs khong du chud/ /gser dang bong rdo mnyam gyur na/ /de ni myur du ma chags spyod/ /ces pa ni stong pa nyid kyi ting nge 'dzin las langs nas sems can gyi don du sbyin pa la sogs pa kun rdzob la
<p>80a.7</p>spyod pa'i phyir 'dus byas kyi chos rnams sgyu ma lta bur rtog cing de rnams la chags pa mi 'byung ba ni ji ltar rdo ba dang bong ba la sogs pa'i sems mi skye ba bzhin du gser la yang chags pa'i sems mi skye ba gang na gnas kyang ma chags par spyod pa zhes bya ste/ de ni kun rdzob
<p>80b</p>
<p>80b.1</p>tu yang spyod pa na rig sngags dang rjes su mthun pa'i spyod pa'o/ /gsang sngags kyi grangs dag las kyang / /'bum grangs ji snyed bstan gyur pa/ /brtul zhugs yongs su rdzogs par 'gyur/ /zhes pa ni/ dus ni ji srid lon gyur na/ /brtul zhugs yongs su rdzogs
<p>80b.2</p>par 'gyur/ /zhes dris pa'i lan te/ sngags bzlas pa'i grangs 'bum la sogs pa ji snyad gzhung las bstan pa de srid kyi bar du gong du bshad pa'i tshul bzhin du brtul zhugs de spyad na yongs su rdzogs par 'gyur zhes pa ste/ de yang dbang chen la sogs pa'i
<p>80b.3</p>dkyil 'khor la gnas pa'i brtul zhugs kyi sngon rol du sems yongs su sbyong ba'i mtshan nyid can yan lag bzhi dang ldan pa'i brtul zhugs de la bya'o/ /dbang chen gyis ni dngos po yis/ /zhes pa nas/ zla ba gzhan la bzlas brjod bya/ /zhes pa'i bar ni/ 
<p>80b.4</p>gnas ni gang du bgyi ba lags/ /zhes dris pa'i lan te/ dbang chen la sogs pa'i dkyil 'khor la gnas nas rig sngags kyi brtul zhugs spyad par bshad pa'i phyir/ dbang chen gyi dngos po yis/ /zhes pa nas/ sngags pas zla ba gcig tu bzlas/ /zhes
<p>80b.5</p>pa'i bar du gsungs te/ de la dbang chen gyi dkyil 'khor la gnas nas bdag nyid rang gi lha'i gzugs su bsgyur te/ ji ltar sa'i rang bzhin sra zhing mkhrang ba ltar bdag gi lus kyang de lta bu sems kyi zhar la bsgom zhing bzlas pa zla ba gcig tu gnas par bya ba
<p>80b.6</p>bshad de/ /dbang chen gyi ni dngos po yis/ /dbang chen dkyil 'khor la gnas te/ /zhes pa ni dbang chen gyi snying po chos thams cad gzod ma nas ma skyes par ston pa'i a yig gi sgra de kho na nyid bsgoms nas yi ge de nyid las dbang chen gyi dkyil 'khor du gyur par snga ma
<p>80b.7</p>bzhin du bsams te/ de'i steng du bdag rang gis lha'i lus su bsgyur nas rdo rje'i phyag rgyas bcings te dbang chen gyi rang bzhin lta bur sra zhing brtan par bsgom par bya zhes pa'o/ /rdo rje can gyi rgya bcings la/ /zhes pa ni sra zhing brtan par rjes su mthun pa'i phyir rdo rje'i phyag
<p>81a</p>
<p>81a.1</p>rgya bcings pa'o/ /rjes su rtag par 'o ma btung / /zhes pa ni zas kyang rjes su mthun pa ste 'o ma 'thungs na lus brtas shing mkhrang bar 'gyur ba'i phyir ro/ /'jig rten na yang sems dang kha zas gnyis kyis lus 'dzin par 'gyur ba de bzhin du 'dir yang
<p>81a.2</p>ste/ sems kyi mkhrang ba bsgom zhing mkhrang bar 'gyur ba'i kha zas zos na dbang chen gyi ting nge 'dzin dang mthun pa'i phyir ro/ /srog dang rtsol ba rab bsdams nas/ /sngags pas zla ba gcig tu bzlas/ /zhes pa ni sngar bshad pa'i tshul bzhin du srog dang rtsol ba bsdams nas
<p>81a.3</p>rang gi snying po zla ba gcig tu bzlas so zhes pa'o/ /de nas zla ba gnyis pa na/ /zhes pa nas/ de tshe zas su chu btung ngo / /zhes pa'i bar ni chu'i dkyil 'khor la gnas par bshad pa ste/ chu'i dkyil 'khor gyi sa bon gyi sgra'i de kho na nyid bsgoms pa dang sa bon de las chu'i
<p>81a.4</p>dkyil 'khor du bsgoms pas go rims dman ma bzhin du bya ste/ bdag gi lus kyang chu'i rang bzhin ltar sngo bar bsgom zhing pad+ma'i phyag rgya bcings la zla ba gcig tu bzlas te pad+ma'i phyag rgya bcings pa dang zas su chu btung ba yang de dang rjes su mthun par bya ba'i phyir ro/ /
<p>81a.5</p>de nas zla ba gsum pa la/ /zhes pa nas/ sdig pa thams cad bsreg par bya/ /zhes pa'i bar ni me'i dkyil 'khor la gnas par bshad pa ste/ ma bslangs pa yi zas za zhing / /zhes pa ni me dang rjes su mthun par bya ba'i phyir te/ ji ltar me ni skam gsher dang bzang ngan
<p>81a.6</p>la sogs pa la mi rtog par sreg pa bzhin du zhim po la sogs pa'am/ 'dod pa'i dngos po rnams la mi rtog cing ma bslangs par bza' zhes pa'o/ /ral gri'i phyag rgya dang ldan pas/ /zhes pa yang me dang rjes su mthun pa ste/ ji ltar me ni thams cad sreg cing gcod pa
<p>81a.7</p>de bzhin du ral gri yang dngos po thams cad gcod cing med par byed pa'o/ /lus dang ngag yid las byung ba'i/ /sdig pa thams cad bsreg par bya/ /zhes pa ni sngags pa de lta bu'i ting nge 'dzin la gnas shing bzlas na lus dang ngag dang yid gsum gyi sgo nas sdig pa byas
<p>81b</p>
<p>81b.1</p>pa'i las kyi bag chags sems la bsags pa de las 'byung bar 'gyur zhes pa'o/ /bzhi la rlung dang ldan byas te/ /zhes pa nas/ mnyam par gzhag ste gsang sngags bzlas/ /zhes pa'i bar ni zla ba bzhi pa la rlung gi dkyil 'khor la gnas par bshad pa ste/ sngar bshad
<p>81b.2</p>pa bzhin rlung gi dkyil 'khor gyi ting nge 'dzin du sbyar la khyad par du bdag gi lus rlung gi reg pa dang ldan par yid la bsgom mo/ /zas su rtag tu rlung bza'o/ /zhes pa kha zas kyang de dang rjes su mthun par sbyar ba ste/ nang du rgyu ba'i rlung lkog mar 'gog
<p>81b.3</p>cing 'gag par bsams na bru ba tsha ba dang skom pa med par 'gyur te/ de la rlung za ba zhes bya'o/ /de nas 'khor lo'i rgya bcings la/ /zhes pa ni 'khor lo ni 'khor zhing g.yo ba'i mtshan nyid can yin pas rlung dang rjes su mthun par bya ba'i phyir ro/ /mnyam par gzhag ste gsang
<p>81b.4</p>sngags bzlas/ /zhes pa ni srog dang rtsol ba bsdams pa la sogs pa sngar bshad pa'i rim pa bzhin du bzlas pa'o/ /dbang chen dang ni chu dngos la/ /zhes pa nas/ rdzogs pa'i sangs rgyas bzhin du 'gyur/ /zhes pa'i bar ni/ dbang chen gyi dkyil 'khor dang chu'i
<p>81b.5</p>dkyil 'khor gnyis la gnas nas rig sngags kyi brtul zhugs spyod pa ste/ dbang chen dang ni chu'i dkyil 'khor so so'i snying po las snga ma bzhin du bsam pa ste/ ro smad ni dbang chen gyi rang bzhin du bsam zhing ro stod ni chu'i rang bzhin du bsams nas zas su
<p>81b.6</p>yang 'o ma dang chu gnyis btung zhing zla ba gcig tu bzlas par bya'o/ /rnyed dang ma rnyed rnam spangs te/ /zhes pa ni rnyed na yang dga' ba med/ ma rnyed na yang mi dga' ba med pa'o/ /rlung dang mer ni ldan byas nas/ /zhes pa nas/ zla ba gzhan la bzlas brjod bya/ /
<p>81b.7</p>zhes pa'i bar du rlung dang me gnyis ga'i dkyil 'khor la gnas nas rig sngags kyi brtul zhugs spyod pa ste/ rlung gi dkyil 'khor gyi steng du raM gyi sa bon las me'i dkyil 'khor bsams te bdag gi lus ro stod me 'bar ba'i rang bzhin du bsam zhing ro smad kyang snga
<p>82a</p>
<p>82a.1</p>ma bzhin du rlung gi rang bzhin du bsams te zas su yang rlung gi sbyor ba yang sngar smos pa bzhin du cung zad bya la me'i zas ma bslangs pa yang cung zad bya ste/ zla ba gcig tu bzlas pa bya/ /zhes pa'o/ /de dag thams cad kyang rang gi lha'i gzugs su
<p>82a.2</p>sbyor ba na dkyil 'khor so so'i kha dog ci 'dra ba bzhin du lha'i gzugs kyi kha dog kyang de bzhin du shes par bya'o/ /dbang chen gyi dkyil 'khor gyi skabs su bshad pa'i rim pa bzhin du zla gcig tu srog dang rtsol bsdams te bzlas par yang bshad par bya'o/ /brgya byin
<p>82a.3</p>tshangs pa la sogs lha/ /zhes pa nas/ snying rje 'jig rten dbang po bzhin/ /zhes pa'i bar ni/ de'i mthu ci lags 'tshal bar bgyi/ /zhes zhus pa'i lan te/ mthu bshad pa ni brgya byin dang tshangs pa la sogs pa'i lha rnams dang / sha za dang lto 'phye la
<p>82a.4</p>sogs pa rnams kyis rig sngags kyi brtul zhugs de lta bu dang ldan pa'i sngags pa mthong na rgyang ring po nas phyag 'tshal zhing sngags pa de la srung bar byed la sngags pa des ni ci bsgoms pa rnams kyang byed par 'gyur zhing lha'i sman rnams kyang sngags pa de'i drung na
<p>82a.5</p>'khod cing bka' nyan te/ sman btsal gyis mi rnyed pa dag kyang de'i drung na 'dug par mthong ngo / /bgegs dang ma mo bdun la sogs pa 'jigs par byed pa rnams kyang rgyang ring po nas phyag 'tshal bar byed pa dang sngags pa'i gnas kyang me 'bar ba ltar snang
<p>82a.6</p>la/ sangs rgyas bcom ldan 'das ltar 'jig rten dang 'jig rten las 'das pa rnams la dbang thob par 'gyur ba dang mi mthun par bdun pa ni phyag na rdo rje lta bu dang snying rje che ba ni spyan ras gzigs kyi dbang po lta bur 'gyur zhes pa'o/ /zla ba drug rnams bzlas gyur
<p>82a.7</p>na/ /'dod pa'i dngos grub 'bras bu thob/ /bdag nyid dang ni gzhan la yang / /rtag par rjes su phan par byed/ /ces pa ni/ dus dang yul dang bya ba las/ /chos dang chos min rnam spangs par/ /de ni ji ltar myur du 'gyur/ /tshad kyang 'dren pas bka' stsol
<p>82b</p>
<p>82b.1</p>cig /ces zhus pa'i lan te/ dbang chen la sogs pa'i dkyil 'khor bsgom pa'i rim pas zla ba drug na dus la sogs pa la mi ltos shing bdag dang gzhan la phan pa'i grub pa thob par 'gyur te de lta bu thob pa'i tshad zla ba drug go zhes pa'o/ /rnam par snang mdzad chen
<p>82b.2</p>po mngon par rdzogs par byang chub pa rnam par sprul pa byin gyis rlob pa las/ rig sngags kyi brtul zhugs rim par phye ba rgyas pa'o// //de nas yang bcom ldan 'das phyag na rdo rjes yang gsang sngags rnams dang dkyil 'khor rnams kyi snying po zhus pa
<p>82b.3</p>zhes pa la sogs pa ni slob dpon gyi de kho na nyid bshad pa ste/ slob dpon gyi de kho na nyid kyang rig sngags rnams dang dkyil 'khor gyi snying po gang yin pa la sogs pa yang dag pa nyid shes na slob dpon du 'gyur te/ de bas na/ sngags rnams 'byung ba'i gnas snying po de
<p>82b.4</p>sngon du bshad nas slob dpon gyi de kho na nyid bstan te/ de bas na/ gsang sngags kun gyi snying po gang / /ci zhig 'tshal nas slob dpon 'gyur/ /zhes phyag na rdo rjes zhus pa yin no/ /de la gsang sngags kun gyi snying po gang / /zhes pa ni/ a ni gsang sngags thams
<p>82b.5</p>cad kyi/ /snying po yin par yang dag bshad/ /ces pa dang sbyar ro/ /slob dpon zhes pa ni/ snying gar snying po gzhag nas ni/ /yan lag rnams la yan lag 'god/ /ces pa dang sbyar te/ de rnams kyang bkod pa tsam gyis chog pa ma yin gyi/ de dag gi skra de kho na nyid
<p>82b.6</p>la sogs pa shes na slob dpon zhes bya'o/ /ye shes gsang bas ches gsang zhing / /zhes pa ni gsang sngags spyad pa'i tshul rang bzhin gyi gsang ba'i steng du sngags kyi snying po yi ge a zhes pa thams cad gzod ma nas ma skyes par rtog pa'i ye shes 'byung ba'i sgo ste/ 
<p>82b.7</p>shin tu zab pas snod ma yin zhing dam tshig med pa la bstan par bya ba ma yin pa'i phyir na gsang ba bas ches gsang ba zhes bya'o/ /gsang sngags ye shes cher 'byung ba/ /zhes pa ni snying po'i sgo nas chos thams cad stong pa nyid du rtogs par 'gyur bas de nyid la ye shes
<p>83a</p>
<p>83a.1</p>zhes bya la ye shes de las bla na med pa'i 'bras bu rtog pa chen po 'byung bas na zhes bya'o/ /pha rol tu phyin pa la sogs pa'i sgo nas ye shes 'byung ba yang 'bras bu chen po 'byung ba yin mod kyi/ de las khyad par du/ gsang sngags ye shes cher
<p>83a.2</p>'byung ba/ /zhes gsungs pa yin no/ /de lta bu bris pa ni legs so tshig dang sbyar ro/ /a ni gsang sngags thams cad kyi/ /snying po yin par yang dag bshad/ /'di las byung ba'i gsang sngags ni/ /grangs med rnams kyang 'byung bar 'gyur/ /zhes pa ni/ 
<p>83a.3</p>gsang sngags kun gyi snying po gang / /zhes zhus pa'i lan te/ de la yi ge a zhes pa ni/ gsang sngags thams cad kyi snying po ste/ snying po zhes pa ni 'byung ba'i gnas so/ /de bas na kun rdzob dang don dam pa gnyis ka 'byung ba'i gnas te/ de la ka la sogs
<p>83a.4</p>pa'i yig 'bru thams cad kyang a dang mi ldan na mi smra ste/ de bas na/ yi ge ka la sogs pa thams cad kyang a las byung bar shes par bya bas de ni kun rdzob tu 'byung ba'i gnas so/ /don dam pa ni yi ge a de las chos thams cad gzod ma nas ma byung zhing ma
<p>83a.5</p>skyes par rtog pa'i ye shes 'byung ste/ 'di ni don dam pa'i gnas so/ /'di las 'byung ba'i gsang sngags ni/ /grangs med rnams kyang 'byung bar 'gyur/ /zhes pa ni 'jig rten dang 'jig rten las 'das pa'i gsang sngags ji tsam gsungs pa de dag
<p>83a.6</p>thams cad ni yig 'bru'i ngo bo ste/ yig 'bru de rnams kyang a las gyur pas gsang sngags grangs med pa de dag thams cad a de las byung zhes pa'o/ /de ni kun rdzob tu chos thams cad 'byung ba'i gnas su bstan to/ /spros pa thams cad zhi ba yi/ /ye
<p>83a.7</p>shes mtha' dag skye bar 'gyur/ /zhes pa ni a'i ting nge 'dzin gyi sgo nas chos thams cad gzod ma nas ma byung ba stong pa nyid kyi rang bzhin du rtogs pas gzung ba dang 'dzin pa la sogs pa'i rnam par rtog pa'i spros pa dang bral ba'i ye shes kyang a de las
<p>83b</p>
<p>83b.1</p>byung ngo zhes bstan te/ de ni don dam par 'byung ba'i gnas su bstan pa'o/ /gsang ba pa'i bdag po zhes pa nas/ lus ni sna tshogs las byung ba'o/ /zhes pa'i bar ni gong ma'i tshigs su bcad pas mdor bstan pa de nyid 'bral pa ste/ de la spyir rnam pa lnga ste/ a
<p>83b.2</p>dang aM dang aHdang i dang u rnams so/ /de dag ni yi ge thams cad kyi spyi'i rang bzhin no/ /aM klad kor ni nga dang nya dang na dang Na dang ma rnams kyi rang bzhin te/ nga'i nang du ka'i 'khor rnams 'dus/ nya'i nang du tsha'i 'khor rnams 'dus/ Na'i nang du Da'i
<p>83b.3</p>'khor rnams 'dus/ na'i nang du ta'i 'khor rnams 'dus/ ma'i nang du pa'i 'khor rnams 'dus par blta'o/ /a dang i'i nang du ya 'dus par blta'o/ /ra dang la ni r-i r-I dang l-i l-I nang du 'dus la sha Sha sa ha rnams ni yi ge aHzhes pa'i tshig gnyis po'i
<p>83b.4</p>nang du 'dus te/ a de rnams las ka la sogs pa'i yan lag thams cad 'byung bar shes par bya'o/ /rdzogs pa'i sangs rgyas rkang gnyis gtsos/ /a ni 'tsho ba yin par gsungs/ /zhes pa ni yi ge a de kun rdzob dang don dam pa gnyi gar thams cad kyi
<p>83b.5</p>srog ste/ kun rdzob tu yang gong du bshad pa'i tshul gyis a de med na ka la sogs pa smrar med pas thams cad kyi srog ces bya la/ don dam par ni chos thams cad gzod ma nas ma skyes par rtog pa'i ye shes 'byung bas srog ces bya'o/ /de ltar srog yin par nga 'ba'
<p>83b.6</p>zhig gis bshad pa ma yin gyi/ sngon gyi sangs rgyas rnams kyis kyang bshad pa'o/ /de bas 'di kun thams cad de/ /zhes pa ni de ltar a de srog yin pas ka la sogs pa'i dngos po thams cad 'di yin no zhes pa'o/ /ji ltar yin zhe na/ yan lag kun la rnam par
<p>83b.7</p>gnas/ /zhes gsungs te a de ka la sogs pa'i 'bru rnams la gnas zhes pa'o/ /yan lag rnams kyang ci rigs par/ /rtag par kun du rig par gyis/ /zhes pa ni ka la sogs pa'i yan lag rnams kyang ji ltar rigs par sngags kun la rtag tu gnas par shes
<p>84a</p>
<p>84a.1</p>par bya'o/ /yi ge rnams kyis thams cad khyab/ /ces pa yang de nyid kyi snod du gsungs pa ste/ ka la sogs pa'i yi ge rnams kyis sngags kyi tshig thams cad du khyab ces pa'o/ /yi ge rnams kyang de yis khyab/ /ces pa ni a des ka la sogs pa'i
<p>84a.2</p>yi ge rnams la khyab ces pa'o/ /yi ge rnams las sgra 'byung ba/ /cha dang cha las byung ba'o/ /zhes pa ni ka la sogs pa'i yi ge'i sgra rnams las chos thams cad dgos pa dang bral ba'o zhes pa la sogs sgra'i phyogs gcig pa rnams 'byung zhes pa'o/ /de bas
<p>84a.3</p>'di kun thams cad de/ /lus ni sna tshogs las byung ba'o/ /zhes pas ni de bas a de ni ka la sogs pa'i dngos po thams cad de/ ka la sogs pa'i dngos po de rnams kyang lha thams cad kyi sa bon yin pas lha'i gzugs rnams sna tshogs pa'i yi ge de rnams ji ltar
<p>84a.4</p>rigs par sbyar ba las 'byung zhes pa'o/ /de yi 'god pa yang dag bstan/ /zhes pa nas/ de ni slob dpon yin par bshad/ /ces pa'i bar gyis yi ge sum cu rtsa gnyis po de dag thams cad slob dpon gyi lus la 'god pa bshad de/ de yi 'god pa yang dag
<p>84a.5</p>bstan/ /zhes pa ni yi ge a de snying gar 'god par sngar bshad zin to zhes pa'o/ /snying po dag ni de bas nyon/ /zhes pa ni snying po zhes pa'i tshig a 'ba' zhig la bya ba ma yin gyi/ /sems ni mgu nas nges gyur pa/ /de ni snying zhes bshad pa yin/ /der gnas
<p>84a.6</p>pa yi gsang sngags rnams/ /'bras bu rgya cher ster bar 'gyur/ /zhes bshad pa'i tshul du rig par bya ste/ yi ge 'di rnams lus la bkod pa tsam gyis chog pa ma yin gyi so so'i sgra de kho na nyid sems tshim zhing mgu ba'i bar du bsgom par bya ba nyon cig
<p>84a.7</p>ces pa'o/ /snying gar snying po bzhag nas ni/ /yan lag rnams la yan lag dgod/ /ces pa ni/ snying gar yi ge a bkod la/ /yan lag rnams su ka la sogs pa'i yig 'bru rnams/ ka ni lkog mar shes par bya/ /zhes pa la sogs pa 'og nas 'byung
<p>84b</p>
<p>84b.1</p>ba'i rim pa bzhin du dgod ces pa'o/ /blo ldan rnal 'byor stan 'dug ste/ /bdag lus rdzogs sangs rgyas kyi sku/ /byas nas de bzhin gshegs pa rnams/ /dran par byas te 'di kun bya/ /zhes pa ni slob dpon bdag gi lus kun du sangs rgyas pa'i skur bsgyur te/ 
<p>84b.2</p>yi ge 'di thams cad dgod par bya'o zhes pa'o/ /blo ldan rnal 'byor stan 'dug ste/ de bzhin gshegs pa rnams dran par byas te zhes pa ni de bzhin gshegs pa rnams la phyag byas la rnal 'byor gyis skyil mo krung bcas te lus dang sems mnyam par gzhag nas da
<p>84b.3</p>lta smos pa rnams bya zhes pa'o/ /gang gi ye shes rgya chen de/ /cho ga bzhin du shes gyur na/ /de'i tshe sangs rgyas mthu chen gyis/ /de ni slob dpon yin par bshad/ /ces pa ni de ltar yi ge rnams bkod cing de rnams kyi sgra'i de kho na nyid stong pa nyid rtogs pa'i
<p>84b.4</p>ye shes rgya chen po de dag cho ga bzhin du byas nas shes par gyur na kun du sangs rgyas pa rnams kyis slob dpon no zhes gsungs so/ /de bas de nyid de bzhin gshegs/ /zhes pa nas/ dpal ldan sngags rgyal rdo rje 'dzin/ /zhes pa'i bar gyis de'i rjes su
<p>84b.5</p>bsngags pa bshad pa ste/ de la sangs rgyas la sogs pa grub pa'i rgyu yang rnam pa gnyis te/ bsod nams dang ye shes so/ /de la sbyin pa la sogs pa'i bsod nams ni brgyud pa'i rgyu'o/ /ye shes ni dngos kyi rgyu ste/ de la 'dir sngags kyi yi ge de rnams kyi sgra'i
<p>84b.6</p>de kho na nyid stong pa nyid rtogs par byed pa'i ye shes mngon du byas pa 'di ni dngos kyi rgyu'o/ /de bzhin gshegs zhes bya ba la sogs pa stong pa ni slob dpon de mos pa'i sa la gnas pa yin pas de bzhin gshegs pa ma yin kyang de bzhin gshegs pa la sogs
<p>84b.7</p>par 'gyur ba'i rgyu byed pas na rgyu la 'bras bu'i ming gis btags par shes par bya'o/ /de bzhin du char chu mod cing myu gu bzang na 'bras bu ma grub kyang lo legs so zhes pa la sogs pa 'jig rten na snang ngo / /rjes su bsngags pa yang rnam pa bzhi'i sgo
<p>85a</p>
<p>85a.1</p>nas te/ 'jig rten las 'das pa'i lha rnams te/ 'jig rten gyi lha rnams dang / 'jig rten las 'das pa'i mi rnams dang / 'jig rten gyi mi rnams so/ /'jig rten las 'das pa'i lha rnams ni/ de bas de nyid de bzhin gshegs/ /de nyid
<p>85a.2</p>rdzogs sangs rgyas zhes bya/ /zhes pa la sogs pa'o/ /'jig rten gyi lha rnams ni/ tshangs dang khyab 'jug dbang phyug che/ /zhes pa la sogs pa'o/ /'jig rten gyi mi ni/ /bram ze dang ni khrus byed nyid/ /tshangs par spyod pa zhes kyang bya/ /zhes pa'o/ /'jig rten
<p>85a.3</p>las 'das pa'i mi ni/ /dge slong dpal ldan zag pa zad/ /ces pa'o/ /gsang ba thams cad 'dzin pa'o/ /zhes pa ni bdag gi lus lha'i gzugs su bsgyur ba dang ngag gi rang bzhin gyi yi ge rnams bdag gi lus la tshang ba dang yi ge de rnams kyi sgra de kho na nyid la dmigs
<p>85a.4</p>pa'i ye shes dang ldan pas lus dang ngag dang yid gsum gyi gsang ba thams cad 'dzin pa'o/ /chos kun dbang phyug gtso bo ste/ /zhes pa'i lung dang rtogs pa'i chos nyid ga la dbang du gyur pa zhes pa'o/ /gang zhig byang chub sems brtan zhing / /sgra shes pa ni lhur len
<p>85a.5</p>gang / /zhes pa ni de sangs rgyas dang byang chub sems dpa' la sogs par 'gyur ba ni lus la yi ge bkod pa tsam gyis 'gyur ba ma yin gyi/ byang chub kyi sems brtan zhing yi ge rnams kyi sgra'i de kho na nyid kyi ye shes bsgom pa la brtson na ji skad smos pa de rnams su 'gyur
<p>85a.6</p>zhes pa'o/ /de ni slob dpon gyi ting nge 'dzin te dang po'o/ /smin mtshams dbus su yi ge hUM/ /zhes pa nas/ mtha' dag ngas ni rab tu khyab/ /ces pa'i bar ni slob dpon gyi ting nge 'dzin gnyis pa ste rigs gsum gyi steng du dgod pa'o/ /smin mtshams dbus su yi ge
<p>85a.7</p>hUM/ /zhes pa ni snga ma bzhin du slob dpon bcom ldan 'das rnam par snang mdzad kyi skur bsgyur te/ smin mtshams su phyag na rdo rje'i snying po yi ge hUM rang gis dkyil 'khor la gzhag par bsam mo/ /brang du yi ge sa zhes bya/ /phyag na pad+ma'i gzhi zhes bya/ /zhes pa ni
<p>85b</p>
<p>85b.1</p>spyan ras gzigs kyi dbang po'i snying po ste/ zla ba'i dkyil 'khor dang bcas te brang mkhar bsam zhes pa'o/ /da ni snying ga'i gnas gzhag pa/ /zhes pa ni bcom ldan 'das nyid kyi snying po a de rang gi snying ga'i dkyil 'khor la bsam zhes pa'o/ /kun gyi rje ste dbang
<p>85b.2</p>phyug yin/ /rgyu dang mi rgyu sna tshogs pa/ /mtha' dag ngas ni rab tu khyab/ /ces pa ni snying po de'i yon tan bsngags pa ste/ /rgyu ba ni mi la sogs pa'i sems can no/ /mi rgyu ba ni sa dang shing la sogs pa ste de dag thams cad khyab ces pa'o/ /a zhes bya ba srog gi
<p>85b.3</p>mchog /ces pa nas/ 'chi 'pho med pa'i go 'phang 'thob/ /ces pa'i bar ni slob dpon gyi ting nge 'dzin gsum pa ste/ dpa' bo chen po'i snying po rnams las a'i yi ge srog gi mchog yin pas bdag gi khong du dbugs yas man du rgyu ba dang lhan cig tu sngar bshad
<p>85b.4</p>pa bzhin du bsam mo/ /ba zhes bya ba tshig tu bshad/ /ces pa ni yi ge ma tshig gi rang bzhin yin pas khar bsam mo zhes pa'o/ /ra zhes bya ba me zhes brjod/ /ces pa ni yi ge ra de rang gi dkyil 'khor dang bcas par bsam mo/ /hUM zhes bya ba khro bor bshad/ /ces pa ni
<p>85b.5</p>smin mtshams su yi ge hUM dkyil 'khor dang bcas par bsam mo/ /kha ni nam mkha' shes par bya/ /klad kor stong pa'i mchog ces bya/ /zhes pa ni yi ge kha klad kor dang bcas pa klad pa'i steng du bsams te/ kha ni chos thams cad nam mkha' lta bu'i mtshan nyid du ston
<p>85b.6</p>pa'o/ /klad kor yang stong pa'i rang bzhin zhes pa'o/ /gang shes slob dpon zhes bya ba/ /'di ni yang dag dam pa yin/ /zhes pa ni gong du smos pa'i yi ge rnams kyi sgra'i de kho na nyid dang dgos pa rnams gang gis shes pa de ni slob dpon zhes bya'o zhes pa'o/ /de bas
<p>85b.7</p>rnam pa thams cad du/ /rdzogs sangs rgyas bsngags shes 'di la/ /rtag tu brtson par byas na ni/ /'chi 'pho med pa'i go 'phang 'thob/ /ces pa ni de dag ni rjes su bsngags pa ste/ snying po de rnams 'ba' zhig gis bshad pa ma yin gyi/ sngon gyi sangs
<p>86a</p>
<p>86a.1</p>rgyas rnams kyis kyang gsungs te/ de bas na rnam [(]ba [,]pa [)]thams cad du de dag gi sgra'i de kho na nyid stong pa la sogs pas rtag tu nan tan byas na sangs rgyas kyi go 'phang 'thob po zhes pa'o/ /rnam par snang mdzad chen po mngon par rdzogs par byang chub pa rnam par
<p>86a.2</p>sprul pa byin gyis rlob pa las/ slob dpon gyi de kho na nyid zhes pa rim par phye ba rgyas pa'o// //ka ni lkog mar shes par bya/ /zhes pa nas/ nges pa thams cad mkhyen pa bzhin/ /zhes pa'i bar du yi ge dgod pa rim par phye ba gsungs pa ni gong du/ 
<p>86a.3</p>yan lag rnams la yan lag dgod/ /ces spyir smos pa de la ka la sogs pa'i yan lag gang rnams lus kyi yan lag gang dang gang du dgod pa'i gnas 'chad par gsungs pa ste/ yi ge sum cu rtsa gnyis po 'di rnams bkod pa ni skyes bu chen po'i mtshan
<p>86a.4</p>sum cu rtsa gnyis su sbyar ro/ /de la slob dpon gyi ting nge 'dzin dang de ni snying rje chen po 'byung ba'i dkyil 'khor gyi dus su sbyar zhing / gnyis pa ni yi ge 'khor lo bskor ba'i dkyil 'khor gyi dus dang sbyar la/ gsum pa ni gsang ba'i dkyil 'khor gyi tshe na sbyar
<p>86a.5</p>bar shes par bya'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ yi ge dgod pa rim par phye ba rgyas pa'o// //de nas gzhan yang bcom ldan 'das la gsang ba pa'i bdag po phyag na rdo rjes
<p>86a.6</p>'di skad ces gsol to zhes pa la sogs pa ni byang chub sems dpa'i bslab pa thabs dang ldan pa'i dge ba bcu'i las kyi lam bshad pa'o/ /de la gsang sngags kyi sgo nas byang chub sems dpa'i spyad pa spyod pa rnams kyi bslab pa thun mong ma yin pa dam tshig gi
<p>86a.7</p>mtshan nyid ni sngar bshad zin te/ 'dir ni pha rol tu phyin pa la spyod pa'i byang chub sems dpa' dang sngags la spyod pa'i byang chub sems dpa' gnyis ka'i spyi'i bslab pa thabs dang ldan pa bshad par shes par bya'o/ /de la byang chub sems dpa' zhes pa de bzhin
<p>86b</p>
<p>86b.1</p>nyid gyi byang chub de khong du chud par 'dod pa'i bsam pa dang ldan pa la ni byang chub sems dpa' zhes bya'o/ /sems dpa' chen po ni chos thams cad sgyu ma lta bur shes te/ gang yang dngos po yod pa ma yin gyi/ 'on kyang kun rdzob tu rgyu dang 'bras bu nges pa'i tshul gyis
<p>86b.2</p>kun rdzob nyid du don byed pa sgyu ma lta bur rtogs nas sems can yongs su bsgral ba'i phyir thabs dang bcas pa'i bslab pa la slob pa ni sems dpa' chen po zhes bya'o/ /skabs 'dir yang bslab pa de lta bu la sogs pa bshad pa la dgongs nas byang chub sems dpa' sems
<p>86b.3</p>dpa' chen po rnams khyad par du smos/ bslab pa bzhi zhes pa ni 'og nas 'byung ba'i dge ba bcu'i tshul la 'jug pa dang / mi dge ba bcu las ldog pa'i mtshan nyid la bya'o/ /thabs dang shes rab kyis yongs su zin pa zhes pa ni shes rab ni chos thams cad gzod
<p>86b.4</p>ma nas ma skyes par rtog pa'i mtshan nyid yin la/ thabs ni chos thams cad gzod ma nas ma skyes shing dngos po med par rtog kyang sgyu ma lta bu'i tshul du thabs kyi sgo nas kun rdzob tu bslab pa 'di lta bu dang 'khor gsum yongs su dag pa'i sbyin pa la sogs pa kun tu spyad
<p>86b.5</p>pa la bya'o/ /yang na thabs dang shes rab kyis yongs su zin pa zhes pa ni mi dge ba bcu'i dngos po mi spyod par bya ba la 'phags pa nyan thos rnams ltar thabs med pa ma yin gyi/ shes rab [(]gyis [,]kyis [)]don chen po mthong na sems can la rgyu med par bdag nyid sems can la sbyin
<p>86b.6</p>pas ngan song du 'gyur ba las khas blangs te spyod par mi bya ba'i dngos po spyod pa la yang thabs dang shes rab kyis yongs su zin pa'i bslab pa zhes bya'o/ /byang chub sems dpa' sems dpa' chen po rnams the tshom dang yid gnyis ma mchis shing 'khor ba na 'khor
<p>86b.7</p>ba'i tshe nyams par mi 'gyur ba bshad du gsol zhes pa las byang chub sems dpa' sems dpa' chen po ni bshad zin to/ /the tshom dang yid gnyis ma mchis pa ni bcom ldan 'das kyis ji skad du bshad pa'i lung ma yin no snyam pa'i yid gnyis med pa dang yin nam ma
<p>87a</p>
<p>87a.1</p>yin gtol med pa'i the tshom mi skye ba'i byang chub sems dpa' de rnams bslab pa de dang ldan pas 'khor na 'khor kyang ngan song la sogs par ltung zhing nyon mongs par mi 'gyur ba de bshad du gsol zhes pa'o/ /de bzhin gshegs pa'i spyan gyis chos
<p>87a.2</p>dbyings thams cad la gzigs nas zhes pa ni de bzhin gshegs pa'i spyan ni sangs rgyas kyi ye shes la bya la/ chos kyi dbyings ni sems can gyi khams la bya ste/ sangs rgyas kyi ye shes des sems can gyi khams thams cad du sems can 'di rnams las gang ni
<p>87a.3</p>sdug bsngal la su zhig bde ba dang ldan zhes gzigs pa'am/ sems can 'di rnams las dge ba dang nyes par spyod pa'i rgyu gang dang gang gis bde ba dang sdug bsngal 'di lta bur 'gyur snyam du gzigs pa'o/ /byang chub sems dpa'i spyad pa spyod pa'i tshul la mkhas pa
<p>87a.4</p>bstan pa gang la gnas na zhes pa la byang chub sems dpa'i spyad pa ni skabs 'dir thabs dang bcas pa'i bslab pa la bya la/ tshul ni thob pa la bya ba ste bslab pa 'dis ji ltar 'dod pa'i don thob par byed pa'i phyir ro/ /mkhas pa ni thabs dang shes rab kyis yongs su zin pa/ 
<p>87a.5</p>nyan thos ltar ma yin pa gong du bshad pa'i tshul lta bur bslab pas so/ /gang la gnas na byang chub sems dpa' sems dpa' chen po rnams theg pa chen po rtog par khor du chud par 'gyur zhes pa ni byang chub sems dpa' rnams kyi spyod pa'i tshul la mkhas pa'i thabs dang shes
<p>87a.6</p>rab kyis yongs su zin pa'i bslab pa de la rab tu gnas na de bslab pa la zhugs pa zhes bya ste/ de la bslab pa la zhugs pa'i byang chub sems dpa' sems dpa' chen po rnams theg pa chen po la rab tu zhugs par 'gyur ba de nyon cig ces pa'o/ /gsang ba pa'i bdag
<p>87a.7</p>po de la byang chub sems dpas srog gcod pa dang zhes pa nas log par lta ba las slar bzlog par bya'o zhes pa'i bar gyis mi dge ba bcu las ldog par bya ba'i ming rnams smos pa yin la/ de dag gi bshad pa ni 'og nas 'chad par 'gyur ro/ /gsang ba pa'i bdag pos
<p>87b</p>
<p>87b.1</p>gang la bslab na sangs rgyas dang byang chub sems dpa' rnams dang spyod pa mtshungs par bslab par 'gyur la byang chub sems dpa'i bslab pa ni 'di dag yin no zhes pa ni gong du smos pa'i bslab pa de rnams la bslab na sangs rgyas dang byang chub sems dpa'i spyod pa rnams la
<p>87b.2</p>bslab pa yin pas sangs rgyas dang byang chub sems dpa'i go 'phang thob ste/ de bas na bslab pa 'di dag la bslab na sangs rgyas dang byang chub sems dpa' rnams kyang spyad pa gcig la mtshungs pa bslab par shes pa'o/ /de nas yang bcom ldan 'das la gsang ba pa'i
<p>87b.3</p>bdag po phyag na rdo rjes 'di skad ces gsol to zhes pa nas tha dad du bgyi ba ni ci zhig mchis zhes pa'i bar ni byang chub sems dpa' rnams dang nyan thos dang 'jig rten pa thams cad la yang bslab pa 'di bshad na de la khyad par ci mchis zhes phyag na rdo rjes zhus pa ste/ 'jig
<p>87b.4</p>rten pa mu stegs byed ces pa ni 'jig rten pa phal bas mi bya ba'i bslab pa'i dngos po la sogs pa bstan pa 'di la 'jug pa'i sgo byed pa rnams la bya'o/ /khyad par ni ci zhig mchis zhes pa ni bslab pa de'i rang bzhin gyi khyad par dris pas so/ /tha dad du bgyi ba ni ci zhig
<p>87b.5</p>mchis zhes pa ni rgyu dris pa ste 'og nas 'chad pa dang sbyar ro/ /gsang ba pa'i bdag po de'i phyir rab tu rnam par dbye ba'i tshul dang tshul gcig tu bstan pa'i chos kyi rnam grangs bstan gyis nyon cig ces pa ni rab tu rnam par dbye ba ni 'jig rten pa dang nyan thos dang byang chub
<p>87b.6</p>sems dpa' rnams kyi bsam pa'i tshul ni bye brag 'og nas bstan pa'i tshul gyis tha dad do/ /tshul gcig pa ni dge ba bcu'i rang bzhin du mtshungs par bstan pa'i phyir ro/ /gsang ba pa'i bdag po de la ngas gang nyan thos rnams la bslab pa bstan pa gang yin pa de ni
<p>87b.7</p>thabs dang shes rab tu mi ldan pa bka' sgrub par byed pa phyogs gcig shes pa rtogs pa ste/ de bas na de dag dang dge ba bcu'i las kyi lam dang mtshungs par mi 'gyur ro zhes pa ni 'phags pa nyan thos rnams ston pas ji skad du bstan pa'i bka' bzhin du grub pa
<p>88a</p>
<p>88a.1</p>yin gyi/ byang chub sems dpa' ltar rang gi shes rab kyis lung dang rigs par sbyar zhing 'phral la ji ltar rig par mi byed la/ thabs dang shes rab med cing gang zag la bdag med par rtogs pa'i phyogs gcig pa'i shes pa la gnas pas mtshungs
<p>88a.2</p>par mi 'gyur ro zhes pa'o/ /'jig rten pa rnams ni bdag gi dngos po la mngon par zhen pa dang gzhan gyi rkyen gyis 'jug go zhes pa ni 'jig rten pa rnams ni skye ba dang 'jig pa dang bde ba dang sdug bsngal ba dang bslab pa'i dngos po la sogs pa thams cad bdag ces pa'i
<p>88a.3</p>dngos po des bya'o zhes pa dang bdag ces pa de gzhan gyi rkyen gyis bslab pa la 'jug pa ste/ bdag go snyam pa'i dngos po la brten pas mnyam par mi 'gyur ro zhes pa'o/ /theg pa chen pos 'gro ba'i byang chub sems dpa' rnams ni chos thams cad kyi mnyam pa nyid la 'jug
<p>88a.4</p>par bya ba'i phyir zhes pa ni don dam par chos thams cad stong pa nyid kyi rang bzhin nyid du mnyam pa nyid la zhugs shing kun rdzob tu chos thams cad sgyu ma lta bu'i rang bzhin du mnyam pa nyid la zhugs pa'o/ /gzhan gyi dring mi 'jog cing zhes pa ni 'jig rten pa bdag tu rtog pa gzhan gyi
<p>88a.5</p>rkyen gyis 'jug pa lta bu ma yin zhes pa'o/ /thabs dang shes rab kyis yongs su zin pa zhes pa ni gong du bshad zin to/ /bdag dang gzhan gnyi ga'i don byed pa la 'jug go zhes pa ni thabs dang shes rab kyis yongs su zin pa'i bslab pa de lta bu la bdag kyang spyod la gzhan
<p>88a.6</p>yang bsdu ba rnam pa bzhi'i sgo nas bsdu zhing spyod du gzhug pa zhes pa ste/ de bas na 'jig rten pa dang nyan thos dang byang chub sems dpa' rnams kyi bslab pa dag mtshungs par mi 'gyur ro zhes sbyar ro/ /de bas na gsang ba pa'i bdag po byang chub sems dpa' sems dpa'
<p>88a.7</p>chen pos shes rab dang thabs kyis yongs su zin par chos thams cad la 'jug pa'i phyir brtson par bya'o zhes pa ni gong du bshad pa rnams bsdus pa'i tshig ste/ 'jig rten pa dang nyan thos rnams kyi bslab pa thabs dang shes rab med pa ltar ma yin pa shes rab dang thabs su ldan pa'i
<p>88b</p>
<p>88b.1</p>tshul ji skad bshad pa de lta bus chos thams cad la sbyar bar bya'o zhes pa'o/ /de nas bcom ldan 'das kyis byams pa chen po dang thugs rje chen po'i spyan gyis sems can gyi khams rnams la gzigs nas byang chub sems dpa' phyag na rdo rje la bka' stsal pa zhes pa ni gong du byang
<p>88b.2</p>chub sems dpa'i bslab pa ming tsam du smos pa rnams re re nas zhib tu bshad pa'i phyir bka' stsal pa ste/ byams pa ni sems can thams cad bde ba la dgod pa'i mtshan nyid yin la thugs rje ni sdug bsngal las bral ba'i mtshan nyid do/ /byams pa dang thugs rje de dag nyid
<p>88b.3</p>bcom ldan 'das kyi spyan de byams pas ni sems can gyi khams rnams las su zhig bde ba la gzhag par 'os pa dang thugs rjes ni su zhig sdug bsngal dang bral bar 'os pa gzigs pa'i phyir ro/ /skabs gzhan du gsang ba pa'i bdag po phyag na rdo rjes zhes smos
<p>88b.4</p>la/ 'dir byang chub sems dpa' phyag na rdo rje zhes smos pa ni bslab pa 'di dag byang chub sems dpa' spyi'i yin pa'i phyir ro/ /de la byang chub sems dpas ched du bsams te srog gcod pa las slar ldog par bya'o zhes pa ni 'dul ba la sogs pa'i gzhung las ji skad du
<p>88b.5</p>grags pa rnam pa lnga dang ldan pa'i mtshan nyid spang bar bya ste/ dbyug pa ni spang zhing 'khon du 'dzin pa spang bar bya'o/ /des bdag la ji lta ba bzhin du gzhan gyi srog kyang bsrung bar bya'o zhes pa ni mtshon cha 'chang ba dang 'khon du bzung nas dgrar byed pa ni srog gcod pa'i
<p>88b.6</p>yan lag yin pas de dag spang ba ni spong ba'i yan lag yongs su rdzogs par bya ba'i phyir ro/ /de bzhin du ma byin par len pa la sogs pa lhag ma rnams kyang gzhung las ji skad du 'byung bar zad de skabs skabs nas spyod par bya ba ma yin pa rnams la gnang ba yang khyim
<p>88b.7</p>pa'i phyogs su gtogs pa'i byang chub sems dpa' rnams la bya'i rab tu byung ba ni 'dul ba'i gzhung dang 'gal bas ma yin no zhes byang chub sems dpa'i tshul khrims kyi le'u las 'byung ngo / /de nas yang bcom ldan 'das la gsang ba pa'i bdag po phyag na rdo rjes
<p>89a</p>
<p>89a.1</p>'di skad ces gsol to zhes pa nas/ ji ltar ltung bar mi 'gyur ba de bshad du gsol zhes pa'i bar ni god du bshad pa'i dge ba bcu'i dngos po rnams rtsa ba nyams pa dang mi nyams par 'gyur ba'i bye brag dris pa ste/ de la rab tu byung ba rnams kyi sdom pa
<p>89a.2</p>ni so so thar pa'i skabs su bshad pas 'dir mi gleng la/ skabs 'dir khyim na gnas pa'i byang chub sems dpa' la bya bas de yang rnam pa gnyis te/ khyim lnga'i sdom pa blangs pa dang sdom pa ma mnos par yi dam du bsrung ba'o/ /de la dge ba bcu'i las kyi lam 'di
<p>89a.3</p>rnams kyi sdom pa nyams pa dang zhes pa ni khrims lnga'i sdom pa mnos pa'i byang chub sems dpa'i dge ba bcu'i las kyi lam rnams kyi sdom pa ji tsam gyis med par 'gyur ba de bshad du gsol zhes pa'o/ /shin tu rtsa nas chad par 'gyur ba zhes pa ni khrims lnga ma mnos par
<p>89a.4</p>bdag nyid kyis yi dam du bsrung ba ji tsam gyis med par 'gyur ba de bshad du gsol zhes pa'o/ /bcom ldan 'das byang chub sems dpa' rgyal srid dbang phyug dang khyim dang chung ma dang bu dang bu mo dang nye du dang snag gi gnyen rnams kyis yongs su bskor zhing lha dang mi'i bde ba myong
<p>89a.5</p>bar bgyid kyang ltung bar mi 'gyur ba de bshad du gsol zhes pa ni gong ma'i tshig nyid rgyu mtshan gyis bkrol te byang chub sems dpa' khyim na gnas pa la bye brag tu zhus pa ste/ khyim na gnas pa'i byang chub sems dpa' bu smad dang 'khor gyis bskor zhing lha dang mi'i longs
<p>89a.6</p>spyod la spyod cing dbang byed kyang de rnams kyi dbang du mi 'gyur bas thabs mkhas pas dge ba bcu'i sdom pa las mi nyams zhing ltung bar mi 'gyur ba bshad du gsol zhes zhus pa ste/ 'og nas bcom ldan 'das kyis slar gsungs pa dang sbyar ro/ /de yang khyim na
<p>89a.7</p>gnas pa'i byang chub sems dpa' rnams la bye brag tu phye ste bshad pa ste/ thabs dang thabs mtshungs sna tshogs kyis/ /rgyal srid la ni dbang byed do/ /zhes pa nas/ bzo'i gnas rnam pa sna tshogs ston cing zhes pa'i bar ni rab tu byung ba ni tshe 'di nyid kyi 'bad cing
<p>89b</p>
<p>89b.1</p>rtsol gyi khyim pa'i byang chub sems dpa' ni dus dang yul chad pa med de tshe 'di 'ba' zhig gi ma yin gyi tshe rabs du mar rtog cing rtsol ba dang thabs sna tshogs pa du ma'i sgo nas sangs rgyas kyi zhing la sogs pa'i yul gang du skyes kyang rung bar rtsol ba'o/ /de bas na/ 'di ltar
<p>89b.2</p>thabs kyis yongs su zin par zhes bya ba la sogs pa gsungs pa yin no/ /rol mo la sogs pa dang bzo rnam pa mang po ston pa yang sems can so so dang rjes su mthun par sbyar nas bsdu ba rnam pa bzhi'i sgo nas bsdus te bla na med pa yang dag par rdzogs pa'i byang chub tu
<p>89b.3</p>gdon pa'i phyir ro/ /de la srog gcod pa dang zhes pa nas log par lta ba rab tu spangs pa yin te zhes pa'i bar ni byang chub sems dpa'i khrims lnga po'i dngos po smos pa'o/ /bslab pa'i gzhi de lnga bzung nas/ /zhes pa nas thabs shes rab kyis yongs su zin par spyod
<p>89b.4</p>cing zhes pa'i bar ni bslab pa de rnams kyi rjes su bsngags pa ste/ de lta bur slob pas ltung ba'i rtsa ba bzhi ni srog gi phyir yang nyams par mi bya'o zhes pa dang sbyar ro/ /khyim pa'i byang chub sems dpa' ji skad smos pa'i bslab pa 'di lnga la dad pas bslabs na sngon gyi
<p>89b.5</p>de bzhin gshegs pa'i bslab pa bla na med pa de bzhin gshegs pas bsngags pa'i bslab pa dang rjes su mthun par bslabs pa yin te/ de ci'i phyir zhe na/ sngon gyi de bzhin gshegs pas kyang 'dus ma byas pa'i tshul khrims kyi phung po la gnas nas 'dus byas kyi
<p>89b.6</p>tshul khrims thabs dang shes rab kyis yongs su zin pa la bslabs nas bla na med pa brnyes te/ de bas na 'di ltar bslab pa ni de dag gi rjes su slob pa zhes bya'o/ /'dus ma byas pa'i tshul khrims kyi phung po la gnas nas zhes pa ni chos thams cad gdod ma nas ma byung
<p>89b.7</p>zhing ma skyes pa stong pa nyid kyi rang bzhin du rtogs pa la gnas nas zhes pa'o/ /'dus byas kyi tshul khrims zhes pa ni srog gcod pa las slar ldog par la sogs pa ming gis smos pa rnams so/ /thabs dang shes rab kyis yongs su zin pa zhes pa ni snga ma bzhin no/ /
<p>90a</p>
<p>90a.1</p>de ltar slob ma de 'og nas ming gis smos pa'i rtsa ba bzhi po 'di srog gi phyir nyams par mi bya ste/ bzhi po 'di yang sngar dam tshig gi skabs su bshad zin to/ /de ci'i phyir zhe na/ 'di dag ni slar gsor mi rung pa'o zhes pa ni/ bzhi po 'di dang ldan na byang
<p>90a.2</p>chub sems dpa' zhes kyang mi bya ste/ sngar gsor mi rung ba'o zhes pa'o/ /bzhi po de thabs dang shes rab tu mi ldan pa rang bzhin gyis nyon mongs pa can te/ slar gsor mi rung zhes pa dang sbyar te/ thabs dang shes rab tu mi ldan pa zhes pa ni bzhi po de 'jig par byed
<p>90a.3</p>pa'o/ /de bas na/ de ci'i phyir zhe na/ gang dag 'das pa'i sangs rgyas dang / /de bzhin gang dag ma byon dang / /gang yang da lta'i mgon po rnams/ /thabs dang shes rab ldan pa la/ /bslabs nas bla med byang chub ni/ /'dus ma byas pa des thob po/ /zhes gsungs
<p>90a.4</p>pa yin te/ de bas na bzhi po 'di dang ldan zhing thabs dang shes rab med na bla na med pa'i byang chub 'dus ma byas pa thob par mi 'gyur bas slar gsor mi rung ba'o zhes pa'o/ /de ltar thabs dang shes rab tu mi ldan pas slar gsor mi rung na nyan thos rnams la thabs dang
<p>90a.5</p>shes rab tu mi ldan pa'i bslab pa de lta bu ji ltar bshad ce na/ thabs dang mi ldan ye shes dang / /bslab pa dag kyang bshad pa ni/ /dpa' bo chen po'i nyan thos rnams/ /de la gzung ba'i phyir bshad do/ /zhes pa ste/ nyan thos rnams la ngas thabs dang shes rab tu mi
<p>90a.6</p>ldan pa'i bslab pa bstan pa yang nges pa'i don du bstan pa ma yin gyi/ de dag gi snod dang sbyar zhing drang ba'i phyir ro zhes pa'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ byang chub sems dpa'i bslab pa
<p>90a.7</p>thabs dang ldan pa rim par phye ba rgyas pa'o// //bcom ldan 'das rnam par snang mdzad kyi sku mi zad pa la sogs pa'i rdo rje'i rgyan gyi 'khor lo 'dir byin gyis brlab pa las sngags bzlas pa'i skabs la thog mar spyir phyi dang nang gi bzlas pa'i yan
<p>90b</p>
<p>90b.1</p>lag bzhi bstan to/ /de'i 'og tu de bzhin gshegs pa'i snying po bzhi'i skabs su nang gi bzlas pa'i yan lag bzhi bstan to/ /de'i 'og tu dpa' bo chen po'i snying po'i skabs su nang gi bzlas pa'i yan lag gsum bstan te/ de rnams kyang bzlas pa'i grangs dang
<p>90b.2</p>dus nges pa'i bsnyen pa bya ba gsungs pa yin no/ /da ni yi ge brgya pa'i skabs 'dir bzlas pa'i yan lag gcig dang grangs dang dus med pa'i bsnyen pa ma yin par kun du sangs rgyas pa'i skur bsgrub pa gnas yongs su gyur pa'i bar du bzlas pa'i mtshan ma 'chad do/ /
<p>90b.3</p>de bas na bzlas pa de rnams kyang rags pa dang phra ba'i rim pas bshad par shes par bya ste/ dang po nyid du phyi dang nang gi bzlas pa'i yan lag bzhi pa'i phyi dang nang gnyi ga la dmigs pas rags so/ /de'i 'og tu nang gi bzlas pa'i yan lag bzhi ni phyi rol du sangs rgyas
<p>90b.4</p>kyi sku la mi dmigs par nang du rang gi snying gar de bzhin gshegs pa'i sku bsams nas zlos pas de bas phra'o/ /de'i 'og tu dpa' bo chen po skabs su snying gar de bzhin gshegs pa'i skur bsams pa yang gsal btab ste/ dbang chen la sogs pa'i dkyil 'khor gang
<p>90b.5</p>yang rung ba bsams nas yan lag gsum du byas te zlos te de bas kyang phra'o/ /yi ge brgya pa'i skabs 'dir ni bdag nyid stong pa nyid kyi ting nge 'dzin la gnas nas snying po'i sgra tsam la dmigs nas yan lag gcig pur byas te zlos pas gong ma kun pas phra bar rig
<p>90b.6</p>par bya'o/ /de la yi ge brgya po kun kyang kun du sangs rgyas pa yin yang yi ge aM du byin gyis brlab pa ste/ de yang yi ge brgya pa 'byung ba'i rim par phye ba dang / sgra'i 'bras bu'i sbyor ba bstan pa'i rim par phye ba dang / yi ge brgya pa rnam par dgod pa sgrub pa'i rim par phye ba dang / bdag nyid bsgrub pa rim par
<p>90b.7</p>phye ba dang / rdzogs par byang chub pa'i ngo bo nyid bstan pa'i rim par phye ba ste/ rim par phye ba lngas yi ge brgya pa bshad pa'i yan lag rdzogs par shes par bya'o/ /de la 'dir de nas yang bcom ldan 'das rnam par snang mdzad
<p>91a</p>
<p>91a.1</p>kyis thabs dang ldan pa'i 'khor 'dus pa la gzigs te zhes pa la sogs pas dang por yi ge brgya pa 'byung ba'i rim par phye ba bshad de/ de la yi ge brgya po ni aM zhes pa nyid kyi nang du 'dus par shes par bya ste/ 'dir klad kor ni nga dang nya dang Na dang ma
<p>91a.2</p>rnams kyi rang bzhin te/ ka sde ni nga'i rang bzhin du 'dus so/ /rtsa'i sde ni nya'i nang du 'dus so/ /Ta'i sde ni Na'i nang du 'dus so/ /ta'i sde ni na'i nang du 'dus so/ /pa'i sde ni ma'i nang du 'dus so/ /de ltar yi ge nyi shu dang rnam par shes pa'i rim par phye ba las bshad pa dang
<p>91a.3</p>sbyar bas a yang aM la 'dus la/ r-i r-I dang l-i l-I ni ra dang la dngos so/ /ya ni i I'i nang du 'dus la ba ni u U'i nang du 'dus te/ de ltar ya ra la wa rnams ni der 'dus so/ /aM la sogs pa gang dang ldan pas yi ge nyi shu lnga po rnams byang chub dang spyod pa dang kun du
<p>91a.4</p>sangs rgyas pa dang mya ngan las 'das pa bzhi po la yi ge nyi shu rtsa lnga lnga la sbyar na brgya par 'gyur te/ yi ge de rnams gcig tu bsdus pa ni a zhes pa ste a ni shes bya dang shes pa gnyis ka stong pa'i mtshan nyid yin la klad kor yang stong pa'i mtshan nyid de/ a yi ge a bzhi
<p>91a.5</p>char yang de'i nang du 'dus pas aM de nyid bcom ldan 'das kun du sangs rgyas pa'i rang bzhin yi ge brgya pa zhes bya'o/ /nga dang nya dang Na dang na dang ma rnams dang sha dang Sha dang sa dang ha dang a dang aM dang AHrnams ni ting nge 'dzin thams cad kyi dbang po yin pas 'dir yi ger
<p>91a.6</p>mi bgrang ngo / /thams cad dang ldan pa'i 'khor 'dus pa la gzigs te zhes pa ni sngar bshad pa bzhin no/ /bstan pa don yod par grub par bzhengs nas zhes pa la bstan pa zhes pa ni gdul bya'i 'gro ba rnams la bslab pa'i phyir bstan pa zhes byas nas mdo sde la sogs
<p>91a.7</p>pa thams cad la yod mod kyi skabs 'dir ni sngags kyi bstan pa la bya ste/ de yang bzlas pa'i grangs dang dus nges par bstan nas bsgrub par bya bar gong du bshad pa rnams ni/ gsang sngags grangs ni sum 'bum du/ /phal cher ngas ni bshad pa dag /lus can sdig dang bral
<p>91b</p>
<p>91b.1</p>ba yi/ /sngags pa rnam par dag pa la/ /bzlas brjod grangs 'di bstan pa ste/ /gzhan du bya ba ma yin no/ /zhes 'byung bas sngon du grangs dang dus nges pa'i bsnyen pa byas kyang rgyu ma dag pa'i sems can rnams kyis mi 'grub pa yang srid de/ de dag ni gdon mi za ba
<p>91b.2</p>yin la/ 'dir ni gnas yongs su 'gyur ba'i mtshan ma 'byung gi bar du bzlas par gsungs pas mtshan ma 'byung ba de nyid grub pa ste/ mtshan ma de byung nas mi 'grub pa mi srid pas gdon mi za bar zhes bya ste/ bcom ldan 'das bstan pa de grub par bzhengs nas gsang
<p>91b.3</p>sngags thams cad kyi dbang phyug gsang sngags kyi mgon po gzi brjid kyi rgyal po gsungs so zhes sbyar ro/ /gsang sngags thams cad kyi dbang phyug gsang sngags kyi mgon po gzi brjid kyi rgyal po chen po zhes pa yang kun du sangs rgyas pa'i rang bzhin du aM
<p>91b.4</p>zhes pa de nyid la bye brag tu bya la/ de'i rang bzhin yang rnam pa gsum du rig par bya ste/ rtogs pa'i mtshan nyid dang lung gi mtshan nyid don dam pa dang kun rdzob kyi mtshan nyid gnyis te/ de ltar rnam pa gsum mo/ /de la rtogs pa don dam pa'i rang bzhin ni yi
<p>91b.5</p>ge a zhes pa dang de la sogs pa'i sngags kyi yi ge rnams so/ /de la gsang sngags thams cad kyi dbang phyug ces pa la gsang sngags thams cad ces pa ni 'jam dpal gzhon nur gyur pa la sogs pa'i ting nge 'dzin gyi rang bzhin rnam par thar pa'i ye shes phyogs
<p>91b.6</p>gcig pa chos thams cad zhi ba dang bral ba'o zhes pa la sogs pa dang / kun rdzob de dag nyid kyi skur snang ba dang lung gi chos su yi ge aM la sogs pa ni sngags thams cad do/ /de dag gi dbang phyug gi bcom ldan 'das kun du sangs rgyas pa'i yi ge brgya pa ste/ 
<p>91b.7</p>phyogs gcig pa rnams kyang der kun du 'dus la/ kun rdzob tu yang bcom ldan 'das kyi sku las sngags kyi gzugs phal che ba 'byung zhing lung gi chos kyang aM la sogs pa ni yi ge thams cad 'byung ba ste/ kun rdzob dang don dam pa kun du yang gsang sngags thams
<p>92a</p>
<p>92a.1</p>cad der gtogs shing de'i dbang gis 'gyur bas na aM de gsang sngags thams cad kyi snying po zhes bya'o/ /rgyal po chen po zhes pa ni kun rdzob dang don dam pa gnyis kar yang sngags phal mo che las yon tan thams cad kyis 'phags pa'i phyir ro/ /gzi
<p>92a.2</p>brjid ces pa ni mthu phun sum tshogs pa bstan pa ste/ mthu chen po dang zhes pa'o/ /gsang sngags kyi mgon po zhes pa ni skyabs zhes pa'i don te gong du bshad pa'i tshul gyis gsang sngags thams cad de las byung zhing der 'du ba'i phyir ro/ /de lta bu'i snying po 'jam pa'i
<p>92a.3</p>gsung gis phyag na rdo rje la bka' stsal pa zhes pa dang sbyar te/ phyag na rdo rje yang ci 'dra ba zhig ce na/ dam tshig gsum la gnas pa la/ /lam gsum yongs su rdzogs par byed/ /ces gsungs te/ dam tshig gsum zhes pa ni bcom ldan 'das kyi sku dang gsung
<p>92a.4</p>dang thugs mi zad pa'i rdo rje'i rgyan la bya ste/ phyag na rdo rje la sogs pa'i byang chub sems dpa' sa bcu yongs su rdzogs pa rnams ye shes chen po dang ldan pa'i dbang bskur ba na bcom ldan 'das kyi sku las 'od zer btang ba'i byin gyi rlabs kyis sku mi zad pa la sogs
<p>92a.5</p>pa'i rdo rje'i rgyan gsum po de dag mthong zhing zhugs pas dam tshig gsum la gnas pa zhes pa'o/ /lam gsum yongs su rdzogs par byed pa zhes pa ni dam tshig gsum thob par byed pas lam ste/ de phyag na rdo rjes rdzogs par byed pa'o/ /gsang sngags mgon
<p>92a.6</p>ni snga ma bzhin no/ /de'i tshe ye shes dam pa zhes bya ba'i ting nge 'dzin la snyoms par zhugs nas zhes pa ni bcom ldan 'das ting nge 'dzin de la zhugs nas kun du sangs rgyas pa'i ye shes dam pa chos thams cad gzod ma nas ma byung ma skyes par mkhyen pa'i rang bzhin
<p>92a.7</p>gyi yi ge chad pas ting nge 'dzin gyi ming yang ye shes dam pa zhes bya'o/ /de bas na ye shes sna tshogs 'byung ba zhes bya ba la sogs pas yi ge aM de'i khyad par gsungs pa yin te/ ye shes sna tshogs ni rtogs pa'i chos dang lung gi chos sna tshogs pa kun rdzob dang don
<p>92b</p>
<p>92b.1</p>dam pa'i tshul gnyi ga mkhyen pa la bya ste/ yi ge aM zhes pa 'di las de lta bu'i ye shes de 'byung ba la bya'o/ /'od zer brgya 'phro ba zhes pa ni don dam par de bzhin nyid kyi ye shes rgya mtsho dang 'dra ba de las ye shes phyogs gcig pa'i sngags gzhan rnams 'byung ba dang / kun rdzob
<p>92b.2</p>tu de bzhin gshegs pa'i sku las sngags kyi sku mang po 'byung bas khams gsum du khyab pa dang / lung gi chos su yang yi ge aM las gong du bshad pa'i tshul gyis yi ge brgya rnams 'byung zhing sngags thams cad la khyab pa'i phyir ro/ /lag na rdo rje 'di gsang sngags
<p>92b.3</p>thams cad kyi mgon po gzi brjid chen po ste zhes pa ni gong du bshad pa'i tshul bzhin no/ /'di ni bdag nyid rdzogs sangs rgyas/ /zhes pa ni yi ge aM zhes pa 'di bcom ldan 'das kun du sangs rgyas pa'i phung po lhag ma dang bcas pa'i mya ngan las 'das pa'i rang
<p>92b.4</p>bzhin nyid yin no zhes pa'o/ /chos kun dbang phyug ces pa ni lung gi chos dang rtogs pa'i chos kun mkhyen pas chos kun dbang phyug ces pa'o/ /thub pa yin zhes pa ni lus dang ngag dang yid gsum thub pa'i mtshan nyid de shAkya thub pa nyid la bya'o/ /mi shes mun
<p>92b.5</p>nag kun 'joms pa/ /nyi ma shar ba bzhin du snang / /zhes pa ni rtogs pa'i chos dang lung gi chos gnyis ka la sgrib pa spang ste ji ltar mun pa na 'dug pa'i rdzas rnams dngos po gang yin mi shes pa las nyi ma shar ba na rdzas dag gsal bar mthong ba bzhin du/ thams
<p>92b.6</p>cad mkhyen pa'i ye shes des kyang ma rig pa'i mun pa bsal kyang kun rdzob dang don dam pa'i dngos po rnams gsal bar mkhyen pa ste/ des ni spong ba phun sum tshogs pa bstan la/ /tshig gong mas ni ye shes phun sum tshogs pa bstan to/ /thub pa chen po bdag
<p>92b.7</p>nyid kyis/ /'di lta bur byin gyis brlabs te/ /zhes pa ni kun du sangs rgyas pa stong pa nyid kyi rang bzhin de nyid shAkya thub pa'i skur byin gyis brlabs te shes pa'o/ /de ltar byin gyis brlabs nas kyang ci zhig mdzad ce na/ sems can rnams la phan bzhed
<p>93a</p>
<p>93a.1</p>phyir/ /sprul pa rnams ni sprul par mdzad/ /ces bya ba gsungs te/ shAkya thub pa'i skur byin gyis brlabs nas/ sems can rnams kyi don du rnam par sprul pa sna tshogs pa rnam par sprul zhes pa'o/ /rnam par sprul pa de yang de snyed cig sprul zhe na/ 'di ni
<p>93a.2</p>sems can rnam dag gis/ /sems pa 'byung ba ji snyed pa/ /de rnyed kyi ni sprul pa yis/ /go 'phang dam pa mdzad par 'gyur/ /zhes gsungs te/ sems kyi 'jug pa ji snyed pa dang ji tsam 'dod pa de snyed kyi sku rnam par sprul par byed ces pa'o/ /de ni stong pa nyid las
<p>93a.3</p>ldang bar bstan pa ste/ de bas na sngar don dam pa stong pa nyid kyi ting nge 'dzin la gnas nas phyis kun rdzob tu kun du sangs rgyas pa'i skur bsgyur ba la sogs pa'i spyod pa rnams bya'o zhes dgongs so/ /de bas rnam pa thams cad du/ /rdzogs sangs rgyas kyis thabs 'dod
<p>93a.4</p>pas/ /nang gi bdag nyid rnam dag pas/ /rtag tu mngon par brtson par bya/ /zhes pa ni mjug bsdu ba'i tshig ste/ kun du sangs rgyas pa'i rang bzhin de lta bu yin pas na gang kun du sangs rgyas pa'i sku thob par 'dod pas kun du sangs rgyas pa'i sku'i yi ge brgya pa'i rang bzhin
<p>93a.5</p>du bsgom pa la brtson par bya'o zhes pa ste/ de bas rnam pa thams cad du/ /zhes pa ni lus dang ngag dang yid rnam pa thams cad kyi sgo nas zhes pa'o/ /rtag tu ni dus thams cad du'o/ /nang gi bdag nyid rnam dag pas/ /zhes pa ni sems gtso bor bshad pa ste/ bdag
<p>93a.6</p>gi lus bcom ldan 'das kyi skur bsgyur ba tsam gyis chog pa ma yin gyi/ nang sems kyi ting nge 'dzin rnam par dag pas nan tan la mngon par brtson par bya'o zhes pa'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ 
<p>93a.7</p>yi ge brgya 'byung ba bstan pa rim par phye ba rgyas pa'o// //yi ge brgya pa'i rang bzhin gsum las don dam pa de bzhin nyid kyi ye shes rtogs pa'i rang bzhin dang / kun rdzob tu bcom ldan 'das kyi sku'i rang bzhin dag ni yi ge aM gi don du blta bar bya'o/ /
<p>93b</p>
<p>93b.1</p>yi ge aM ni tshig gi rang bzhin du blta ste/ de la kun du sangs rgyas pa'i rang bzhin gyi yi ge aM 'di ni bcom ldan 'das gsung gi rgyan sna tshogs su 'byung ba sdud pa'i sgor 'gyur te/ de yang 'dir don dang dam tshig gi bye brag gis rang bzhin gsum du dbye mod kyi/ sangs rgyas
<p>93b.2</p>kyi bya ba byed pa'i sgor ni tha mi dad de/ de dag gi bya ba'i las kyang gzugs dang sems kyis byed la/ gzugs kyi bya ba'i las kyang dag dang sems kyis byed cing / sems kyi bya ba'i las kyang lus dang ngag gis byed do/ /de bas na skabs 'dir yi ge brgya pa'i 'bras
<p>93b.3</p>bu'i sbyor bas kun du sangs rgyas pa'i gsung mi zad pa de ston te/ de las kun du sangs rgyas pa'i yi ge'i 'bras bu ni sems can yongs su smin pa dang ma smin pa rnams yongs su grol ba dang smin par byed de/ de yang de nas bcom ldan 'das rnam par snang mdzad kyis gsang
<p>93b.4</p>ba pa'i bdag po phyag na rdo rje la bka' stsal pa zhes pa la sogs pa'o/ /de la gsang ba pa'i bdag po sangs rgyas bcom ldan 'das rnams gang gi tshe zhes pa nas dam tshig gsum gyi lam la gnas par gzigs so zhes pa'i bar ni kun du bzang po la sogs pa'i
<p>93b.5</p>byang chub sems dpa' sa bcu yongs su rdzogs pa rnams rang rang gi mthu dang spyod yul gyi rdzu 'phrul sna tshogs dang sangs rgyas kyi zhing rnams sna tshogs brgyan pa'i mthus mgu zhing 'khod pa la bcom ldan 'das mngon par byang chub pa'i sku'i mdzod spu las bkod
<p>93b.6</p>pa'i 'od zer byung bas byang chub sems dpa' de rnams kyi gtsug tu phog ste/ 'od zer de'i byin gyi rlabs kyis byang chub sems dpa' de rnams ye shes chen po mngon par shes par dbang bskur ba dang ldan pa'i sa thob par gyur te/ de'i tshe byang chub sems
<p>93b.7</p>dpa' de rnams kyis bcom ldan 'das kyi sku dang gsung dang thugs mi zad pa rdo rje'i rgyan dam tshig gsum gyi rang bzhin rtogs shing mngon du 'gyur zhes pa'o/ /sangs rgyas bcom ldan 'das zhes pa ni sa bcu'i gnas yongs su rdzogs shing dbang bcu'i dbang thob pa
<p>94a</p>
<p>94a.1</p>chos rnams sgyu ma lta bur rnam pa thams cad du rtogs pa'i byang chub sems dpa' de rnams nyid la sangs rgyas zhes bya'o/ /ye shes chen po zhes pa ni de bzhin nyid kyi ye shes la bya ste ye shes de byang chub sems dpa' de rnams kyis mngon par shes par bya ba'i
<p>94a.2</p>phyir 'od zer gyi dbang bskur ba las ye shes chen po mngon par shes par dbang bskur ba zhes bya'o/ /yang na ye shes chen po yang de yin la/ mngon par shes pa yang de yin pas ye shes chen po mngon par shes pa ste/ ye shes chen po snga ma bzhin du chos thams cad stong par
<p>94a.3</p>rtogs pa ste don dam pa'o/ /mngon par shes pa drug ni/ mngon par shes pa ste kun rdzob kyi ye shes so/ /de ltar don dam pa dang kun rdzob kyi ye shes de byang chub sems dpa' de rnams kyis thob par bya ba'i phyir dbang bskur ba ni ye shes chen po mngon par shes par dbang bskur
<p>94a.4</p>ba zhes bya ste/ dbang bskur ba de dang ldan pa ni dbang bskur ba dang ldan pa'i sa thob par gyur pa zhes pa ni sems kyi khyad par nyid la bya'o/ /de'i tshe sangs rgyas bcom ldan 'das de dag ces pa ni byang chub sems dpa' de dag nyid la bya'o/ /dam tshig gsum zhes pa ni bcom ldan
<p>94a.5</p>'das kyi sku dang gsung dang thugs mi zad pa'i rdo rje'i rgyan gyis khams gsum thams cad du khyab pa la bya ste/ dam tshig gi don ni skabs 'dir kun du rtog pa'am thob pa la bya ste/ sku mi zad pa'i rgyan la sogs pa khams gsum du khyab par 'byung ba de ni byang chub sems
<p>94a.6</p>dpa' de rnams kyis de'i tshe mthong zhing ye shes kyis rtogs pa'i phyir ro/ /lam zhes pa ni dam tshig de dag rtogs pa'i phyir zhugs pa la bya'o/ /bdag nyid gnas par gzigs so zhes sbyar te bcom ldan 'das kyi spyod yul dam tshig gsum gyi rang bzhin de dag byang
<p>94a.7</p>chub sems dpa' de rnams kyi yang spyod yul du gyur te/ mthong zhing rtogs par bdag nyid kyis gzigs so zhes pa'o/ /gsang ba pa'i bdag po de'i tshe yang bcom ldan 'das zhes pa nas/ sangs rgyas kyi mdzad pa nye bar bstan to zhes pa'i bar ni sa bcu la gnas
<p>94b</p>
<p>94b.1</p>pa'i byang chub sems dpa' sangs rgyas kyi mdzad pa dam tshig gsum po de rnams la zhugs par gyur pa de'i tshe na sangs rgyas kyi gsung sna tshogs sdud pa'i sgor gyur pa yi ge brgya pa'i rang bzhin bcom ldan 'das kun du sangs rgyas pa de gzungs kyi tshul du gyur nas sangs rgyas kyi
<p>94b.2</p>ming can byang chub sems dpa' de rnams la sangs rgyas kyi mdzad pa nye bar ston pa ste/ bcom ldan 'das zhes pa ni kun du sangs rgyas pa nyid la bya'o/ /ye shes chen po mngon par shes par dbang bskur ba dang ldan pa zhes pa ni kun du sangs rgyas pa de nyid kyi bye brag ste/ ye shes
<p>94b.3</p>chen po ni snga ma bzhin no/ /mngon par shes pa zhes pa ni ye shes chen po de mngon par rtogs pa zhes pa'o/ /dbang bskur ba dang ldan pa zhes pa ni ye shes chen po mngon par rtogs pa'i ched du dbang bskur ba dang ldan pa zhes pa'o/ /gzungs kyi tshul zhes pa la don gyi gzungs
<p>94b.4</p>dang tshig gi gzungs te rnam par mi rtog pa la 'jug pa'i dbang dang gzungs la sogs pa'o/ /bcom ldan 'das kun du sangs rgyas pa ye shes chen po mngon par shes pa dbang bskur ba dang ldan pa nyid gzungs gyur nas sangs rgyas kyi mdzad pa sems can yongs su smin
<p>94b.5</p>pa dang grol bar gyur pa'i thabs sna tshogs byang chub sems dpa' de rnams la ston te/ de bas na sangs rgyas kyi mdzad pa nye bar ston to zhes gsungs pa yin no/ /de nyid kyi tshe/ sangs rgyas bcom ldan 'das zhes pa nas/ /dam tshig gsum gyi lam ston par nye bar gnas par
<p>94b.6</p>'gyur ro zhes pa ni de ltar bcom ldan 'das kun du sangs rgyas de byang chub sems dpa' sangs rgyas zhes bya ba de rnams la sangs rgyas kyi mdzad pa ston pa dang byang chub sems dpa' de rnams kyang rang gi dam tshig gsum gyi rang bzhin ji ltar mthong zhing rtogs pa de sangs
<p>94b.7</p>rgyas kyi mdzad pa'i tshul des dam tshig gsum po de rnams kyi lam ston pa la zhugs so zhes pa ste/ de la de nyid kyi tshe sangs rgyas bcom ldan 'das de dag ces pa ni gong du smos pa'i byang chub sems dpa' de dag nyid la bya'o/ /sems can thams cad la zhes pa
<p>95a</p>
<p>95a.1</p>ni yongs su dag pa dang ma dag pa'i sems can ji ltar snod du gyur pa rnams la'o/ /sangs rgyas kyi mdzad pa zhes pa ni snga ma bzhin no/ /dam tshig gsum gyi lam zhes pa ni sku mi zad pa'i rdo rje'i rgyan la sogs pa thob par gyur pa'i lam mo/ /ston par nye bar
<p>95a.2</p>gnas par 'gyur ro zhes pa ni byang chub sems dpa' de rnams ji ltar snod du gyur pa'i sems can rnams la dam tshig gsum thob par byed pa'i lam de bstan pas sems can de rnams kyi sku mi zad pa la sogs pa'i rgyan dam tshig gsum gyi rang bzhin de thob par 'gyur
<p>95a.3</p>ba'i phyir ro/ /gsang ba pa'i bdag po nga'i gsung gi 'khor lo zhes pa nas/ byung ba yin no zhes bya bar rab tu mi shes pa la ltos zhes pa'i bar ni de bzhin gshegs pa'i gsung gi 'khor lo sangs rgyas kyi dbyangs sna tshogs las shAkya thub pa'i skur sprul te 'jig
<p>95a.4</p>rten gyi khams thams cad du khyab par yongs su smin pa dang ma smin pa'i sems can ji ltar snod du gyur pa rnams la sangs rgyas kyi phrin las mdzad par 'gyur ba bshad pa ste/ gsang ba pa'i bdag po nga'i gsung gi 'khor lo zhes pa ni de bzhin gshegs pa'i sangs rgyas kyi
<p>95a.5</p>gsung rnam pa sna tshogs su 'byung ba sems can rnams kyi rgyud du 'gro bas na 'khor lo zhes bya ste/ dkyil 'khor sprul pa rgya chen po zhes pa ni gsung gi 'khor lo de las shAkya thub pa'i sprul pa de dag gis 'jig rten gyi khams nam mkha'i dbyings ma lus pa de snyed du khyab
<p>95a.6</p>par sangs rgyas [(]gyi [,]kyi [)]mdzad pa ston pas na rgya chen po zhes bya'o/ /'jig rten gyi khams mtha' yas par khyab par zhes pa ni chos kyi dbyings so sor rnam par rig par byed pa zhes pa dang sbrel te sprul pa'i sku des chos kyi dbyings kyi tshig dang don rnams 'jig rten gyi
<p>95a.7</p>khams su khyab par sems can thams cad la ston la/ de yang rnam par dag pa'i sgo sha stag ste/ rnam par dag pa'i sgo zhes pa ni chos kyi dbyings rnam par dag pa la 'jug pa'i thabs zhes bya'o/ /sems can thams cad re ba ji lta ba bzhin du mgu bar byed pa chos kyi
<p>95b</p>
<p>95b.1</p>dbyings so sor rnam par rig par byed pa'i sgo zhes pa ni de ltar chos thams cad ston pa de yang sems can so so'i dad pa dang rjes su mthun pa ste/ sangs rgyas kyis 'dul ba la sangs rgyas kyi chos ston/ /de bzhin du nyan thos dang rang sangs rgyas dang brgya byin dang tshangs pa la
<p>95b.2</p>sogs pas so so'i dad pa dang rjes su mthun pa'i chos rnams sngon du ston te/ de yang chos kyi dbyings su 'jug pa'i thabs sha stag go/ /da lta 'di ltar bcom ldan 'das shAkya thub pa 'jig rten gyi khams nam mkha'i khams gyis klas pa ma lus par zhes pa ni de lta bu'i
<p>95b.3</p>chos ston pa yang shAkya thub pa'i sku gcig gam gnyis shig gis ma yin gyi/ nam mkha'i khams kyis klas pa ji snyed pa de snyed kyi 'jig rten gyi khams ma lus par khyab pa'i shAkya thub pa'i skus sems can thams cad la ji ltar bsams pa bzhin du mgu bar byed pa'i
<p>95b.4</p>chos kyi dbyings rab tu ston zhes pa'o/ /de bas na sangs rgyas kyi bya ba byed pa la zhugs zhes gsungs pa ste/ shAkya thub pa'i sku de rnams kyis 'jig rten gyi khams de snyed du de ltar snod du gyur pa'i sems can ma smin pa ni yongs su smin par byed pa smin pa rnams grol bar byed
<p>95b.5</p>pa'i sangs rgyas kyi bya ba la rab tu zhugs zhes pa'o/ /sangs rgyas kyi bya ba byed pa shAkya thub pa'i sku de rnams sangs rgyas kyi gsung rnam par bkod pa'i rgyan gyi snying po las byung ba ste/ bcom ldan 'das kyi gsung gi 'khor los sprul pa'i sangs rgyas kyi gzugs yin
<p>95b.6</p>par ni sems can rnams kyis mi shes kyi/ shAkya'i rigs kyi rgyal po zas gtsang ma'i lus las 'di ltar gyur to zhes zin to/ /de'i phyir gsang ba pa'i bdag po de la sems can rnams 'di ni zhes pa la sogs pa gsungs pa yin no/ /'on kyang byang chub sems
<p>95b.7</p>dpa' 'jig rten gyi khams mtha' yas pa rgya mtsho snyed kyi sgor zhes pa la sogs pa ni de ltar gsung gi 'khor lo las sprul pa'i sku rnams kyis 'jig rten gyi khams thams cad du khyab par sangs rgyas kyi bya ba byed pa'i shAkya thub pa'i sku rnams bstan kyang sems can
<p>96a</p>
<p>96a.1</p>rnams kyis sprul pa de dag gi 'khor lo las byung bar mi shes mod kyi/ /'on kyang byang chub sems dpa' 'jig rten gyi khams mtha' yas pa rgya mtsho snyed kyi sgor zhes pa la sogs pa la chos kyi dbyings mngon par rdzogs par byang chub par bya ba la brtson pa byang
<p>96a.2</p>chub sems dpa' kun du bzang po'i spyod pa las byung ba 'jig rten gyi khams mtha' yas pa nas byung ba'i byang chub sems dpa' rnams 'jig rten gyi khams kyi rigs rgya mtsho me tog gi gzhi'i snying po'i rgyan can 'di ngas yongs su bzung bas sangs rgyas kyi zhing 'di rnam pa
<p>96a.3</p>sna tshogs kyis brgyan par byed cing byang chub kyi snying po mngon par sgrub pa dang byang chub tu mngon par rdzogs par 'tshang rgya ba la sogs pa yang byang chub sems dpa' de rnams kyi rang bzhin mthu 'ba' zhig yin gyi de'i sangs rgyas kyi zhing brgyan par byed pa la sogs pa de rnams
<p>96a.4</p>byed do zhes pa ste/ de lta bur mdzad pa yang shAkya thub pa'i sku nyid kyis yin mod kyi/ gdul ba'i 'gro ba byang chub sems dpa' yongs su dag pa de dag gis ni shAkya thub pa'i sku yang longs spyod rdzogs pa'i skur mthong bar 'gyur te/ de bas na skabs tha ma'i 'di ni longs
<p>96a.5</p>spyod rdzogs pa'i skus byang chub sems dpa' de rnams kyi don mdzad par bstan par shes par bya ste/ de dag ni bsdus pa'i don to/ /tshig gi don la 'on kyang zhes pa ni de bzhin gshegs pa'i sprul pas sems can rnams la sangs rgyas kyi bya ba ston pa'i shAkya thub
<p>96a.6</p>pa'i sku de 'jig rten pa rnams kyis de bzhin gshegs pa'i sprul par mi shes mod kyi/ 'on kyang shAkya thub pa des 'og nas 'byung ba'i don de rnams kyang mdzad do zhes pa'i/ /'jig rten gyi khams mtha' yas pa rgya mtsho snyed kyi sgo ni byang chub sems dpa' bshad pa
<p>96a.7</p>de rnams 'byung ba'i gnas la bya ste/ 'jig rten gyi khams mtha' yas pa de dag shes shing brtag par dka' ba rgya mtsho dang 'dra ba'i phyir rgya mtsho zhes bya'o/ /sgo zhes pa ni byang chub sems dpa' de rnams 'jig rten gyi khams 'di dag nas 'byung ba'i phyir ro/ /
<p>96b</p>
<p>96b.1</p>chos kyi dbyings mngon par rdzogs par byang chub par bya ba la brtson pa la byang chub sems dpa' kun du bzang po'i spyod pa las byung ba zhes pa ni sangs rgyas kyi zhing brgyan pa la sogs pa byed pa'i byang chub sems dpa' de dag gi bye brag ste/ chos kyi dbyings ni de bzhin nyid kyi
<p>96b.2</p>ye shes la bya la/ mngon par rdzogs par byang chub par bya ba la brtson pa zhes pa ni de bzhin nyid kyi ye shes chos kyi dbyings de mngon par rtogs pa'i phyir brtson pa zhes pa'o/ /byang chub sems dpa' kun du bzang po'i spyod pa las byung ba zhes pa ni byang chub sems
<p>96b.3</p>dpa' kun du bzang po'i smon lam las skyes pa'o/ /'jig rten gyi khams kyi rigs rgya mtsho'i me tog gi gzhi'i snying po'i rgyan can 'di zhes pa mi mjed kyi 'jig rten gyi khams la bya ste/ me tog gi gzhi zhes pa ni 'jig rten gyi khams de me tog gis brgyan pa'o/ /
<p>96b.4</p>snying po zhes pa ni 'byung ba'i gnas so/ /rgyan can zhes pa ni 'jig rten gyi khams me tog gis brgyan pa de sems can gang dag bsod nams spyad pa rnams kyi rgyud la byung bas na bsod nams kyi 'bras bu 'jig rten gyi khams de lta bur skye bar 'gyur te/ sems can de dag gis
<p>96b.5</p>brgyan zhes pa'o/ /rigs rgya mtsho zhes pa ni sangs rgyas kyi zhing de yang 'jig rten gyi khams kyi rgyud rgya mtsho'i grangs snyed dang ldan pa'i sangs rgyas kyi zhing zhes pa'o/ /ngas yongs su bzung bas zhes pa ni longs spyod rdzogs pa'i sku'i ma thus so zhes pa ste/ sangs
<p>96b.6</p>rgyas kyi zhing rnams ni yongs su sbyong zhes pa dang sbyar te/ bsam pa sna tshogs pa rnam par dag pa'i sgo rnams kyis zhing rnams ni yongs su sbyong zhes pa ni byang chub sems dpa' de dag gi bsam pa rnam par dag pa sna tshogs pa'i sgo nas sangs rgyas kyi zhing yongs su sbyong
<p>96b.7</p>ngo zhes pa ste/ de yang bcom ldan 'das kyi mthus sbyong bas yongs su bzung bas zhes pa dang sbyar ro/ /byang chub kyi snying po ni mngon par bsgrub ces pa ni byang chub kyi snying po 'og min gyi gnas su mngon par byang chub pa'i sa dang mi'i gnas su byang chub chen por mngon par
<p>97a</p>
<p>97a.1</p>byang chub pa'i gnas dag la byang chub kyi snying po zhes bya ste/ de dag byang chub sems dpa'i 'di rnams kyis yongs su rdzogs par byed ces pa'o/ /byang chub tu ni mngon par 'tshang rgya zhes pa ni nyon mongs pa'i sgrib pa yongs su byang ba'i byang chub nam mkha'i
<p>97a.2</p>mtshan nyid lta bu mngon par rtogs par byed ces pa'o/ /chos kyi 'khor lo ni bskor zhes pa ni gzhung las ji skad du grags pa'i chos kyi 'khor lo bskor ba'o/ /sangs rgyas kyi mdzad pa ni byin gyis rlob cing zhes pa ni sems can yongs su smin pa dang grol bar byed pa'i
<p>97a.3</p>mtshan nyid can gyi sangs rgyas kyi mdzad pa byin gyis rlob ces pa'o/ /de'i gong du yang dag par rdzogs pa'i sangs rgyas kyi go 'phang 'dod pas zhes pa ni de ltar sangs rgyas kyi zhing yongs su sbyong ba la sogs pa byas nas kun du sangs rgyas pa'i go 'phang du 'phar bar byed pa
<p>97a.4</p>ste/ de'i tshe chos thams cad stong pa nyid du rtogs pa'i mtshan nyid de bzhin nyid kyi ye shes mngon par rtogs te de ltar mngon du byed pa na sems tshad med pa la sogs pa 'og nas 'byung ba'i yon tan rnams thob par 'gyur ba ste/ de yang / sems can med pa'i phyir zhes pa nas/ 
<p>97a.5</p>tshad med pa bzhi rab tu thob par 'gyur ro zhes pa'i bar du'o/ /de la sems tshad med pa ni sems la rnam par rtog pa la sogs pa rnam pa thams cad dang bral te chos thams cad stong pa nyid du rtogs pa'i sems nam mkha'i rang bzhin lta bur 'gyur te/ nam mkha' ni stong pa'i mtshan nyid
<p>97a.6</p>cis kyang ma gos shing thams cad du yang ma khyab pa med pas tshad gzung du med pa'o/ /de bzhin du stong pa nyid kyi rang bzhin gyi sems des thams cad du khyab par 'gyur bas sems tshad med pa'o/ /lus tshad med pa zhes pa ni de ltar sems tshad med pa thob pas de dag gi
<p>97a.7</p>lus kyang sems ji snyed pa de snyed du lus kyis khyab par 'gyur te/ de bas na lus tshad med pa'o/ /lus tshad med pa'i phyir ye shes tshad med ces pa ni de ltar lus tshad med par gyur na lus ji snyed par gyur pa de dag thams cad ye shes byin gyis brlabs pa dang bcas par
<p>97b</p>
<p>97b.1</p>'gyur te/ lus ji snyed pa de dag gi ye shes 'byung bas na ye shes tshad med pa zhes bya'o/ /ye shes tshad med pa'i phyir sems can tshad med ces pa ni sku dang ye shes de dag kyang sems can ji snyed pa de snyed du 'byung ste/ de dag tshad med pas sems can tshad med pa'o/ /sems
<p>97b.2</p>can tshad med pa'i phyir nam mkha'i khams tshad med pa rab tu 'thob po zhes pa ni nam mkha'i khams ji snyed pa sems can gyi khams kyang de snyed de sems can gyi khams tshad med par rtogs na nam mkha'i khams kyang tshad med par rtogs par 'gyur ba rab tu thob par rig par
<p>97b.3</p>bya'o/ /gsang ba pa'i bdag po de ltar na sems tshad med pas tshad med pa bzhi thob par 'gyur ro zhes pa ni nam sems can nyid stong pa nyid kyi rang bzhin nam mkha'i mtshan nyid lta bur gyur pa rab tu thob na lus dang ye shes dang sems can dang nam mkha'i khams kyang de bzhin
<p>97b.4</p>nyid du 'gyur ba thob po zhes pa'o/ /thob nas yang dag par rdzogs pa'i sangs rgyas su 'gyur ro zhes sbyar te/ de ltar de bzhin nyid kyi ye shes dang sems can dang nam mkha'i khams kyang de bzhin nyid du 'gyur ba thob bo zhes pa'o/ /thob nas kyang yang dag par rdzogs
<p>97b.5</p>pa'i sangs rgyas su 'gyur ro zhes sbyar te/ de ltar de bzhin nyid kyi ye shes mngon du byas na de ma thag tu kun du sangs rgyas pa phung po lhag ma dang bcas pa'i mya ngan las 'das pa'i rang bzhin gyi go 'phang thob par 'gyur ro zhes pa'o/ /stobs bcu'i stobs dang ldan pa
<p>97b.6</p>bdud bzhi las rgyal ba zhes pa la sogs pa zhes pa ni kun du sangs rgyas pa de nyid kyi bye brag ste gzhung las ji skad grags pa'o/ /khyu mchog dang seng ge'i sgra sgrogs pa zhes pa ni ji ltar seng ge'i sgras byol song thams cad zil gyis gnon par gyur pa de bzhin du bcom ldan
<p>97b.7</p>'das kun du sangs rgyas pa de yang 'dus byas thams cad mi rtag pa dang sdug bsngal ba la sogs pa'i chos kyi sgra sgrogs pas rtag pa dang bde ba la sogs par lta ba'i mu stegs pa rnams zil gyis gnon par 'gyur ba dang / rdzogs sangs rgyas kyis gsungs pa
<p>98a</p>
<p>98a.1</p>yi/ /snying po sgo brgya 'di bslabs nas/ /go 'phang dam pa 'di dag kun/ /dpa' bo de dag kun gyis rtogs/ /zhes pa ni gong du smos pa'i yon tan thams cad byang chub sems dpa' dpa' bo de rnams kyis thob nas kun du sangs rgyas pa'i go
<p>98a.2</p>'phang dam pa der 'tshang rgya'o/ /de ltar kun du sangs rgyas pa'i go 'phang dam pa der 'tshang rgya ba yang kun du sangs rgyas pa'i snying po yi ge brgya pa de bzlas shing bsgom pa thob par 'gyur zhes pa'o/ /yi ge brgya pa'i 'bras bu'i sbyor ba rnam pa gsum gyi bye brag
<p>98a.3</p>bstan pa yang rim gyis 'phar ba'i tshul shes par bya ste/ sa bcu gcig pa'i byang chub sems dpa' sangs rgyas zhes bya ba de dag sa bcu gcig pa la gnas pa las bcom ldan 'das kyi 'od kyis bskul te dam tshig gsum gyi lam la zhugs pa nas sa bcu
<p>98a.4</p>gcig pa de las 'phar te/ ye shes chen po mngon par shes par dbang bskur ba dang ldan pa'i sa la gnas par shes par bya'o/ /de nas kun du sangs rgyas kyi gzugs su gyur cing sangs rgyas kyi mdzad pa bstan pa dang / de bzhin gshegs pa'i sprul pa'i sku shAkya thub
<p>98a.5</p>pas spyir sangs rgyas kyi mdzad pa ston pa na byang chub sems dpa' de dag kun du bzang po'i sa la gnas par shes par bya'o/ /byang chub sems dpa' kun du bzang po'i spyod pa las byung zhing longs spyod rdzogs pa'i skus btang ste sangs rgyas kyi zhing spyod pa na kun du
<p>98a.6</p>sangs rgyas pa'i sa ma thob kyi bar du kun du bzang po'i sa las ni 'phar/ kun du sangs rgyas pa'i sa la ni 'jug pa'i stegs bu'i sa la gnas par shes par bya'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob
<p>98a.7</p>pa las/ 'bras bu'i sbyor ba bstan pa rim par phye ba rgyas pa'o// //spyir gdul ba'i 'gro ba rtogs pa gtso bor gyur pa yongs su dag pa dang lung gi chos la gnas pa yongs su ma dag pa ste rnam pa gnyis so/ /de la yi ge brgya pa'i 'bras bu sbyor ba bstan
<p>98b</p>
<p>98b.1</p>pa'i rim par phye ba ni yongs su dag pa'i gdul ba'i 'gro ba rnams kyi don mdzad pa bstan pa'o/ /rim par phye ba 'dir ni yongs su ma dag pa'i 'gro ba rnams kyi don mdzad pa bstan pa ste/ gang gi phyir bcom ldan 'das kyi rgyu dang 'bras bu'i yon tan rnams kun du sangs rgyas
<p>98b.2</p>pa'i snying po yi ge brgya pa'i mtshan nyid aM zhes pa'i gzugs su byin gyis brlabs pa'i de'i 'og tu 'byung ba'i rim par sgrub pa pos rang gi snying gar bsams te kun du sangs rgyas pa'i skur bsgrub pa'i phyir/ /de nas yang bcom ldan 'das la gsang ba pa'i bdag po phyag na rdo
<p>98b.3</p>rjes 'di skad ces gsol to zhes pa la sogs pa gsungs pa yin te/ de la/ sngags rnams kyi ni sngags 'byung ba'i/ /sngags kyi mgon po 'di bshad pa/ /ngo mtshar che'o bcom ldan 'das/ /zhes pa ni yi ge brgya pa'i rang bzhin gong du bshad pa de yon tan dang mthu che
<p>98b.4</p>bas ngo mtshar che'o zhes pa'o/ /sngags kyi mgon po zhes pa dang sngags 'byung ba zhes pa yang snying po de nyid kyi bye brag ste sngar bshad pa bzhin no/ /thub pa chen po gnas gang du/ /gang gis ji ltar 'tshal bar bgyi/ /zhes pa ni yi ge brgya pa rnam par dgod pa sgrub pa'i rim
<p>98b.5</p>par phye ba zhes pa ste/ gang gis zhes pa ni sgrub pa po ci 'dra bas 'tshal bar bgyi zhes pa/ gang dag theg chen dkyil 'khor ni/ /snying rje 'byung bar dbang bskur zhing / /zhes pa la sogs pa sgrub pa po'i mtshan nyid 'og nas bshad pa dang sbyar ro/ /ji ltar zhes pa ni
<p>98b.6</p>snying po de ci 'dra bar rig par bgyi zhes pa ste/ gser gyi kha dog 'bar dang bcas/ /zhes pa la sogs pa dang sbyar ro/ /thub pa chen po gnas gang du/ /zhes pa ni snying po de gnas gang du dgod par bgyi zhes pa ste/ de yi gnas ni snying ga ste/ /zhes pa dang sbyar
<p>98b.7</p>ro/ /de las sngags rnams 'byung ba ni/ /gang gis ji ltar bdag la gsungs/ /zhes pa ni bdag nyid sgrub pa rim par phye ba bris pa ste/ snying po yi ge brgya pa de las sngags phal rnams 'byung na rgyu gang dang thabs ji lta bus 'byung zhes pa ste/ 'od zer sku las
<p>99a</p>
<p>99a.1</p>byung ba rnams/ /yan lag gis ni yan lag gnas/ /zhes pa la sogs pa bdag nyid sgrub pa las chad par 'gyur ba dang sbyar ro/ /mgon po smra ba rnams kyi mchog /'di kun bdag la bshad du gsol/ /zhes pa ni gong du zhus pa de rnams bka' stsol
<p>99a.2</p>cig ces pa'o/ /smra ba rnams kyi mchog ces pa ni stong pa'i tshig ste smra ba rnams kyi nang na dam pa zhes pa'o/ /de skad ces gsol nas bcom ldan 'das zhes pa la sogs pa ni gong du zhus pa de rnams slar 'chad pa ste/ chos kyi dbang phyug thub pa che/ /zhes pa ni bcom ldan
<p>99a.3</p>'das kyi bye brag ste/ lung dang rtogs pa'i chos la dbang du gyur cing lus dang ngag dang yid gsum thub pa'o/ /kun mkhyen bcom ldan snang mdzad kyi/ /de tshe 'jig rten khams kun du/ /yongs su khyab par 'gyur ba'i tshig /'jam dpal gsung gis bka' stsal
<p>99a.4</p>pa/ zhes pa ni bcom ldan 'das rnam par snang mdzad thams cad mkhyen pas 'jig rten gyi khams ma lus pa thams cad khyab pa'i tshig tu gsungs so zhes pa tshig de yang / sems dpa' chen po legs so legs so zhes pa la sogs pa'o/ /rab tu gsang zhes pa
<p>99a.5</p>ni sems las byung ba'i mtshan nyid shin tu phra ba zhes pa'o/ /ngo mtshar chen po zhes pa ni yig 'bru sems kyis bsams pa las kun du sangs rgyas pa'i sku la sogs par 'gyur bas ngo mtshar che zhes pa'o/ /sangs rgyas rnams kyi gsang ba'i mchog /ces pa ni snying
<p>99a.6</p>po de'i don dam pa dang kun rdzob kyi rang bzhin sems can rtog ge ba rnams kyi rjes su dpag pa'i sogs pa'i sgo nas brtags pas mi rtogs pas/ sangs rgyas rnams kyi gsang ba'i mchog /ces bya ste/ de bas na/ rtog ge kun gyis mi shes pa/ /zhes gsungs
<p>99a.7</p>so/ /gang dag theg chen dkyil 'khor ni/ /snying rje 'byung bar dbang bskur zhing / /zhes pa nas/ bdag nyid chen po shes par 'gyur/ /zhes pa'i bar gyis gang gis 'tshal bar gyur pa zhus pa'i lan bshad pa ste/ theg pa chen po'i dkyil 'khor snying rje chen po 'byung
<p>99b</p>
<p>99b.1</p>ba zhes bya ba der dbang bskur zhing zhi gnas dang lhag mthong dang ldan pa'i sgrub pa pos snying po 'di shes par 'gyur zhes pa ni spyi'i don to/ /yan lag gi don ni/ gang dag theg chen dkyil 'khor ni/ /snying rje 'byung bar dbang bskur zhing / /zhes pa ni sgrub pa po gang ji snyed
<p>99b.2</p>chen po 'byung ba'i dkyil 'khor du dbang bskur ba des snying po 'di shes par 'gyur zhes pa ste/ theg pa zhes pa ni 'gro pa'i tshig ste/ rang bzhin gyi dkyil 'khor sku la sogs pa mi zad pa'i mtshan nyid 'dir 'gro ba'am/ gzugs brnyan gyi dkyil 'khor 'di'i
<p>99b.3</p>sgo nas 'dis 'gro bar 'gyur ba ste/ snying rje 'byung ba'i dkyil 'khor 'di la bya'o/ /chen po zhes pa'i tshig ni spyir gsungs mod kyi/ 'on kyang skabs 'dir ni lus kyi dkyil 'khor dang ngag gi dkyil 'khor gnyis kun rdzob kyi mtshan nyid yin pas chen po zhes
<p>99b.4</p>mi bya'i/ sems kyi dkyil 'khor don dam pa'i rang bzhin yin pas de la chen po zhes bya ste/ mdor na gsang ba'i dkyil 'khor du dbang bskur ba zhes pa'o/ /gsang ba'i dkyil 'khor der dbang bskur na sngar bshad pa'i tshul gyis dam tshig lnga char dang ldan zhing dbang
<p>99b.5</p>gsum char dang ldan par 'gyur te/ de ltar dkyil 'khor gsum char la rim pa bzhin du bslabs pa yongs su rdzogs pa'i sgrub pa por 'gyur ba'i phyir ro/ /gang dag drang zhing mnyen pa dang / /zhes pa ni sgrub pa po de gsang ba'i dkyil 'khor du dbang bskur ba 'ba' zhig
<p>99b.6</p>gis chog pa ma yin gyi/ skabs 'dir ni sgrub pa po gong ma dag ltar bzlas pa las byung ba'i sgrub pa'i spyod yul can te/ drang zhing zhes pa ni sems la g.yo dang gya gyur med pa zhes pa'o/ /mnyen pa zhes pa ni khengs pa dang zhe sdang med pa ste/ gang dag drang zhing
<p>99b.7</p>mnyen pa ni ting nge 'dzin dang rjes su mthun pas zhi gnas dang ldan par bstan pa'o/ /rtag tu snying rje gang che dang / /gang dag nam yang byang chub la/ /dmigs pa can du mi lta ba/ /zhes pa ni shes rab med par zhi gnas 'ba' zhig tu gyur na dmigs par 'gyur te/
<p>100a</p>
<p>100a.1</p>snying rjes sems can thams cad sdug bsngal dang bral bar byed cing de bzhin nyid kyi ye shes rang bzhin byang chub kyi sems des dngos po dmigs par blta zhing stong ba nyid rtogs pa'i lhag mthong dang ldan par gsungs pa yin te/ de ltar lhag mthong dang zhi
<p>100a.2</p>gnas dang ldan pa de dag gi snying po bdag nyid chen po 'di shes par 'gyur ro zhes pa'o/ /'dren pa gang na bzhugs pa yi/ /zhes pa nas/ mthu chen rtag tu gnas pa bzhugs/ /zhes pa'i bar ni/ mthu chen po gnas gang du/ zhes zhus pa'i lan bshad pa ste/ sgrub pa pos
<p>100a.3</p>dang por sangs rgyas dang byang chub sems dpa' thams cad mngon du bsams te/ phyag byas nas de dag gi spyan sngar sdig pa bshags pa la sogs pa dang / dam tshig gi phyag rgya bcings pa la sogs pa bzhin du bya ste/ rang gi snying gar pad+ma dkar po 'dab ma brgyad pa
<p>100a.4</p>bsams la/ de'i steng du rlung gi dkyil 'khor me long lta bur gsal bar bsam zhing de'i dbus su bcom ldan 'das yi ge brgya pa aM zhes pa bsams te/ de yang me long gi nang na gzugs brnyan snang ba bzhin du de nyid du zhi bar blta ste/ de ni gnas pa'i bsdus pa'i
<p>100a.5</p>don to/ /tshig gi don la/ 'dren pa gang na bzhugs pa yi/ /de yi gnas ni snying ga ste/ /zhes pa ni 'dren pa de'i gnas ni sgrub pa po'i snying gar bya'o zhes pa'o/ /pad+ma yid las byung ba ni/ /'dab ma brgyad pa rab mdzes la/ /zhes pa ni 'dren pa de'i gnas snying ga zhes
<p>100a.6</p>bya ba de yang yid kyis bsam pa'i pad+ma 'dab ma brgyad pa shin tu gsal zhing dkar ba snying gar bsams la de'i steng du zla ba'i dkyil 'khor bsams te/ de'i dbus su 'dren pa de bsam zhes pa ste de bas na/ dkyil 'khor zla ba lta bu ni/ /zhes gsungs pa yin no/ /
<p>100a.7</p>dri med me long 'dra ba la/ /zhes pa ni zla ba yang dkar mod kyi dri ma rab rib kyis mi snang bas de las gsal bar bsam par bya ba'i phyir/ me long ltar shin tu dri ma med cing gzugs brnyan 'char ba la snying po de bsam zhes pa'o/ /mthu chen rtag tu gnas pa bzhugs/ / 
<p>100b</p>
<p>100b.1</p>zhes pa ni me long la snying po de rtag par gnas shing bzhugs par bya'o zhes pa ste/ rtag par gnas zhes pa ni don dam pa'i rang bzhin dang kun rdzob kyi sku'i rang bzhin la bstod pa ste/ don dam pa'i rang bzhin de bzhin nyid kyi ye shes de mi 'gyur par yongs su grub pa'i tshul gyis
<p>100b.2</p>rtag par gnas pa zhes bya la/ kun rdzob tu sku'i rang bzhin du yang bcom ldan 'das kyi sku mi zad pa'i rgyan de sngon gyi shugs kyis 'khor ba'i mtha' ji srid pa de srid du sems can rnams kyi don gyi phyir phyin ci ma log par yongs su grub pa'i tshul gyis rtag par bzhugs
<p>100b.3</p>pa'o/ /yang na sgrub pa po ji srid ting nge 'dzin la gnas pa de srid du snying po de yang mi g.yo bar rtag par gnas par bya'o/ /de la gsang sngags mgon po ni/ /zhes dang / gser gyi kha dog 'bar dang bcas/ /sdig dang bral ba'i ting 'dzin gnas/ /nyi ma bzhin
<p>100b.4</p>du brtag par dka'/ /zhes pa ni ji ltar 'tshal bar bgyi zhes zhus pa'i lan bshad pa ste/ gser gyi kha dog 'bar dang bcas/ /zhes pa ni snying po'i kha dog gser 'dra ba la 'od 'phro ba dang bcas pa zhes pa'o/ /sdig dang bral ba zhes pa ni/ 'bras bu'i rang bzhin
<p>100b.5</p>la bstod pa ste/ shes bya dang nyon mongs pa la sogs pa'i sdig pa'i rtog pa dang bral zhes pa'o/ /ting 'dzin gnas zhes pa ni ting nge 'dzin gyi yi ge'i 'bru dbyi ba mi srid de/ /de bas na sgrub pa'i ting nge 'dzin du 'dug pa la snying po de gnas zhes bya'o/ /nyi ma bzhin du brtag par
<p>100b.6</p>dka'/ /zhes pa gzi brjid dang ldan par bsam par gsungs pa ste/ ji ltar nyi ma 'od zer gyis bskor ba la mig mi chags shing blta bar mi bzod pa bzhin snying po 'di yang rang las 'phros pa'i 'od kyis bskor zhing blta dka' bar bsam zhes pa ste/ don ni mdor na
<p>100b.7</p>snying gar me long gi dkyil 'khor de'i dbus su snying po kha dog gser 'dra ba dang bcas te 'phros pa'i 'od kyis sgrub pa po'i lus khyab par bsam zhing 'od 'phro ba de dag nyid 'dus pa las rang gi lus shin tu sangs rgyas ba'i skur gyur par bsams te/ de ltar gyur pa na
<p>101a</p>
<p>101a.1</p>yang zla ba'i dkyil 'khor la gnas pa'i snying po yang snga ma bzhin du snying ga na gnas par bsam zhes pa'o/ /de bas na/ de yis 'gro ba 'di dag kun/ /phyi rol dang ni nang du yang / /kun du khyab par byin gyis brlabs/ /zhes gsungs pa yin te/ 'gro
<p>101a.2</p>ba 'di dag kun zhes pa ni sgrub pa po'i phung po lnga po 'di dag kun snying po 'dis kun du khyab par byin gyis brlabs zhes pa'o/ /de la phyi rol gyi byin gyis brlabs pa ni phyi'i lus kun du sangs rgyas pa'i skur gyur pa'o/ /nang gi byin gyis brlabs pa ni snying gar zla ba'i dkyil 'khor
<p>101a.3</p>la gnas pa'o/ /yang na 'gro ba 'di dag kun/ /zhes pa ni 'phags pa 'jam dpal dang spyan ras gzigs kyi dbang po la sogs pa sngags kyi lha rnams la bya ste/ de dag thabs 'dis kun du khyab pa ste/ phyi'i gzugs de dag gi gzugs su bsgyur ba dang / nang gi
<p>101a.4</p>yi ge a la sogs pa zla ba'i dkyil 'khor la bsam par bya ba yang snying po 'dis byin gyis brlabs pa las byung ba'i phyir ro/ /de ltar rang gi lus kun du sangs rgyas pa'i skur bsgyur ba snying gar zla ba'i dkyil 'khor la snying po dang bcas pa bsams shing bsgoms na kun du
<p>101a.5</p>sangs rgyas pa'i sku dang ldan pa'i rig pa 'dzin par 'gyur ro/ /de ltar na de'i lus mthong ba dang des smras pa dang bsam pa'i sems can skal pa dang ldan pa rnams ji ltar bsam pa'i don rnams 'grub par 'gyur ro zhes 'og nas 'byung ba dang sbyar ro/ /me long nang du shes par
<p>101a.6</p>byos/ /zhes pa nas/ bdag gi las kyis 'byung bar 'gyur/ /zhes pa'i bar ni snying gar zla ba'i dkyil 'khor yang me long nyid du shes par bya'o zhes pa nas yi ge bsam pa de las kun du sangs rgyas pa'i skur bsgyur bar bya ba'i thabs bstan pa ste/ me long yid du
<p>101a.7</p>shes par byos/ /zhes pa ni snying gar me long bsam pa de ni me long gi dngos po gzhan ma yin gyi/ rnam pa dang bcas pa'i sems ni yid ces bya ste/ yid de nyid me long gi dkyil 'khor gyi rnam par 'gyur bar shes par byos shig ces pa'o/ /shes rab mig kyang de
<p>101b</p>
<p>101b.1</p>nyid de/ /zhes pa ni me long gi dkyil 'khor du gyur pa'i skad cig phyi ma la gsal bar rtog cing yongs su dpyod pa'i ngang tshul gyis sems 'byung ba ni shes rab ces bya ste/ shes rab snying po la rtog pas na yid ces bya'o/ /sngags pa shes rab mig gis su/ /me long
<p>101b.2</p>la ni rnam bltas na/ /de ni rang gzugs rdzogs sangs rgyas/ /mtshan nyid rab tu zhi bar mthong / /zhes pa ni skad cig ma phyi ma'i shes rab kyi snying po dang bcas pa'i zla ba'i dkyil 'khor la rtse gcig tu rtog pa'i tshe gong du bshad pa'i tshul du snying po de'i 'od 'phros te 'dus
<p>101b.3</p>pa las rang gi gzugs kun du sangs rgyas pa'i sku'i mtshan nyid du gyur par mthong ba zhes pa'o/ /de bas na/ de'i tshe lus la lus kyi gzugs/ /zhes gsungs te/ bdag gi lus la bcom ldan 'das kyi sku'i gzugs su bya'o zhes pa ste/ de ni phyi rol gyi lus sangs
<p>101b.4</p>rgyas kyi skur sems pa'i thabs so/ /yid las yid las byung ba ni/ /zhes pa bdag gi yid las byung ba'i me long gi dkyil 'khor snying po dang bcas pa bsam zhes pa ste/ de ni phyi rol gyi lus sangs rgyas kyi skur bsgyur ba'i tshe nang du yang snying po dang bcas pa'i zla ba'i
<p>101b.5</p>dkyil 'khor bsam zhes pa'o/ /dag cing rnam par mdzes pa dag /bdag gi las kyis byang bar gyur/ /zhes pa ni phyi dang nang gnyis ka de ltar bsgoms na phyi'i lus kun sangs rgyas pa'i sku rnam par mdzes shing dag par gyur pa dang nang gi yid la yang snying po dang
<p>101b.6</p>bcas pa'i zla ba'i dkyil 'khor gsal zhing dag pa ste/ dag pa de dag ni bdag gi lus skur bsam pa dang nang gi snying po bsam pa'i bdag gi las byas pa las byung ngo zhes pa'o/ /dag pa zhes pa yang skabs 'dir ye shes la sogs pa dag pa'i mtshan nyid la mi bya'i/ 
<p>101b.7</p>phyi dang nang gi gzugs de dag gsal ba'i sgo nas dag pa'o/ /rang gi las zhes pa yang tshe rabs snga ma'i dge ba la sogs pa la mi bya'i phyi dang nang gi gzugs 'di dag skyed pa'i sbyor ba'i las bya'o/ /de nas de yi 'od zer ni/ /gang gis sngags pa sangs rgyas kyi/ /
<p>102a</p>
<p>102a.1</p>spyod pa thams cad rab byed pa/ /kun nas rnam par snang bar 'gyur/ /zhes pa ni sgrub pa po kun du sangs rgyas pa'i skur gyur pa de'i tshe de las 'od zer 'phro zhing byung ba rnams kyi mthus sngags de kun du sangs rgyas pa'i spyod pa thams cad byed nus par
<p>102a.2</p>'gyur ro zhes pa'o/ /yang na snying po de las 'od zer 'phro zhing 'byung ba na a las yi ge a'i rigs rnams 'byung ba dang klad kor las ka la sogs rnams 'byung la/ de rnams kyang 'phags pa 'jam dpal la sogs pa sngags kyi lha rnams kyi snying po ste/ de dag
<p>102a.3</p>thams cad kyang 'og nas bdag nyid sgrub pa'i rim par phye ba las byung ba'i rim pas yid las byung zhing zhes pa la sogs pa kun du sangs rgyas pa'i skur gyur pa'i rjes su bsngags pa gsungs so/ /de bzhin bdag nyid dag pa yis/ /bltas pa'am ni smras pas kyang / /
<p>102a.4</p>yid la bsam pa'i las rnams ni/ /thams cad byed par 'gyur ba nyid/ /ces pa ni kun du sangs rgyas pa'i skur gyur pa'i rig pa 'dzin pa de gang gis mthong ba'i sems can de'i ji ltar bsams pa'i don rnams 'grub par 'gyur zhes pa ste/ dgos pa ni/ thams cad
<p>102a.5</p>byed par 'gyur ba nyid/ /ces pa dang sbyar ro/ /de bzhin du su zhig rig pa 'dzin pa de dang lhan cig tu smras pa yang don thams cad 'grub par 'gyur zhes pa'o/ /de bzhin du rig pa 'dzin pa des sems can de 'di ltar gyur cig ces bsams na yang de'i dgos pa kun du
<p>102a.6</p>byed par 'gyur zhes pa'o/ /rig pa 'dzin pa de mthong ba la sogs pa'i spyod yul du gyur pa'i sems can de dag kyang bsod nams bsags shing skabs dang ldan par shes par bya ste/ sems can de dag gi don byed par 'gyur gyi/ phal rnams kyis de mthong ba la
<p>102a.7</p>sogs pa'i spyod yul du mi 'gyur ro/ /gsang ba pa'i bdag po gzhan yang zhes pa nas/ phan tshun byed pa po dang las su rnam par 'jog pa yang mi byed do zhes pa'i bar ni sangs rgyas kyi skur nga rgyal bskyed pa'i phyir de ji ltar 'gyur ba'i rgyu kun rdzob tu rkyen dang 'du zhing
<p>102b</p>
<p>102b.1</p>tshogs te/ 'byung ba'i rgyu dang 'bras bu nges pa'i sgo nas bstan pa ste/ 'di ltar lus la lus kyi gzugs bskyed par bya'o zhes pa ni gong du gsungs pa'i tshul gyis bdag gi las kun du sangs rgyas pa'i skur bskyed par bya'o zhes pa'o/ /yang dag par rdzogs pa'i sangs
<p>102b.2</p>rgyas las lhag pa ni gang yang med de zhes pa ni kun du sangs rgyas pa'i sku la shin tu bsngags pa'i phyir gsung pa ste/ kun du sangs rgyas pa'i sku las khyad par du 'phags pa'i gzhan dag gi sku yang med pas na kun du sangs rgyas pa'i sku 'di nyid rang gi lus la bskyed
<p>102b.3</p>par bya'o zhes pa'o/ /ji ltar bdag gi mig dang rna ba zhes bya ba la sogs pas ni kun du sangs rgyas pa'i skur bskyed pa de yang don dam par gzugs kyi dngos po med mod kyi/ kun rdzob rgyu dang 'bras bu nges pa'i chos nyid med pa ma yin te/ dper na mig dang rna ba la sogs
<p>102b.4</p>pa'i dngos po chen po bzhi'i rang bzhin du gtogs pa de dag /don dam par ma yin par stong pa nyid sangs rgyas bcom ldan 'das rnams kyi mkhyen mod kyi/ 'on kyang rgyu dang rkyen 'dus pa las de dag 'byung bar snang ste/ rgyu dang rkyen med na ma yin no zhes gsungs pa yin
<p>102b.5</p>no/ /de dag kyang ngo bo nyid kyis stong pa zhes pa ni mig dang rna ba la sogs pa 'byung ba chen po bzhir gtogs pa'i chos de dag gzod ma nas ma byung zhing ma skyes pa'am/ rdul phran phyogs kyi cha la sogs par bshig na de dag rang bzhin yod par mi 'grub ces pa'o/ /ming
<p>102b.6</p>tsam gyis bsdus pa zhes pa ni dngos po stong bas na ming du gdags pa tsam mo zhes pa'o/ /dngos po med na ming du gdags pa yang ji ltar yod ce na/ nam mkha' dang mtshungs shing 'dra ba zhes gsungs te/ nam mkha' yang dngos po med mod kyi/ nam mkha' zhes ming
<p>102b.7</p>du brjod pa de bzhin du 'di dag kyang dngos po med mod kyi/ mig dang rna ba zhes ming tsam du brjod do zhes pa'o/ /gzung du med pa zhes pa ni de ltar de dag rang bzhin gyis stong pas na gang gi yang gzung ba'i cha ma yin no zhes pa ste/ tshig de dag gis ni mig la sogs
<p>103a</p>
<p>103a.1</p>pa'i dngos po de rnams stong pa'i rang bzhin nam mkha' lta bur bstan pa'o/ /rgyu dang las las byung ba zhes pa'i kun nas nyon mongs pa'i phyogs su bstan pa ste/ /rgyu ni ma rig pa la sogs pa'i nyon mongs pa'o/ /las ni 'phral gyi dge ba la sogs
<p>103a.2</p>pa lus ngag yid gsum gyi spyod pa ste/ de dag don dam par dngos po med kyang kun rdzob du rgyu dang las las skyes par snang ngo zhes pa'o/ /gzugs brnyan dang 'dra ba zhes pa ni kun rdzob tu snang ba yang gzugs brnyan de ma brtags pa'i sgo nas snang bar zad kyi/ 
<p>103a.3</p>gzugs brnyan de rigs pa dang lung gis brtags na bstan mi bzod de yod par mi 'grub pa bzhin no zhes pa'o/ /de bzhin gshegs pa rnams kyis mngon par rdzogs par sangs rgyas so zhes pa ni chos de rnams sngon gyi de bzhin gshegs pa rnams kyis kyang 'di
<p>103a.4</p>lta bu'i tshul du mngon par mkhyen to zhes pa'o/ /de dag kyang phan tshun rten cing 'brel par 'byung ba'i rgyun ma chad par 'brel te/ gang rten nas skyes pa de ni gzugs brnyan dang 'dra bar 'byung ngo zhes pa la gal te de ltar gzugs brnyan dang 'dra ba na gzugs brnyan ni
<p>103a.5</p>gzugs med na mi 'byung ba bzhin du rgyun 'chad dam zhe na/ gzugs brnyan bzhin 'chad pa ma yin gyi nyon mongs pa snga ma'i skad cig gi cha shas med kyang nyon mongs bskyed pa'i las dang skye ba dag kyang 'bras bu skyed par byed de/ gzugs med na gzugs
<p>103a.6</p>brnyan mi 'byung ba ltar ma yin gyi/ phan tshun rten cing 'brel bar 'byung ba'i rgyun mi 'chad par 'byung ngo zhes pa'o/ /gang rten nas skyes pa de ni gzugs brnyan dang 'dra bar 'byung ngo zhes pa ni de lta bu'i rkyen las byung ba'i chos de rnams brtag mi bzod cing don dam par yod
<p>103a.7</p>pa ma yin pa'i dper gzugs brnyan dang 'dra zhes pa'o/ /de lta bas na phan tshun rten cing 'brel par 'byung ba'i phyir lha gang yin pa de bdag yin/ bdag gang yin pa de ni lha yin no zhes pa ni de ltar don dam par chos yod pa ma yin kyang kun rdzob tu rten cing 'brel bar
<p>103b</p>
<p>103b.1</p>'byung ba las chos rnams snang bas na bdag gi rkyen gyis lha bskyed/ /lha'i rkyen gyis bdag bskyed pa na bdag bskyed do zhes bya ste/ lha gang yin pa de bdag yin zhes pa ni yi ge brgya pa'i rang bzhin aM zhes pa snying ga na gnas pa de bdag gis bsams pa las 'byung ba'i
<p>103b.2</p>phyir ro zhes pa'o/ /bdag gi yin pa de ni lha ma yin no zhes pa ni snying po des bdag kun du sangs rgyas pa bskyed pa'i phyir ro zhes pa'o/ /de bzhin du lus kyi lus gzugs ni lha'i skur bskyed par bya'o zhes pa ni de ltar phan tshun rgyu dang rkyen 'dus shing tshogs te byung bas
<p>103b.3</p>bdag gi gzugs kun du sangs rgyas skur bskyed par bya'o zhes pa'o/ /gsang ba pa'i bdag po chos la brten nas rtogs pa 'byung / rtogs pa la brten nas kyang chos 'byung ba la ltos zhes pa ni lha gang yin pa de bdag yin bdag yin pa de lha yin zhes pa'i tshig de
<p>103b.4</p>nyid gzhung gzhan gyis bstan pa ste/ chos zhes pa ni aM zhes pa'i yig 'bru'o/ /rtogs pa 'byung ba zhes pa ni kun du sangs rgyas pa'i sku de yi ge de'i rkyen gyis kun du sangs rgyas par 'gyur/ kun du sangs rgyas par 'gyur nas slar yang snying ga'i yi ge bsam par bya ba
<p>103b.5</p>ni gcig gi rkyen gyis gcig 'byung ba ste/ de ltar ltos shig pa'o/ /de gnyis kyang rang bzhin gyis stong pa'i phyir/ phan tshun byed pa dang las su rnam par 'jog par yang mi byed do zhes pa ni yi ge dang gzugs de gnyis rang bzhin gyis stong pa'i phyir yi ges
<p>103b.6</p>gzugs bskyed pa'i bya ba mi byed la/ gzugs kyis kyang yi ge bskyed pa'i bya ba mi byed ces pa'o/ /gsang ba'i bdag po ji ltar na yid la yid las byung ba'i gzugs bskyed par bya zhe na zhes pa la sogs pas ni yid la zla ba'i dkyil 'khor la gnas pa'i sngags kyi
<p>103b.7</p>'bru bskyed pa de brtan por bya ba'i phyir yid las ji ltar 'byung ba'i rgyu mtshan bshad pa ste/ gsang ba'i bdag po/ /dkar po'am/ ser po'am/ dmar po yid la byas na yid de'i rnam pa la zhen par 'gyur te zhes pa ni chu'i dkyil 'khor dang dbang chen gyi dkyil 'khor dang
<p>104a</p>
<p>104a.1</p>me'i dkyil 'khor bsams na yid kyang rnam pa ru 'gyur ro zhes pa'o/ /des na de lta bus dgos pa yang de lta bu kho na mngon par sgrub par byed do zhes pa ni dbang chen la sogs pa'i dkyil 'khor gyi rnam par gyur pa'i yid des dbang chen la sogs pa'i bya ba
<p>104a.2</p>byed par 'gyur ro zhes pa ste/ de bas na/ gsang ba pa'i bdag po 'di lta ste/ yid la dkyil 'khor bsams nas su/ /rims nad can zhig bya ba na ni/ /de yi mod la skye bo ni/ /rims las thar 'gyur dogs pa med/ /ces bya ba gsungs pa yin te/ tsha ba'i rims kyis
<p>104a.3</p>btab pa la nad pa'i klad pa'i steng du bum pa kha sbub par chu'i dkyil 'khor ji skad du bshad pa bsams la/ de las bdud rtsi'i chu dkar po byung bas nad pa'i spyi bo nas mthar gyis phyi dang nang dang bcas par rting pa'i bar du khyab par bsams te/ de'i tshe chus byab cing de'i mod
<p>104a.4</p>la rims nad thams cad phyir 'byung bar bsam pa de lta bu lan gnyis sam/ lan gsum du byas na rims las thar bar 'gyur ba la dogs pa med do/ /de bzhin du dbang chen gyi dkyil 'khor la yang sbyar ro/ /grang zhing 'dar ba'i rims kyis btab pa la me'i dkyil
<p>104a.5</p>'khor ji skad du bshad pa bsams nas de'i steng du nad pa bzhag la me des mas yar gyen du lus kyi phyi nang khyab par bsams na grang ba'i rims las thar bar 'gyur ro/ /yid med par yang dkyil 'khor yod pa ma yin la/ dkyil 'khor med par yang yid mod pa ma
<p>104a.6</p>yin no/ /de ci'i phyir zhe na/ dkyil 'khor dang mtshan nyid gcig pa'i phyir ro zhes pa ni dbang chen la sogs pa'i dkyil 'khor de dag dngos po gzhan du yod pa la yid kyis de'i rnam par bsam pa ma yin gyi/ yid nyid dkyil 'khor de dag gi rnam par gyur pas
<p>104a.7</p>mtshan nyid gcig cing yid dang dkyil 'khor gnyis dbyer med pa ste/ de dag gnyis ka don dam par yod pa ma yin pa las kun rdzob tu rnam pa dang bcas pa'i sems kyis brtags pa tsam yin pa'i phyir te/ de bas na de nyid dpes bsgrub par bya ba'i phyir gsang
<p>104b</p>
<p>104b.1</p>ba pa'i bdag po 'di lta ste zhes bya ba la sogs pas sgyu mar sprul pa gsungs te/ mdor na gang yid la zla ba'i dkyil 'khor dang snying po bskyed ba de yang don dam par rang bzhin gyis stong zhing yod pa ma yin mod kyi/ 'on kyang kun rdzob tu rgyu dang rkyen nges pa'i dbang gis don
<p>104b.2</p>gyi bya ba byed pas na yid la zla ba'i dkyil 'khor snying po dang bcas pa bsam pa la nan tan du bya'o zhes pa'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ yi ge brgya pa rnam par dgos pa grub pa rim par
<p>104b.3</p>phye ba rgyas pa'o// //da ni bcom ldan 'das kun du sangs rgyas pa'i rang bzhin gyi yi ge brgya pa las 'phags pa 'jam dpal dang spyan ras gzigs kyi dbang po la sogs pa'i sngags kyi sku dang yig 'bru rnams 'byung bar bstan pa'i phyir/ de nas yang bcom
<p>104b.4</p>ldan 'das kyis gsang ba'i bdag po phyag na rdo rje la bka' stsal pa zhes pa la sogs pa gsungs te/ de la gsang ba pa'i bdag po sngags kyi mgon po'i sku dang lus su dbyer med pa nyon cig ces pa ni kun du sangs rgyas pa'i sku las sngags kyi lha gzhan rnams 'byung
<p>104b.5</p>ba'i lus de dag dbyer med pa nyon cig ces pa'o/ /yid las gyur pa las byung zhing / /zhes pa ni sku de rnams kyang bcom ldan 'das kyi gsung mi zad pa sdud pa'i sgor gyur pa aM zhes pa zla ba'i dkyil 'khor la gnas pa snying gar bsams pa de ni yid las gyur pa
<p>104b.6</p>zhes bya la/ de las kun du sangs rgyas pa'i sku'am/ sngags kyi lha gzhan rnams kyi skur 'byung bas na/ yid las gyur pa las byung zhing / /zhes pa'o/ /yid kyang shin tu rnam sbyangs na/ /zhes pa ni sku de dag yid las 'byung ba yang bsams pa tsam gyis chog pa ma yin
<p>104b.7</p>gyi/ zhi gnas dang lhag mthong zung du 'brel par sbyangs pa las byung ba'i sku'o zhes pa'o/ /mgon po de na bzhugs pa las/ /'od zer sku las byung ba rnams/ /zhes pa ni yid shin tu sbyangs pa de la zhugs shing gnas pa'i snying po de las sngags kyi lha rnams kyi
<p>105a</p>
<p>105a.1</p>snying po 'byung la/ 'od zer sku las byung ba rnams/ /zhes pa ni snying po de las ka la sogs pa'i yi ge rnams 'byung zhes pa'o/ /yan lag gi ni yan lag nas/ /rtag par kun du rnam par 'phro/ /zhes pa la yan lag ni a nyid la bya la/ yan lag
<p>105a.2</p>de'i yan lag ni klad kor dang i dang u la sogs pa ste/ de rnams las sngags rnams 'byung bas na/ yan lag gi ni yan lag nas/ /rtag par zhes gsungs pa yin te/ mdor na 'phags pa 'jam dpal lam spyan ras gzigs kyi dbang po'i skur bsgyur ba na gzhan
<p>105a.3</p>ni rim pa snga ma bzhin te/ yi ge a'i klad kor de las yi ge maM la sogs pa gang yang rung ba 'byung bar bsams te de'i 'od 'phros shing 'dus pa las 'jam dpal la sogs pa'i skur bsgyur ro/ /yang na a'i gnas nyid du bsams te/ snga ma bzhin du skur bsgyur
<p>105a.4</p>bar bya'o/ /tshul 'di dag ni ma shes pas/ /rmongs pa rnams kyis yongs mi shes/ /zhes pa ni kun du sangs rgyas pa'i sku gcig pu de las sngags kyi sku rnam pa mang po de dag ji ltar 'byung bar 'gyur snyam du yid mi ches shing mi shes pa ni 'og nas 'byung ba'i tshul 'di ma
<p>105a.5</p>shes pa las yin no zhes pa ste/ lus kyi bye brag ji snyed pa/ /brjod pa las ni mang du 'gyur/ /de bzhin sngags kyi mgon po yi/ /bye brag dag kyang grangs med gsungs/ /zhes pa ni sangs rgyas dang byang chub sems dpa' la sogs pa'i lus kyi bye brag mang po dag brjod
<p>105a.6</p>pa'i rang bzhin yi ge'i 'bru las rnam pa mang du 'byung ba bzhin du/ sngags kyi mgon po kun du sangs rgyas pa las sngags kyi lha'i bye brag grangs med pa 'byung ngo zhes pa'o/ /kun du sangs rgyas pa'i rang bzhin de rnam par rtog pa las shin tu 'das na des sku rnam pa
<p>105a.7</p>mang po 'di rnams ji ltar skyed par byed ce na/ ji ltar yid bzhin nor bu ni/ /dpal ldan 'dod pa'i don sgrub pa/ /de bzhin 'jig rten sgron ma yi/ /sku yang don rnams thams cad sgrub/ /ces bya ba gsungs te/ ji ltar yid bzhin gyi nor bu de rnam par mi rtog kyang
<p>105b</p>
<p>105b.1</p>thams cad kyi re ba yongs su rdzogs par byed la/ don thams cad sgrub pa de bzhin du/ sngags kyi mgon po 'jig rten gyi sgron ma de yang rnam par mi rtog bzhin du sngon gyi smon lam gyi shugs kyis sku la sogs pa rnam pa sna tshogs 'byung zhing don thams cad rab tu
<p>105b.2</p>byed do zhes pa'o/ /de nyid kyang nam mkha'i dpes bstan pa'i phyir/ gsang ba pa'i bdag po chos kyi dbyings rnam par mi rtog pa ji ltar dgos pa thams cad mngon par sgrub ce na zhes pa la sogs pa gsungs te/ de dag gi ni aM zhes pa ni yi ge brgya pa de las bcom
<p>105b.3</p>ldan 'das kun du sangs rgyas dang / sngags kyi lha rnams kyi skur bsgyur nas kyang yid zla ba'i dkyil 'khor la gnas par bsam pa'i sbyor ba bshad do/ /'dir ni de ltar bdag gi lus kun du sangs rgyas pa'i sku la sogs par yongs su bsgyur nas kun du
<p>105b.4</p>sangs rgyas pa dang rjes su mthun pa'i sems kyi yon tan bskyed pa'i phyir sems yongs su sbyang bar bya ba 'chad de/ de yang / de nas bcom ldan 'das kyis sems can gyi khams ma lus pa rnam par sbyong ba'i tshig rnams kyis zhes pa la sogs pa gsungs pa la
<p>105b.5</p>sems can gyi khams ma lus pa rnam par sbyong ba'i tshig ces pa ni ting nge 'dzin sgrub pa'i tshig ces pa la sogs pa 'og nas 'byung ba'i tshig rnams la bya ste/ tshig de dag gis sems can rnams kyi nyon mongs pa'i sgrib pa la sogs pa ni sel/ ye shes khyad par
<p>105b.6</p>can skye bar byed pa'i sgo nas rnam par spyod pa'i phyir ro/ /sgrub pa'i sems yongs su sbyang bar bya ba yang 'jug pa'i sems dang gnas pa'i sems dang ldan pa'i sems dang ldan pa ste/ de la 'jug pa'i sems ni ting nge 'dzin sgrub pa'i tshig ces pa ste/ gang gi tshe na
<p>105b.7</p>thog ma nas/ /cung zad skye ba'am 'jig med pa/ /de tshe rnal 'byor can dag gi/ /stong pa'i ye shes ji ltar skye/ /zhes pa dang sbyar ro/ /bsam gyis mi khyab pa'i tshig ces pa ni gnas pa'i sems 'chad pa ste/ gang tshe chos zhes bya ba ste/ /ngo bo nyid kyis mi
<p>106a</p>
<p>106a.1</p>rnyed pa/ /de tshe nam mkha' 'dra ba'i sems/ /byang chub 'byung ba skye bar 'gyur/ /zhes pa dang sbyar ro/ /yongs su gyur pa'i sgo yi tshig /ces pa ni ldang ba'i sems 'chad pa ste/ de tshe 'jig rten kun mthun pa'i/ /snying rje dag kyang skye bar 'gyur/ /
<p>106a.2</p>zhes pa dang sbyar ro/ /de la ting nge 'dzin grub pa'i tshig ces pa ni tshig des chos thams cad gzod ma nas ma skyes shing mi 'gag par rtog pa'i ting nge 'dzin 'byung bar ston pa'i phyir ro/ /bsam gyis mi khyab pa'i tshig ces pa ni tshig des chos thams cad dmigs su med
<p>106a.3</p>pa nam mkha' dang 'dra ba'i sems ston pa'i phyir ro/ /yongs su gyur pa'i sgo'i tshig ces pa ni tshig des ting nge 'dzin las yongs su gyur te/ langs nas snying rje'i dbang gis sems can gyi don bya ba la sogs pa ston pa'i phyir ro/ /gang gi tshe na thog ma nas/ /cung
<p>106a.4</p>zad skye ba'am 'jig med pa/ /de tshe rnal 'byor can dag gi/ /stong pa'i ye shes ji ltar skye/ /zhes pa ni gang gi tshe phung po dang khams la sogs pa'i chos rnams thog ma nas ma skyes shing ma byung ba'i phyir 'chi 'pho ba yang med de/ de ltar phyi gzung ba'i chos med na de la
<p>106a.5</p>'dzin par byed pa'i rnam par shes pa yang skye ba'i gnas med pas mi skye'o/ /de ltar gzung ba dang 'dzin pa'i cha gnyis ka med de/ stong pa de'i tshe na rnal 'byor can gyi stong pa'i ye shes kyang skye bar mi 'gyur ro zhes pa'o/ /gang tshe chos zhes bya ba de/ /ngo bo nyid kyis ma
<p>106a.6</p>rnyed pa/ /de tshe nam mkha' 'dra ba'i sems/ /byang chub 'byung ba skye bar 'gyur/ /zhes pa ni gong du bshad pa'i rim gyis phyi'i chos rnams dang nang gi rnam par shes pa gnyi ga med par bshig na phung po la sogs pa'i chos 'di dag thams cad dmigs su med par rtog pa la
<p>106a.7</p>gnas pa'i sems ni nam mkha' dang 'dra bar rtog pa thams cad bral bar 'gyur zhes pa'o/ /rnam par mi rtog pa'i sems de las de bzhin nyid kyi ye shes byang chub kyi mtshan nyid can 'byung bas na de la byang chub 'byung ba zhes bya'o/ /de tshe 'jig rten kun mthun pa'i/ /
<p>106b</p>
<p>106b.1</p>snying rje dag kyang skye bar 'gyur/ /zhes pa ni ting nge 'dzin de las langs nas snying rje'i dbang gis sbyin pa la sogs pa dang / spyod pa dang lha'i skur bsgyur ba la sogs pa sems can gyi don bya ba dang ldan pa'i sems bskyed do zhes pa'o/ /de dag gi don mdor bsdu na dang por
<p>106b.2</p>'jug pa'i sems rtog pa dang bcas pa'i chos rnams stong pa'i rang bzhin du bshig ste/ de nas stong pa nyid rtogs pa rnam par mi rtog pa'i sems la ji srid 'dod par gnas nas de'i 'og tu snying rje'i dbang gis lha'i gzugs su snang bar byas te/ sbyin pa la sogs
<p>106b.3</p>pa sems can gyi don rnams la bya'o zhes dgongs pa'o/ /ming tsam gyi ni tshul du gnas/ /zhes pa ni spyod pa de dag kyang don dam par yod pa ma yin te/ ming tsam du rtog pa'i gnas so zhes pa'o/ /de ltar thams cad ming tsam yin/ /sngar kun du sangs rgyas pa'i skur bsgyur
<p>106b.4</p>ba la nan tan cher bya ba yang ji ltar dgos she na/ sangs rgyas ming du 'dir brjod do/ /zhes gsungs te/ kun du sangs rgyas pa yang 'dir don dam par yod pa ma yin gyi/ ming tsam du zad do zhes pa'o/ /de tshe stong dang mi stong zhes/ /yang dag tu na ming du 'dogs/ /
<p>106b.5</p>zhes pa ni de'i tshe nam mkha' la sogs pa stong pa'o zhes bya ba dang bum pa la sogs pa chos rnams kun rdzob tu stong pa ma yin no zhes pa yang ming tsam du bya'o zhes pa'o/ /de la gcig gnyis gsum la sogs/ /grangs [(]gyi [,]kyi [)]dbye ba'ang 'byung bar 'gyur/ /zhes pa ni yi
<p>106b.6</p>ge a zhes pa gcig pu de las kyang ming can du bya ba'i sgo nas i la sogs pa'i yi ge'i dbye ba mang po rnams su 'gyur ro zhes pa'o/ /de ltar dpa' bo stong pa de/ /rang 'byung rnams kyi byin rlabs las/ /a la sogs pa rim bzhin 'phel/ /de ltar stong pa nyid kyi ngo bo
<p>106b.7</p>las a dang i la sogs pa'i yi ge rnams kyi bye brag mang por 'phel bar 'gyur te/ yid la gnas pa'i snying po las so zhes pa'o/ /rang 'byung zhes pa ni bcom ldan 'das kun du sangs rgyas pa'i rang bzhin la bya ste/ sus kyang ma skyes pa'i phyir ro/ /rnam par snang mdzad
<p>107a</p>
<p>107a.1</p>chen po mngon par rdzogs par byang chub pa rnam par sprul pa byin gyis rlob pa las/ bdag nyid sgrub pa rim par phye ba rgyas pa'o// //rnam par snang mdzad chen po mngon par rdzogs par byang chub pa rnam par sprul ba byin gyis rlob pa las/ yi ge brgya
<p>107a.2</p>pa'i sngags kyi cho ga rim par phye ba'i 'grel pa mi snang ngo / /de ni de bzhin gshegs pa'i kun du byang chub pa'i rang bzhin bstan pa'i phyir/ ji ltar nam mkha' phyogs rnams na/ /kun la rtag par mi gnas pa/ /de bzhin chos rnams thams cad la/ /gsang sngags mgon
<p>107a.3</p>po mi gnas so/ /zhes pa la sogs pa gsungs te/ ji ltar nam mkha' lho byang dang shar nub la sogs pa'i phyogs la mi gnas pa bzhin du don dam pa'i mtshan nyid kyi sngags kyi mgon po de yang gzugs la sogs pa'i chos rnams la dmigs par byed pa dang / /
<p>107a.4</p>dmigs par bya ba'i sgo nas mi gnas so zhes pa'o/ /ji ltar dngos rnams nam mkha' la/ /gnas shing rtag tu rnam snang yang / /de ni gnas su mi 'gyur ba/ /gsang sngags mgon po'ang de bzhin no/ /zhes pa ni ji ltar nam mkha' la gzugs kyi dngos po rnams gnas
<p>107a.5</p>par snang yang dngos po de rnams la nam mkha' gnas par mi 'gyur ba bzhin du de bzhin gshegs pa yang mngon par byang chub pa'i tshe sku mi zad pa'i rdo rje'i rgyan la sogs pa rnam pa sna tshogs pa rnams de'i dbang gis byung ba yang byang chub kyi rang bzhin de ni sku mi zad pa la
<p>107a.6</p>sogs pa'i rdo rje'i rgyan de rnams la dmigs pa'i sgo nas mi gnas so zhes pa'o/ /nam mkha' dus gsum la sogs dang / /ji ltar bral bar 'dod pa bzhin/ /de ltar gsang sngags mgon po yang / /dus gsum med kyang rnam par snang / /zhes pa ni ji ltar nam
<p>107a.7</p>mkha' de rang bzhin gcig las mi 'gyur bas na dus gsum las 'das pa bzhin du de bzhin nyid kyi rang bzhin sngags kyi mgon po de yang mi 'gyur bar yongs su grub pa yin pa'i phyir/ dus gsum la mi gnas par stobs dang mi 'jigs pa la sogs pa'i
<p>107b</p>
<p>107b.1</p>yon tan rnams snang ngo zhes pa'o/ /ming tsam du ni gdags pa'i gnas/ /byed pa po la sogs dang bral/ /nam mkha' la ni tha snyad du/ /mkhas pa rnams ni 'dogs par byed/ /ming tsam gtogs par chu zad kyang / /yod pa ma yin nam mkha' bzhin/ /de bzhin gsang
<p>107b.2</p>sngags dbang phyug kyang / /tha snyad tsam du snang bar zad/ /ces pa ni de bzhin gshegs pa'i gsung mi zad pa'i rgyan yig 'brur byin gyis brlabs pa'i rang bzhin de don dam par dngos po yod pa ma yin par bstan pa ste/ ji ltar nam mkha' ming du gdags pa tsam du
<p>107b.3</p>gnas kyi/ nam mkha' de nyid med pa'i rang bzhin nam/ gzhan gyis byas pa'i dngos po yod pa ma yin te/ nam mkha' zhes brjod pa tsam du zad kyi/ /ming las lhag par nam mkha' zhes bya ba'i dngos po yod pa ma yin pa de bzhin du sngags kyi dbang phyug snying
<p>107b.4</p>po de yang kun rdzob pa tsam yongs su snang bar zad kyi dngos por mod pa ma yin no zhes pa'o/ /me dang chu dang rlung ma yin/ /zhes pa la sogs pa ni de bzhin gshegs pa'i byang chub kyi rang bzhin de ni me dang chu la sogs pa chen po bzhi dang / nyi ma dang zla ba la sogs pa chen
<p>107b.5</p>po bzhi la gnas pa dang / nyin mo dang mtshan mo la sogs pa'i dus la sogs pa ming gis smos pa rnams kyi rang bzhin ma yin te/ gang thams cad mkhyen pa'i go 'phang thob par 'dod pa des ni ji skad du smos pa'i dngos po 'di rnams dang bral ba'i byang chub kyi rang bzhin
<p>107b.6</p>de la nan tan bya'o zhes pa'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ rdzogs par byang chub pa'i ngo bo nyid bstan pa rim par phye ba rgyas pa'o// //da ni dam tshig gsum bshad de/ de yang
<p>107b.7</p>rnam pa gnyis te/ rgyu'i dam tshig gsum dang 'bras bu'i dam tshig gsum mo/ /de la rgyu'i dam tshig gsum ni 'jug pa'i sems dang ldan pa'i sems so/ /'bras bu'i dam tshig gsum ni bcom ldan 'das kyi sku mi zad pa la sogs pa rnam pa gsum mo/ /de
<p>108a</p>
<p>108a.1</p>la dam tshig ces pa'i tshig gi don ni kun du 'gro ba zhes bya ste/ 'jug pa dang gnas pa dang ldang ba'i sems 'dis kun du 'gro zhes pa'i don to/ /kun du thob pa'am rtog par bya ba zhes kyang bya ste/ sku mi zad pa'i rdo rje'i rgyan la sogs pa de dag ni
<p>108a.2</p>thob par bya ba'am/ rtogs par bya ba yin pas de dag gnyis la dam tshig ces bya'o/ /skabs 'dir ni rgyu'i dam tshig bshad de/ de yang / de nas yang bcom ldan 'das la gsang ba pa'i bdag po phyag na rdo rjes 'di skad ces gsol to zhes pa la sogs pas gsungs pa
<p>108a.3</p>yin te/ de la chos kyi khyad par rnam pa gsum zhes pa ni 'jug pa dang ldang ba dang gnas pa'i sems gsum tha dad pas chos kyi khyad par rnam pa gsum zhes bya'o/ /chos kyi khyad par gang las sgrib pa med pa'i tshul gyis 'byung bar 'gyur ba de ni dam tshig gsum ste zhes
<p>108a.4</p>sbyar te/ 'jug pa la sogs pa'i sems gsum po de spyad pa las thogs pa med par sku mi zad pa la sogs pa'i rdo rje'i rgyan dam tshig gsum gyi mtshan nyid de 'byung ngo zhes pa ste/ gong du nyon la zhes bya ba dang / ngas bshad do zhes bya ba dang 'brel to/ /chos kyi
<p>108a.5</p>khyad par de yang gang zhe na zhes pa ni 'jug pa la sogs pa'i sems gsum po de dag so sor bye brag phye ste bshad pa'i phyir gsungs pa'o/ /de la 'jug pa'i sems ni dang po'i sems te zhes pa nas/ byang chub kyi mtshan nyid do zhes pa'i bar gyis te/ rnam par bsgom
<p>108a.6</p>pa'i rang bzhin zhes pa ni phung po dang khams la sogs pa'i chos rnams shes rab kyis ma shes pa'o zhes pa'o/ /de la ma bsgoms pa'i rang bzhin zhes 'don to/ /de'i rjes las byung ba'i shes rab ces pa ni ma bsgoms pa'i rjes la chos la bdag med par shes
<p>108a.7</p>rab po/ /des kyang yang dag pa ji lta ba bzhin du yongs su shes nas sems bskyed pa zhes sbyar te/ shes rab des chos thams cad phyin ci ma log par shes pa bskyed do zhes pa ste/ de bas na/ rtog pa'i dra ba ma lus pa dang bral ba'i byang chub kyi mtshan
<p>108b</p>
<p>108b.1</p>nyid ces sbyar bar bya ba ste/ phung po dang khams la sogs pa'i chos kyi mtshan nyid la yod cing chags par rtog pa ni grol ba'i gegs su 'gyur ba'i phyir/ rtog pa de nyid dra ba zhes bya la/ gang rtog pa'i dra ba med pa'i sems ni stong pa nyid du rtogs pa'i sems te/ byang chub
<p>108b.2</p>kyi mtshan nyid do/ /de ni dang po'i sems shes pa'i tshig gong ma dang 'brel te/ 'jug pa'i sems so/ /gnyis pa ni rnam par mi rtog pa ste/ rdzogs pa'i sangs rgyas kyi go 'phang ngo zhes pa ni gnas pa'i sems te/ rtog pa'i dra ba thams cad med pa'i byang chub kyi mtshan
<p>108b.3</p>nyid kyi shes rab de nyid chos thams cad stong pa'i rang bzhin du rtogs nas rnam par mi rtog pa nyid la gnas te/ de nyid la kun du sangs rgyas pa'i go 'phang zhes bya'o/ /yang dag pa ji lta ba bzhin mthong nas kyang zhes pa nas de ni dam tshig gsum mo zhes pa'i bar gyis ldang
<p>108b.4</p>ba'i sems bshad pa ste/ yang dag pa ji lta ba bzhin mthong nas kyang zhes pa ni 'jug pa dang gnas pa'i sems kyis de bzhin nyid phyin ci ma log par rtogs nas kyang zhes pa ste/ de ltar de bzhin nyid du rtogs nas kyang rnam par mi rtog pa de nyid la mi gnas par
<p>108b.5</p>sems can gyi don du spyod pa ste/ de bas na sems can gyi khams ma lus pa la bltas nas zhes pa la sogs pa gsungs pa yin no/ /sems can gyi khams la lta ba de yang dmigs pa dang bcas pas khe dang bkur sti'i phyir lta ba ni ma yin te/ de bas na snying
<p>108b.6</p>rje'i dbang du gyur pas dmigs su med pa nyid du blta ste zhes gsungs pa yin no/ /byang chub kyi sems de yang gang zhe na/ spros pa thams cad dang bral ba mtshan nyid med pa'i byang chub la sems can rnams rab tu dgod par bya'o zhes gsungs pa yin te/ 
<p>108b.7</p>mngon par de bzhin nyid rnam par mi rtog pa la gnas nas kyang sngon gyi smon lam gyi shugs kyis snying rje'i dbang du gyur cing dmigs pa med pa nyid du sems can thams cad ji ltar bdag gis rtogs pa'i byang chub rtog pa dang bral zhing spros pa thams cad
<p>109a</p>
<p>109a.1</p>dang bral ba mtshan nyid med pa de la dgod par bya'o snyam pa'i byang chub kyi sems skye'o zhes bya'o/ /de ni dam tshig gsum mo zhes pa ji skad du smos pa'i 'jug pa dang gnas pa dang ldan pa'i sems te/ gsum po de ni dam tshig gsum
<p>109a.2</p>mo zhes pa'o/ /gsang ba pa'i bdag po gzhan yang dam tshig gsum gang zhe na zhes pa la sogs pa la ni 'jug pa la sogs pa'i sems de dag nyid kyi rnam grangs bshad pa ste/ dang po'i sems ni sangs rgyas te/ /zhes pa ni dang po 'jug pa'i
<p>109a.3</p>sems kyi phung po la sogs pa rnams bdag med par rtogs pas na sangs rgyas zhes bya ste/ sangs rgyas kyi tshig ni rtogs pa zhes pa dang rnam grangs yin pa'i phyir ro/ /gnyis pa yang ni chos zhes bya/ /zhes pa ni gnas pa'i sems te/ de bzhin
<p>109a.4</p>nyid kyi rang bzhin gyi mtshan nyid 'dzin pa'i phyir chos zhes bya'o/ /de dang lhan cig byung ba'i sems/ /dge 'dun zhes ni bshad pa yin/ /zhes pa ni chos thams cad stong par rtogs pa'i tshe nyid na snying rje'i dbang gis phyir mi ldog pa'i byang chub
<p>109a.5</p>sems dpa'i dge 'dun gyi mtshan nyid lha rnams kyi skur bsgyur ba la bya'o/ /dpa' bo dam tshig de gsum ni/ /'dren pa rnams kyis khyod la bshad/ /ces pa ni ji skad bshad pa'i dam tshig gsum po 'di dang nga 'ba' zhig gis dpa' bo khyod la
<p>109a.6</p>bshad pa ma yin gyi/ sngon gyi sangs rgyas bcom ldan 'das 'dren pa rnams kyis kyang bshad do zhes pa ste/ sangs rgyas rnams spyod pa gcig tu bstan pa'o/ /de tshe sna tshogs tshul gyi sgos/ /dpa' bo sems can phan 'dod pas/ /
<p>109a.7</p>dam tshig gsum po 'di dag la/ /gnas nas byang chub spyad pa spyod/ /ces pa ni byang chub sems dpa' byang chub kyi spyad pa spyod pa rnams dam tshig gsum po 'di la gnas nas/ 'jig rten pa rnams kyi tshul mang po dang 'jig rten las 'das pa nyan
<p>109b</p>
<p>109b.1</p>thos dang rang sangs rgyas la sogs pa'i tshul sna tshogs kyi sgo nas sems can gyi phyir spyod do zhes pa'o/ /gsang ba pa'i bdag po gang gi tshe sku gsum la mnga' mdzad pa de dag rdzogs par sangs rgyas par gyur pa de'i tshe zhes pa la sogs pa ni 'bras bu'i
<p>109b.2</p>dam tshig gsum bstan pa ste/ nam kun du sangs rgyas par gyur pa de'i tshe sprul pa'i skus sangs rgyas yab zas gtsang ma'i sras su ston pa nas mya ngan las 'das pa'i bar du ston te/ de la sku gsum la mdzad pa zhes pa nam 'og min gyi gnas su kun
<p>109b.3</p>du sangs rgyas par gyur pa de nyid kyi tshe na chos thams cad stong pa nyid du rtogs pa de bzhin nyid kyi rang bzhin du gyur pa ni chos kyi sku la mnga' mdzad pa'o/ /de'i tshe longs spyod rdzogs pa'i skur snang bas na longs spyod rdzogs pa'i sku la mnga' mdzad pa'o/ /
<p>109b.4</p>de nas sprul pa'i sku 'jig rten du snang bas na sprul pa'i sku la mnga' mdzad pa'o/ /'di ltar dang por sprul pa'i sku gcig pur byin gyis brlabs nas zhes pa ni yang dag par rdzogs pa'i sangs rgyas de dag bstan pa gzhag pa mdzad do zhes sprel te/ thog mar
<p>109b.5</p>'og min gyi gnas su kun du sangs rgyas nas sprul pa'i skur byin gyis brlabs te rgyal po zas gtsang ma'i sras su ston pa dang gzhon nu rol pa dang rab tu 'byung ba dang dka' ba spyod pa dang byang chub kyi snying po nye bar 'gro ba la sogs pas bstan pa rnams
<p>109b.6</p>ston par byed do zhes bya'o/ /gsang ba pa'i bdag po gzhan yang sku gcig po de nyid rnam pa gsum du 'jog pa ni 'di ltar sangs rgyas dang chos dang dge 'dun no zhes pa yang yang dag par rdzogs pa'i sangs rgyas de dag bstan pa gzhag pa mdzad do zhes sbyar te/ 
<p>109b.7</p>sangs rgyas kyi sprul pa'i sku nyid la bya'o/ /chos ni gsung mi zad pa'i sgo nas gsung rab yan lag bcu gnyis 'chad pa'o/ /dge 'dun ni 'phags pa'i gang zag brgyad kyi dge 'dun te/ sprul pa'i sku gcig pu de 'di rnams su byin gyis brlabs
<p>110a</p>
<p>110a.1</p>nas kun du sangs rgyas pa'i bstan pa ston par byed do zhes pa'o/ /gsang ba pa'i bdag po gzhan yang de nyid theg pa gsum du 'jog pas ston to zhes pa ni sprul pa'i sku de nyid gang zag la bdag med par rtogs pa la mos pa'i 'gro ba nyan thos rnams la ni nyan
<p>110a.2</p>thos kyi theg par brtags shing 'chad do/ /chos rnams rten cing 'brel bar 'byung ba'i tshul du bshig ste mi rtag par mthong nas grol bar byed pa la mos pa'i 'gro ba rnams la ni rang sangs rgyas kyi theg par brtags shing 'chad do/ /
<p>110a.3</p>chos dang gang zag gnyis ka bdag med par rtogs pa la mos pa'i 'gro ba rnams la theg pa chen por brtags shing 'chad do/ /de'i tshe sangs rgyas kyi bya ba mtha' dag byas nas yongs su mya ngan las 'da' ba ston cing sems can rnams yongs su smin par
<p>110a.4</p>mdzad do zhes pa ni mi rtag par mthong nas 'khor ba las thar ba'i ched du nan tan byed pa'i sems can smin par bya ba'i phyir mya ngan las 'das pa ston te/ mya ngan las 'das pa de sems can rnams kyis mthong nas sangs rgyas bcom ldan 'das lha dang mi'i bdag po bsod
<p>110a.5</p>nams dang ye shes kyi tshogs bsags pa yang mi rtag na gzhan lta ci smos snyam nas 'phags pa'i lam nan tan byed cing smin par 'gyur ro zhes pa'o/ /'di dag ni rgyu dang 'bras bu'i dam tshig gsum pha rol tu phyin pa la spyod pa sngags la spyod pa'i byang chub
<p>110a.6</p>sems dpa' gnyi ga'i phyir bstan pa ste/ rgyu'i dam tshig gsum ni mos pas spyod pa'i sa nas kun du bzang po'i sa'i bar du ste/ de'i bar du 'jug pa la sogs pa'i sems gsum dang ldan pa'i phyir ro/ /'bras bu'i dam tshig gsum ni snga ma bzhin no/ /de
<p>110a.7</p>ltar sngags la spyod pa'i byang chub sems dpa' mos pas spyod pa'i sa la gnas pa rnams las gang dam tshig gsum po 'di shes shing de la gnas pa de'i rjes su bsngags pa bshad pa'i phyir/ /gsang ba pa'i bdag po zhes pa nas/ rtog pa las byung
<p>110b</p>
<p>110b.1</p>ba'i bgegs med pa la ltos zhes pa'i bar du gsungs pa yin te/ spyir bgegs la rnam pa gsum ste/ rnam par rtog pa las byung ba dang / las las byung ba dang / gang zag med pa ma spangs pa las byung ba ste/ las las byung ba'i bgegs ni nad
<p>110b.2</p>mang ba la sogs pa dang / bag med pa ma spangs pa las byung ba'i bgegs ni dug dang mes tshig dang g.yang sa la sogs par 'gro ba dang / de dag rnam par rtog pa sngon du song ba las gyur pas rtog pa las byung ba'i bgegs zhes bya ste/ bgegs de
<p>110b.3</p>dag med par 'gyur ro zhes pa'o/ /mi dad pa dang le lo can dang 'du 'dzi can dang sngags la yid mi ches pa dang yo byad mang po sogs pa ma gtogs par zhes pa ni dam tshig gsum po de dag dang ldan du zin kyang bsgrub par mi 'dod pa dang / le lo la sogs pa
<p>110b.4</p>ming gis smos pa 'di rnams dang ldan pa ni bgegs med pa'i nang du ma gtogs te/ sgrub par mi 'dod pa dang le lo la sogs pa de dag nyid bgegs yin pa'i phyir ro/ /chang btung ba dang khri la nyal ba gnyis ni mi bya'o zhes pa ni myos pa'i btung ba ni ma rungs par gyur
<p>110b.5</p>pa thams cad pa yin pa'i phyir spang ngo / /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ dam tshig gsum spyad par rim par phye ba rgyas pa'o// //ji ltar de bzhin gshegs pa lags/ /zhes bya
<p>110b.6</p>ba la sogs pa'i tshigs su bcad pa rnams kyis bcom ldan 'das la phyag na rdo rjes zhus pa ni sngar sangs rgyas dang byang chub sems dpa' rnams kyis gsang sngags gsungs pa la 'di ni de bzhin gshegs pa rnams kyi sngags so/ /'di ni byang chub sems dpa' rnams kyi
<p>110b.7</p>sngags so zhes pa la sogs pa gsungs pa de la/ de bzhin gshegs pa dang kun du sangs rgyas pa dang byang chub sems dpa' mtshan gnyid bye brag ci mchis gang lags pa ma 'tshal na the tshom de dag bsal bar gsol zhes pa'o/ /de yang phyag na rdo rje nyid kyis mi mkhyen pa ni ma yin gyi/ 
<p>111a</p>
<p>111a.1</p>ma 'ongs pa'i 'gro ba rnams kyi the tshom bsal ba'i phyir ro/ /zhus pa'i tshig bzhi po de yang / byang chub nam mkha'i mtshan nyid de/ /zhes pa la sogs pa'i tshigs su bcad pas rim pa gzhan du bstan te/ byang chub sems dpa' grags chen rnams/ /the
<p>111a.2</p>tshom yid gnyis bsal nas su/ /spyad pa'i rgyal po bla med pa/ /theg pa la ni spyod par 'gyur/ /zhes pa ni byang chub sems dpa' grags pa chen po rnams theg chen gyi sngags kyi spyad pa la spyod pa ni the tshom dang yid gnyis spangs nas theg pa chen po sngags kyi spyod pa la spyod pa'i
<p>111a.3</p>phyir bdag gi the tshom bsal du gsol zhes pa dang sbyar ro/ /spyod pa'i rgyal po bla med pa/ /zhes pa ni sngags kyi spyod pa nyid la bya'o/ /byang chub nam mkha'i mtshan nyid de/ /kun du rtog pa thams cad spangs/ /gang zhig de rtogs 'dod pa de/ /byang chub sems dpa' zhes
<p>111a.4</p>bya'o/ /zhes pa ni/ ji ltar byang chub sems dpa' lags/ /zhes zhus pa'i lan te/ des ni 'di skad du gsungs pa yin te chos thams cad stong pa nyid du rtogs pa'i de bzhin nyid kyi ye shes gzung ba dang 'dzin pa la sogs pa'i rtog pa thams cad spangs pa nam mkha' lta bu
<p>111a.5</p>nyon mongs pa dang shes bya'i sgrib pa med pa de ni byang chub ste/ de lta bu'i byang chub rtogs par 'dod pa gang yin pa de ni byang chub sems dpa' zhes bya ste/ de yang sa dang po la gnas pa nas/ /sa dgu pa man chad kyi byang chub sems dpa' rnams la bya'o/ /gang gis sa bcu bsgrubs nas
<p>111a.6</p>ni/ /zhes pa nas/ sangs rgyas zhes ni bya ba yin/ /zhes pa'i bar ni/ ji ltar sangs rgyas zhes ni bgyi/ /zhes zhus pa'i lan te sa de yongs su rdzogs pa'i byang chub sems dpa' ji skad du grags pa'i dbang bcu la yang dbang du gyur pa'i ting nge 'dzin gnas pa dang langs pa gnyis ka'i
<p>111a.7</p>tshen yang snying po la sogs pa'i chos rnams sgyu ma lta bur rtogs shing rten pa rnams kyi rgyud kun rtog dang don dam pa'i mtshan nyid stong pa nyid dang sgyu ma lta bur shes pa de ni sangs rgyas shes pa zhes bya ste/ byang chub sems dpa' ji skad phal mo che rnams kyis kyang chos rnams stong pa
<p>111b</p>
<p>111b.1</p>nyid dang sgyu ma lta bur rtogs shing 'jig rten kun gyi rgyud kyang shes mod kyi/ mi mthun phyogs thams cad du ma spangs pas chos rnams stong pa nyid dang sgyu mar rtogs pa'i mnyam par gzhag pa langs pa'i chos mi mthun pa'i phyogs kyis sgrib par 'gyur te/ de bas na sa
<p>111b.2</p>bcu dang dbang bcus rdzogs par sangs rgyas pa zhes khyad par du gsungs pas sangs rgyas pa zhes bya ba ni log pa'i gnyen po la sogs pa spangs nas phyin ci ma log par khong du chud pa la bya'o/ /chos ni nam mkha'i mtshan nyid de/ /gnyis su med cing mtshan nyid
<p>111b.3</p>gcig /stobs bcus rdzogs par sangs rgyas pa/ /de ni rdzogs sangs rgyas shes bya/ /zhes bya ba ni/ ji ltar rgyal ba mchog tu 'gyur/ /zhes zhus pa'i lan te/ sa bcu'i byang chub sems dpa' sangs rgyas zhes bya ba rnams stong par rtogs pa yang
<p>111b.4</p>mtshan nyid so so bar rtogs pa yin la/ de las lhag par mtshan nyid so so bar stong par rtogs pa gang yin pa de rnams la gzugs kyi stong pa nyid gang yin pa de tshor ba'i stong pa nyid de/ gzugs kyi stong pa nyid dang tshor ba'i stong pa nyid ni gnyis su med cing gnyis
<p>111b.5</p>su byar med ces bya ba la sogs pa'i tshul du chos thams cad nam mkha'i mtshan nyid ltar gnyis su med cing mtshan nyid gcig tu stobs bcus yongs su rdzogs nas kun rtog pa de ni kun du sangs rgyas pa zhes bya ste/ de yang phung po lhag ma dang bcas pa'i mya ngan las 'das pa
<p>111b.6</p>kun du bzang po'i sa la gnas pa'i byang chub sems dpa' la bya'o/ /rgyal ba mchog ces pa ni bdud bzhi las rgyal ba'i phyir ro/ /'du shes tsam yang sangs rgyas pa'i phyir/ /rang gi ngo bor bstan du med/ /ye shes rang rig bya ba ni/ /de ni de bzhin gshegs par bshad/ /ces
<p>111b.7</p>pa ni/ /ji ltar de bzhin gshegs pa lags/ /zhes zhus pa'i lan te/ kun du sangs rgyas pa'i chos thams cad stong pa'i mtshan nyid gcig tu rtogs pa'i 'du shes tsam po de yang spangs te/ rang gis rig pa'i rang bzhin du bstan du med pa lhag ma ma lus pa'i mya ngan las 'das
<p>112a</p>
<p>112a.1</p>pa de ni de bzhin gshegs pa zhes bya'o/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa las/ de bzhin gshegs pa bstan pa rim pa phye ba rgyas pa'o// //da ni me rnams kyi rabs bshad de/ de yang bcom ldan 'das
<p>112a.2</p>sngon byang chub sems dpa'i spyad pa spyod pa na bram ze la sogs pa'i mu stegs pa rnams log pa la phyogs shing sems can rgyun chags su gsod pa la sogs pa'i sdig pa'i las spyod pa rnams sems can rgyun du gsod pa las grangs bsnyung ba'i phyir/ lha la gtor ma dbul ba'i tshe
<p>112a.3</p>sems can gsod pa ma gtogs par dus gzhan du sems can mi gsod do zhes pa la sogs pa mu stegs kyi gzhung las dge ba'i phyogs su 'chad pa dang bram ze'i rig byed las me bshad pa rnams kyang bcom ldan 'das nyid kyis bstan par shes par bya ste/ de ltar cis mngon
<p>112a.4</p>zhe na/ 'phags pa 'jam dpal gyi rgyud las ji skad du legs par smras pa cung zad du zhig yod pa rnams kyang ngas bstan to zhes 'byung ba'i phyir ro/ /lag na rdo rje gzhan yang dus gcig gi tshe na nga byang chub sems dpar gyur te/ byang chub sems dpa'i spyad pa spyod cing
<p>112a.5</p>tshangs pa'i 'jig rten na 'dug pa na tshangs pas nga la kye'i tshangs pa chen po me la rnam pa du yod par shes par bya zhes dris pa dang zhes bya ba la sogs pa gsungs te/ bcom ldan 'das byang chub sems dpa'i spyad pa spyod pa ni tshangs pa'i 'jig rten na tshangs pa'i
<p>112a.6\](]gcugs [,]gzugs [)]su gyur cing bzhugs te/ de na stong gsum gyi stong chen po'i 'jig rten gyi khams la dbang ba'i tshangs pa'i rgyal po la 'di skad ces dris so zhes pa'o/ /ngas de la 'di skad ces smras so zhes pa ni tshangs pa de langs 'og nas 'byung pa'i tshig rnams smos so
<p>112a.7</p>zhes pa'o/ /de la mi nga rgyal can gang yin pa de ni rang byung ba'o zhes pa ni bskal pa dang po'i tshe 'jig rten thams cad sus kyang ma byas par rang byung nas nam mkha' la 'gro zhing dga' ba'i zas za ste de'i tshe yang me tshangs pa'i 'jig rten du rang byung ste/ nga ni rang byung ste
<p>112b</p>
<p>112b.1</p>sus kyang ma byas snyam pa'i nga rgyal yod pas nga rgyal can rang byung ba zhes bya ste/ me de lta bu dang por byung ngo zhes pa'o/ /de'i 'og na tshangs pa'i bu ste/ de las skyes pa yin no/ /'jig rten pa'i me pa ba ka /tshangs pa'i bu ni dang po yin/ /zhes pa ni rang byung ba'i me de'i
<p>112b.2</p>'og tu pa ba ka zhes bya ba 'jig rten pa'i btso zhing sreg par byed pa'i me tshangs pa las byung ste/ de yang tshangs pa'i bu de rnams kyi nang na dang po'o zhes pa'o/ /de'i bu tshangs pa'i zas zhes pa ni 'jig rten pa'i me pa ba ka zhes bya ba de'i bu'o/ /de'i yang / b+hA ra ta zhes bya bar
<p>112b.3</p>bshad/ /ces bya ba ni tshangs pa'i zas de'i bu b+hA ra ta zhes bya'o/ /de'i bu bai shwa na ra dang / /ha ba na dang bsreg bya len/ /zhes pa ni bai shwa na ra dang / ha ba na dang bsreg bya len zhes bya ba'i me de rnams ni b+hA ra ta zhes bya ba de'i bu'o/ /ngos bsrungs a thar pa na yi/ /bu yin par ni rgya mtsho
<p>112b.4</p>grags/ /zhes pa ni ngos bsrungs zhes bya ba'i me ni a thar pa na zhes bya'i me'i bu ste/ de yang bu ska ra zhes bya ba'i rgya mtsho na gnas par grags pa'o/ /rlung zhes bya ba'i me de ni/ /mngal du 'jug pa'i cho gar bshad/ /ces pa ni bram ze'i cho ga las mngal du 'jug par bya ba'i tshe sbyin
<p>112b.5</p>sreg bya ba'i me ni rlung zhes bya'o/ /de nas mi khrus bya ba la/ /de bzhin pA ba mA na ra shes/ /zhes pa ni mngal du zhugs nas sbrum par gyur pa na bu de'i ched du khrus bya ba'i tshe sbyin sreg bya ba'i me ni pA ba mA na zhes bya'o/ /bkra shis zhes bya mtshams kyi mthar/ /zhes pa ni bu byung ba'i tshe
<p>112b.6</p>sbyin sreg bya ba'i me ni bkra shis zhes bya'o/ /btsas pa'i las la pra gal la b+ha'o/ /zhes pa ni bu btsas zin pa'i 'og tu sbyin sreg bya ba'i me ni pra gal la b+ha zhes bya'o/ /ming 'dogs me ni pA r+thi pa/ /zhes pa ni bu'i ming 'dogs pa'i tshe sbyin sreg bya ba'i me ni pA r+thi ba zhes bya'o/ /de bzhin
<p>112b.7</p>rkan dbab pa la gtsang / /zhes pa ni bu rkan dbab pa'i tshe sbyin sreg bya ba'i me ni gtsang ma zhes bya'o/ /shad b+hi zhes kyang gtsug phud la/ /zhes pa ni gtsug phud 'jog pa'i tshe sbyin sreg bya ba'i me ni shang b+hi zhes bya'o/ /brtul zhugs sbyin la kun 'byung ngo / /zhes pa ni bu lo brgyad lon nas
<p>113a</p>
<p>113a.1</p>bag ma blangs kyi bar du brtul zhugs 'dzin du gzhug pa'i tshe sbyin sreg bya ba'i me ni kun du 'byung ba zhes bya'o/ /nyi ma zhes bya phyugs sbyin la'o/ /zhes pa ni bag ma len pa'i tshe sbyin sreg bya ba'i me ni nyi ma zhes bya'o/ /bag ma len la sbyor byed bshad/ /ces pa ni bag ma
<p>113a.2</p>len pa'i tshe bskor bar byed pa'i me ni spyor byed ces bya'o/ /ag+ne yas ni khyim kha bsro/ /zhes pa ni khyim kha bsro ba'i tshe sbyin sreg bya ba'i me ni ag+ne ya zhes bya'o/ /nye bar 'bul la me nyid do/ /zhes pa ni a ba ni ka zhes bya ba'i cho ga la sbyin sreg bya ba'i me ni me nyid ces bya'o/ /pa ba ka
<p>113a.3</p>zhes bya ba'i me/ /sna tshogs lha la sbyar bar bshad/ /ces pa ni gza' skar la sogs pa'i lha sna tshogs pa la sbyin sreg bya ba'i me ni pa ba ka zhes bya'o/ /khyim bdag la ni tshangs pa'i me/ /zhes pa ni khyim bdag gi tshogs la sbyin sreg bya ba'i me ni tshangs pa'i me zhes bya'o/ /de bzhin yon dbul
<p>113a.4</p>ba la zhi/ /zhes pa ni yon dbul ba'i sbyin sreg zhes bya'o/ /gnyis su na dkri Na zhes bya ba ni lho phyogs la yang bya ste/ tshangs pa'i me dang zhi ba'i me gnyis ni lho phyogs logs su bzhag nas rtag tu gso ba'i me zhes pa'o/ /de bzhin phyugs ni bcing ba la/ /a ba ni ka zhes bya'i me/ /zhes pa ni
<p>113a.5</p>phyugs gsad de lha la yon dbul ba'i sbyin sreg bya ba'i me ni a ba ni ka zhes bya'o/ /ltung ba la ni pi be+e tse/ /zhes pa ni myos pas ltung ba byung ste/ 'gyod nas myos pa de dag par bya ba'i sbyin sreg bya ba'i me ni pi be rtse zhes bya'o/ /btsos sbyin la ni sa ha sa/ /zhes pa ni zas bcos pa sbyin pa'i cho ga la sbyin sreg bya ba'i me
<p>113a.6</p>ni sa ha sa zhes bya'o/ /dus kyi mtshams la ha bir shes/ /dus kyi mtshams zhes bya ba'i cho ga la sbyin sreg bya ba'i me ni ha bi zhes bya'o/ /de bzhin zla ba gnas la gter/ /zhes pa ni zla ba gnas pa zhes bya ba'i cho ga la sbyin sreg bya ba'i me ni gter zhes bya'o/ /mri Ta zhes bya ba sreg blugs la/ /
<p>113a.7</p>zhes pa ni sbyin sreg gi sngon rol du rdzas rnams las gang ba'i sbyin sreg gsum bya ba'i me ni mri Ta ces bya'o/ /zhi la da ru Nar 'dod do/ /zhes pa ni zhi ba'i sbyin sreg la ni me du Na zhes bya bar 'dod do/ /byas mtha'i me ni gshin rje'i/ /zhes pa ni mi shi ba'i tshe sbyin sreg bya ba'i me ni gshin rje zhes
<p>113b</p>
<p>113b.1</p>bya'o/ /de bzhin rgyas la stobs sbyin pa'o/ /zhes pa ni rgyas pa'i sbyin sreg gi me ni stobs sbyin pa zhes bya'o/ /drag shul spyad pa thams cad la/ /khro bo'i me ni rab tu bsgrags/ /zhes pa ni mngon spyod kyi sbyin sreg bya ba'i me ni khro bo zhes bya'o/ /'dod las skyes zhes bya ba'i me/ /de ni dbang gi
<p>113b.2</p>don du bshad/ /ces pa ni dbang du bya ba'i sbyin sreg la 'dod skyes zhes bya ba'i me de bshad do zhes pa'o/ /nags tshal sreg la pho nya'i me/ /zhes pa ni gang nags sreg par byed pa'i me ni pho nya zhes bya'o/ /khong pa'i me ni dza Tha ra/ /zhes pa ni khong pa na gnas nas zas la sogs pa
<p>113b.3</p>'ju bar byed pa'i me ni dza Tha ra zhes bya'o/ /bza' bar bya ba sha zar bshad/ /ces pa ni bza' bar byed pa'i me ni sha za zhes bya'o/ /rgod ma'i kha ni rgya mtsho na'o/ /zhes pa ni rgya mtsho na gnas pa'i me ni rgod ma'i kha zhes bya'o/ /zad tshe 'jig pa zhes bya ste/ /dus mtha'i mer ni yang
<p>113b.4</p>dag bsgrags/ /zhes pa ni 'jig rten 'jig pa'i tshe'i me ni 'jig pa zhes bya ste/ de yang dus mtha'i me zhes so/ /'di ni me rnams mdor bsdus nas/ /nges par khyod la bshad pa ste/ /rig byed thos pa spyod rnams kyi/ /tshangs pa'i bu dag brjod pa yin/ /bzhi bcu rtsa bzhi 'di dag ni/ /
<p>113b.5</p>de yi tshe na ngas bstan to/ /zhes pa de la me nga rgyal can gang yin pa de ni rang byung ba'o zhes pa nas/ ngos bsrungs a thar na ba yi/ /bu yin bar ni rgya mtshor grags/ /zhes pa'i bar ni me rnams kyi skyes pa'i rabs bstan pa'o/ /rlung zhes bya ba'i me de ni/ /mngal du 'jug pa'i cho gar
<p>113b.6</p>bshad/ /ces pa nas/ 'dod las skyes zhes bya ba'i me/ /de ni dbang gi don du bshad/ /ces pa'i bar ni las rnams kyi rang bzhin gyi me bstan pa'o/ /nags tshal sreg la pho nya'i me/ /zhes pa nas/zad tshe 'jig pa zhes bya ste/ /dus mtha'i mer ni yang dag bsgrags/ /zhes pa'i bar
<p>113b.7</p>ni me rnams kyi ngang tshul las rang bzhin bstan pa ste/ de rnams bram ze la sogs pa 'jig rten pa'i gzhung las grags shing 'jig rten pa'i las byed pa'o/ /gsang ba pa'i bdag po de la/ me rnams rang bzhin mi shes par/ /gang dag sbyin sreg byed pa de/ /sbyin sreg ma yin legs byas
<p>114a</p>
<p>114a.1</p>min/ /las kyi 'bras bu'ang yod mi 'gyur/ /zhes pa ni me rnams kyi rang bzhin mi shes na cho ga dang 'gal bas sbyin sreg byas par mi chud la/ legs byas min zhes pa ni sbyin sreg gi cho ga 'jag ma dgram pa la sogs pa'i legs byas rnams kyang legs byas su mi chud do zhes pa'o/ /
<p>114a.2</p>las kyi 'bras bu'ang yod mi 'gyur/ /zhes pa ni gang gi phyir sbyin sreg brtsams pa'i las de'i 'bras bur mi 'gyur ro zhes pa'o/ /ngas byang chub mngon par rdzogs par sangs rgyas nas ni me bcu gnyis bstan te zhes pa ni bcom ldan 'das byang chub sems pa'i spyad pa spyod pa na bram ze'i rig
<p>114a.3</p>byed las 'byung ba'i me gong du smos pa rnams bstan la/ mngon par sangs rgyas nas ni 'jig rten las 'das pa'i sbyin sreg la sogs pa bya ba'i phyir me rnam pa bcu gnyis po 'di bstan to zhes pa'o/ /de yang gang zhe na zhes pa nas/ ye shes rdzogs byed yin zhes bya/ /zhes pa'i bar ni
<p>114a.4</p>rgyas pa'i sbyin sreg gi me'i mtshan nyid gsungs pa ste/ ye shes me zhes pa ni ye shes sems dpa' yin pa'i phyir ro/ /gnyis pa 'dzin byed ces bya ste/ /zhes pa nas/ bgrang phreng ril ba spyi blugs thogs/ /zhes pa'i bar ni zhi ba'i sbyin sreg gi me'i mtshan nyid gsungs pa'o/ /
<p>114a.5</p>gsum pa rlung zhes bya ba ste/ /mdog med gnag la rtsub pa'o/ /zhes pa ni rlung zhes pa'i me de me thab tu me sbar ba'i tshe bod pa'o/ /bzhi pa dmar po zhes bya ste/ /nub kha'i mtshams kyi dmar thag 'dra/ /zhes pa ni dbang gi sbyin sreg gi me'o/ /lnga pa mri Ta zhes bya ba/ /sbun
<p>114a.6</p>la kha dog kham pa ste/ /mgrin pa ring zhing gzi brjid che/ /kun la phan ni 'dogs par bshad/ /ces pa ni gang ba'i sbyin sreg bya ba'i me'o/ /drug pa khro na'o zhes bya ste/ /mig yon dud pa'i kha dog 'dra/ /gyen du skra brdzes sgra chen 'byin/ /mche ba bzhi pa stobs po che'o/ /zhes
<p>114a.7</p>pa ni mngon spyod kyi sbyin sreg bya ba'i me'i mtshan nyid gsungs pa'o/ /bdun pa lta ba zhes bya ste/ /rno la kha dog kun dang ldan/ /zhes pa nas/ rmugs byed ces pa bcu gnyis te/ /sems can thams cad rmugs byed pa'o/ /zhes pa'i bar ni me lhag ma rnams kyi mtshan nyid nyi tshe smos
<p>114b</p>
<p>114b.1</p>pa'o/ /gsang ba pa'i bdag po de ltar/ me yi gzugs ni byin brlabs te/ /zhes pa la sogs pa me rnams bshad pa'i zhar la sbyin sreg bshad pa ste/ me yi gzugs ni byin brlabs te/ /zhes pa ni zhi ba dang rgyas pa gang yang rung ba'i mis las byed pa dang rdzas gnyis ka'i kha
<p>114b.2</p>dog bsgyur ro zhes pa ste/ de bas na/ bdag rang gi ni gzugs dang ni/ /rdzas kyang de yi ngo bor bya/ /zhes gsungs pa yin no/ /'di ni phyi yi sbyin sreg ste/ /zhes pa ni de ltar bdag dang me dang rdzas gsum tshar du ldan pa de ni phyi rol gyi sbyin sreg go zhes pa'o/ /nang gi sbyin sreg kyang
<p>114b.3</p>gsang ba pa'i bdag po nang gi ni rang bzhin gcig pa ste zhes pa ni stong pa nyid kyi rang bzhin du gcig pa'o zhes pa ste/ gnas du zhig gcig tu bsdu zhe na/ gnas gsum gcig tu bya ba'i tshul gyis gsum dang ldan pa ni nang gi sbyin sreg yin no zhes gsungs te/ bdag dang me dang
<p>114b.4</p>rdzas te gsum po gcig tu ldan pa'i gnas gsum po de/ stong pa nyid kyi rang bzhin gcig tu bya'o zhes pa ste/ de yang 'og nas 'grel to/ /gsang ba pa'i bdag po byams pa chen po dang snying rje chen po dang ldan pa ni zhi ba'o zhes pa ni zhi ba'i sbyin sreg bya ba la byams pa dang snying
<p>114b.5</p>rje lhag par bskyed do zhes pa'o/ /dga' ba dang ldan pa ni rgyas pa'o zhes pa ni rgyas pa'i sbyin sreg la dga' ba lhag par bskyed do zhes pa'o/ /khro bo'i mes ni zhes pa nas/ khro ba thul bas bya ba'o/ /zhes pa'i bar ni mngon spyod kyi sbyin sreg gsungs pa ste/ khro bar bya ba yang ldang ba
<p>114b.6</p>dang bcas pa ma yin te/ de bas na khro ba thul bas bya ba'o/ /zhes gsungs pa yin no/ /dbus su rlung gi me gzhag go/ /zhes pa ni dang por zhugs thab tu me sbar ba'i tshe rlung gi me bos nas rlung g.yab kyis me sbar bar bya'o zhes pa'o/ /gsang ba pa'i bdag po de ltar ji skad
<p>114b.7</p>bsgrags pa'i gnas de dang de dag tu ji ltar rigs pa dang ji ltar ldan par sbyin sreg bya'o zhes pa ni zhi ba dang rgyas pa la sogs pa'i gnas ji skad du gsungs pa de dag gar rigs par zhi ba la sogs pa'i sbyin sreg rnams bya'o zhes pa'o/ /de nas yang bcom ldan 'das la phyag
<p>115a</p>
<p>115a.1</p>na rdo rjes 'di skad ces gsol to zhes pa nas/ ji ltar bsam pa bdag la gsungs/ /zhes pa'i bar ni gong du sbyin sreg mdor bstan pa de la me thab ji ltar bya ba dang / me bsang ba'i phyir chus gtor ba ni ji ltar gtor ba dang / me thab kyi mthar 'jag ma ji
<p>115a.2</p>ltar gding ba dang / /me thab tu me ji ltar gzhag pa zhus pa'o/ /gsang ba pa'i bdag po/ de la me yi thab khung ni/ /kun du khru gang tsam gyi tshad/ /kha khyer sor bzhi'i tshad du bya/ /rdo rje'i mtshan ma dag gis mtshan/ /zhes pa ni/ me yi thab khung ji ltar bgyi/ /zhes
<p>115a.3</p>zhus pa'i lan te/ me thab kho ra khor yug tu khru gang tsam la kha khyer yang zheng dang dpangs su sor bzhi par bya ste/ zhabs su rdo rje'i mtshan mas mtshan par bya'o/ /thab khung gi ni g.yas phyogs nas/ /ku sha'i rtswa ni rlon pa dgram/ /rtse mo dag kyang rtsa bas dkri/ /rtsa ba dag kyang rtse mos
<p>115a.4</p>dkri/ /zhes pa ni/ ku sha'i rtswa yang ji ltar dgram/ /zhes zhus pa'i lan te go bar zad do/ /'dir ni bsang gtor g.yas phyogs nas/ /ku sha bskor ba bzhin du bya/ /zhes pa ni/ bsang gtor dag kyang ji ltar bgyi/ /zhes zhus pa'i lan te/ me bsang ba'i phyir chu gtor ba
<p>115a.5</p>yang 'jag ma bskor ba'i tshul du g.yas phyogs nas bskor zhing gdab po zhes pa'o/ /byug spos me tog bdug spos dag /mr-i Ta'i me la dbul bar bya/ /zhes pa nas/ mkhas pas de la dbul bar bya/ /zhes pa'i bar ni/ ji ltar bsam pa bdag la gsungs/ /zhes zhus pa'i lan
<p>115a.6</p>te/ me thab der thog mar me tog gcig gzhag ste/ mri Ta'i me bos la dri dang me tog la sogs pas mchod de/ de nas yang chus bsangs la gang ba'i sbyin sreg lan gsum me de nyid kyi sngags kyis btab ste dbul lo zhes pa'o/ /de nas zhi pa'i sbyin sreg gam/ /yang na rgyas pa'i
<p>115a.7</p>sbyin sreg bya/ /'jig rten pa yi sbyin sreg 'di/ /phyi rol pa zhes gsungs pa yin/ /zhes pa ni ji skad bshad pa'i rim pas me thab kyi cho ga bya ba dang mri Ta'i me la gang ba'i sbyin sreg byin te/ me de rang gi gnas su gzhag la/ /de nas zhi ba'am rgyas pa'i me gang yang rung ba spyan
<p>115b</p>
<p>115b.1</p>drangs na zhi ba la sogs pa'i sbyin sreg gam/ ji ltar 'dod pa bya'o/ /de dag ni me thab dang me la sogs pa phyi rol gyi dngos po rnams la dmigs pas 'jig rten pa'i sbyin sreg gsungs pa yin no/ /gzhan yang nang gi sbyin sreg ni/ /zhes pa nas/ de ni nang gi sbyin sreg ces/ /des pa
<p>115b.2</p>khyod la bstan pa yin/ /zhes pa'i bar ni nang gi sbyin sreg bshad pa ste/ de yang bdag nyid kyi phung po lnga stong pa nyid du bshig la/ phyi rol gyi me thab la sogs pa yul gyi gzugs rnams kyang stong par bshig ste/ de bzhin du sgo drug gi rnam par shes pa 'phro ba rnams kyang so
<p>115b.3</p>sor bshig nas mi 'phro bar bkag cing de ltar 'jig cing 'gog par byed pa'i byang chub kyi sems de yang 'phro ba med pa'i shes rab kyis bkag pa rnam par mi rtog pa'i ting nge 'dzin la gnas pa ni nang gi sbyin sreg ste/ de bas na/ rlung gi me yang 'phro ba med pa'i shes rab kyis
<p>115b.4</p>bkag ste/ yid kyis me la sbyin sreg bya'o zhes gsungs pa yin no/ /rlung gi me bkag pa ni srog dang rtsol ba rab tu bsdams nas zhes pa'o/ /yid kyis me la sbyin sreg bya'o/ /zhes pa ni sems mi g.yo bar bsreg go zhes pa'o/ /de nas bcom ldan 'das kyis thams cad dang
<p>115b.5</p>ldan pa'i 'khor 'dus pa la bka' stsal pa/ khyed rnams kyis chos kyi rnam grangs 'di la bag yod par gnas pas spyad par bya'o zhes pa ni chos kyi rnam grangs 'di ni snod du ma gyur pa'i sems can rnams la gya tshom du sbyin par mi bya ba ste/ de bas na/ nga'i sras rnams ma gtogs par
<p>115b.6</p>dbang po ma brtags pa gzhan su la yang ma sbyin cig ces gsungs pa yin no/ /nga'i bu rnams kyi mtshan nyid 'og nas bshad pa rnams la ni dbang po brtag mi dgos par sbyin/ de las gzhan pa rnams la ni chos kyi rnam grangs zab mo 'di shes rab dang ldan nam mi ldan pa dang / 
<p>115b.7</p>dbang po rnams 'dod chags la sogs pa'i yul rnams la 'phro ba yin nam ma yin pa brtags te shes par byas nas de lta bu la sogs pa'i skyon rnams med cing snod du gyur na gdod sbyin cig ces pa ste/ dman pa la mos pa la zab cing rgya che ba'i chos bshad pa ni byang chub
<p>116a</p>
<p>116a.1</p>sems dpa'i 'khrul pa'o zhes 'byung ba'i phyir/ de nas de'i tshe thams cad kyis/ de bzhin gshegs la phyag 'tshal te/ /zhes pa nas/ bstan pa 'di la bshad du gsol/ /zhes pa'i bar ni phyag na rdo rje la sogs pa'i 'khor de
<p>116a.2</p>rnams kyis rnam par snang mdzad mngon par rdzogs par byang chub pa rnam par sprul pa byin gyis rlob pa'i chos kyi rnam grangs 'di 'jig rten na mi nyams shing yun ring du gnas par bya ba'i phyir byin gyis brlab pa'i sngags kyis byin gyis rlob par bcom ldan 'das
<p>116a.3</p>la gsol ba ste/ sngags 'dis byin gyis brlabs nas chos kyi rnam grangs 'di gsungs par gyur pa'i phyir ro/ /rnam par snang mdzad chen po mngon par rdzogs par byang chub pa rnam par sprul pa byin gyis rlob pa shin tu rgyas pa chen po'i mdo sde'i dbang po'i
<p>116a.4</p>rgyal po las/ gsang sngags kyi sgo nas byang chub sems dpa'i spyad pa spyod pa'i cho ga ji snyed pa rdzogs so// //rnam par snang mdzad mngon par rdzogs par byang chub pa rnam par sprul pa byin gyis rlob pa'i rgyud chen po slob dpon sangs rgyas gsang bas
<p>116a.5</p>phyin ci ma log par bshad pa rdzogs so// //rnam par snang mdzad mngon par rdzogs par byang chub pa'i rgyud kyi tshig 'grel zhes grags pa 'di ni dpal snar thang gi gtsug lag khang du bstan bcos bod kyi yul du 'gyur ba ji ltar snyed pa bsdus pa'i tshe/ 'grel
<p>116a.6</p>ba 'di'i dpe phyi mo ma dag cing gong 'og 'khrugs la bar bar nas cung zad ma tshang ba zhig la brten pas bstan 'gyur thams cad du ma dag pa brgyud pa dang / skad gsar bcad kyis gtan la ma phab pa'i 'gyur yang mi bde ba zhig snang ba las/ skad gnyis smra ba'i
<p>116a.7</p>dbang po ska ba dpal brtsegs kyis bsgyur ba'i rgyud kyi tshig dang bstun te/ skad gsar bcad dang mthun par bcos pa 'di ni yul dbus kyi ban+de gzhon nu dpal zhes bgyi bas/ dpal rtse thang gtsug lag khang du lcags mo sbrul gyi lo la bris pa'o/ /
<p>116b</p>
<p>116b.1</p>@##/ /rgya gar skad du/ ma hA bai ro tsa na a b+hi saM bod+hi saM bo d+ha pU dza bi d+hiH/ bod skad du/ rnam par snang mdzad chen po mngon par byang chub par gtogs pa'i mchod pa'i cho ga /pad+ma rgyas 'dra'i spyan mda' rdzogs sangs rgyas/ /rnam par snang mdzad ces bya la btud
<p>116b.2</p>de/ /rnam par snang mdzad las kyi mchod pa yi/ /thabs kyi cho ga btud de bshad par bya/ /ji ltar sngags kyi cho ga'i go rims gyur/ /ji ltar rang sems dri ma med 'gyur ba/ /de ltar mdor bsdus pa ni 'di bya'o/ /de la dang por bdag gzhan don grub pa'i/ /bla med dngos grub
<p>116b.3</p>mchog gi thabs dang ni/ /de thob bya ba'i thabs ni rnam mang la'ang / /dngos grub thob par 'dod pa bskyed par bya/ /don kun grub pa'i mchog ni stsol mdzad pa/ /sangs rgyas rnams dang sangs rgyas sras mchog nyid/ /de yi bdag nyid gyur ba'i sngags tshul dang / /sna tshogs
<p>116b.4</p>tshul du gnas pa'i phyag rgya dang / /lhag par gsang sngags tshul gyi gtso bo ni/ /rgya chen theg pa la ni mos bskyed de/ /sems can mos pa che 'bring chung ngu la/ /de thob cho ga'ang 'bad de nges par bstan/ /rgyal bas 'di dag bskyab pa'i don dgongs pas/ /'gro drug
<p>116b.5</p>'khor lo can la'ang ci rigs par/ /gus pa sngon du 'gro bar nges bya ste/ /'di la sems ni dang ba rnam par bskyed/ /de nas gzhan yang theg pa mchog la ni/ /sngags mchog spyod pa'i 'dul ba'i cho ga shes/ /bde gshegs sras kyi spyod pa'i rjes 'jug cing / /bla med sngags
<p>116b.6</p>kyi tshul la 'jug par bya/ /sbyor ba phun tshogs bsgrubs par gyur pa dang / /dbang bskur thob cing rjes su shes pa dang / /gzhan don sgrub la gcig tu gzhol gyur pas/ /bla ma mthong na gus pas phyag bya'o/ /ston pa bzhin du rab dang gus bskyed cing / /dge ba'i
<p>116b.7</p>bshes dang mdza' po mchog bzhin blta/ /lhag par mos pa'i khyad par bskyed nas ni/ /de mnyes byas te de nas de rdzas spyad/ /rjes su brtse phyir de la mngon phyogs shing / /bsnyen bkur dag gis yid ni mgu bar bya/ /btud de mgon po de dbang byas bdag la/ /
<p>117a</p>
<p>117a.1</p>stsol zhes bde gshegs spyod mchog gsol ba gdab/ /thugs rjes 'byung stsogs dkyil 'khor bzang por ni/ /cho gas dkyil 'khor mchog der zhugs nas su/ /dam tshig dam pa ci rigs blangs nas su/ /rang sngags phyag rgya dag tu bcas pa ni/ /bla ma mngon
<p>117a.2</p>du gyur las yang dag mnos/ /dam tshig mchog tu sgrub cing bsrung ba dang / /'phel bar bya ba la yang rjes 'bad bya/ /de la tshul 'di las ni ston pa yis/ /gsang sngags spyod mchog dam tshig yang dag gzung / /blo chung rnams la brtsi phyir bshad pa ni/ /cho ga ji bzhin
<p>117a.3</p>rim bzhin rnam par dbye/ /bcom ldan kun la phan don mchog mdzad pa'i/ /sangs rgyas rnams dang sangs rgyas sras mchog dang / /de yi sngags dang phyag rgya lha rnams dang / /theg mchog sngags kyi tshul la khyad par du'o/ /sngags kyi don la 'jug byed bla ma la'ang / /
<p>117a.4</p>gus min mi bya brnyas pa'ang bya ba min/ /gzhan don phun tshogs 'byung ba'i rgyud gyur pa/ /sangs rgyas la stsol yongs su spang mi bya/ /bdag nyid che ba'i yon tan sngon 'gro bas/ /rjes su dran pa'ang rgyun du bsten par bya/ /mnyes par bya zhing dad pas mchod pa la/ /ci
<p>117a.5</p>rigs par ni rjes su spyad par bya/ /rang sangs rgyas dang de bzhin nyan thos dang / /de yi tshul du bstan pa'i chos rnams dang / /bslab pa rab ster slob dpon bla ma gzhan/ /tshangs par spyod bar bcas la'ang brnyas mi bya/ /de rnams la ni rim gro ci rigs par/ /dus dang dus
<p>117a.6</p>rtag tu ni bya ba yin/ /gang yang byis pa'i chos kyis spyod pa dang / /khong khro'ang sangs rgyas la stsogs bya ba min/ /gang phyir 'jig rten don mdzad spyod mdzad pas/ /mdo las khong khro don chen 'joms gsungs te/ /sems bskyed gcig gis bskal pa bye bar ni/ /byas
<p>117a.7</p>pa ma lus 'joms par byad par gsungs/ /de bas phung khrol gnas dang rtsa rgyur pa/ /khro bo 'bad de rnams bar spang bar bya/ /byang chub sems ni rin chen mchog gyur pa/ /'jig rten 'jig rten 'das pa'i phun tshogs dang / /rang don gzhan don phun tshogs rgyur gyur
<p>117b</p>
<p>117b.1</p>cing / /the tshom nges par 'jig pa'i mtha' gcig pu/ /de ni srog pas lhag par bsrung bya zhing / /bdag nyid che ba'i yon tan gang yin bsgom/ /lus dang ngag dang yid kyis sems can la/ /gnod par gyur pa chung ngu'ang rnam par spang / /gzhan du de la phan pa'i don 'gyur phyir/ /
<p>117b.2</p>snying rje bskyed de khro ba bstan par bya/ /gnod pa byed pa la yang sems 'tshe ba/ rnam spang bzod la'ang rtag tu dga' bar bya/ /snying rje byams dang dga' ba'i sems dang ni/ /btang snyoms dang yang ldan par bsgom par bya/ /chos dang zang zing mi 'jigs sbyin pa ni/ /ci rigs
<p>117b.3</p>'gro don bsgrub pa nyid du bya/ /don chen bsgrub dang ldan pa'i sems kyis ni/ /dus gzhan dag tu btang snyoms nyid du bya/ /'gro la phan pa'i don ni mi nus na/ /byang chub sems ni cho ga bzhin du bsgom/ /der ni chos rnams thams cad 'dus gyur cing / /rtag tu dkar
<p>117b.4</p>zhing rnam par dag par bshad/ /sbyin stsogs bsdu ba'i dngos po rnams kyis kyang / /sems can yang dag bsdus te theg mchog la/ /des sbyar 'dzin dang bklag par bya ba dang / /de don sgom zhing bsam par bya ba yin/ /mkhas pas mig stsogs drug po des gzung zhing / /
<p>117b.5</p>mnyam gzhag yid ni zhi zhing spang bar bya/ /gang phyir chang ni don kun 'jig byed cing / /mi dge kun gyi rtsa bar 'gyur pas spang / dug dang mtshon dang lce 'bab lta bu'i sems/ /de ni shin tu ring ba'ang spang bar bya/ /mdor na bdag dang gzhan don 'jig pa gang / /de ni rab tu rgyang
<p>117b.6</p>bsring spang bar bya/ /mal khri mchog ldan rnam par spang bya ste/ /rgyal bas de ni dregs gnas yin par gsungs/ /tshul mchog yang dag dam pa'i rim bzhin du/ /mdor bsdus nas ni bstan pa 'di yin te/ /'di ni rnam dbye rab rgyas des pa yis/ /gtso bos mdo sde
<p>117b.7</p>la stsogs gsungs pa yin/ /de ltar yang dag dam tshig la gnas pa'i/ /de nyams 'gyur rgyu rnam par spang bya ste/ /sems ngan le lo dran pa brjed pa dang / skye bo ngan pa 'dres pa rtag tu spang / /de ltar yang dag dam tshig gnas pa yi/ /sngags mchog spyod sgos byang
<p>118a</p>
<p>118a.1</p>chub spyod pa yi/ /rgyun tu sgrib pa rnams ni zad phyir dang / /bsod nams la stsogs tshogs rnams rnam 'phel phyir/ /tshe 'di nyid du gsang sngags grub par ni/ /ji ltar 'gyur zhes rnam par bsam byas la/ /de bsgrub don du rung bar bdag mthong nas/ /bla ma
<p>118a.2</p>las ni rim pa yang dag mnod/ /ji skad bshad rig cho ga'i rim gyis ni/ /de nas gsang sngags la stsogs spyod la sbyar/ /bla ma phyag byas bdag nyid dbang bskur nas/ sngags don legs par bsgrub phyir gsol ba gdab/ /blo ldan bla mas gnang bar byas nas ni/ /rjes su
<p>118a.3</p>mthun pa'i yul du gnas par bya/ /sna tshogs ri dang ri sul dag dang ni/ phug dang nags tshul rnam pa sna tshogs dang / /bde ba thams cad 'byung ba'i gnas rnams dang / /pad+ma ut+pal kha byes brgyan pa dang / /chu bo chu bran chu mig mang ba dang / /skye bo la stsogs 'dus pa
<p>118a.4</p>rnam spangs shing / /yid 'ong shing gi yal gar ldan pa dang / /gang na ya ma shing ku sha la stsogs mang / /sbrang ma tsha grang la stsogs rnams dang bral/ /gang na stag dang seng ge med ba dang / /gang zhig sangs rgyas sangs rgyas sras mchog gi/ /gnas gyur sngon ni bsten par
<p>118a.5</p>mdzad pa dang / /gtsug lag khang dang mchod rten gnas gyur ba/ /yid ni dga' bar legs par gnas par bya/ /'bad de 'dod las sems pa rnam bzlog cing / /khyim pa rab byung 'dre ba rnam spangs te/ /chos la shin tu dga' ba bskyed nas ni/ /sems ni dngos
<p>118a.6</p>grub la 'dod spro ba skyed/ /blo ni shin tu spro bar ldan pa dang / /bkres skom ngal la stsogs pas mi zhum par/ /'tsho ba rnam dag grogs bzang grogs med par/ /dam chos glegs bam gnyis pa nyid la brtag /sangs rgyas sras kyi spyod yul rjes 'jug cing / /sngags mchog
<p>118a.7</p>theg la'ang mos pa brtan pa dang / /spro ba dang ni blo mchog stobs ldan zhing / /brtan ldan dgos pa la ni ltos med sems/ /snying stobs ldan zhing rab brtse'i rjes su 'jug /mthong ba'i chos la rang gzhan don bsgrub la/ /lha gzhan bsten par mi byed 'jigs med pa/ /
<p>118b</p>
<p>118b.1</p>de ni grogs po yin par yongs su bsgrags/ /sngags kyi spyod pa'i bslab pa'i gnas bstan pa ste le'u dang po'o// //gnas byas der ni sgrub pa po de yis/ /dbang po brtan pas da ni nyin re zhing / /thog mar ram sngar gnas mal las langs nas/ /des ni bgegs
<p>118b.2</p>kyi dkyil 'khor ma lus bsal/ /mtshan mo bag med nyes byas nang par ni/ /'bad de cho ga de bzhin gshegs la 'jug /dbang po zhi zhing phan sems snying rje can/ /'gro ba ma lus gdon pa'i yid gcig ldan/ /khrus kyi cho ga bzhin du khrus byas pa'am/ /rang gi lus
<p>118b.3</p>dang ngag sems rnam dag pas/ /gtsang zhing dben pa'i sa yi phyogs su ni/ /me tog la sogs chal bar legs bkram par/ /ras ris la stsogs dam chos glegs bam bdun/ /yang na phyogs bcur bzhugs pa'i mgon po bsam/ /de nas mkhas pas shang la stsogs
<p>118b.4</p>bltas te/ /yid kyis mngon sum bzhin du bsams nas ni/ /dad pa gcig tu gzhol ba'i sems kyis ni/ /'dud pa'i sbyor bas yan lag lngas phyag byas/ /phyogs bcu dag na bzhugs pa'i sangs rgyas ni/ /dus gsum 'khrungs shing sku mchog gsum mnga'
<p>118b.5</p>ba/ /tshul gyi rab mchog theg chen chos dang ni/ /de bzhin byang chub thugs ldan dge 'dun mchog /rig pa'i tshogs dang gsang sngags tshogs rnams dang / /phyag rgya'i tshogs rnams 'dus tshogs mthar phyin la/ /brjod kyis mi lang bsdus pa'i sbyor ba yis/ /
<p>118b.6</p>rang lus ngag sems dag pas phyag 'tshal lo/ /oM na maH sarba ta thA ga ta kA ya bAk+tsit+ta pA da ban+da nAM ka ro mi zhes phyag 'tshal ba'i sbyor ba'o/ /sdig las ldog pa'i sems kyis thal sbyar te/ /pus mo g.yas pa'i lha nga sar btsugs nas/ /sdig pa'i tshogs rnams
<p>118b.7</p>bsags pa bshags bgyi ste/ /'dod chags zhe sdang rnam par rmongs sems kyis/ /lus dang ngag dang yid kyis gang byas dang / /sangs rgyas chos dang tshogs bcas la gang byas/ /srog chags tshogs gtogs gzhan yang gang byas dang / /gang yang pha ma
<p>119a</p>
<p>119a.1</p>slob dpon ston pa la/ thog med 'khor ba'i 'gro bar gtogs pa yi/ /byas pa'i nyes byas mi gzung ma lus 'di/ /gang zhig phyogs bcu'i 'jig rten khams rnams na/ /bzhugs pa'i rgyal ba'i spyan sngar bshags par bgyi/ /oM sarba pA paM s+pho Ta da ha na
<p>119a.2</p>badzra Ni swA hA/ sdig bsal ba'i sbyor ba'o/ /sku gsum mnga' ba'i dus gsum sangs rgyas dang / /chos rnams kun dang byang chub sems mchog dang / /gang yang phyogs bcur bzhugs pa'i ston pa la/ /de la thal mo sbyar te skyabs su mchi/ /oM sarba bud+d+ha bo d+hi sa twaM/ sha ra NaM
<p>119a.3</p>gats+tsha mi badzra d+harma hrIH/ skyabs su 'gro ba'i sbyor ba'o/ /dus gsum 'byung ba'i lus dang ngag dang yid/ /zhing las lhag pa'i lus kyi rgya mtsho'i tshogs/ /skyon med bdag nyid rnam par dag pa yi/ /bdag nyid bde gshegs kun la dbul bar bgyi/ /oM sarba ta thA ga ta pU
<p>119a.4</p>dza pra brta nA ya At+ma nAM/ sarba ta thA ga ta shrI ad+hi tiSh+Tha taM/ sarba ta thA ga ta dz+nyA nAM me a b+hi Sha tu/ bdag dbul ba'i sbyor ba'o/ /skye stsogs sdug bsngal rnams kyis nyer gtses shing / /mi shes log pas nyes bcom bdag nyid can/ /srog chags rnams la phan phyir byang chub
<p>119a.5</p>sems/ /rin chen mchog gyur bdag gis bskyed par bgyi/ /rtag tu srog chags rnams kyi skyabs dang ni/ /gnas dang dpung gnyen skyob pa nyid gyur cig /oM bod+hi tsit+taM ut+pA da yA mi/ sarba b+ha ba bi ga ta skan+d+ha d+hA twA ya ta na grA h+ya grA ha kai sh+tsa bi brdzi taM d+ha ma nai rAt+m+ya sa ma tA/ yA
<p>119a.6</p>swa tsit+ta mA d+yA nut+pa n+naM shUn+ya tA swa b+hA baM ya thA te/ bud+d+ha b+ha ga bad+d+haH bod+hi sa twaiH yA bad bo d+hi maN+Da nang bo d+hi tsit+ta mut+pa tI taM ta thA haM saM a ba bo d+hi tsit+ta ut+pAd yA mi/ byang chub sems kyi sbyor ba'o/ sangs rgyas rnams dang byang chub sems dpa' ni/ /sna tshogs thams cad mkhas pas phan mdzad
<p>119a.7</p>dang / /phyogs bcu'i 'jig rten dag na gang dag gzhan/ /bsod nams byed pa de la yi rang ngo / /oM sarba ta thA ga ta pun+ya dz+nyA na a nu mo da na pU dza me g+ha sa mu dra spa ra Na sa ma ye hUM/ rjes su yi rang ba'i sbyor ba'o/ /sangs rgyas kun dang byang chub sems dpa' ni/ /'gro ba'i skyabs
<p>119b</p>
<p>119b.1</p>gyur pa la gsol ba ni/ /phyogs bcu'i sems can ji snyed thams cad la/ /chos kyi sprin las char chen dbab tu gsol/ /oM sarba ta thA ga ta ad+hi Sh+Tha na pU dza me g+ha sa mu dra s+pha ra Na sa ma ye hUM/ bskul ba'i sbyor ba'o/ /so so skye bo'i sa dang nyes byas rnams/ /ma lus par ni myur
<p>119b.2</p>du spangs nas ni/ /skyon med chos kyi sku ni rnam dag par/ /bshad pa myur du rtogs par nyid mdzod cig /oM sarba ta thA ga ta na/ a de sha ya me/ sarba satwa he twa r+thA ya/ d+harma d+ha to/ /s+thI tir+b+ha ba tu/ gsol ba gdab pa'i sbyor ba'o/ /sems can thams cad la ni phan pa'i phyir/ /bdag
<p>119b.3</p>gis dge ba gang dag ci bsags pa/ /skye ba la stsogs sdug bsngal thams cad ni/ /nye bar zhi phyir bdag gis bsngo bar bgyi/ /oM sarba ta thA ga ta puN+ya nir+yA ta yA mi pU dza me g+has mu dra s+pha ra Na sa ma ye hUM/ bsngo ba'i sbyor ba'o/ /nus pa la ltos gang cung zad/ /phyag la stsogs pa
<p>119b.4</p>gang byas pa/ /bya ba de ni dag phyir dang / /rang gzhan rjes su gzung phyir ro/ /de ltar sems kyi 'jug pa rnam dag pas/ /ji ltar rigs par skyil krung bcas nas ni/ /dam tshig gsum zhes bya ba'i rgya bcings nas/ /lus dang ngag dang yid ni rnam par spyad/ /de la 'di
<p>119b.5</p>yi mtshan nyid ni/ /kun gyis gsungs pa las shes bya/ /thal mo sbyar ba byas nas ni/ /mthe bong gnyis ni bsgreng bar bya/ /yan lag kun la mnyam sbyar te/ /gsang sngags 'di yang brjod par bya/ /na maH sarba ta thA ga te b+h+yo/ /bi shwa mu khe b+h+yaH oM a sa me tri sa me sa ma
<p>119b.6</p>ye swA hA/ 'di'i cho ga ni lan gsum du brjod do/ /rgyud gsungs phyag rgya gzhan gyi yang / /mtshan nyid rim pa gang yin pa/ /gsang sngags bsgrub la brtson pa yi/ /sngags spyod pa yis shes par bya/ /phyag rgya 'di ni bcings tsam gyis/ /sangs rgyas rnams ni
<p>119b.7</p>sbyong byed yin/ /sa dang pha rol phyin bskong zhing / /chos gsum lam gyis mtshams 'dzin pa'o/ /chos kyi dbyings las yang dag dbyung / /de bas phyag rgya nges par bcing / /lus dang ngag yid rnam par dag /rang gi lus ni yongs bsgyur phyir/ /
<p>120a</p>
<p>120a.1</p>lag pa dag ni gnyi ga yang / /khu tshur bcangs la mthe bong sba/ /mdzub gnyis bsgreng bar byas pa 'di/ /rgya 'di phyag rgya chen po ste/ /chos dbyings rnam sbyong phyag rgya'o/ /de yi sngags ni 'di yin te/ /na maH sa man+ta bud+d+hA nAM/ d+harma d+hA tu swa b+hA ba At+ma
<p>120a.2</p>ko\u0f85haM/ chos kyi dbyings kyi rang bzhin dang / /rang gi lus ni mnyam bsams te/ /mthar ni tshig ni 'di dag kyang / /lan gsum brjod de sbyar bar bya/ /dper na rdul med nam mkha' bzhin/ /chos kyi sku la gnas par mthong / /'di yis byin brlabs sngags pa
<p>120a.3</p>ni/ /phyag rgya sngags kyi mthu nyid yin/ /brtan par bya ba'i rgyu ru ni/ /rdo rje ngo bor rnam par bsam/ /rdo rje'i phyag rgya 'di bcings nas/ /gsang sngags 'di yang brjod par bya/ /de bzhin du lag pa gnyis kyi rgyab sbrad de sor mo thams cad kun bsnol la mthe bong
<p>120a.4</p>gnyis bzlog ste sprad par bya'o/ /rgya mchog dpal dang ldan pa 'di/ /chos kyi 'khor lo zhes su bsgrags/ /'jig rten mgon po skyob pa yis/ /'khor lo rab tu 'di bskor ro/ /sngags dang phyag rgya'i mthu dag kyang / /de ltar sgrub pa pos mngon na/ /rtag tu 'khor los
<p>120a.5</p>sgyur 'dra zhing / /chos kyi 'khor lo rab skor byed/ /de la phyag rgya de'i gsang sngags ni 'di yin te/ na maH sa man+ta badzrA NAM/ badzra At+ma ko\u0f85haM/ rdo rje sems dpa' bdag 'dra zhes/ /shin tu mnyam gzhag bsgoms na ni/ /rdo rje sems dpa' bdud tshogs kyis/ /mthong bar
<p>120a.6</p>'gyur bar the tshom med/ /de nas sngags dang phyag rgya yis/ /cho ga bzhin du go bgos te/ /rang lus 'od zer 'bar ba yi/ /rdo rje go cha bsgom par bya/ /bgegs dang log 'dren mi bzad dang / /gang gzhan sdig pa'i sems ldan pas/ /rdo rje lta bur de mthong nas/ /gdug
<p>120a.7</p>pa'i bdag nyid can rnams 'byer/ /de la 'di'i phyag rgya dang sngags ni 'di yin te/ thal mo sbyar nas mdzub mo gnyis kyis phyi rol nas dkris la/ mthe bong gnyis gzhag pa ni/ rdo rje go cha'i phyag rgya'o/ /namaH sa man+ta badzrA NAM/ oM badzra ka ba tsa hUM/ yi ge ra ni kha dog
<p>120b</p>
<p>120b.1</p>dkar/ /thig le yis ni rnam brgyan pa/ /dpa' bos gtsug gi nor bu bzhin/ /de ni rang gi spyi bor bsam/ /na maH sa man+ta bud+d+hA nAM raM/ gal te sdig pa'i las rnams ni/ /bskal pa brgyar ni bsags gyur kyang / /nyes pa thams cad byang 'gyur zhing / /bsod nams ye shes
<p>120b.2</p>dag kyang rdzogs/ /chos kyi dbyings kyi sngags 'di ni/ /sdig pa thams cad zad byed pa/ /mi ldog pa yi sa dag kyang / /'di yis myur du thob par byed/ /kha dog dmar shing shas cher 'bar/ /'od zer 'bar ba 'khrigs pa'i 'od/ /smos pa'i bya ba thams cad la/ /'di nyid
<p>120b.3</p>nges par sbyar bar bya/ /de nas bgegs ni gzhig pa'i phyir/ /bsrung chen 'di ni dran byas te/ /mi bzang ces pa'i bsrung ba 'di/ /bgegs chen zlog par byed pa yin/ /na maH sarba ta thA ga te b+h+yaH sarba b+ha ya bi ga te b+h+yo/ /bi shwa mu khe b+h+yaH/ sarba thA haM khaM rak+Sha ma hA ba le/ sarba ta
<p>120b.4</p>thA ga ta puN+ya ni rdza te/ hUM hUM tra Ta tra Ta/ a pra ti ha te swA hA/ bgegs dang log 'dren thams cad dang / /srin po mi bzad gzugs can rnams/ /'di ni dran pa tsam gyis su/ /de dag thams cad 'byer bar 'gyur/ /spyod pa dag pa spel ba dang / /bsrung ba bstan pa ste le'u
<p>120b.5</p>gnyis pa'o// //de ltar bdag nyid legs par sbyangs nas ni/ /rang gi sngags kyis bdag po'i mdun bsams la/ /sngags kyi sbyor bas cho ga bzhin spyan drangs/ /de la dang por dam tshig bstan par bya/ /sngags kyi sbyor ba 'phags pa mi g.yo ba'i/ /ral
<p>120b.6</p>gri'i phyag rgya bcas pas bges rnams bsal/ /phyag byas cho ga bzhin du mchod yon dbul/ /gsang sngags mchog gis gdan yang bstab par bya/ /de nas sangs rgyas byang chub sems dpa' mchog /grangs 'das rnams kyis yongs su bskor bar bsam/ /
<p>120b.7</p>'phags pa mi g.yo mgon gyis sngar bsangs shing / /sngags kyi sbyor bas bskrad dang sbyang ba dang / rang rang sngags kyis rnam par byin brlabs pa'i/ /me tog la stsogs mchod pas de 'og mchod/ /de la go rims 'di yin te/ /'od zer 'bar bas khyab pa'i mchog /
<p>121a</p>
<p>121a.1</p>nyi ma 'char ka lta bu'i mdog /yi ge ra ni thig ler bcas/ /rgyas par mdun du bsam par bya/ /rdul dang bral zhes 'di yi ni/ /sgra yis de nyid rnam bsams la/ /chos kun 'dod chags la stsogs pa'i/ /rdul bral yin zhes brjod par bya/ /sems kyi sa
<p>121a.2</p>ni dag pa'i bdag /de 'og sa la 'jug par bya/ /zug rngu'i nyes pa rnam sbyangs 'di/ /nam mkha' 'dra bar sbyang bar bya/ /mnyam par gyur pa'i sa de ni/ /rdo rje lta bur yang dag gnas/ /sa yi 'og gzhir legs gnas pa'i/ /rlung gi dkyil 'khor bsam pa ni/ /'od zer
<p>121a.3</p>nag po 'phro bcas pa'i/ /yi ge has ni legs mnan pa'o/ /na maH sa man+ta badzrA NAM haM/ de nas de steng chu'i dkyil 'khor/ /shel dang 'dra ba'i 'od 'dra ba'i/ /yi ge bas ni legs mnan pa'o/ /na maH sa man+ta bud+d+hA nAM paM/ de nas chu yi steng gnas pa'i/ /gser gyis gzhi bsgom pa ni/ /
<p>121a.4</p>gru bzhi kha dog ser por snang / /dang po'i yi ges legs mnan pa'o/ /na maH sa man+ta bud+d+hA nA a/ dkyil 'khor btso ma'i gser 'dra la/ /'od zer gser gyi mdog 'dra ba/ /kun nas rnam par 'phro ba ni/ /dbang chen zhes ni bshad pa yin/ /sangs rgyas sras dang
<p>121a.5</p>bcas pa yi/ /bzhugs gnas de ltar bsams nas ni/ /de nas pad+ma bsam byas te/ /yu ba rdo rje yid las byung / /rin chen sna tshogs rnams kyi dbus/ /'dab ma brgyad pa ge sar bcas/ /kha bye 'od zer mang por ldan/ /pad+ma bye bas yongs bskor ba'o/ /
<p>121a.6</p>de nas de steng gdan chen po/ /seng ges bteg par bsam par bya/ /de nas gzhal yas khang chen te/ /rin chen rnam pa sna tshogs kyis/ /brgyan pa'i ka bas bteg pa dang / /gdugs dang rgyal mtshan rnams kyis khyab/ /mu tig dra ba stsogs kyis brgyan/ /rin chen
<p>121a.7</p>chun 'phyang rnams kyis spud/ /me tog sprin ni bzang pos g.yogs/ /dri dang spos kyis phan tshun khyab/ /me tog la sogs tshogs rnams ni/ /khor yug kun du khyab par gyur/ /der ni glu gar rol mo rnams/ /mngon par dga' ba'i yon tan 'bar/ /rin
<p>121b</p>
<p>121b.1</p>chen bum pa mchod yon snod/ /gzhal yas khang bzangs de ru bsam/ /rin chen shing la stsogs pas brgyan/ /nor bu'i 'od kyis rnam par gsal/ /ting 'dzin gzungs dang sa dang ni/ /dbang stsogs lha mo rnams kyis bsten/ /sangs rgyas pha rol phyin stsogs dang / /
<p>121b.2</p>byang chub yan lag me tog 'bar/ /gar byed rol mo brdung ba dang / /yid 'phrog snyan pa'i glu dang ldan/ /mgon po bdag gi bsod nams dang / /sangs rgyas byin brlabs gzi can dang / /de bzhin chos kyi dbyings stobs kyis/ /mchod ba yang dag gnas gyur
<p>121b.3</p>cig /na maH sarba ta thA ga ta b+h+yo bi shwa mu khe b+h+yaH oM sarba thA khaM/ ud+ga te s+pha ra Na i maM ga ga na khaM swA hA/ 'di'i cho ga ni lan mang du brjod pa yin no/ /'di yis byin gyis brlabs na kun/ /slar yang log par 'gyur ma yin/ /phyag 'tshal thal mo las sor bar/ /phan
<p>121b.4</p>tshun gcer 'di byin rlob rgya/ /chos rnams thams cad ma skyes shing / /gzod nas zhi ba'i ngo bo nyid/ /de nyid 'di ni bsams nas su/ /yi ge a ni de ru dgod/ /yi ge a de gyur pa las/ /thub chen rnam par snang mdzad ni/ /'jig rten khams ni ma lus par/ /'od kyi phreng
<p>121b.5</p>ba rnam par 'gyed/ /sems can khams ni dpag med pa/ /bsam pa ji bzhin bskul mdzad pa/ /'jig rten khams ni stong phrag tu/ /dkyil 'khor rgya cher khyab par mdzad/ /sku gsung thugs ni thams cad du/ /rtag par gnas pa'i thugs dang ldan/ /dpa' bo 'dzam
<p>121b.6</p>bu'i gser 'dra zhing / /kun du snang bar mdzad pa po/ /dpa' bo'i skyil krung bcas nas ni/ /ting nge 'dzin bzhugs nyes pa bcom/ /stod g.yogs dar dkar la mnabs shing / /ral pa thor tshugs dag gis brgyan/ /yang na 'dir ni ra bkod la/ /skyes mchog
<p>121b.7</p>shAkya thub pa bsam/ /dpa' bo chos gos mnabs pa dang / /mtshan mchog sum cu gnyis mnga' ba'o/ /na maH sa man+ta bud+d+hA nAM ra/ gnas ni yongs su gyur pa dang / /de bzhin 'jig rten snang mdzad de/ /sku gcig dang ni gnyis nyid dam/ /sku kun dang ni rjes su ldan/ 
<p>122a</p>
<p>122a.1</p>blo dang ldan pas 'jug pa dang / /'byung ba'ang de bzhin bsam par bya/ /bcom ldan g.yas kyi pad+ma la/ /rang rig lha mo dgod par bya/ /g.yon du rdo rje 'dzin la stsogs/ /bzhugs par yang ni bsam par bya/ /nye 'khor pad+ma gzhan dag la/ /byang
<p>122a.2</p>chub sems dpa'i tshogs chen po/ /gzhan gyi don ni mdzad par brtson/ /mi ldog tshogs ni blo yis bsam/ /de nas g.yas kyi 'og logs su/ /zlos pa de ni rnam par dag /yang na de dbus 'jam dbyangs stsogs/ /yi ge yongs su gyur pa yis/ /gnas la de
<p>122a.3</p>ni rim bzhin du/ /rnam par bsam par bya ba yin/ /de la 'di'i yi ge'i cho ga ni 'di yin te/ na maH sa man+ta bud+d+hA nAM maM/ spyan ras gzigs sam rdo rje sems/ /byams pa dang ni bzang zhes bya/ /rnam par sel lam sa nyid dam/ /spyan dang na bza' dkar mo dang / /
<p>122a.4</p>sgrol ma khro gnyer can nyid dang / /mA ma kI dang lu gu rgyud/ /'khor los sgyur dang rta mgrin dang / /gnod mdzes bran pho bran mo dang / /khro bo pho nya pho nya mo/ /tshogs dang rgyal po rgyal mo dang / /yongs su gyur pa'i cho ga yis/ /ci 'dod par ni bsam par bya/ /de nas
<p>122a.5</p>rang sems dpa' ba'i phyir/ /phyi yi me tog la sogs tshogs/ /mchod yon zhabs bsil la sogs pa/ /cho ga bzhin du yongs su brtags/ /mi g.yo bas ni yongs sbyar zhing / /bsad dang bskrad dang sbar ba dang / /yongs su bzlas te byin brlabs la/ /bdag
<p>122a.6</p>nyid kyang ni bsrung bar bya/ /khams gsum rnam rgyal la stsogs pas/ /mtshams dang phyogs dang nam mkha' bcings/ /de nas rang rang phyag rgya dang / /sngags kyis spyan ni drang par bya/ /yang na spyi yi gsang sngags kyi/ /sbyor ba 'di dang ldan par bya/ /de la 'di ni
<p>122a.7</p>'phags pa mi g.yo ba'i sngags dang phyag rgya yin te/ na maH sa man+ta badzrA NAM/ tsaN+Da ma hA ro Sha Na spo Ta ya hUM tra Ta haM maM/ 'di'i cho ga 'di lan gsum du brjod pa'o/ /phyag rgya ni lag pa g.yon pa khu tshur bcangs la/ mdzub mo dang gung mo brkyang la/ srin lag dang mthe'u
<p>122b</p>
<p>122b.1</p>chung gi rtse mo mthe bos mnan la/ lag pa g.yas pa de bzhin du ral gri lta bur byas la/ lag pa g.yon pa'i lag mthil du bcug ste/ ral gri shubs su bcugs pa las drangs pa lta bu ni mi g.yo mgon gyi phyag rgya yin te/ de kun du bskor la me tog la stsogs pa yang de
<p>122b.2</p>nyid kyis reg par byas na/ bskrad pa la stsogs pa byas par 'gyur ro/ /ral gri shubs nas drangs la bskrad pa la g.yon phyogs nas bskor te phyi rol du tsham ngam bya ba bstan par bya'o/ /phyogs dang mtshams bcings pa ni g.yas nas bskor bar bya'o/ /bya ba gzhan
<p>122b.3</p>dang gzhan dag dang / /mi bzad 'jigs pa sna tshogs dang / bgegs la stsogs pa bzlog pa'i phyir/ /'di dag nyid ni nges par sbyar/ /de nas spyan drang ba'i sngags dang phyag rgya'i sbyor ba bya ste/ sras bcas sangs rgyas thams cad ni/ rang gi dam tshig nyid
<p>122b.4</p>kyis spyon/ /de la 'di'i cho ga ni/ na maH sa man+ta bud+d+hA nAM/ a ba sarba tra a pra ti ha ta/ ta thA ga ta ad+shu sha/ /bo d+hi tsaR+Ya ba ri pU ra ka swA hA/ 'di'i cho ga ni lan bdun brjod pa'o/ /'di'i phyag rgya ni de bzhin du lag gnyis gcig tu sbyar la khu tshur byas te lag pa g.yas pa'i mdzub
<p>122b.5</p>mo brkyang ste/ tshigs gsum bkug la lhag ma gdu bu'i tshul du gzhag pa'o/ /sangs rgyas skyob pa thams cad kyi/ /'di ni lcags kyu yin par bshad/ /sa bcu dag la gnas pa yi/ /byang chub sems dpa' bdag nyid che/ /gang gzhan gdug pa'i sems ldan
<p>122b.6</p>pa'i/ /thams cad 'dis ni 'grub par byed/ /de nas sngags dang phyag rgya dang / /ldan par dam tshig bstan byas te/ /ston pa kun gyi dam tshig gi/ /phyag rgya ji skad bshad pa bcing / /na maH sa man+ta bud+d+hA nAM/ a sa me tri sa ma ye swA hA/ 'di'i cho ga ni lan gsum
<p>122b.7</p>rab tu brjod pa yin no/ /de ltar dam tshig yang dag bstan byas pas/ /'gro la phan mdzad rnams ni tshim 'gyur zhing / /sngags dang rig pa'i lha mchog dgyes pa'i phyir/ /dgongs pa mdzad cing dam pa stsol par 'gyur/ /de nas mchod yon sngar gyi cho ga dang / /
<p>123a</p>
<p>123a.1</p>rang sngags phyag rgya'i cho gar yang dag ldan/ /rnam dag bde bar gshegs par gtogs pa dang / /rgyal sras rnams la dag phyir dbul bar bya/ /na maH sa man+ta bud+d+hA nAM/ ga ga na sa mA sa mA swA hA/ 'di'i cho ga ni lan nyi shu rtsa lnga brjod pa yin no/ /'di'i
<p>123a.2</p>phyag rgya ni mi g.yo mgon gyi phyag rgya yin no/ /sngags dang phyag rgyar ldan byas te/ /pad+ma'i phyag rgya bcing ba ni/ /thams cad nyid la sbyar bar bya/ /byang chub mchog dang rgyal ba'i sras/ /gang du bzhugs par shes pa dang / /de tshe zlos pas gdan thob phyir/ /de phyir de
<p>123a.3</p>nyid dbul bar bya/ /de la 'di yi cho ga ni/ /na maH sa man+ta bud+d+hA nAM a/ 'di'i phyag rgya ni de bzhin du lag pa gnyis sbyar te sor mo rnams kun du brkyang la mthe bo gnyis dang mthe'u chung gnyis gcig tu sbyar te/ dril bu lta bur byas la mdzub mo gnyis gung mo gnyis dang lhan
<p>123a.4</p>cig sbyar bar bya'o/ /'di ni pad mchog dpal dang ldan/ /skyob pa sangs rgyas thams cad kyi/ /gang na bzhugs par shes gyur pa/ /rdo rje mi phyed gdan chen yin/ /de nas gdug pa'i blo can de/ /rta yi mchog ltar mi bzad 'di mthong nas/ /lus tshig pa ltar rnam par
<p>123a.5</p>'byer bar 'gyur/ /na maH sa man+ta badzrA NAM/ tsaN+Da ma hA ro Sha Na s+pho Ta ya tra ka haM maM/ blo dang ldan pas 'di dag thams cad ni/ /rnam sbyang rang nyid rdo rje sems dpa' ru/ /cho ga bzhin bsams de yi gsang sngags dang / /phyag rgya'i cho gas yang dag sbyar bar bya/ /na maH
<p>123a.6</p>sa man+ta badzrA NAM baM/ 'di'i cho ga ni yan lag thams cad la sbyar bar bya'o/ /chos rnams tshig las bral ba'o zhes/ /de nyid rnam par bsam bya zhing / /phyag rgyar yang dag ldan pas ni/ /rdo rje sems dpa' lta bur 'gyur/ /de la 'di'i phyag rgya yin te/ lag pa gnyis khu
<p>123a.7</p>tshur bcangs la gung mo gnyis brkyang ste sbyar la/ mdzub mo gnyis bkug ste ngos la sbyar nas rdo rje lta bur bya'o/ /mthe bong gnyis dang mthe'u chung gnyis ni gyen du bsgrengs nas gzhag la/ srin lag gnyis nang du gzhug par bya'o/ /sngags ni/ na maH sa man+ta
<p>123b</p>
<p>123b.1</p>badzrA NAM/ tsaN+Da ma hA ro Sha Na hUM/ lag pa g.yon pa khu tshur bcangs la/ rdo rje phyag rgya sbyar bar bya ba'am/ rgyud gzhan las gsungs pa'i sngags dang phyag rgya yang sbyor ba 'dis bya'o/ /kun du rdo rje'i go cha ni/ /mgo nas rkang pa'i bar du bsam/ /sngar bshad go cha'i sbyor ba ni/ /
<p>123b.2</p>sngags dang phyag rgya nges par sbyar/ /na maH sa man+ta badzrA NAM/ badzra ka ba tsa hUM/ phyag rgya ni thal mo khong stong du sbyar la mdzub mo gnyis kyis rgyab nas dkris te/ mthe bong gnyis gung mo gnyis la gzhar ba ni rdo rje go cha'i phyag rgya'o/ /yi ge kha ni thig ler bcas/ /rang gi
<p>123b.3</p>spyi bor yang dag bsam/ /chos kun mkha' dang mnyam pa'o zhes/ /de nyid rnam par bsam par bya/ /na maH sa man+ta bud+d+hA nAM khaM/ de nas mnyam par gzhag nas su/ /bdud rnams skrag byed phyag rgya ni/ /sngags dang phyag rgyar yang dang ldan/ /mkhas pas kun nas
<p>123b.4</p>bskor bar bya/ /gang gzhan sdang bar sems pa yi/ /mi bzad 'jigs pas sa gzhi de/ /rdo rje me ni 'bar ba ru/ /mthong nas rnam par 'byer bar 'gyur/ /na maH sa man+ta bud+d+hA nAM/ ma hA ba la ba ti/ da sha ba le to badzro d+b+ha be/ ma hA mai t+yA b+h+yA ta ga te swA hA/ phyag rgya
<p>123b.5</p>ni lag pa g.yas pa khu tshur bcangs la/ mdzub mo brkyang / dpral bar khro gnyer bsdu bar bya'o/ /phyag rgya 'di ni rgya chen te/ /sangs rgyas skyob pa thams cad kyi/ /bdud ni rnam par bsdigs zhes bya/ /phung byed thams cad 'jigs par byed/ /'di ni bcings pa
<p>123b.6</p>tsam gyis su/ /bdud sde shin tu mi bzad dang / /bgegs dang log 'dren thams cad kyang / /the tshom med par rab tu 'byer/ /de ni mi bzad bcings nas su/ /mtshams bcing ba ni nges par sbyar/ /sngags dang phyag rgyar ldan pas kyang / /shin tu bzod dka' skye
<p>123b.7</p>bar 'gyur/ /na maH sa man+ta bud+d+hA nAM/ sarba trA nu ga te/ ban+d+ha sI maM ma hA sa ma yaH ni rdzA te sma ra Ni a pra ta ha te D+ha ka D+ha ka tsa ra tsa ra/ ban+d+ha ban+d+ha/ da sha da shin/ sarba ta thA ga tA nu dz+nyA te/ pra brta d+harma a ba da bi dza ye/ b+ha ga wa ti bi ku la bi ku le li la pu ri swA hA/ yang na
<p>124a</p>
<p>124a.1</p>mdor bsdus pa'i sngags 'di sbyar bar bya ste/ na maH sa man+ta bud+d+hA nAM/ bel+lu pu ri bi ku le swA hA/ 'di'i cho ga ni lan bdun bya ba yin no/ /phyag rgya ni lag pa gnyis thal mo sbyar la/ mdzub mo gnyis nang du gzhug mthe bong gnyis dang mthe'u chung gnyis
<p>124a.2</p>bskums la/ srin lag phye ste gyen du bsgreng / gung mo gnyis de bzhin du sbyar ba ni mtshams chen po gcod pa yin no/ /'di phyogs bcur bskor na mtshams chen po gcad pa byas par 'gyur ro/ /bsrung dang phyogs bcing la sogs pa/ /'di dag las ni gcig gis kyang
<p>124a.3</p>gang phyir 'jig rten gsum dag tu/ /nges par bsrung ba nus pa yin/ /yang na mi g.yo dpa' bo yis/ /bdag bsrung gnas ni sbyang ba dang / /mtshams dang phyogs bcing la stsogs pa'i/ /las rnams thams cad bya ba yin/ /na maH sa man+ta badzrA NAM haM/ de nas
<p>124a.4</p>gus pa dam pa sngon 'gro bas/ /dad pas slar yang mchod yon dbul bya zhing / /de nas dril stsogs pa nges bstan pas/ /mkhas pas cho ga bzhin du mchod par bya/ /de nas 'phags pa mi g.yo ba'i/ /sngags dang phyag rgyar sbyar ba yi/ /dri yi chu yis kun du ni/ /
<p>124a.5</p>gsang bar bya ba yang dag sbyar/ /mchod pa'i yan lag dri stsogs la/ /de yi sngags kyis yang dang yang / /gsang sngags yongs su bzla ba dang / /de nas rang rang sngags kyis so/ /de nas mkhas pas rang gi ni/ /rig pa bzlas la dbul bya ste/ /dri 'di zhes ni
<p>124a.6</p>brjod bya zhing / /so so'i ming gis dbul bar bya/ /chos dbyings yi ge dgod pa ni/ /thams cad las ni ches sngar bya/ /de la 'di ni chos kyi dbyings kyi snying po'o/ /na maH sa man+ta bud+d+hA nAM raM/ de la dri la stsogs pa'i sngags ni 'di yin te/ na maH sa man+ta bud+d+hA nAM/ 
<p>124a.7</p>oM bi shud+d+ha gan+d+ho d+b+ha bA ya swA hA/ dri'i sngags te 'di'i cho ga ni lan gsum brjod pa'o/ /na maH sa man+ta bud+d+hA nAM/ oM ma hA mai t+r+yA d+b+hU ta ga te swA hA/ me tog gi sngags so/ /na maH sa man+ta bud+d+hA nAM/ oM D+ha rma d+hA twA nu ga te swA hA/ bdug spos kyi sngags so/ /na maH sa man+ta bud+d+hA nAM/
<p>124b</p>
<p>124b.1</p>oM ta thA ga ta rtsa s+pha ra Na a ba b+hA sa ga ga nau dA R+Ya swA hA/ mar me'i sngags so/ /na maH sa man+ta bud+d+hA nAM/ sarba thA khaM ud+ga te s+pha ra Na i maM ga ga na khaM swA hA/ lha bshos kyi sngags so/ /mchod pa'i yan lag gzhan dag 'byor bar gyur na yang / 'phags pa mi g.yo bas rab tu sbyangs pa
<p>124b.2</p>nyid dang chos nyid kyis dbul bar bya'o/ /de la thal mo khong stong du sbyar te/ sor mo phan tshun du cung zad bsnol ba ni thams cad dri la stsogs pa spyi'i phyag rgya yin no/ /mkhas pas spos stsogs med na ni/ /dad pas yid kyis dbul bya ste/ /rnam dag yid du 'ong ba
<p>124b.3</p>yi/ /yid kyi cho ga'ang bya ba yin/ /zhing khams 'di 'am gzhan dag na/ /lha dang mi yi gang yin pa'i/ /spos dang me tog la stsogs pas/ /chos dbyings mnyam dang mi mnyam dag /sangs rgyas byang chub sems rnams kyis/ /bsod nams ye shes las
<p>124b.4</p>byung ba'i/ /gdugs dang rgyal mtshan ba dan dang / /gzhal yas khang stsogs chen po dang / /lha yi rin chen shing stsogs ni/ /yo byad thams cad ldan pa dang / /de bzhin dri sogs sprin gyis ni/ /nam mkha'i gtos kun yang dag dgang / /dri sogs sprin gyi char
<p>124b.5</p>'bab pa'i/ /mchod pa kun du legs bsams te/ /sangs rgyas sras dang bcas rnams la/ /kun nas legs par mchod bya ba/ /byin rlobs sngags dang phyag rgya yis/ /de nas de ni dbul bar bya/ /na maH sarba ta thA ga te b+h+yo bi shwa mu khe b+h+yaH sarba thA khaM ud+ga te s+pha ra Na
<p>124b.6</p>i maM ga ga na swA hA/ phyag rgya 'di ni byin gyis rlob pa'i phyag rgya nyid yin te/ 'di'i cho ga ni lan bdun gyi bar du bya ba yin no/ /'di skad kyang brjod par bya ste/ mgon po bdag gis bsod nams kyi stobs dang chos kyi dbyings kyi stobs kyis sangs rgyas dang byang chub
<p>124b.7</p>sems dpa' thams cad kyi 'khor gyi dkyil 'khor du dus thams cad rnyed par sla zhing / rgya che la yongs su dag pa'i mchod pa chen po'i bkod pa'i sprin byung ba sangs rgyas dang byang chub sems dpa' thams cad kyis byin gyis brlab par mdzad du gsol zhes
<p>125a</p>
<p>125a.1</p>brjod par bya'o/ /cho ga 'di yis gang cung zad/ /bsod nams tshogs ni legs bsags pa/ /des na bdag ni 'gro kun gyi/ /don byed gsang sngags grub gyur cig /de skad sngags spyod rnam dag phyir/ /bsam pa dag pas brjod par bya/ /gang
<p>125a.2</p>zhig sgrib pa dag phyir dang / /tshogs rnams yongs su bskang ba'i phyir/ /sngags kyi cho ga 'di sbyar ba/ /de la nges pa'ang gang na med/ /cho ga la stsogs sbyor ba dang / /gnas dang dus kyi cho ga yang / /tshe 'dir dngos grub thob 'dod phyir/ /gang zhig gsang sngags
<p>125a.3</p>la brtson pa/ /de'i bsnyen cho ga'ang sngon du ni/ /yid kyi cho ga bya ba yin/ /bsnyen pa'i cho ga bzhin rdzogs nas/ /zla ba gcig gi 'og tu ni/ /phyi yi mchod pa'i cho ga yis/ /sngags kyi bsnyen pa bya ba yin/ /de nas dngos grub myur du thob par bya ba'i phyir rdo rje glu'i
<p>125a.4</p>bstod pa'i mchog 'dis de bzhin gshegs pa sras dang bcas pa rnams la mchod par bya ba yin no/ /mnyam nyid mi g.yo mnyam nyid mchog chos can/ /thugs rje'i bdag nyid 'gro ba'i sdug bsngal sel/ /yon tan kun mnyam mtha' yas dngos grub stsol/ /dri med mi
<p>125a.5</p>g.yo mnyam nyid mchog rab chos/ /sems can khams la rtag mchog dngos grub stsol/ /dngos grub mnyam dang mtha' med dpe bral ba/ /mnyam pa'i dpe med nam mkha' la med de/ /yon tan phra ba'i chos kyang mtshungs ma yin/ /rtag tu dri med thugs rje'i
<p>125a.6</p>shugs las byung / /smon lam grub pa mi 'gag chos nyid can/ /'gro ba'i don grub lhur mdzad mtha' yas pa/ /thugs rje'i bdag nyid rtag tu rnam par snang / /dpag med mi gos gnas nyid legs rdzogs te/ /bde gnas gshegs kyang thugs rje'i spyod mi g.yo/ /
<p>125a.7</p>'jig rten gsum la mchog gi dngos grub stsol/ /'gag nyid mi 'gyur kye ma'o chos nyid bzang / /mchog stsol sbyin mchog nyid gnas mchog nyid brnyes/ /'jig rten gsum mchog dam pa stsol mchog sgrub/ /bde gshegs dus gsum mkhyen sgrib mi mnga' ba/ / 
<p>125b</p>
<p>125b.1</p>kun gyis dam tshig mchog gsung grub bdag stsol/ /de nas mchog gyur tshig gi dam pa brjod/ /mgon po khyod la rab tu skyabs mchi yis/ /dngos grub 'gro ba kun la phan byed ba/ /shin tu 'phags shing mchog gyur stsal du gsol/ /de nas sems can don byed tshogs pa
<p>125b.2</p>yi/ /sprul pa'i sprin ni phyogs bcur bdag gi ni/ /bsod nams dag gis kun du'ang sangs rgyas dang / /kun du bzang po la stsogs rgyal sras rnams/ /bzhud de pad+ma rgyas pa'i gdan bzhugs nas/ /sems can bsam pa ji bzhin don mdzad shog /bde gshegs
<p>125b.3</p>bsngags pa'i phyi nang 'byor pa rnams/ /phun sum tshogs pa kun mos ji bzhin du/ /bdag gis bsod nams rgyas pa'i stobs dag dang / /dam chos rgyu yi stobs kyis rtag 'byor shog /de bzhin gshegs pa'i stobs kyi mthu yis kyang / /'gro don 'byor pa nyid ni phun
<p>125b.4</p>tshogs shing / /ji bzhin don gyi 'byor pa bsam mi khyab/ /'gro ba rtag tu 'byung bar shog ces brjod/ /na maH sarba ta thA ga te b+h+yo/ bi shwa mu khe b+h+yaH/ sarba thA khaM ud+ga te s+pha ra Na i maM ga ga na khaM swA hA/ 'dis kyang gsang sngags kyi spyad pa spyod pa'i byang chub sems dpa'
<p>125b.5</p>rnams kyis 'di ni de bzhin gshegs pa thams cad kyis gsungs pa yin pa'i phyir mi slu ba yin no zhes mngon par 'dod par bya'o/ /mchod pa'i cho ga bstan pa'i le'u ste gsum pa'o// //de ltar mchod bcas don la zhugs nas ni/ /da ni sems can ma lus phan
<p>125b.6</p>sems kyis/ /sangs rgyas byang chub sems mchog phyag byas la/ /rnal 'byor stan gnas yid ni mnyam par gzhag /bsam gtan yan lag bzhi yi cho ga yis/ /ji ltar rang gi lha ni mnyes 'gyur pa/ /de ltar ci nus pas ni gsang sngags kyi/ /de nyid don gyi
<p>125b.7</p>phan pa bskul bar bya/ /gsang sngags rjes su dran bya ba/ /de yi cho ga 'di brjod bya/ /mkhas pas sngar bshad cho ga yis/ /mdun du rang lha bsam par bya/ /snying ga'i dbus su zla gzugs la/ /der ni yi ge rnam bsgoms te/ /ji srid sems ni dag
<p>126a</p>
<p>126a.1</p>gyur pa/ /de srid bzlas brjod brtsam par bya/ /grangs dang dus dang mtshan ma ni/ /lung las bshad bzhin rdzogs byas te/ /sngags kyi dngos grub ci gsungs pa/ /rnam rtog las byung gsol ba gdab/ /de la rnam par rtog pa dang bcas pa'i cho ga ni 'di
<p>126a.2</p>yin te/ yan lag bzhi pa las ni gzhan pa yin no/ /mkhas pas mdun du rang gi lha/ /rnam par nges par blos bsams te/ /de yi sngags rgyar ldan pa las/ /rang gi lha yi sbyor bar ldan/ /de'i mdog rtags dang dbyibs rnams dang / /nyer gdags bdag nyid dbyer med
<p>126a.3</p>par/ /rang lha'i sbyor ldan bdag nyid can/ /bsod nams dman yang 'grub par 'gyur/ /zhes don dam pa'i tshul las gsungs pa'i phyir ro/ /yi ge'i gnas de gyur pa ni/ /de las gzugs ni rnam par bsgom/ /rang gi lha yi sbyor ba yang / /rgyud las mtshan nyid gnyis
<p>126a.4</p>su gsungs/ /sngar ni sangs rgyas sbyor cho ga/ /de bzhin byang chub sems cho ga /ji ltar 'phags pa 'jam dbyangs sogs/ /yongs su gyur pa'i tshul gyis bzhugs/ /de sngags gnas ni gyur pa dang / /sngags dang phyag rgya'i sbyor bas so/ /na maH sa man+ta bud+d+hA nAM a/ 
<p>126a.5</p>rang gi lha yi sbyor ba yang / /rang gi snying gar 'di bkod la/ /byang chub sems ni rjes dran nas/ /de nyid bdag ces bsgom par bya/ /sku mdog rtags sogs grags pa yis/ /nye bar gdags pas dbyer med bya/ /'di yi cho ga 'di shes bya/ /gur gum bzang po'i mdog
<p>126a.6</p>'dra zhing / /dbu la zur phud lnga dang ldan/ /phyag g.yon ut+pal rdor bcas pa bsnams/ /g.yas kyi phyag ni mchog sbyin mchog /stsol bar mdzad pa bsam par bya/ /de la 'di'i sngags dang phyag rgya ni 'di yin te/ na maH sa man+ta bud+d+hA nAM/ he he ku mA ra kA bi mu k+ti pa Tha s+thi ta
<p>126a.7</p>sma ra sma ra pra te dz+nyAM swA hA/ phyag rgya ni lag pa gnyis thal mo sbyar te/ gung mo gnyis kyis srin lag gnyis dkris la/ mdzub mo gnyis mthe bo'i steng du bkug la bzhag nas snga ma bzhin du yan lag thams cad la 'dir gtugs nas de'i 'og tu las brtsam par bya'o/ /de bzhin
<p>126b</p>
<p>126b.1</p>du sangs rgyas dang byang chub sems dpa' gzhan rnams kyi yang yi ge yongs su gyur pa'i cho ga'i sbyor ba rgyud las ji skad gsungs pa nyid las shes par bya'o/ /yang na rgyud gzhan las gsungs pa'i sngags dang phyag rgya rnams la yang sbyor ba 'di dang 'gal ba med pa yin no/ /
<p>126b.2</p>yang na spyi'i sngags dang phyag rgya'am/ so so'i cho ga ji lta ba bzhin du yongs su gyur pa'i tshul dang sbyar bar shes par bya ste spyi'i ni 'di yin par bshad do/ /na maH sa man+ta bud+d+hA nAM ka /'di la yang chos thams cad bya ba dang bral ba'o zhes ston par byed pa'i sgra'i de kho na nyid
<p>126b.3</p>nges par bsam par bya'o/ /rgyal sras kun gyi spyi yi ni/ /phyag rgya yid bzhin nor bur bshad/ /yang na rgyud gsungs so so yi/ /sngags dang phyag rgya'i cho gas bya/ /yid bzhin nor bu'i phyag rgya ni tshigs dang tshigs su sbyar ba yid bzhin gyi nor bu rin po che lta bu ste sbyar
<p>126b.4</p>bar bya'o/ /na maH sa man+ta bud+d+hA nAM/ sarba thA bi ma ti bi ka ra Na/ d+harma d+hA tu ni rdzA ta saM saM swA hA/ sngags 'di byang chub sems dpa' thams cad kyi spyi'i'o/ /spyi bor thig ler bcas pa yi/ /kha ni kha dog kun ldan bsam/ /chos kun nam mkha' dang mnyam zhing / /thob pa med
<p>126b.5</p>pa nyid ces brjod/ /na maH sa man+ta bud+d+hA nAM khaM/ spyi bo'i nang du dbyangs kyi yi ge dang po dkar zhing thig le dkar pos mdzes par byas pa'i snying po'i mchog snga ma bzhin du bsams la/ mig gnyis su yi ge ra dang ma thig les mtshan pa mar me ltar 'bar ba bsams
<p>126b.6</p>la/ cho ga bzhin du rang gi lha'i gnas la gnas te/ sngar bzhugs su gsol ba'i bcom ldan 'das yang dag par rdzogs pa'i sangs rgyas mngon sum bzhin du mthong bar gyur pa de srid kyi bar du bya'o/ /de yi snying ga'i dbus chud pa'i/ /zla ba'i dkyil 'khor
<p>126b.7</p>dri med pa/ /der ni yi ge'i gnas dgod de/ /a ni kha dog ser po'o/ /'di yi sgra yi de nyid ni/ /chos rnams gdod nas ma skyes brjod/ /yid la sogs pa kun 'bar ba/ /nang du chud par nges par bsam/ /sgra zhes bya ba phreng bar sbyar/ /me yi rtse mo'i
<p>127a</p>
<p>127a.1</p>'od bcas pa/ /kun tu 'od byed rnam par dag /mi shes grong khyer 'jig byed pa'o/ /yi ge ka la sogs pa rnams kyang ji skad ston pa'i sgra'i de kho na nyid ji skad bshad pa brjod cing bkol la/ de nas mngon par 'dod pa'i sngags kyi phreng ba bsams la/ srog
<p>127a.2</p>dang rtsol ba legs par bsdams te/ yid slar sdud pa'i sbyor bas non par byas la/ yid kyis sam shub bu ci rigs pa dang ci 'dod pa'i dngos grub la dmigs pa'i sems kyis ji srid yid skyo bar ma gyur pa de srid kyi bar du bzlas brjod bya'o/ /rnam pa gzhan yang
<p>127a.3</p>gsang sngags zla ba'i dkyil 'khor la bkod de/ yi ge dang mthun pa'i sgra'i de kho na nyid bsams la bzlas brjod bya'o/ /'dir yang gang bsod nams kyi tshogs tsam gyi dngos grub don du gnyer pa de rnams yid kyis sam shub bur bya ba'i cho ga'i phyir dus kyi nges pa med do/ /
<p>127a.4</p>gang mthong ba'i chos nyid la dngos grub rab 'bring tha ma don du gnyer ba de rnams la ni/ sngon du bsnyen pa'i dus su yid kyi bzlas pa nyid bya bar bcom ldan 'das kyis gsungs pa yin no/ /yang ci nus pa la ltos par bya'o/ /sngon du bsnyen pa ni rnam pa gnyis te/ sngar
<p>127a.5</p>dus su bya ba dang mtshan ma can no/ /de la sngar gyi dus su bya ba ni bzlas pa'i grangs yongs su rdzogs pa'i nges pa'i dus te/ zhag dang zla ba la sogs pa'i dus kyi grangs dang dus nges pa'o/ /mtshan ma can ni mchod rten dang / ras ris dang sku gzugs la stsogs
<p>127a.6</p>pa las 'od dang gsung 'byung ba la stsogs pa'i mtshan ma ston pa'i nges pa yongs su chad pa'o/ /de la snga ma ni yongs su ma dag pa'i sngags pa'i yin par shes par bya ste gang zhig dbang du mdzad nas/ shin tu bsdams te 'bum phrag gcig/ /yid kyi
<p>127a.7</p>bzlas pa bya ba yin/ /zhes bya ba la stsogs pa gsungs pa yin no/ /de'i gong du bsnyen pa gzhan bya ste/ de'i ni shub bu'i bzlas brjod kyi skabs su yin par shes par bya'o/ /sgrib pa dang bcas pa'i mtshan ma can gyi sngon du bsnyan pa de la yang yid kyi
<p>127b</p>
<p>127b.1</p>bzlas pa nyid ni ji srid mtshan ma mthong gi bar du bya la/ de'i gong du zla ba gnyis ni shub bu'i bzlas brjod bya ba yin par snga ma'i rjes su 'brangs nas shes par bya'o/ /de bzhin gshegs pa'i gsang sngags kyi/ /bzlas brjod bya ba 'di las gzhan/ /zlos pa po la
<p>127b.2</p>phan 'dong pas/ /mdor bsdus nas ni bstan par bya/ /mgon po rnam par snang mdzad kyi/ /gsang sngags gang zhig zlos 'dod pa/ /de yi phyag rgya sngags bcas pa/ /mkhas pas yang dag sbyar bar bya/ /de la yi ge ni 'di yin te/ na maH sa man+ta bud+d+hA nAM A/ 
<p>127b.3</p>'di'i sgra'i de kho na nyid ni sngar bshad pa yin no/ /phyag rgya ni yang mdzod spu la stsogs pa ste/ lag pa g.yas pa'i khu tshur bcangs la smin ma'i mtshams su gzhag par bya'o/ /sngags ni/ na maHsa man+ta bud+d+hA nAM/ A haM dzaH/ sngon bzhin lha yi de nyid ni/ /yongs su gyur pa'i
<p>127b.4</p>sbyor ba las/ /dbyer med pa yi cho ga yis/ /rang gi bdag nyid nye bar sbyar/ /rang lha'i rnal 'byor la gnas shing / /yi ge lnga yi sbyor ba can/ /lus kyi mgo dang lte ba dang / /de bzhin lte ba'i gang dag dang / /smin ma'i mtshams dang mgo phyogs su/ /mnyam
<p>127b.5</p>bar gzhag par dgod par bya/ /cho ga de 'di byin rlabs che/ /thub pa'i mchog gis bka' stsal to/ /na maH sa man+ta bud+d+hA nAM aH ser po'o/ /lus kyi 'og tu a ni dbang chen yin te rnal 'byor gyi gnas yin par bshad do/ /de nas lte bar ni/ na maH a man+ta bud+d+hA
<p>127b.6</p>nAM baM/ dkar po ste 'di ni khug rna'i tshogs kyi dbus na gnas pa'i chu'i dkyil 'khor yin par bshad do/ /lte ba'i steng na yi ge ra ste/ na maH sa man+ta bud+d+hA nAM raM/ me'i dkyil 'khor te kha dog dmar por snang ngo / /smin ma'i mtshams su yi ge ha ni rlung gi dkyil
<p>127b.7</p>'khor te kha dog nag bo'o/ /na maH sa man+ta bud+d+hA nAM haM/ spyi bo'i dbus su yi ge kha dog thams cad dang ldan par bsam par bya'o/ /na maH sa man+ta bud+d+hA nAM khaM/ yi ge lnga ni rnam dag dgod/ /me 'od ldan pa skye 'gyur te/ /blo ldan ye shes nyi ma 'dra/ /sdig pa thams cad
<p>128a</p>
<p>128a.1</p>nges par btul/ /rdo rje me 'bar lta bu ni/ /gdug ba'i sems dang ldan pa dang / /bdud kyi tshogs ni mi bzad dang / /bgegs dang log 'dren rnams kyis mthong / /thod pa sbyar ba'i dbus na ni/ /yi ge a ni thig ler ldan/ /yi ge ra ni mig nyid du/ /mar
<p>128a.2</p>me dbar ba lta bu yin/ /snga ma'i gnas kyi sbyor ba dang / /byin gyis brlab pa'ang snga ma yin/ /blo yis rang lus sngon bzhin du/ /de bzhin gshegs dang bral bar bsam/ /sgra zhes bya ba'i phreng bar sbyar/ /yi ge dang ni yi ger sbyar/ /dril bu'i sgra ltar ma chad par/ /
<p>128a.3</p>yid la song par bsam par bya/ /de bzhin gshegs pa'i gsang sngags gang mngon par 'dod pas snga ma bzhin du bkod de bzlas brjod bya'o/ /gal te byang chub sems dpa'i gsang sngags zlos par byed pa rnams la rnam pa gnyis pa 'di ni shin tu myur du grub pa'i thabs yin
<p>128a.4</p>par shes par bya/ bcom ldan 'das shAkya thub pa la ni yi ge 'di dgod par shes par bya'o/ /na maH sa man+ta bud+d+hA nAM buM/ 'di'i sgra'i de kho na nyid ni sngar bshad pa nyid do/ /phyag rgya ni lhung bzed kyi phyag rgya yin no/ /sngags ni/ na maH sa man+ta bud+d+hA nAM/ sarba kle sha ni sU da na/ 
<p>128a.5</p>sarba d+harmA ba shi ta prA ta ga ga nas mA ya swA hA/ de bzhin du bcom ldan 'das kyi sngags dang phyag rgya gzhan dag kyang rgyud las ji ltar grags pa bzhin du sbyar bar bya'o/ /snga ma bzhin du rang gi lha'i yi ge yongs su gyur pa'i sbyor ba byas la/ de'i yi ge dgod pa las ci ltar
<p>128a.6</p>mngon par 'dod pa'i bzlas brjod bya'o/ /'di ni de bzhin gshegs pa'i bzlas brjod kyi cho ga yin te/ thugs rje 'byung ba la stsogs pa'i dkyil 'khor chen por dbang bskur ba'i slob dpon nyid la 'os pa yin gyi/ rigs pa'i dbang bskur ba ni ma yin no/ /
<p>128a.7</p>yan lag bzhi'i bsam gtan la stsogs pa'i sbyor ba gang rgyud gzhan las bshad pa'i cho ga ma tshang ba la stsogs pa'i nyes pa dang 'gal bar 'gyur ba yin no/ /lha rnams kyang shin tu chi ma zhing thugs mnyes par 'gyur ba yin no/ /ji ltar byas pa'i bzlas brjod dang
<p>128b</p>
<p>128b.1</p>bsrung ba dang / dgos pa'i sbyor ba ni shin tu myur du grub pa'i phyir sgrub pa pos rgyud gzhan dag las bshad pa de yang bya'o/ /de las kyang shin tu myur du grub par 'dod par bya ste/ de bas na 'di dang cho ga gzhan bsgre bar bya'o/ /rang gi lha'i gnas kyi cho ga'i sbyor ba
<p>128b.2</p>las rang gi dkyil 'khor gyi gnas kyi bya ba la rab tu sbyang bar bya'o/ /gang gis kha dog gang bshad pa/ de yid kyi dkyil 'khor du 'gyur te/ cho ga'i sbyor ba 'di yis ni/ /dngos grub myur du thob par 'gyur/ /'di ni dngos grub rnam gsum dbye shes nas/ /rtag
<p>128b.3</p>tu zhi la stsogs pa'i las gsum gyi/ /kha dog dkyil 'khor dag ni so so yi/ /dbye ba rnam bzhi cho ga bzhin du bya/ /dkar po ser po de bzhin dmar dang gzhan/ /zhi la stsogs pa'i dbye bar rtag tu bshad/ /zlum po dang ni gru bzhir bcas pa dang / /gru
<p>128b.4</p>gsum de bzhin pad+ma'i dbyibs can yin/ /zhi ba'i sbyor bas kha ni byang du blta/ /rtag tu zhi zhing pad+ma'i 'dug stabs bya/ /shar du kha bltas bkra shis stabs kyis 'dug /dga' bcas sems kyis rgyas pa bya ba yin/ /nub tu kha bltas bzang po'i stabs kyis
<p>128b.5</p>'dug /khro bo dga' bcas sems dang dbang du bya/ /lho phyogs kha bltas stan ni med pa'am/ /gcig pus khros pa'i yid kyis mngon spyod bya/ /rang lha'i kha dog la stsogs cho ga'i rim/ /dkar po la stsogs zi la rtag tu sbyar/ /dri stsogs las dang
<p>128b.6</p>rjes mthun cho ga bzhin/ /kha dog la stsogs dbye bas ji bzhin sbyar/ /zhi dang stobs bskyed lus ni brtan pa dang / /bskrad dang dgar dang gsad par bya ba la'ang / /sngags kyang oM dang phyag 'tshal sbyor bar ldan/ /hUM dang phaT dag mngon spyod bya ba la/ /
<p>128b.7</p>oM dang swA hA zhes pas zhi ba bya/ /thog ma oM dang bcas pa rgyas pa la/ /hUM dang phaT gnyis dag gi sbyor ba las/ /bar du ming bcug bskul pa bya ba yin/ /de ltar gsang sngags kyi dbye bas zhi ba dang / rgyas pa dang / mngon spyod la stsogs pa'i las kyi dbye
<p>129a</p>
<p>129a.1</p>bas gsungs pa yin par shes par bya'o/ /bzlas brjod kyi cho ga bstan pa ste le'u bzhi pa'o// //de ltar ci rigs pa dang ci 'dod pas bzlas brjod kyi cho ga'i rjes su spyad pa sgrub pa nyid las snga ma bzhin du bdag las kyi rdo rje sems dpar
<p>129a.2</p>byas nas/ bcom ldan 'das yon tan mtha' yas pa mnga' ba dang / sems can ma lus pa bskyab pa mdzad pa'i byang chub sems dpa' rnams bsams la ci 'byor ba'i mchod pa bya'o/ /de nas thal mo sbyar ba dang bcas pas snga ma bzhin du'am/ de las gzhan
<p>129a.3</p>pa'i yang dag pa'i yon tan yongs su sgrogs pa las 'byung ba'i bstod pas bstod cing mchod pas de rnams kyi yon tan yongs su bsgrag par bya'o/ /de nas ji ltar byas pa'i dge ba'i rtsa ba rnams yongs su bsngo bar bya'o/ /de'i sbyor ba yang 'di yin te/ 
<p>129a.4</p>'di ltar sangs rgyas bcom ldan 'das rnams kyis bla na med pa'i yongs su bsngo ba mkhyen cing thugs su chud pa de bzhin du/ bdag gi bsod nams ma lus pas sems can gyi khams la lus pa 'khor ba'i rgya mtsho las bsgral par bgyi zhing / /de bzhin
<p>129a.5</p>gshegs pa nyid dang / gzhan gyi phun sum tshogs pa bla na med pa'i gnas chen po la rab tu gzhag par bya'o/ /ji srid 'gro ba ma lus pa'i don byed pa'i sangs rgyas nyid la yang dag par 'grub par ma gyur pa de srid kyi bar du/ /tshe rabs de dang de dag tu thams cad mkhyen pa
<p>129a.6</p>nyid thob par bya ba'i phyir/ bsod nams dang ye shes kyi tshogs las gzhan mi byed par rgyun du bde ba dang yid bde ba'i rjes su 'gro bas de bdag gis yongs su rdzogs par bgyi'o/ /de bsgrub pa dang rjes su mthun pa nyid kyi dngos po dang phyi nang gi 'byor ba
<p>129a.7</p>rnams kyang kha na ma tho ba med cing yon tan rin po che sna tshogs kyis rnam par brgyan pa dang / mdon par 'dod pa'i phun sum tshogs pa thams cad rgyun mi chad par rnam par 'phel bar gyur cig /de lta bu'i smon lam mdor bsdus pa yin te/ rgya cher
<p>129b</p>
<p>129b.1</p>ni byang chub sems dpa' chen po kun tu bzang po'i smon lam mam/ theg pa chen po'i mdo sde las gsungs pa'i smon lam gzhan dag la nyin dang mtshan du bzla bar bya'o/ /yang na sangs rgyas dang byang chub sems dpa' rnams kyis ji ltar mkhyen pa de bzhin
<p>129b.2</p>du bdag kyang smon lam 'debs par bya'o zhes smon par bya'o/ /de nas ar+g+ha blangs la spyi bor thal mos sbyar ba bzhag ste/ sangs rgyas dang byang chub sems dpa' rnams la yang dag pa'i yon tan las byung ba'i phyag 'tshal bar bya ste/ nyes pa thams
<p>129b.3</p>cad bral ba gang / /yon tan thams cad kyis brgyan cing / /gcig tu 'gro ba'i don mdzad pa/ /sras bcas mgon la phyag 'tshal lo/ /de'i 'og tu 'di skad ces gsol ba gdab par bya ste/ mgon dang byang chub sems dpa' rnams/ thugs rje
<p>129b.4</p>can gyis bdag byin brlabs/ /theg pa che las mi nyams shing / /khyad par du yang 'gro ba dang / /slar yang bdag la phan mdzad pa/ /rjes su gzung bar dgongs nas ni/ /mgon po rig dang sngags bcas par/ /ci bde bar ni gshegs
<p>129b.5</p>su gsol/ /yang dam tshig gi phyag rgya spyi bor bcings la/ gyen du bstod pa dang bcas par dgrol bar bya'o/ /de ltar na sngar bshad pa'i dam tshig gi dbang gis bzhugs pa thams cad shin tu sbyangs pa byas par 'gyur ro/ /ji ltar rnam par
<p>129b.6</p>gzhag pa'i bsrung ba'i phyag rgya rnams kyang yid kyis dgrol bar bya'o/ /de nas chos kyi dbyings kyi phyag rgyas bdag nyid de'i ngo bo nyid yin par byin gyis brlabs la/ byang chub sems dang ldan pa'i phan pa'i blos/ rdo rje sems dpa'i ngo bo nyid du
<p>129b.7</p>de'i sngags dang phyag rgyas byin gyis brlab par bya'o/ /yang na bzlas brjod kyi mthar phyag rgya gsum dang byin gyis brlab pa nyid kyi bzlas brjod nye bar bsdu ba'i cho ga 'di thams cad yongs su rdzogs par 'gyur bas de 'ba' zhig bya'o/ /spyi bor yang snga
<p>130a</p>
<p>130a.1</p>ma bzhin du chos kyi dbyings kyi yi ge rnam par dgod pa dang rdo rje go cha ba go par bya'o/ /de ltar sbyor ba byas pas rdo rje sems dpa' nyid las gang du yang nyams pa med par 'gyur ro/ /de lta bu dang ldan pa gang yin pa de dag ni/ gang zhig 'di mthong ba dang reg pa dang de dang lhan
<p>130a.2</p>cig smra ba de thams cad rdzogs pa'i byang chub tu nges par 'gyur ba la stsogs pa'i yon tan dang ldan par 'gyur ba yin no zhes bcom ldan 'das de bzhin gshegs pa rnam par snang mdzad kyis gsungs so/ /de nas dge ba'i tsa ba khyad par can gyi bya ba 'dod pa'i sems kyis langs la shin
<p>130a.3</p>tu dben pa'i sa phyogs su me tog gi chal pa bkram par bdag nyid 'jig rten dbang phyug gi ngo bo nyid du de'i yi ge'am/ de'i phyag rgyas byin gyis brlabs pa'am/ snga ma bzhin du de bzhin gshegs par byin gyis brlab pa byas nas byang chub sems dpa'i spyod pa zab cing rgya chen po la
<p>130a.4</p>'jug par byed pa'i mdo sde rnams chos kyi sbyin pa bya ba la dga' ba'i bsam pas nyan pa po rnams spyan drangs la bklag par bya'o/ /de bzhin gshegs pa thams cad kyi chos kyi gzugs can ni 'jig rten dbang phyug yin no zhes don dam pa'i tshul dag las gsungs pa dang / gang gi
<p>130a.5</p>phyir bcom ldan 'das de bzhin gshegs pa yang chos thams cad kyi dbang phyug yin pas de gnyis gang yang rung ba'i ngo bo nyid du byin gyis brlabs pa ni chos kyi sbyin pa byed pa'i dus su bya ba yin par shes par bya'o/ /de la 'di ni 'jig rten dbang phyug gi yi ge yin te/ na maH sa man+ta bud+d+hA nAM/ sa/ 
<p>130a.6</p>'di'i sgra'i de kho na nyid ni chos thams cad 'du ba dang dmigs su med pa'o zhes mngon par sgra sgrogs pa'o zhes bsam par bya'o/ /'di'i phyag rgya ni lag pa gnyis gcig tu sbyar te/ dril bu lta bur byas nas brkyang la mthe bong gnyis dang mthe chung gnyis gcig tu sbyar ba ni pad+ma'i phyag
<p>130a.7</p>rgya'o/ /'di'i sngags ni/ na maH sa man+ta bud+d+hA nAM/ sarba ta thA ga ta A ba lo ki ta kA ru N+yA yar ra ra hUM dzaH swA hA/ ji skad bshad pa'i yi ge dang phyag rgya 'di dang sbyar bar bya'o/ /spyi bor chos kyi dbyings kyi yi ge'i snying po dgod par byas la/ dam pa'i chos kyang ci nus par bklags
<p>130b</p>
<p>130b.1</p>nas gzhan yang mchod rten gyi las dang dkyil 'khor gyi las la stsogs pa byas zin pa dang / de nas langs la bya ba cung zad gang ci yang rung ba rdzogs par byas nas/ slong bas bslang ste thob pa'am sbyin bdag gam/ dge 'dun las ji lta ba bzhin mnyes pa'i kha zas nya dang sha dang sgog
<p>130b.2</p>pa dang / ri sgog dang / sgog btsong dang / la phug dang / lha la stsogs pa la phul ba'i zas dang / de bzhin gshegs pa la phul ba'i lha bshos dang / gang gzhan dag kyang lhag mar gyur pa dang / rnyings pa dang / kha dri mi zhim pa'i rgyur gyur pa chang la stsogs pa'i bza' ba dang
<p>130b.3</p>btung ba'i bya ba spangs la/ rang gi lha la zas kyi phud ci rigs par sngon du phul la 'byor ba ci yod pa las glo bur du lhags pa rnams la ci rigs par bgo bsha' bya ste/ shing rta'i mig bsku ba dang 'dra bar phan tshun rgyu rkyen las byung ba'i rang gi lus gnas par bya ba'i phyir/ dga' ba'i
<p>130b.4</p>sems dang chos kyi dbyings kyi yi ges yang dag par sbyangs la/ bdag nyid las kyi rdo rje sems dpar byin gyis brlabs nas zas la spyad par bya'o/ /na maH sa man+ta bud+d+hA nAM/ oM bi swA hA/ 'phags pa rdo rje 'dzin pa'i'o/ /stobs sbyin pa'i rig pa lan brgyad mngon par bzla bar bya'o/ /
<p>130b.5</p>na maH sa man+ta bud+d+hA nAM/ bo d+hi sa twA nAM/ oM ba lin+nga te dzo mA li ni swA hA/ de nas snga ma bzhin du rang gi lhag pa'i lha'i sbyor bas gnas la/ zas kyi bya ba rdzogs pa dang / lhag ma'i chang zan dang lhung bzed kyi lhag ma rnams de don du gnyer ba rnams la byin la ldang bar bya'o/ /kha zas kyi lhag ma'i chang zan
<p>130b.6</p>pa yang las thams cad pa'i snying po'i don yod pa'i gtum pos mngon par bsngags pa'i 'phags pa mi g.yo ba la dbul bar bya ste/ de ltar byas pas yongs su mnyes shing rjes su 'brang bar bya'o/ /na maH sa man+ta bud+d+hA nAM/ tra Ta a mo g+ha tsaN+Da ma hA ro Sha Na spo Ta ya hUM tra ma ya tra Ta haM maM/ de nas
<p>130b.7</p>bras la spyad zin pa dang / cung zad ngal bso ste/ de bzhin gshegs pa thams cad la phyag bya ba la stsogs pa dang / sdig pa bshags pa la stsogs pa sems rnam par dag par byed pa'i rgyu rnams kyang de legs par byas nas/ zab cing rgya che ba'i chos kyi kun dga' ra bar gnas par
<p>131a</p>
<p>131a.1</p>bya'o/ /de nas phyi dro'i dus su snga ma bzhin du bzlas brjod byas la/ mtshan stod smad la ni theg pa chen po sems pa la stsogs pa dang mngon par ldan pa nyid du bya'o/ /de'i bar gyi dus la ni las kyi rdo rje rdo rje chen po'i go bgos par 'gyur bar byas la/ khri med pa'i mal du sangs rgyas dang
<p>131a.2</p>byang chub sems dpa' thams cad la yan lag thams cad btud pas phyag byas la/ sems can thams cad la phan par bya ba'i phyir/ yang dag par rdzogs pa'i byang chub chen por smon pa mngon sum du byas te/ rang gi lus de bzhin gshegs pa'i gzhir gyur pa'i 'os su bya ba'i phyir khams mnyam
<p>131a.3</p>pa nyid du bsgrub par bya'o zhes yid la byas la nyal bar bya'i/ gnyid kyi bde ba la chags par bya ba'i phyir ma yin te/ de lta bus dang por glo g.yas pa phab nas nyal bar bya ste/ phyis ni ci bde bar bya'o/ /nyal nas kyang myur du sad par bya ba'i phyir snang ba'i 'du shes yid la bya ba la sngon du 'gro
<p>131a.4</p>pa'i yid du bya'o/ /de nas phyi de nyin gsang sngags kyi sgo'i byang chub sems dpa'i spyang pa spyod pa'i byang chub sems dpas spyod pa de nyid kyi cho ga'i rgyun mi 'chad pas gsang sngags brnyes par bya ba dang rab tu ldan pa yin par shes par bya'o/ /grangs dang dus dang mtshan ma la stsogs pa ji ltar
<p>131a.5</p>sngon du spyad pa'i khyad par rnams pa cho ga ji bzhin gsungs pa bzhin du ma lus par rdzogs par bya bar bdag gis mi nus so zhes sgyid zhan cing 'khum par mi bya'i/ stobs ci yod pas mngon par brtson par bya ste/ cho ga bla na med pa 'di ni don yod pa yin pas sems can la phan pa'i sems dang ji
<p>131a.6</p>lta ba bzhin du sangs rgyas dang byang chub sems dpa' rnams ci nas kyang mnyes par byas nas shin tu phul du byung ba'i bde ba'i rgyur 'gyur ba nyid yin par khong du chud par bya'o/ /gnyis po 'di ni yongs su spang bar mi bya ste/ sangs rgyas dang byang chub sems dpa' rnams la bdag por lta zhing
<p>131a.7</p>nye bar zhi ba'i sems dang / 'gro ba ma lus pa yongs su bskyab par bya ba'i phyir/ yang des bla na med pa yang dag par rdzogs pa'i byang chub tu smon pa nyid du rgyun du ldan pas nges par rjes su mthun pa'i dngos grub thob par 'gyur bar shes par bya'o/ /cho ga 'di la ni nang gi bdag nyid kyi gtsang
<p>131b</p>
<p>131b.1</p>sbra gtso bor gyur pa yin pas phyi'i gtsang sbra la mngon par zhen par mi bya'o/ /bza' ba ma yin pa zos pa dang / phyag dar dang lhag ma dang 'dris pa la stsogs pa'i rtog pa yang mi bya'o/ /lus bde bar gnas par bya ba'i phyir phyi rol gyi khrus dang gtsang sbra la stsogs pa'i rim pa ci rigs par rjes su spyad
<p>131b.2</p>par bya'o/ /khrus kyi cho ga chu bo stsogs par byed/ /phyag rgya sngags kyi go rims ldan par bya/ /dang por dam tshig ces bya'i phyag rgya dang / /phyag rgya gsum po sngags bcas gang yin cing / /ra yi sbyor bas chu yi gnas sbyang zhing / /mi g.yo mgon dang 'jig rten gsum 'dul ba'i/ /de'i sngags phyag rgyas
<p>131b.3</p>phyogs stsogs bcings pa ni/ /de nyid rang bzhin bsgom pa'i sngags pas bya/ /lan gsum bzlas pa'i sa dang khrus byas pas/ /rtag tu rjes 'jug sems ni yid la bya/ /yang na mi g.yo'i sngags rgyal rjes dran la/ /mkhas pas mi smra bar ni khrus byas te/ /na maHsa man+ta bud+d+hA nAM raM/ chos kyi dbyings kyi
<p>131b.4</p>yi ge'o/ /phyag rgya ni ral gri nyid do/ /na maHsa man+ta bud+d+hA nAM haM/ 'phags pa mi g.yo mgon gyi ste phyag rgya ni sngar bshad pa nyid do/ /na maHsa man+ta badzrA NAM/ haM/ khams gsum rnam par rgyal pa'i'o/ /'di'i sgra'i de kho na nyid ni bshad ma thag pa nyid shes par bya'o/ /'di'i phyag rgya sngar bshad pa'i rdo rje
<p>131b.5</p>rtse lnga pa'o/ /'di'i sngags ni/ na maHsa man+ta badzrA NAM/ ha ha ha/ bi sa ma ye sarba ta thA ga ta pi Sha ya sam+b+ha ba trai lo kya bi dzA ya swA hA/ khrus byas nye reg byas nas slar yang dam tshig stsogs/ /rgya bcings sngags kyi sbyor bas mgo la stsogs par gzhag /sangs rgyas sras dang dge 'dun ma lus mthar
<p>131b.6</p>thug pa/ /bsams la chu yi sbyor ba gsum ni dbul bar bya/ /'gro la phan pa'i sngags pa mchog gzhol sangs rgyas dang / /byang chub sras rnams rnam dag yid kyis phyag byas la/ /'dod chags la stsogs rtog dang bral ba'i yid kyis ni/ /dul bar ldan pas gnas de nyid du 'gro bar bya/ /gnas
<p>131b.7</p>de nyid du brjod pa ji bzhin rab bya zhing / /sngar bshad cho ga de yis sems ni 'dul bar bya/ /lkog ma brang dang lte ba rked pa tsam bsten pa/ /mchog dang 'bring dang tha ma'i gnas ni thob par 'gyur/ /gang tshe de lta'i cho gas rab tu zhugs gyur pa/ /sdig pa'i tshogs rnams rnam par 'jig par byas
<p>132a</p>
<p>132a.1</p>nas ni/ /thams cad mkhyen nyid gnas thob tshogs kyi legs bsags phyir/ /bgegs rnams nges bcom sngags kyi dngos grub myur du 'thob/ /de nas 'jig rten pa'i sgrub pa rgyud gzhan las bstan pa yang dag par blangs la/ sgrub pa'i cho ga ji lta ba bzhin du nye
<p>132a.2</p>bar bzung nas de brtsam par bya'o/ /'jig rten pa nyid ni 'dir mtshan ma dang bcas pa'i cho ga ste/ gang mtshan ma dang bcas pa de ni 'jig rten pa'o zhes rgyud gzhan las gsungs pa'i phyir ro/ /'di ni 'dir gtso cher mtshan ma can gyi chos la lhag par mos pa'i 'gro ba la ltos nas
<p>132a.3</p>gsungs pa yin no/ /gang yang ting nge 'dzin 'dir gtogs pa'i khyad par de rnams la ni/ de la lhag par mos pa'i yid la byed pa bsgom pa sngon du 'gro ba'i sngon du bsnyen pa'i cho ga dang / sgrub pa'i cho ga ni dngos grub kyi le'u dang / 'jig rten las 'das pa'i le'u las ci rigs par gsungs pa
<p>132a.4</p>yin par shes par bya'o/ /de las kyang de kho na nyid la lhag par mos pa'i yid la byed pas kyang / bzlas brjod kyi bya ba'i yan lag mi dmigs pa'i phyir 'jig rten las 'das pa'i yin par 'dod de/ de'i nye bar gdags pas de rtogs par byed pa'i thabs yin pa'i phyir ro/ /rnam par
<p>132a.5</p>snang mdzad chen po mngon par byang chub pa dang 'brel pa'i mchod pa'i cho ga slob dpon dpal bzang rab dgas mdzad pa rdzogs so// //rgya gar gyi mkhan po pad+ma ka ra warma dang / zhu chen gyi lo tsA ba dge slong rin chen bzang pos bsgyur cing zhus te gtan la phab pa'o// //
<p>132a.6</p>@/ /rnam par snang mdzad kyi sgrub pa'i thabs kyi cho ga bzhugs/ @##/ /'jam dpal gzhon nur gyur pa la phyag 'tshal lo/ /rnam par snang mdzad kyi cho gas dam tshig mnos pa'i sngags pas de las 'byung ba'i sngags rjes su dran par bya ba'i cho ga'i rim pa mdor bshad pa'i phyir 'di
<p>132a.7</p>brtsams te de'i rim pa ni 'di'o/ /des dang por dam tshig ji ltar mnos pa bsrung ba la 'bad par bya ste de la dam tshig ni 'di'o/ /sangs rgyas dang byang chub sems dpa' rnams dang de dag gi phyag rgya dang sngags rnams dang theg pa chen po mchog gi chos dang de ston pa'i bla ma rnams la smad
<p>132b</p>
<p>132b.1</p>par mi bya'o/ /sangs rgyas la sogs pa 'di rnams nams kyang mi gtong ngo / /de dag las rtag par sems rab tu dang bas yon tan du bzung ba dang / gus pa dang mchod pa dang mnyes par bya ba la ni ci nus su yang 'bad par bya'o/ /'phags pa nyan thos dang rang sangs rgyas thams cad dang de dag gi chos dang
<p>132b.2</p>mkhan po dang slob dpon dang bla ma gzhan rnams dang bde bar gshegs pa'i bslab pa'i chos spyad pa bar ma dang gsar bu gzhan rnams la yang smad par mi bya'o/ /de dag la yang dus ji lta ba dang / ji ltar rigs par rim gror yang bya'o/ /lha dang bla ma la byis pa'i chos nyid dang khong khro ba mi bya'o/ /'jig
<p>132b.3</p>rten gyi lha la sogs pa la yang smad par mi bya'o/ /byang chub kyi sems rin po che phun sum tshogs pa thams cad kyi rtsa bar gyur pa srog bzhin du rtag tu bsrung bar bya'o/ /sems can thams cad la yang byams pa dang snying rje bskyed nas de dag gi gnod pa bzlog pa la 'bad par bya'o/ /de dag gis
<p>132b.4</p>gnod pa byas pa la yang bzod par bya'o/ /zad zing dang mi 'jigs pa dang / chos kyi sbyin pas ji ltar rigs par sems can rnams la rtag par ci nus su phan gdags par bya ste de bas na 'jug pa ni rgyang ring du spang bar bya'o/ /dam tshig med pa la phyag rgya dang sngags mi bstan/ dam
<p>132b.5</p>tshig can la yang lung med par mi bstan to/ /ma rung bar 'gyur ba thams cad kyi rtsa ba chang mi btung bar nan tan cher bya'o/ /mdor na gang bdag dang gzhan la gnod pa de ni mi bya'i bdag dang gzhan la phan pa 'ba' zhig tu 'bad par bya'o/ /khri la nyal bar mi bya ste de ni dam tshig go/ /de
<p>132b.6</p>nas bar chad med cing ring po mi thogs par tshe 'di nyid la sgrib pa zad par bya ba dang / bsod nams dang ye shes kyi tshogs bsgrub pa'i phyir/ bla ma las sngags gang yang rung ba cig ji lta ba bzhin du mnos te/ sngags ji ltar mnos pa bslabs pas sangs rgyas dang byang chub
<p>132b.7</p>sems dpa' mnyes par bya ba'i phyir sngags kyi sgo nas byang chub sems dpa'i spyod pa gong du smos pa spyod cing / gnas dben pa 'du 'dzi med pa 'tshe ba med pa 'phrod pa'i ri phug gam sul lam nags la sogs pa khyad par du 'phags pa sangs rgyas dang byang chub sems dpa'
<p>133a</p>
<p>133a.1</p>dang 'phags pa rang sangs rgyas dang nyan thos rnams bzhugs bzhugs pa'am gtsug lag khang dang khang pa la sogs pa ji skad smos pa dang ldan par tshad med ba bzhi bsgoms pa'i sems kyis 'du 'dzi med par chos kyi dga' ba'i longs spyod la dad pa bskyed de blo dang
<p>133a.2</p>spro ba dang sems dpa' ba phun sum tshogs pa mchog dang ldan par byas la gnod pa thams cad la ji mi snyam zhing dge bar 'tsho ba dang ldan pas dga' bar gnas par bya'o/ /der gnas nas blo brtan pas nang par langs nas dgra'i 'khor ma lus par spangs la snying rje'i shugs kyis 'gro ba
<p>133a.3</p>ma lus pa bsgral ba rgyun mi 'chad par yid la byed pas khrus byas kyang rung ma byas kyang rung nges pa med de/ dge bar spyad pa mtshan nyid ji skad bsgrags pa'i nang gi khrus byed pas sa gzhi gtsang mar dkyil 'khor me tog gis gtor bar sku gzugs sam mchod rten nam dam pa'i
<p>133a.4</p>chos kyi glegs bam gang yang rung ba cig mdun du bzhag gam/ sku gzugs la sogs pa med kyang rung ste shar phyogs sam byang phyogs su bltas nas sangs rgyas dang byang chub sems dpa' rnams la rab tu dang ba bskyed de de dag ji ltar rigs par phyogs bcur mngon sum bzhin
<p>133a.5</p>du dmigs la phyag bya ba la sogs pa'i cho gas bdag yongs su sbyangs pa 'di ltar bya ste/ de dag gi rim pa ni 'di'o/ /dang por sngags pas yan lag lnga sa la gtugs te rim gro bskyed la gus par phyag 'di ltar bya'o/ /phyogs bcu mtha' yas pa'i 'jig rten gyi khams na
<p>133a.6</p>bzhugs pa'i de bzhin gshegs pa dgra bcom pa yang dag par rdzogs pa'i sangs rgyas dam pa'i chos su bcas pa dang / byang chub sems dpa' chen po'i dge 'dun du bcas pa thams cad la phyag 'tshal lo/ /de nas pus mo g.yas pa'i lha ngas la btsugs te thal mo sbyar nas
<p>133a.7</p>btud de bsam pa thag pa nas 'di skad ces brjod do/ /sangs rgyas dang byang chub sems dpa'i thams cad bdag la dgongs su gsol/ bdag ming 'di zhes bgyi ba skye ba thog ma ma mchis pa nas 'khor ba na 'khor ba'i tshe sdig pa mi dge ba'i las gang bdag gis bgyid pa dang
<p>133b</p>
<p>133b.1</p>bgyid du stsal ba dang rjes su yi rang ba dang de dag thams cad sangs rgyas dang byang chub sems dpa' rnams la so sor bshags so zhes lan gsum du brjod do/ /de nas skyabs su 'gro ba ni/ sangs rgyas dang byang chub sems dpa' thams cad bdag la dgongs su gsol/ bdag ming 'di zhes
<p>133b.2</p>bgyi ba dus 'di nas bzung ste/ nam byang chub kyi snying po la mchis kyi bar du yang dag par rdzogs pa'i sangs rgyas la skyabs su mchi'o/ /bla na med pa de bzhin gshegs pa'i zhi ba'i chos kyi sku so so rang gis rig pa la skyabs su mchi'o/ /phyogs bcu'i 'phags pa phyir mi ldog
<p>133b.3</p>pa byang chub sems dpa' chen po'i dge 'dun rnams la skyabs su mchi'o zhes lan gsum du brjod do/ /de nas de'i 'og tu bdag gi ngo bo dbul te/ sangs rgyas dang byang chub sems dpa' thams cad bdag la dgongs su gsol bdag ming 'di zhes bgyi ba dus 'di nas bzung ste/ 
<p>133b.4</p>nam byang chub kyi snying po la mchis kyi bar du sangs rgyas dang byang chub sems dpa' thams cad la bdag gi ngo bo dus thams cad du yong ye 'bul gyis thugs rje chen po rnams kyis bdag bzhes shig ces lan gsum du brjod do/ /de nas sems can sdug bsngal ba thams cad la snying rje chen
<p>133b.5</p>po mngon du bya ste byang chub kyi sems rin po che bskyed pa ni/ sangs rgyas dang byang chub sems dpa' thams cad bdag la dgongs su gsol/ dngos po thams cad dang bral ba phung po dang khams dang skye mched dang gzung ba dang 'dzin pa rnam par spangs pa chos bdag med pa mnyam pa
<p>133b.6</p>nyid kyis rang gi sems thog ma nas ma skyes pa/ sangs rgyas bcom ldan 'das dang byang chub sems dpa' de dag gis byang chub kyi snying po la bzhugs kyi bar du ji ltar byang chub tu sems bskyed pa de bzhin du bdag ming 'di zhes bgyi ba yang dus 'di nas bzung ste/ nam byang chub
<p>133b.7</p>kyi snying po la mchis kyi bar du byang chub tu sems bskyed do zhes lan gsum du brjod do/ /de nas bsod nams [(]gyi [,]kyi [)]rjes su yi rang ba ni sangs rgyas dang byang chub sems dpa' thams cad bdag la dgongs su gsol/ bdag ming 'di zhes bgyi ba bla na med pa'i bsod nams kyi
<p>134a</p>
<p>134a.1</p>rjes su yi rang ba ni sangs rgyas bcom ldan 'das rnams kyis ji ltar mkhyen pa de bzhin du bdag kyang sangs rgyas dang byang chub sems dpa' thams cad dang 'phags pa rang sangs rgyas dang / nyan thos rnams dang 'gro ba ma lus pa'i bsod nams la rjes su yi rang ngo zhes lan gsum du brjod do/ /de nas
<p>134a.2</p>gsol ba gdab pa ni sems can gyi khams thams cad du sangs rgyas bcom ldan 'das thugs rje chen pos chos kyi char dbab pa dang thabs dang tshul sna tshogs kyis 'gro ba thams cad kyi don mdzad cing rtag tu bzhugs par gsol zhes lan gsum du brjod do/ /de nas
<p>134a.3</p>sems can la phan pa bstabs pa ni sems can thams cad ngan pa'i mtha' dbugs ma phyin pa so so'i skye bo'i gnas myur du spangs te bde ba mya ngan las 'das par 'gro ba'i 'jig rten las 'das pa'i lam thob par gyur cig /dam pa'i lam la gnas pa rnams kyang de'i gong nas gong du 'phar ba'i
<p>134a.4</p>khyad par thob nas bla na med pa'i byang chub kyi bde ba la gzhol bar gyur cig ces lan gsum du brjod do/ /de nas sems can thams cad la bdag gi bsod nams bsngo ba ni/ sangs rgyas bcom ldan 'das kyis bla na med pa'i bsod nams kyi bsngo ba ji ltar mkhyen pa de bzhin du bdag gis bsod
<p>134a.5</p>nams ma lus pa yang sems can thams cad yang dag pa'i bde ba ma thob pa rnams bla na med pa'i bde ba thob par bya ba'i phyir yongs su bsngo'o zhes lan gsum du brjod do/ /phyag 'tshal ba la sogs pa 'di rnams ci nus pa las gzhan du yang rung ngo / /de ltar bsam pa yongs su sbyangs pa nges pa
<p>134a.6</p>theg pa chen po las yongs su mi nyams par bya ba'i phyir skyil mo krung bcas te dam tshig gsum gyi phyag rgya la sogs pas byin gyis brlab pa cho ga 'di bzhin du bya'o/ /de la dam tshig gsum gyi phyag rgya ni thal mo sbyar te mthe bo gnyis bsgreng ngo / /phyag rgya 'di ni rgya chen te/ sangs rgyas skyob pa rnams
<p>134a.7</p>kyi yin/ /sangs rgyas kun gyi dam tshig ni/ /phyag rgya 'di la rab tu gnas/ /de'i sngags ni 'di'o/ /na ma s+sa man+ta bud+d+hA nAM/ a sa me tri sa mes ma ye swA hA/ de nas chos kyi dbyings kyi phyag rgya bdag rnam par dag par bya ba ni lag pa gnyis khu tshur bcangs la mthe bo gnyis nang du bcug ste mdzub mo
<p>134b</p>
<p>134b.1</p>gnyis bsgreng ngo / /de ni chos kyi dbyings [(]gyi [,]kyi [)]phyag rgya ste sngags ni 'di'o/ /na ma s+sa man+ta bud+d+hA nAM/ d+harma d+hA tu swa b+hA wa At+ma ko\u0f85haM/ de nas rdo rje sems dpar byin gyis brlab pa ni lag pa gnyis kyi sor mo rgyab sprod du bsnol la mthe bo gnyis kyang sprad do/ /rgya mchog dpal dang ldan pa ni/ /chos kyi 'khor los sgyur ba
<p>134b.2</p>yin/ /'jig rten mgon po skyong ba yi/ /'khor lo rab tu 'di sgyur ro/ /de'i sngags ni 'di'o/ /na ma s+sa man+ta badzrA NAM/ badzra At+ma ko\u0f85haM/ rdo rje sems dpar byin gyis brlab pa'i sngags so/ /yi ge ri dkar po yang spyi bor bsam mo/ /de nas rdo rje go cha'i phyag rgyas gnas lngar bsngags na go bgos par 'gyur ro/ /
<p>134b.3</p>thal mo sbyar te mdzub mo gnyis gung mo'i rgyab tu sbyar mthe bo gnyis gung mo la gzhar ro/ /rdo rje go cha'i phyag rgya ste de'i sngags ni 'di'o/ /na ma s+sa man+ta badzrA NAM/ badzra ka ba tsa hUM/ de nas bgegs thams cad rnam par sel ba ma bzod pa rig sngags chen mo rjes su dran par bya ba'i phyag rgya ni thal mo
<p>134b.4</p>sbyar la mdzub mo gnyis bkug ste nang du gzhug gung mo gnyis rtse sprad srin lag gnyis brkyang mthe'u chung gnyis cung zad bkug pa 'di ni srung ba chen mo'i phyag rgya ste de'i sngags ni 'di'o/ /na ma s+sarba ta thA ga te b+h+yaH/ sarba b+ha ya bi ga te b+h+yo/ bi shwa mu khe b+h+yaH/ sarba thA haM khaM rak+Sha ma hA ba la sarba ta thA ga
<p>134b.5</p>ta pu nya ni rdzA te hUM hUM tra Ta tra Ta a pra ti ha te swA hA/ bgegs dang ngan khrid thams cad dang / /srin po 'jigs pa'i gzugs can rnams/ /'di ni dran pa tsam gyis su/ /de dag thams cad 'byer bar 'gyur/ /de nas sems mnyam par gzhag ste mdun du rgya mtsho chen po bsams la de'i dbus nas
<p>134b.6</p>ri rab gru bzhi lham pa byung ba'i steng na rin po che sna bdun gyi khang pa brtsegs ma'i nang na pad+ma'i seng ge'i gang na chen po pad+ma'i gang na chung ngu mang pos bskor bar bsam mo/ /de la rgya mtsho chen po la sogs ji ltar bsams pa'i rim pa bzhin du 'gyur bar sngags 'dis byin gyis brlab po/ /na maH saman+ta
<p>134b.7</p>bud+d+hA nAM/ oM AHna ma s+sarba ta thA ga te b+h+yo/ bi shwa mu le b+h+yaH/ sarba thA baM ung+ga te s+pha ra Na i maM ga ga na khaM swA hA/ de ltar na de dag thams cad de bzhin du gnas par 'gyur ro/ /yang na nam mkha' mdzod kyi rig sngags kyis kyang de bzhin du 'gyur ro/ /pad+ma'i seng ge'i gdan de la sangs rgyas bcom ldan das rnam
<p>135a</p>
<p>135a.1</p>par snang mdzad gser gyi kha dog thor tshugs dang dbu rgyan dang cod pan can dar la'i stod g.yogs dang smad g.yogs can nam/ shAkya thub pa cha byad dang kha dog dang dbyibs ji skad du grags pa'ang rung ste/ 'gro ba mang po la phan 'dogs par mdzad pa 'od 'phro ba mang pos mtha' yas pa'i
<p>135a.2</p>'jig rten gyi khams rab tu gsal bar snang ba sems can gyi khams re ba ji lta ba bzhin du mgu bar mdzad pa skyil mo krung bcas te ting nge 'dzin du bzhugs par bsam mo/ /de nas de bzhin gshegs pa'i g.yas logs kyi pad+ma la spyan ras gzigs dbang po g.yon gyi pad+ma la rdo rje 'dzin
<p>135a.3</p>bzhugs par bsam mo/ /bdag gi lha yang bcom ldan 'das kyi mdun g.yas logs kyi pad+ma la bzhugs par bsam khor khor yug gi pad+ma gzhan la byang chub sems dpa' chen po'i dge 'dun phyir mi ldog pa gzhan la phan 'dogs par mdzad pa la thogs pa med pa'i mthu brnyes pa
<p>135a.4</p>de bzhin gshegs pa thams cad la bsnyen bkur mdzad pa rnams bzhugs par bsam mo/ /yang na de bzhin gshegs pa gcig pu dang / bdag gi lha dang rdo rje 'dzin pa bzhugs par bsam mo/ /bdag gi lha rdo rje 'dzin yin na g.yas su bzhag la 'phags pa spyan ras gzigs
<p>135a.5</p>dbang po g.yon du gzhag go/ /yang na lha rnams dgod pa'i rim pa ji ltar 'dod pa bzhin du'ang rung ngo / /de nas bcom ldan 'das rnam par snang mdzad kyi yi ge bkod pas bzhag pa ni/ na ma s+sa man+ta bud+d+hA nAM a/ bcom ldan 'das shAkya thub pa'i yi ge ni b+ha ste/ na ma s+sa man+ta bud+d+hA nAM b+ha/ de bzhin
<p>135a.6</p>du spyan ras gzigs dbang po'i ni/ na ma s+sa man+ta bud+d+hA nAM sa/ rdo rje 'dzin gyi ni/ na ma s+sa man+ta badzrA NAM ba/ byang chub sems dpa' rnams kyi ni/ na ma s+sa man+ta bud+d+hA nAM ka /bdag gis lha yang de'i yi ge dang yin pas gzhag go/ /yang na byang chub sems dpa'i yi ges gzhag par bya'o/ /de nas
<p>135a.7</p>de bzhin gshegs pa thams cad la mchong ba bya ba'i phyir bdag las kyi rdo rje sems dpar byin gyis brlab pa ni/ na ma s+sa man+ta badzrA NAM ba/ de'i 'og tu sangs rgyas dang byang chub sems dpa' thams cad la dam tshig gsum gyi phyag rgya gong du smos pa bstan te/ de'i sngags lan gsum bzlas na
<p>135b</p>
<p>135b.1</p>sangs rgyas dang byang chub sems dpa' rnams dam tshig gzigs pas mnyes te gzhan la phan 'dogs par bzhed pas sngags pa ji srid du 'dod pa de srid du byin gyis brlab bo/ /de nas 'phags pa mi g.yo ba'i phyag rgya dang sngags lan gsum brjod pas bskrad par bya'o/ /de nas bdag nyid
<p>135b.2</p>de bzhin gshegs pa'i 'khor gyi nang na 'dug par bsams la de bzhin gshegs pa'i pho brang gi phyi rol du 'phags pa mi g.yo ba'i sngags kyis mtshams gcad par bya ste de'i phyag rgya ni 'di'o/ /lag ba g.yon pa'i khu tshur bcangs la mdzub mo dang gung mo gnyis brkyang srin lag dang mthe'u
<p>135b.3</p>chung gnyis kyi rtser mthe bos mnan/ lag pa g.yas pa'ang de bzhin du byas la mdzub mo dang gung mo gnyis g.yon pa'i mthil du gzhug go/ /mi g.yo mgon gi phyag rgya ral gri shugs su bcug pa ste sngags ni/ na ma s+sa man+ta badzrA NAM/ a tsa la kA Na tsaN+Da ma hA ro Sha Na spo Ta ya hUM trag haM maM/ lan gsum
<p>135b.4</p>du'o/ /ral gri shubs nas phyung la bskrad pa ni g.yon nas bskor/ mtshams gcad pa ni g.yas nas bskor ro/ /de bzhin du 'di las gzhan dag dang gzhan dag kyang ji ltar rigs par bya'o/ /sku gzugs sam mchod rten yod na dang bo nyid du chos kyi dbyings kyis byin gyis brlabs pa'i chus bkrus
<p>135b.5</p>la de nas gdod 'di dag kun bya'o/ /de nas pus mo g.yas pa'i lha nga sa la btsugs te spyi bo btud la yon chab dang por gsol nas mchod pa rnam pa bzhis mchod de/ yon chab la sogs pa de dag kyang 'phags pa mi g.yo ba'i sngags kyis btab pa'i chu 'am chos kyi
<p>135b.6</p>dbyings kyi yi ge gzhag pa'i chus gtor te sbyangs la mchod pa'i phyag rgya dang so so'i sngags kyis lan gsum du btab ste/ sangs rgyas dang byang chub sems dpa' thams cad la phyag 'tshal lo zhes brjod cing dbul lo/ /de nas 'phags pa spyan ras gzigs dbang po la phyag
<p>135b.7</p>'tshal lo/ /'phags pa rdo rje 'dzin la phyag 'tshal lo zhes pa la sogs pa de dag gi mtshan na smos la ji skad du bsgrags pa'i byang chub sems dpa' chen po rnams la mchod pa bya'o/ /yang na sangs rgyas dang byang chub sems dpa' thams cad la phyag 'tshal lo zhes brjod nas thams
<p>136a</p>
<p>136a.1</p>cad la khyab pa'i yid kyis mchod pa'i yo byad rnams re re nas dbul lo/ /de la mchod pa'i yo byad rnams kyi spyi'i phyag rgya ni thal mo khong stod du sbyar ba'o/ /yon chab dang spos la sogs pa'i sngags ni 'di rnams so/ /na ma s+sa man+ta bud+d+hA nAM/ ga ga na sa mA sa ma swA hA/ yon
<p>136a.2</p>chab kyi sngags so/ /nam s+sa man+ta bud+d+hA nAM/ bi shud+d+hi ga ga na sa d+hod+b+ha ba swA hA/ spos kyi sngags so/ /na ma s+sa man+ta bu d+d+hA nAM/ ma hA mai t+r+yA d+b+hu ta ga ta swA hA/ me tog gi sngags so/ /na ma s+sa man+ta bu d+d+hA nAM/ d+harma d+ha twA nu ga te swA hA/ bdug pa'i sngags so/ /na ma s+sa man+ta bu d+d+hA nAM/ ta thA ga ta a rtsa spa ra Na a b+hA ba
<p>136a.3</p>sa ga ga nau dAr+ya swA hA/ mar me'i sngags so/ /rgyud gzhan las 'byung ba'i yon chab la sogs pa'i sngags kyis btab cing mchod na'ang nyes pa med do/ /'dir spos la sogs pa mchod pa rnam bzhi smos pa'am bcom ldan 'das la mchod pa'i yo byad mtshan ma tsam bstan par
<p>136a.4</p>zad kyi de kho nar nges ba ni med do/ /de bas na 'jig rten na bsngags pa'i mchod pa'i yo byad rnams 'byor na 'phags pa mi g.yo ba'am/ chos kyi dbyings kyi yi ges bsangs la dbul lo/ /mchod pa'i yo byad rnams ma 'byor na yang sems rab tu dang bas mchod pa bya
<p>136a.5</p>ba'i bsam pa bskyed la mchod pa'i phyag rgya dang sngags rnams brjod na thams cad rdzogs par byas par 'gyur ro/ /phyogs bcu nas mchod pa'i yo byad rnams kyang yid kyis dbul bar bya ste de'i thabs kyang 'di'o/ /phyogs bcu nas sa dang chu las skyes pa'i rin
<p>136a.6</p>po che dang me tog la sogs pa mdzes pa'i dngos po de rnams kyang sangs rgyas dang byang chub sems dpa' rnams la dbul lo zhes thal mo sbyar la/ sems thag pa nas phul na mchod pa chen po byas par 'gyur ro/ /de nas yang spyir por mchod pa'i yul phyogs bcu na bzhugs pa'i sangs
<p>136a.7</p>rgyas dang byang chub sems dba' rnams la dus thams cad du rnyed par sla ba yongs su dag pa/ rab tu rgya che ba'i mchod pa'i sprin chen po 'di ltar bya'o/ /sangs rgyas dang byang chub sems dpa' thams cad kyi byin gyi rlabs kyi mthu dang / chos kyi dbyings kyi byin gyi rlabs kyi mthu dang / bdag
<p>136b</p>
<p>136b.1</p>gi bsod nams dang ye shes dang smon lam gyi mthus/ dam pa rgya chen po chos kyi dbyings khyab pa mchod pa'i sprin chen po dang bstod pa dang rgyan dam pa sna tshogs rnams de bzhin gshegs pa dang / byang chub sems dpa' thams cad kyi 'khor gyi dkyil 'khor du byung zhing / de bzhin
<p>136b.2</p>gshegs pa thams cad kyis [(]kyad [,]kyang [)]byin gyis brlabs par gyur cig ces brjod cing bsams la mchod pa'i sprin chen po rab tu 'byung par byed pa'i rig sngags chen po 'di lan gsum brjod do/ /na ma s+sa man+ta bud+d+hA nAM/ A s+pha ra i maM ga ga Na khaM d+ha rma d+hA ta k+Sha ra sa ma tA ya sarba ta thA ga ta/ bar
<p>136b.3</p>ShaT maN+Da la ma ma pra Ni d+hi pu nya dz+nyA na pa len/ sarba ta thA ga ta a d+hi Sh+Tha ne na tsa swA hA/ de ltar mchod pa chen bo'i sprin de bzhin gshegs pa thams cad kyi 'khor gyi dkyil 'khor du de bzhin du gnas par 'gyur bar yid ches par bya'o zhes bcom ldan 'das kyis gsungs so/ /myur du 'grub
<p>136b.4</p>par byed pa rdo rje 'dzin gyi glu'i bstod pa dam pa 'dis kyang dus gsum pa'i sangs rgyas rnams la bstod par bya'o/ /mnyam med mi g.yo mnyam nyid mchog chos can/ /thugs rje'i bdag nyid 'gro ba'i sdug bsngal sel/ /yon tan mtha' yas dngos grub thams cad stsol/ /dri med mi g.yo
<p>136b.5</p>mnyam med dam chos can/ /yon tan phra mo'i cha la'ang mtha' med de/ /nam mkha' dang yang mnyam pa'i dper mi rung / /rtag tu sems can rnams la grub mchog stsol/ /dpe dang bral ba'i dngos grub mtha' yas rnams/ /rtag tu dri med thugs rje'i shugs las byung / /smon
<p>136b.6</p>lam grub pa mi 'gag chos nyid can/ /'gro ba'i don sgrub brtson 'grus mtha' yas pa/ /thugs rje'i bdag nyid rtag tu rnam par yang / /mtha' yas dpag med go 'phang rab brnyes kyang / /khams gsum kun tu dngos grub mchog stsol la/ /thugs rje [(]sbyod [,]spyod [)]pa mi g.yo rgyun
<p>136b.7</p>mi gcod/ /e ma'o shin tu bzang po'i chos nyid can/ /mgon po dus gsum gshegs shing sgrib med pa/ /rtag tu khams gsum kun la mchog sbyin grub/ /mchog sbyin mchog gi gnas ni rab brnyes pa/ /dam tshig mchog gsum grub pa bdag la stsol/ /bcom ldan 'das
<p>137a</p>
<p>137a.1</p>bdag sangs rgyas dang byang chub sems dpa' thams cad la skyabs su mchis kyis bdag la thugs rjes gzigs te/ 'gro ba ma lus pa yongs su bskyab pa'i mthu bdag la stsol cig ces kyang brjod do/ /de nas 'jig rten gyi khams klas pa ma lus par sems can gyi don
<p>137a.2</p>du 'gyur bar bya ste de'i cho ga ni 'di'o/ /'jig rten gyi khams 'byam klas pa'i phyogs bcu thams cad du dam pa rgya chen po sems can gyi don mdzad pa kha ton dang tshul dang spyod lam rnam pa sna tshogs su ldan ba kun tu bzang po sbrul ba mang po rab tu 'byung bar gyur cig /des kyang sems can
<p>137a.3</p>thams cad kyi phyi nang gi mi bde ba thams cad rab tu zhi zhing de bzhin gshegs pa thams cad kyis rab tu bsngags pa 'jig rten dang 'jig rten las 'das pa ma lus pa'i phun sum tshogs pa thams cad kyang de dag gis thob par gyur cig ces bsams nas/ byin gyi rlabs kyi gnas
<p>137a.4</p>gsum gyis byin gyis brlab po/ /de bzhin gshegs pa'i byin gyi rlabs kyi mthu dang / chos kyi dbyings kyi byin gyi rlabs kyi mthu dang / bdag gi smon lam gyi mthus sems can rnams la phan pa'i phyir/ sngar bsam pa'i don de dag thams cad sems can gyi khams 'dir ji ltar rigs
<p>137a.5</p>par myur du 'byung bar gyur cig ces brjod do/ /de nas sems can gyi don gyi byin gyis rlob pa'i rig sngags nam mkha'i mdzod 'byung par mdzad pa 'di lan gsum brjod do/ /na maH sarba ta thA ga te b+h+yo bi shwa mu khe b+h+yaH sarba thA khaM ud+ga te s+pha ra Na i maM ga ga na khaM swA hA/ 'di lan gsum
<p>137a.6</p>bzlas pas ji ltar bsams pa'i don rnams sems can gyi khams 'dir de bzhin du 'gyur bar sangs rgyas dang byang chub sems dpa' rnams kyis mkhyen gyi/ gzhan shes pa chung ngu rnams kyis ni mi shes so zhes bcom ldan 'das kyis gsungs te/ de bas na byang chub sems
<p>137a.7</p>dpa'i theg pa pa rnams kyis yid ches par bya'o/ /de ltar de bzhin gshegs pa mnyes par byas shing 'gro ba ma lus ba'i don byas pa des bdag gis lha'i phyag rgya dang sngags kyi yi ge dgod pa la sogs pas bdag nyid lha'i skur bsgyur la yi ge haM dkar po yang spyi bor bzhag ste/ 
<p>137b</p>
<p>137b.1</p>mdun du sangs rgyas bcom ldan 'das bsams la der yi ge sbyar ba byas te dbugs dang dran pa rab tu bsdams nas slar sdud pa'i tshig gis non par yid la'am/ bshubs te/ mi drag mi ngal bar ma skyo ba'am ji tsam 'dod kyi bar du bzlas par bya'o/ /slob dpon dbang bskur bas ni bdag
<p>137b.2</p>de bzhin gshegs pa'i skur bsgyur te/ de bzhin gshegs pa 'am byang chub sems dpa'i sngags zla ba'i dkyil 'khor la bzhag nas bzlas bar bya'o/ /ji skad du bshad pa ltar ma nus na sangs rgyas dang byang chub sems dpa' thams cad la phyag 'tshal bar dmigs pa'i sems
<p>137b.3</p>sam/ /sems can gyi don phun sum tshogs pa la rjes su yi rang bar dmigs shing bzlas par bya'o/ /de nas ngal lam gtong 'dod na bzlas pa btang ste/ yang las kyi rdo rjer bdag bsgyur la snga ma bzhin du sangs rgyas dang byang chub sems dpa' rnams la bstod cing
<p>137b.4</p>mchod pa byas la/ dge ba ci byas yongs su bsngos la bdag kyang dge ba'i las 'dis sangs rgyas su gyur nas sems can thams cad 'khor ba'i rgya mtsho las sgrol nus par gyur cig /bdag nam sangs rgyas kyi bar du yang skyes so cog tu byang chub kyi sems yongs su
<p>137b.5</p>rdzogs par byed pa'i bdag gi ngo bo dang / 'khor dang dge ba'i bshes gnyen dang longs spyod phun sum tshogs par shog shig ces brjod do/ /de'i 'og tu sangs rgyas dang byang chub sems dpa' skyong ba rnams bdag theg pa chen po las mi nyams shing khyad par thob par
<p>137b.6</p>byin gyis rlob shig ces gsol ba bya'o/ /de nas yon chab phul te/ gdon mi za bar bdag la yang / /rjes su gzung par dgongs nas su/ /sangs rgyas sras dang bcas pa rnams/ /ci bde bar ni gshegs su gsol/ /de nas spyi bor dam tshig gsum gyi phyag rgya byas te gyen du
<p>137b.7</p>dkrol nas sngar dam tshig gi phyir zhugs pa rnams gshegs par 'gyur ro/ /mtshams bcad ba'ang yid kyis dgrol lo/ /de nas chos kyi dbyings kyi phyag rgyas bdag chos kyi dbyings su byin gyis brlabs la rdo rje sems dpa'i phyag rgya dang sngags kyis bdag rdo rje sems dpar byin gyis
<p>138a</p>
<p>138a.1</p>brlab po/ /spyi bor chos kyi dbyings kyi yi ge'ang bsam mo/ /rdo rje go cha'i phyag rgyas go cha yang bgos la sangs rgyas dang byang chub sems dpa' thams cad yid la byas nas dge ba'i las dam pa bya bar bsams shing ldang ngo / /langs nas kyang byang chub sems dpa'i spyod pa ston pa'i
<p>138a.2</p>mdo sde zab cing rgya che ba dag lha la sogs pa gnyer te chos sbyin pa'i sems kyis bklag go/ /de nas lus gso ba'i phyir zas bza' ba'i rim pa'ang 'di'o/ /dang por ci 'byor pa'i zas la sngags lan gsum nam bdun du gdab po/ /na ma s+sa man+ta bu d+d+hA nAM/ oM a mi tod+b+ha
<p>138a.3</p>ba swA hA/ de nas sangs rgyas dang byang chub sems dpa' rnams la phud phul te/ de'i 'og tu sems can la yang byin la ro la ma chags par rigs pa dang ran par bza'o/ /de nas 'phags pa mi g.yo ba la drag po gdon mi za ba'i snying pos zas kyi lhag ma'i chang bu la btab ste dbul lo/ /
<p>138a.4</p>de'i sngags ni/ na ma s+sa man+ta badzrA NAM/ tra Ta a mo g+ha tsaN+Da ma hA roSha Na s+pho Ta ya hUM tra Ta ya haM maM/ gdon mi za bar drag po'i snying po'o/ /de ltar byas na de mnyes nas rtag tu bsrung bar 'gyur ro/ /de nas zas zos te ngal bso nas de bzhin gshegs pa thams cad la phyag 'tshal ba dang / sdig pa
<p>138a.5</p>bshags la sogs pa de bzhin du bya ste dam pa'i chos kun du dga' bar gnas so/ /de'i phyi dro 'ang bzlas pa'i cho ga snga ma bzhin du byas nas srod dang tho rangs la dam pa'i chos la brtson par bya ste nam gyi gung la mal sa bcas par sangs rgyas dang byang chub sems dpa' thams
<p>138a.6</p>cad la yan lag kun gyis phyag 'tshal nas/ byang chub kyi sems rin po che rjes su dran par byas te/ khams snyoms par bya ba'i phyir nyal gyi gnyid kyi bde ba'i phyir ni ma yin no/ /snga glo g.yas pas nyal na phyis ni ci bder ro/ /de nas phyi de nyin yang cho ga de bzhin du bya'o/ /
<p>138a.7</p>de ltar sngags kyi sgo nas byang chub sems dpa'i spyad pa spyod pas rgyun mi 'chad par bya'o/ /ji skad bshad pa bzhin mi nus na yang ci nus pas sngags kyi lha mnyes par bya'i mi rung snyam pa'i dogs pa ni mi bskyed do/ /sangs rgyas dang byang chub sems dpa'
<p>138b</p>
<p>138b.1</p>rnams rjer bzung ba dang / bla na med pa yang dag par rdzogs pa'i byang chub tu smon lam gdab pa 'di gnyis ni yongs su mi gtong ngo / /'di gnyis yongs su ma btang na cho ga gzhan rnams ma nus kyang bzlas pa rtag par brtson 'grus su byas na das kyang rjes
<p>138b.2</p>su mthun pa'i dngos grub dngos par thob po/ /'di la nang gi gtsang sbra gtso bo ste de bas na phyi rol gyi gtsang sbra la chags par mi bya'o/ /bza' ba 'dres pa la sogs pa nyes pa'i dogs pa yang mi bya'o/ /lus gso ba'i phyir ni phyi rol gyi khrus la sogs pa yang
<p>138b.3</p>bya ste/ de'ang 'bab chu la sogs par khrus byed 'dod na thog mar 'phags pa mi g.yo ba'i sngags kyis sa gtsang ma blangs te lan gsum bsngags la sngags des bdag bsrungs la chu'i gdug pa 'ang bskrad de/ mtshams bcad la sngags de chu la'ang bsngags
<p>138b.4</p>te/ /sangs rgyas dang byang chub sems dpa' rnams la'ang mang du phul nas yid la dran par byed cing / sa des ya rabs kyi tshul bzhin khrus bya'o/ /de nas dam tshig la sogs pa'i phyag rgya gsum po byas la chos kyi dbyings kyi yi ge 'ang spyi bor bsam/ rdo rje go chas
<p>138b.5</p>kyang bdag go bgos la sangs rgyas dang byang chub sems dpa' rnams la phyag phul te sems can la phan par bsngags pa byas nas phyag 'tshal te ldang ngo / /mtshams bcad pa'ang yid kyis dkrol la gnas su mi g.yeng bar 'gro'o/ /yang na khrus kyi gnas de nyid du snga ma bzhin du
<p>138b.6</p>bzlas pa'o/ /nyin re zhing rjes su dran pa de ltar byas na thams cad mkhyen pa'i tshogs bsags pa dang / go 'phang dam pa ring por mi thogs par 'thob cing tshe 'di nyid la 'tshe ba thams cad med pa dang / mtshan ma dang bcas pa'i dngos grub thams cad nus par
<p>138b.7</p>myur du 'gyur ro/ /mtshan ma med pa zab ces te/ /dman pa rnams kyis mi lcogs pas/ /de phyir mtshan ma cho ga can/ /skyon med pa ni 'dir bshad do/ /rnam par snang mdzad kyi sgrub pa'i thabs kyi cho ga /slob dpon rgyal ba'i 'od kyis mdzad pa rdzogs so// //
<p>139a</p>
<p>139a.1</p>@##/ /rgya gar skad du/ A R+Ya many+dzu shrI gu h+ya tan+t+ra sarba karma sA d+ha nI d+hi nA ma TI kA /bod skad du/ 'phags pa 'jam dpal gsang ba'i rgyud kyi sgrub thams dang las kun gyi gter zhes bya ba'i 'grel pa/ sangs rgyas la phyag 'tshal lo/ /'gro la phan phyir sngon gsungs pa/ /sgrub thabs kun gyi rtsa ba
<p>139a.2</p>ste/ /gsang ba'i rgyud ni rnyed dka' yang / /bla ma dam pas brgyud pa bzhin/ /bsnyen bkur la brtson bdag gis rtogs/ /rang gis thos pa sngon 'gro bas/ /thos pas rgyu byas shes rab la/ /gzhan dag yid ches rjes 'jug phyir/ /'di la mos pa gsung ba dang / /zhi la sogs pa'i las rnams dang / /de bzhin cho ga
<p>139a.3</p>sna tshogs dang / /'jam pa'i dbyangs mchog mchog yin pas/ /de dag don du legs btud de/ /'phags pa'i bka' ni bshad par bya/ /ming don byed dang dgos dang tshad/ /dang po gleng gzhi yin par gsungs/ /mdor bsdus tsam zhig sbyar 'dod pas/ /rgyas par bri ba rab spangs so/ /sdud par byed pa po phyag na
<p>139a.4</p>rdo rjes/ /thos pa'i don rang gi shes rab dran pa dang bcas pa la mnga' bas gzhan dag la phan gdags pa'i ched du rab tu bsdus pa brtsams pa'i phyir/ de nas 'jam pa'i dbyangs kyis ni/ /khro bo'i ming ni gshin rje gshed/ /mtshon cha me ltar 'bar bas 'khrigs/ /gtum la mthu rtsa la drag ldan pa'i/ /
<p>139a.5</p>zhes smos te/ de nas zhes/ 'phags pa 'jam dpal gshin rje gshed drag po'i cha byad can du 'og min gyi zhing khams su bzhugs pa'o/ /stong pa nyid bcu drug gi ri la seng ge chen po bzhin brtags pa'i snang ba ma yin par ye shes rang rig pa tsam du gnas pa de nas so/ /de nas te sprul ba'i sku gzhan gyi phyir
<p>139a.6</p>gtum bag tu bstan pa ni chos bshad pa'i phyir te/ rgyu mthun pa'i smon lam gyi mthus so/ /gsungs pa'i chos ni rgyud kyi don smras pa'i bde bar gshegs pa'i bka' brjod pa'i don to/ /bka' de yang zag pa med pa'i shes rab kyi 'bras bu ste/ yang dag pa'i rtog pas ngag slong ba ste/ ma brtags ma dpyad par
<p>139a.7</p>mi smra ba bzhin no/ /des bstan pa'i chos ni rgyu dang rgyu 'bras te/ rgyud de theg pa chen po'o/ /de la theg pa chen po ni 'bras bu thob par byed pa ste/ de theg pa'i phyir ro/ /'bras bu ni phrin las tshad med pa dang / rang gi yon tan tshad med pa thob pa'o/ /de nyid khyad par can theg pa'i phyir chen po ste/ nyan thos la sogs pa de
<p>139b</p>
<p>139b.1</p>lta ma yin no/ /de la 'di'i bsdus pa'i don ni gang ci'i don gleng gzhi'i bsdus pa'i don 'di skad bstan pa bzhin no/ /de la tshig gi don ni 'jam pa'i dbyangs zhes pa la 'jam pa ni theg pa chen po gang yin pa'o/ /dbyangs ni bka' theg pa chen po la bya bar 'dir rig par bya'o/ /dbyangs smra
<p>139b.2</p>ba ltar snang ba ston pa po ni/ khro bo ste de'i ming ni gshin rje gshed do/ /des na des ni byed pa po smras so/ /'jam pa zhes pas na 'jam dpal gsang pa'i rgyud ces brda sbyar bar shes par bya'o/ /mtshon cha me ltar 'bar pa 'khrigs/ /zhes pa ni go cha rnam pa lnga'i rgyan te/ gzhan 'jigs par byed
<p>139b.3</p>pa'i phyir mtshon cha'o/ /de las mi stag 'phro bas bgegs sreg par byed pa'i phyir bskal ba'i me bzhin no/ /de lta bu'i gtum la mthu rtsal drag ldan pa ste/ de mthong nas tshangs pa la sogs pa rang gi 'khor las gzhan pa'i khro bo gzhan thams cad kun gyis/ de bzhin gshegs pa'i 'od
<p>139b.4</p>zer dang / phyag na bsnams pa'i mtshon cha'i mthus lag cha shor ro/ /de bzhin du 'dod pa'i khams kyi lha rnams lus kyis phyag 'tshal zhing gus bas bka' nyan to/ /gzhan rang gi 'khor phyag na rdo rje la sogs pa sa bcu'i dbang phyug ni/ lha rnams mang po ji snyed kun te drang po'i don gyi phyir
<p>139b.5</p>mdangs med pa'i tshul gyis zhu ba ni/ gzir bzhin du ni rab smras pa/ zhes bya ba la sogs pa ste/ bka' stsol cig ces pa zhus pa'o/ /des ni chos kyi 'khor lo bskor bar zhus pa ste/ drang po'i don to/ /rab tu mi bzad 'jigs pa'i gzugs/ /zhes pa dang / khams gsum
<p>139b.6</p>'khrug par mdzad pas mthong / /zhes pa dag ni rang gi 'khor brjod kyis mi lang ba rnams zhu bar spobs pa chung ba'i phyir/ gzhan zil gyis gnon pa dag med par gsungs pa'o/ /gang tshe lha dang lha min rnams/ /skrag nas skyabs su dong ba na/ de'i tshe 'jam dpal dbyangs kyis ni/ /
<p>139b.7</p>khro bos slar yang zhi bar 'gyur/ /zhes pa ni rang gi 'khor rnams gsong por smra bar 'dod par rig nas/ bzhin 'dzum par mdzad pa'o/ /gshin rje gshed ces bya ba yang / khro bo chen po zhi ba la/ /zhes gsungs pa ni/ gshin rje gshed khro bo chen po zhi bar gyur pa ni 'jam dpal
<p>140a</p>
<p>140a.1</p>gzhon nu'o/ /lha rnams kun ni phyag na rdo rje'o/ /de nas 'khor rnams ngo mtshar du gyur te/ zhus pa khyod kyi dngos grub mchog 'tshal bas/ ji lta bur ni mnyes par bgyi/ /ji lta bur ni dang bar 'gyur/ /bdag la the tshom chen po skyes/ /zhes pa smras te/ khyod ces
<p>140a.2</p>pa ni 'phags pa ste/ gshin rje gshed do/ /de'i dngos grub ni thun mong dang thun mong ma yin pa'i dngos grub ste/ de las mchog tu gyur 'dod pa'i rnal 'byor pas/ skyed pa'i rim pa'i rnal 'byor gyis ji ltar dngos grub la nye bar bgyi ba dang / rdzogs pa'i rim pa'i rnal 'byor gyis
<p>140a.3</p>lus dang / sems las su rung ba shin tu sbyangs pa'i bdag nyid kyi dang ba thams cad kyi ye shes kyis phyag rgya chen po'i dngos grub spros pa'i rnyog pa med pa'i dang ba'i bdag nyid kyi dngos grub la nye bar thabs la ji ltar bslab par bgyi zhes thabs dang / de'i rim pa la yid gnyis su gyur
<p>140a.4</p>pas the tshom gyi dri ma bsal du gsol zhes zhus pa'o/ /khro bos lha rnams tshig gsan nas/ /gshin rje gshed kyis bka' stsal pa/ /zhes bya ba la sogs pa gsungs te/ gsan zhes pa 'khor gyis gsungs pa thos pa'o/ /thos zhes pa rim pa gnyis kyi don dang / de'i bya ba
<p>140a.5</p>la rmongs par rig pa'o/ /smras pa bdag nyid khyad par gyur par bstan pa'i phyir bka' stsal pa ste/ bskal pa gang la sems skyed nas mngon par rdzogs par sangs rgyas pa'i bskal pa gong ma la yang byung bas 'di'i thog mar byung ba'o/ /des ni tshangs pa lta bur gtso bor gsungs
<p>140a.6</p>pa'o/ /phyis kyang 'byung zhes pa ni/ mya ngan las mi 'da' ba ste/ dus dpag tu med par sems can kyi don byed pa'o/ /des na mdzad pa ring bar bstan pa'o/ /da ltar zhes pa ni bar chad med par phrin las tshad med par mdzad pa'o/ /des ni don la bsnyel ba med par gsungs so/ /
<p>140a.7</p>bud+d+ha kun gyi sngon du byung / /zhes pa ni chos kyi sku'i mtshan nyid do/ /dus gsum 'byung ba'i sku zhes pa ni longs spyod rdzogs pa'i ngo bo la bya bar bshad do/ /gal te rgyud gzhan dag tu bshad pa nyid kyis the tshom sel bzhin yang bshad pa don med pa ma yin nam zhe na/ lan du/ da ni lnga brgya
<p>140b</p>
<p>140b.1</p>tha ma'i tshe/ /nga yi bstan pa 'byung bar byed/ /bstan pa thams cad ces pa la sogs pa gsungs te/ sangs rgyas kyi bstan pa nub pa'i tshe rgyas par byed pa'i bstan pa 'di byung ba ni khyad par can no/ /lan gdags pa'i phyir smras pa dus gzhan la dgos pa med pa yin yang rtsod pa'i dus tshe thung
<p>140b.2</p>zhing dngos grub ring ba'i dus la gzhan dag las khyad par du gyur pa spros pa lhur len pa 'di dgos pa dang bcas pas gsung zhing zhu ba ni/ /rigs des na rigs so/ /khros pa nga'i sku zhes pa rnams kyis/ smra ba po yon tan rnam pa mang pos gang bar nyid kyis gsungs nas/ gang tshe
<p>140b.3</p>gsum la skyabs song ba/ /zhes smos pa dag gis skyabs song zhes pas rang gi 'khor rten dkon mchog gsum can du bshad de/ brten pa de'i tshe de'i mi zad pa'i snying po thugs sad par byed pa la sogs pa dag 'khor gyi khro po khyod kyi yid la zung la gnas par gyis shig ces
<p>140b.4</p>gdams pa'o/ /khyed rnams skyabs su dong ba dang / byang chub sems dang ldan zhes pa ni/ sems bskyed pa dang dam tshig dang ldan pa'i sgrub pa po'i don thams cad grub par byed pa'i gtso bo yi ge 'bru ni bcu bdun pa/ nga'i snying po yid las byung ba bzlas shing bsgom par byas na/ 
<p>140b.5</p>dngos grub lag mthil ltar snang bar 'gyur ro/ /de gsungs pa'i tshes gzhi la sogs pa g.yos so/ /'khor rnams yi rang zhing dang bar gyur to/ /de nas shes pa ni snying po gsungs pa de nas rtog pa 'di ni 'khor de dag la rgyas par gsungs so/ /snying rje byang chub sems ldan
<p>140b.6</p>pa'i/ /zhes pa 'di la mos pa'i rnal 'byor ba'o/ /de'i don du rtog pa bshad par bya ba yin par gsungs so/ /phyag na rdo rje la sogs pas phyag 'tshal te/ zhus pa'i don bcom ldan 'das kyis gsungs pa 'di thos pa ni 'di skad ces bya ba rgyud kyi don mtha' dag ston pa'i tshig gi
<p>140b.7</p>mtshams sbyar ba'o/ /thos ba'i don ni/ snying rje de bzhin rgyas pa dang / /zhes pa la sogs pa'o/ /mnyan pa zhes bdag nyid kyis mngon sum du thos pa la bya'i gzhan gyis thos nas/ de las thos pa ma yin no/ /mnyam pa'i dus de las gzhan du 'di las thos pa'o/ /des thos pa
<p>141a</p>
<p>141a.1</p>mang bar gsungs pa dang yang dang yang du mi thos par bshad pa'o/ /gang las thos she na khro bo nyid las thos pa'o/ /'khor gang dang zhe na/ byang chub rnams zhes pas byang chub sems dpa' rnams dang ngo / /gnas gang du zhe na/ khro bo nyid kyis gsungs pa yi/ /rnam pa
<p>141a.2</p>mang po byin gyis brlab/ /ces pa smos te/ tshad med pa bzhi rnam par dag pa'i gzhal yas khang rgyas pa'i rang bzhin gru bzhi'i rnam par byung ba'i 'og min gyi gnas te drang po'i don ni/ nges pa'i don du rnam pa mang po'i de bzhin gshegs pa so so tha dad pa'i rdo rje 'dzin pa'i btsun mo ni shes rab ste/ 
<p>141a.3</p>'joms pa'i don gyis na b+ha ga'o/ /der bzhugs pa ni gnas gzhir mdzad pa'o/ /nges pa'o/ /yang bgegs kyi steng du bzhugs pa ni khang par ro/ /'di skad bdag gis zhes pa ni nges par ston pa yang yin la/ 'dir yang de bzhin du bdag gis bkod do/ /rgyud dang dus ni dngos su smra
<p>141a.4</p>bar mi bya ste/ shes par bya ba dngos yin pa dang sla ba'i phyir ro/ /rgyud 'di byang chub rnams kyis zhes pa ni de'i phyi ma yin pa'o/ /da ni gnas bstan pa'i phyir/ de nas khro bo rnam par rgyal/ /'jam dpal khro bos bshad pa yi/ /zhes pa smos te/ zil gyis non pa rdo rje khro bo'i ting nge
<p>141a.5</p>'dzin la snyoms par zhugs te/ rtsa ba'i rgyud bshad pa de nas so/ /'dir sdud par byed pa ma bkod pa ni snga mar bkod pa la ltos pa'o/ /skabs kyis na brjod par bya ba rjod par byed pa las 'dogs pa yang srid/ gzhan dgos pa las kyang btags so/ /'dir don la bya ba
<p>141a.6</p>yin pas bsdus pa'o zhes 'dod do/ /zag pa med pa'i shes rab ni de'i bdag po ste/ de gsungs pa'i sgra ni mdo ste/ rgyud du gdags pas rnam par gzhag pa'o/ /bgegs kyi tshogs las rgyal bas rnam par rgyal ba ste/ 'jam dpal lo/ /des bshad pa ni gsungs pa ste/ bla ma'i
<p>141a.7</p>cho ga mchog tu gyur pa'o/ /de'i don mdor bsdus pas bshad par bya ba ni/ slob dpon gyis bsdus pa yin par dgongs so/ /de la 'di'i dkyil 'khor ni/ dngos grub [(]thabs [,]thams [)]cad sbyin mdzad pa/ /zhes pa ni/ 'di'i zhes pa dbang bskur ba'o/ /yang 'di zhes pa gsang ba'o/ /de'i
<p>141b</p>
<p>141b.1</p>dngos grub ni stobs la sogs pa dang / thun mong ste 'thob par byed pa'i rgyu'o/ /gzhal yas khang ni dkyil 'khor te bla ma'i gdams ngag thob par byed de/ dngos grub po/ /'jig rten gsum po 'khrug mdzad pa/ /zhes pa ni khyad par du gyur par rtog pa gsum ste/ de 'gags pa thob par
<p>141b.2</p>byed pas na'o/ /da ni yi dgas mang po ste de 'dul ba'i ro dbugs rgyu ba med pa'i brdas/ mi rtog pa'i ye shes la dkyil du bshad pa ste dgongs pas bshad pa'o/ /dngos grub kun sbyin par byed pa yin pas na tha dad pa'i drug par ni zhes pa bsgyur te thams cad kyi dkyil 'khor 'di yin
<p>141b.3</p>pa'o zhes sbyor ro/ /thog ma nyid du bsrung ba'i k+Sha bkod la shing gcig pa'i nang du dngos grub sbyin par byed pa 'di bsgom par bya ste/ man ngag go/ /grub 'gyur ba'i gnas ni nam mkha'i gnas 'di na sems kyi rgyal po'i rta mgyogs pa 'di 'dug pa 'di tha dad pa med pa nyid du gnas
<p>141b.4</p>ba ste/ bla ma gnang ba dag la grub pa'o/ /'du ba'i don ni dur khrod do/ /stong pa'i don dang gsum gyi mdo ni bzhi mdo'o/ /sgom pa'i tshul ni mchod rten no/ /rtag chad gnyis spangs pa ste dbus ma'i gnas so/ /dbang po yul ma yin pas thibs so/ /grags ba dang 'khor ba dang mya ngan
<p>141b.5</p>las 'das pa skyed pa dang / bden pa'i don dang chu'i 'gram dang / nag tshal la sogs pa'i yul gtsang ma ni bram ze'i rigs kyi bu mo la sogs pa gnas pa'o/ /gzhan dag ni dkyil 'khor gyi cho ga bzhin rig par bya'o/ /de ltar cho ga bzhin bsams nas mjug tu khro bo gshin
<p>141b.6</p>rje gshed sngags brjod pas ni spyan drangs nas rang gi snying pos bzhugs su gsol zhes gsungs pa/ de ltar zhes pa dbang bskur ba'i phyir dkyil 'khor bri ba'am/ ma bris na yang dkyil 'khor gyi cho ga bzhin blos bsams la/ de nas sgrub pa'i thabs las 'byung ba
<p>141b.7</p>bzhin du bya'o/ /snying pos zhes pa yi ge bcu bdun pa la sogs pa ma yin te/ shU la'i phyag rgya dang rang gi dam tshig sngags so/ /me tog dmar po zhes pa ni kha dog dmar ba ste dbang bskur ba'i phyir ro/ /de ltar snying po sngags kyis kyang / /zhes pa rgya cher smos pa ni/ cho ga
<p>142a</p>
<p>142a.1</p>rnams dgos pa ste rigs drug gi rnam par bsam mo/ /bsrung ba'i sbyor ba de bzhin blo rnam par rmongs pa kha cig sgra la mngon par zhen nas rten cing 'brel par 'byung ba'i mtshan nyid la lhar zhen pa'i bsrung ba'i sbyor bas ci zhig bya zhes rtog pa can yang 'jig rten na
<p>142a.2</p>yod do/ /de ni sun dbyung ba mtshan nyid las grags shing / rig pas spangs zin pa kho na'o/ /de nas me mar rab 'bar ba/ /phyogs brgyad du yang dgod par bya/ /'byung po'i gtor ma khro bo la/ /zhes pa ni/ gzhan dag gi phyir 'phags pa dang / sme gtor ni lhag ma ste yi dgas
<p>142a.3</p>la sbyin no/ /lha rnams la yang mchod pa'i phyir/ /de nas yang ni bdug pa dbul/ /zhes pa smos te/ lha rnams la mchod pa rnams kyis mchod la gsol ba gdab bo/ /de yi phyi rol chu bcas snod/ /me tog gis ni bkang ste gzhag /cho ga khrus byas smyung ba yin/ /slob ma dag ni
<p>142a.4</p>bos nas kyang / /zhes pa ni/ las thams cad pa'i bum pas bgegs bsal la nang du drangs la/ gong nas gong ma'i gtam brjod la/ de nas slob mas bla ma la maN+Dal byas la me tog dbul lo/ /de nas bu yis blo gros 'di gyis shig /ces brjod la/ bsrung ba bya'o/ /
<p>142a.5</p>de nas/ dkon mchog gsum ni dran byas te/ /dkyil 'khor la ni 'thor du gzhug /ces pa ni bla ma dang dkyil 'khor gyi 'khor lo la phyag 'tshal lo/ /de nas be con zhes bya ba/ /sngags pas da yi phyag rgya bstan/ /zhes pa ni brtul zhugs kyi dbang bskur ba'o/ /dkon mchog
<p>142a.6</p>gsum ni gsang ba yi/ /dam tshig 'di la sbyin par bya/ /zhes pa ni rigs lnga'i dam tshig dpog pa'o/ /khro bo yi ni sngags kyis ni/ /zhes pa ni ming gi dbang bskur ba ste/ ma 'ongs pa'i dus na ste mngon par rdzogs par sangs rgyas pa'i ming gdags pa/ mi bskyod pa'i rnam par bsgom
<p>142a.7</p>zhing chu dag pas lus kyi dri ma bkru ba dang / pra dbab pa'i 'og tu mtshan ma bstan du gsol zhes me tog dbul ba gsungs pa'o/ /seng ge'i stan la bzhag la yang phul la slob ma de la mgor bcing bar bya'o/ /cho ga bzhin zhes dkyil 'khor gyi cho gas dbang bskur ba'o/ /go chas
<p>142b</p>
<p>142b.1</p>bsrung ba bla ma dang lha rnams la phyag byas la stong gsum gyi stong chen po gcig shAkya thub pa'i zhing yin par bshad la/ 'jam dpal gshin rje gshed kyi zhing ni stong phrag grangs med pa yin par gsungs pas de dag khyab pa'i rin po che bsam gyis mi khyab pas mchod par bya ba yin no/ /
<p>142b.2</p>slob ma'i snying po byin nas kyang / /zhes pa ni slob ma la dbang bskur ba rdzogs par byas nas me tog tsan+dan la sogs pas lha rnams la bla mas mchod pa byas te/ de nas las thams cad pa'i bum pa dri chu dang sman gyis bkang ba phyi rol te byang shar du bzhag pas lha rnams la yon chab tu
<p>142b.3</p>phul la gshegs su gsol lo zhes pa'o/ /de nas chu des dkyil 'khor la gtor bar bya ste bkru ba'o/ /dngos grub 'dod pas gshegs nas yang dus bzhir mchod par bya ba yin te/ de'i phyir mchod pa rtag tu byed/ /ces smos so/ /de bas dngos grub thob 'gyur ba'o/ /rtsa
<p>142b.4</p>ba'i rtog pa las khro bo rnam par rgyal ba'i rgyud chen po las yi dgas phal pa'i dkyil 'khor du gtogs pa zhes gsungs pa ni khro bo rnam par rgyal ba'i ting nge 'dzin du snyoms par zhugs nas gsungs pas so/ /des gsungs pa rtsa ba'i rgyud kyi dkyil 'khor gyi rtog pa 'dir
<p>142b.5</p>yang bshad de 'dir der 'du ba ni gtogs pa'o/ /dbang bskur ba rim par phye ba'i le'u ste dang po'o zhes pa la le'u ni dri ma las 'gebs par byed pa/ /don gyi gtso bo ste de ston pa'i gzhung la yang rnam par bshad do/ /le'u dang po'i rnam par bshad pa'o// //da ni le'u gnyis pa'i
<p>142b.6</p>dkyil 'khor gyi sngags rnams bshad par bya ba'i phyir/ de nas gzhan yang gsang sngags ni/ /de nas rab tu dbyung bya ste/ /zhes smos te/ dbus su yi dgas te/ tshangs pa bgegs chen po'i gdan gyi sngags ni/ de bzhin gshegs pa thams cad kyi gtso bo zhes bya ba
<p>142b.7</p>yi dgas gdong bzhis zab po'i steng du bzhugs pa'o zhes shes par bya'o/ /gra'i be con bzhi'i sngags ni 'di yin te/ grwa ni mtshams bzhi'i pad+ma'i steng du bgegs yi dgas me 'bar ba can 'di de bzhin gshegs pa kun gyi gtso bo zhes bya ba khro bo rnam par rgyal ba'i bkas khug
<p>143a</p>
<p>143a.1</p>la shog par byin gyis rlob par byed pa'i sngags des so/ /rlung lha dang / dbang ldan dang / me lha dang srin po rnams so/ /sgo bzhir brgya byin dang gshin rje dang / klu dang / gnod sbyin dang bzhi'i sngags te/ phyogs skyong brgyad kyi steng na khro bo bzhugs shing pho nya
<p>143a.2</p>bar byed pa'o/ /brgya byin ni thub par dka'o/ /gshin rje ni gzhan gsod la dga'o/ /klu ni me'i 'od dang ldan no/ /gnod sbyin ni gzhan la gnod pa myur bar bskyed do/ /sngags des yi dgas rnams bzung nas gnas su gnas par byed pa'i sngags so/ /yi dgas phreng ba ni bgegs
<p>143a.3</p>bsad pa'i lag pa'i phreng ba dang / mgo'i tshogs dang / lus po'i tshogs dang / 'phags pa'i tshogs ni phreng ba'i phyir brgyan par bya ste/ de'i phyir yi dgas phal che bas yi dgas phal chen gyi dkyil 'khor/ oM a kro te ka ya man zhes pa rang gi snying po gsungs pa ste/ 
<p>143a.4</p>pad+ma 'dab ma brgyad par bris pa la pad+ma'i lte ba la hUM bkod de/ de'i mthar A li rnam par bkod la/ 'dab ma la kA li rnam par bkod la/ 'dab ma la kA li bkod la de nas btu bar bya ba ni/ A li dang po blang bya zhing / /de nas dang po'i dang po dang / /bzhi pa'i bzhi pa de nas blang / /yang ni dang po de bzhin no/ /rlung
<p>143a.5</p>gi sa bon dbyangs btu zhing / /lnga pa'i lnga pa bzhi pa'i lnga/ /bzhi pa de dang bsreg la gzhag /bzhi pa'i dang po nyid dag dang / /dang po nyid la a sbyar te/ /tha ma'i dang po nyid dang ni/ /bzhi pa'i bzhi pa de blang ngo / /ma dang bzhi pa'i gnyis pa ring / /lnga pa'i mthug po na
<p>143a.6</p>dang sbyar/ /gnyis pa'i gsum pa'i legs ring ste/ /dbyangs kyi bcu gsum nyid dag dang / /me yi bu dang ring po ni/ /'og dang steng du gnyis par sbyar/ /e yi rnam pa d+ha dang 'brel/ /thog ma gsal byed mtha' ru hUM/ /de yi mthar yang mtshon cha gzhag/ /gshin rje
<p>143a.7</p>gshed gcig tu khro ba med pa nyid kyis ma rungs pa/ ha na zhes pa tshoms shig pa'o/ /ma ta zhes pa lhogs shig pa'o/ /b+hany+dza zhes pa gzhan gyi sbyor ba bshig pa'o/ /hUM ni bskul ba'o/ /phaT drag por bshig pa'o/ /de la hUM ni 'jam dpal gyi sa bon no/ /oM ni gsal
<p>143b</p>
<p>143b.1</p>bar byed pa 'dus pa'i phyir rdzas su med do/ /a la sogs pa brgyad ni khro bo brgyad kyi sa bon no/ /ha na ni gnod mdzes kyi'o/ /ma tha ni hUM ka ri'i'o/ /b+hany+dza ni kI li kI la'i'o/ /phaT ni kI li chen po'i sa bon du mkhas pas rigs par bya'o/ /gzhan dag ni go sla bas 'bad pa ma byas so/ /
<p>143b.2</p>le'u gnyis pa'i rnam par bshad pa'o// //da ni khro bo'i rgyal po'i phyag rgya dbul gyi yi dgas kyi steng du dgod par bya ba yin pa'i phyir de bshad de/ de'i phyir/ de nas gzhan yang 'jam dpal gyi/ /khro bo dang po gcig pu nyid/ /tshad med gzi brjid bdag nyid che/ /de yi phyag
<p>143b.3</p>rgya bshad par bya/ /zhes gsungs te/ snying po'i sngags bzlas shing bcings pa'am/ logs shin tu sngags mi zlos par lha'i rnal 'byor dang ldan pas so/ /gzhan du nam yang mi bcing ngo / /zhes pa gsang ba'i phyir ro/ /lag pa'i sor mo ni rnam pa bzhi yin la/ de bzhin du bzhi'i
<p>143b.4</p>nang du mar me'i mthe bong 'di sbas pa ni gsang ba yin te/ gzhan du ste stong pa nyid kyi ting nge 'dzin gyis mi bcing zhing dor bar bya'o/ /cung zad du ni de yi tsher/ /yi dgas mgo bo mkhas pas bri/ /zhes pa ni/ de'i rtser yi dgas kyi mgo bo ste/ der gnas pa'i chu dgug
<p>143b.5</p>pa'o/ /phyag rgya'i bsgrub pa bshad de/ /de nas phyag rgya'i bsgrub pa yi/ /dkyil 'khor 'di ni bshad par bya/ /zhes bya ba la sogs pa smos te/ dkyil 'khor gru bzhi'i nang du pad+ma 'dab ma brgyad par bris la/ yi dgas [(]gyi [,]kyi [)]steng du be con dgu yang bris la de la dbus kyi
<p>143b.6</p>yi dgas [(]gyi [,]kyi [)]be con las 'jam dpal gyi dngos por bya zhing pad+ma las ma mo rnam pa brgyad de/ /gzugs mdzes ma dang / sgra snyan ma'i ma mo dang / dbus dri zhim ma'i ma mo dang / lus 'jam ma dang / dkar mo dang / sngon mo dang / dmar mo dang / ljang gu ma'i ma mo ste
<p>143b.7</p>brgyad do/ /shes rab kyi lha mo'i dkyil 'khor yin pas na phyag rgya'i dkyil 'khor zhes kyang bya'o zhes gsungs so/ /bar du bcug pa ni khro bo'i sngags a dang hUM gi bar du be con gyi phyag rgya'i sngags bcug pa ni bzhag pa'o/ /sngags des las sna tshogs 'grub pa
<p>144a</p>
<p>144a.1</p>yin yang 'di bdag gis 'ga' tsam zhig smras pa las mang po'i mthu med do/ /de nas dngos grub kun gyi mchog /khro bo'i gtso bo de kho na/ /zhes bya ba rgya cher smos pa ni/ gro ga'am ras la las dang rjes su mthun pa'i kha dog gis pad+ma 'dab ma brgyad
<p>144a.2</p>bris la char dbab pa dang / klu gnan par bya ba'i ni 'dab ma rnams la klu brgyad kyi mtshan ma sprul rnam pa brgyad mgo lte ba'i dkyil du bris la de'i steng du zla ba'i dkyil du a bris la gnan par bya'o/ /de'i steng du baM las bdud rtsi'i chus klu rnams ngoms par byas la/ a'i
<p>144a.3</p>rnam pa las 'od zer byung bas dbang du bya zhes/ a de las be con gyi ngo bor byas la de'i rtse mor hUM bsams pas/ klu gnad la bor zhing bka' bsgo na don grub pa ste/ sngags des brdas shing mi 'bros par bya ba ni man ngag go/ /yi dgas spyi bor zhes pa klu kun gyi'o/ /rang
<p>144a.4</p>gi tshig gis bskul bar ldan/ /zhes pa la rang gi zhes pa rang gang 'dod pa'i las kyi tshig go/ /rigs las byung ba zhes pa na/ be con 'di rnam par snang mdzad kyi rigs so/ /gsang ba'i mchod pa'i sbyor ba yi/ bdag gis mdor ni bshad par bya/ /zhes bya ba ni las rnam
<p>144a.5</p>pa drug po 'di gsang ba'i ste ma bcu gnyis kyi sbyor bar rig par bya'i/ 'dir rgyas par ma bshad do/ /'on kyang mdo tsam zhig bshad de/ /a 'di khro bo rnam rgyal gyi/ /sa bon dam tshig yin par bshad/ /ces pa ni/ 'od dpag tu med pa'i'o/ /bstod ces pa 'od
<p>144a.6</p>dpag tu med pa la bstod pa'o/ /de ni dbang gi lhag pa'i lha ste dang po'i sbyor ba'o/ /a 'di khro bo rnam rgyal gyi/ /hUM dang ldan pas zhes pa ni hUM ste mi bskyod pa'o/ /zhi ba'i sbyor ba'o/ /de las gzhan sngags 'phel bar byed/ /ces pa ni swa sngags 'phel bar byed pa rin chen
<p>144a.7</p>'byung ldan rgyas pa'i'o/ /gsum pa'o/ /sarba ta thA ga ta zhes pa ni don yod par gru ba'i sbyor ba gsad ba'i las so/ /hUM ni snying ga'i hUM ste/ de las khro bo gsod pa po'i sngags byung ba'o/ /oM zhes pa ni rnam par snang mdzad dang dbye ba'i lha ste lhag pa'i lha ste lnga pa'o/ /de
<p>144b</p>
<p>144b.1</p>las gzhan zhes pa ni 'jam dpal ni bskrad par byed pa ste drug pa'o/ /rang rang sku 'dzin bskul nas ni/ /zhes pa ni khro bo rnam pa drug rang rang gi ngo bo las drug la bskul bar bya ste sgrub pa'i thabs bzhin no/ /de la zhi ba la shAn+tiM ku ru dang swA hA zhes brjod do/ /mjug tu bau Sha Ta
<p>144b.2</p>sbyar zhes pa rgyas pa la ste/ de'i mthar na ma swA hA'o/ /hUM yang de'i mthar gzhag go/ /gsad pa la phaT do/ /dbye bar bya ba la hUM gnyis kyi bar du phaT do/ /bskrad pa la bskul ba'i mgo dang mjug du hUM dang phaT do/ /gsang ba'i mchod pa'i cho gar grags/ /zhes pa ni ma'i
<p>144b.3</p>'khor lo'i cho ga'o/ /gzhan go sla'o/ /rab tu 'grub pas zla drug gis/ /zhes pa ni las re re las zla ba re'am/ yang na lo res 'grub ste/ phyag rgya'i dkyil 'khor ram/ khro bo'i dkyil 'khor gyi rnal 'byor gyis 'grub des so/ /be con phyag rgya'i sngags las mtshon
<p>144b.4</p>pa'i lha yis lhag par byas la/ gsang ba'i mchod pa ste 'khor lo drug pa'i sbyor ba'i le'u ste gsum pa'i rnam par bshad pa'o// //da ni he la'i 'khor lo'i bskul ba'i rnam pa dag bshad pa dang / gzhan dag kyang bstan par bya ste de'i phyir gsungs pa/ de nas be can
<p>144b.5</p>phyag rgya yi/ /ji skad gsungs pa de dag bsgrub/ /ces bya ba la sogs pa smos te/ gong ma las gzhan yin pas na gnyis pa'o/ /khro bo gtso bo'i phyag rgya yin/ /zhes pa ni lha gcig pa'i sgrub thabs so zhes shes par bya'o/ /de nas mar gyi tshes brgyad la/ /grogs
<p>144b.6</p>gsum dang zhes pa lhag pa'i lha rang dang gcig /bdud rtsi'i 'khyil pa dang gnyis/ khro bo pho nya dang gsum mo/ /bcu gcig pa rnyil cig ces pa'i bskul ba ni lhag pa'i mthar ha na pi s+pho Ta ya b+hany+dza zhes pa'o/ /dgos par bya ba ste/ bcu pa'i bskul ba ni da ra bi s+pho Ta b+hany+dza hUM zhes pa
<p>144b.7</p>ste/ b+hany+dza b+hany+dza zhes pa shig shig pa'am chom chom pa'o/ /gnyis pa skoms shig pa'i bskul ba ni/ ba tsa bi tra sang sho Sha ya hUM zhes pa'o/ /bzhi pa non cig pa ni staM b+ha staM b+ha hUM mu se na staM b+ha hUM zhes pa khro bo chen po'i mthar ro/ /lnga pa dkrugs shig pa ni/ k+Sho b+ha ya k+Sho b+ha ya ma
<p>145a</p>
<p>145a.1</p>hUM hri zhes pa'o/ /bzhi pa khyad par du 'dis kyang bskul ba ste/ tista tista hUM zhes pa'o/ /gsad par bya ba la bskul ba'i sngags 'di ste/ ha na bi na t+paM sa mA ra ya hUM phaT zhes pa'o/ /bdun pa skrag par gyis shig pa ni kha kha khA hi khA hi hUM zhes pa dpung
<p>145a.2</p>rnams phan tshun du skrag cing 'khrug go/ /khrag gi char phob cig pa ni/ tri tri/ dzA dzA/ tri tri/ hUM zhes bskul lo/ /drug pa rmongs par gyis shig pa ni/ ha ha ha ha bai ta la phaT hUM zhes pa'o/ /long par gyis shig pa ni ha ha ha ha an+ta ya phaT hUM zhes pa'o/ /rgyal po 'bebs par byed
<p>145a.3</p>pa la ni triM tri dza dza triM phaT hUM ngo / /de dag gi las kyi 'khrul 'khor ni/ rigs kyi sa bon gyi yi ge las mtshan ma ste/ stong pa nyid sngon du 'gro bas de la las dang rjes su mthun pa'i 'khor lor yang dag par bskyed pa byas pa dang / legs pa ste/ kha dog gi bye brag kyang
<p>145a.4</p>las dang mthun pa'i yi ge'i kha dog bskyed do/ ye shes sems dpa'i thugs ka'i hUM las 'od zer spros pas sangs rgyas 'phags pa 'jam dpal gshin rje gshed kyi thugs ka na/ A li kI li gnas pa'i yi ge las dam tshig gi yi ge lta bu bsdus te 'dir bstim mo/ /de la mchod pa
<p>145a.5</p>dang gzi brjid bskyed pa byas pa ni byin gyis brlab pa'o/ /'di lta bu'i 'khor lo ni gshin rje gshed de/ /'dod pa'i don dang / de'i bar du gcod pa sel ba'am/ 'joms pa ste go rims so/ /gzhan yang rnam pa gsum gyis na/ dgu ru dbye ba byas pa dang
<p>145a.6</p>bshad pa rdzogs par 'gyur ro/ /rgyu dang thabs dang 'bras bu'i rnam pa 'dod pa nyid de/ de'i phyir bshad pa lnga pa nyid do zhes bshad do/ /'di la las kyi bye brag gis bskyed pa'i 'khor lo bris pa dag la bstim pa dang / 'khrul 'khor bskyed pa dang / 'dod pa'i 'khor
<p>145a.7</p>dag bskul ba ni bstan pa'i rim pa ltar ro/ /byang chub sems dpa' thams cad kyis/ /dam tshig rab tu skyong ba yin/ /zhes pa ni khro bo rnam pa bcu gnyis po kun gyis las byed pa las mi'i don no/ /da ni ma grub pa ni 'dis spogs par bya ba ste/ snga ma'i dam tshig bskul
<p>145b</p>
<p>145b.1</p>pa ltar/ /zhes pa lhag pa'i lha'i sngags kyi mjug la phyag 'tshal ba dang ldan pa dag brjod la de'i mthar bskul ba brjod do/ /de nas gzhan dag sngar gyi dang mtshungs par bya ba'am med par yang rung bar bshad do/ /bdag nyid nges par 'chi/ zhes pa sngon du bsnyen pa ma byas
<p>145b.2</p>par 'dod na de'i tshe 'grub par mi 'gyur gyi zad par 'gyur ro/ /gzhan yon tan te/ las sna tshogs 'grub par bshad de go sla'o/ /gsang pa rab tu bstan pa yin/ /zhes pa ni gsang ba'i 'khor lo'i bskul ba bstan pa yin pa'i phyir ro/ /snying po phyag rgya ni bcu bdun po'i sgrub
<p>145b.3</p>thabs so/ /be con zhes pa phyag rgya dgu'i sgrub thabs so/ /snying po rang gis zhes pa ni be con gyi phyag rgya'i sngags kyi bsnyen pa bya'o/ /rtsa ba'i rtog pa be con gyi sgrub pa dang / de'i las bskul ba bsdus te bshad pa le'u bzhi pa'i rnam par bshad pa'o// //de ltar le'u
<p>145b.4</p>bzhi par bskul ba bstan pa la de'i sgrub pa dgos pas de bstan pa'i phyir/ de nas yi ge bcu bdun pa'i/ /zhes bya ba la sogs pa gsungs te/ rtsa ba'i sngags zhes pa ni rang gi lugs brjod pa yin la/ 'dir yang de bzhin te a a nut+pa te zhes pas don dam pa'i bden pa gsungs la
<p>145b.5</p>khro bo zhes pa ye shes te rang bzhin no/ /de'i las ni phrin las te/ rnam pa sna tshogs ni sprul pa ste kun rdzob kyi bden pa'o/ /yang na a ni rang gi sems kyi gzhon pa lta bu'i ngo bo khyab pa'i gnas la gsungs te rnam par shes pa gzhan dang rlung gzhan dag gi rgyu ba'i phyir rtsa ba'o/ /
<p>145b.6</p>de yang rnam par smin pa yang yin la gzung ba'i yul yang yin te man ngag gis shes par bya'o/ /sngags zhes pa la sngags ni sprul la sogs pa'o/ /de yang mgo can dang / mgo med pa dang / mjug can dang / mjug ma med pa ste ming ngo / /gtogs pa dang sod pa ni/ 
<p>145b.7</p>yid skyob pa dang / don ni dgos pa'o/ /skyob pa'i phyir zhes pa dang / stobs la sogs pa 'thob par byed pa'i nges tshig go/ /de yang byang chub kyi phyogs ni sngags so/ /stong pa nyid ni mi mnyam pa dang nyam pa'i sngags so/ /khyad par gyi lam ni bar chad med pa'i phyir
<p>146a</p>
<p>146a.1</p>sngags so/ /der rnam par grol ba mthar phyin pa ni mdzad pa chen pos sems can gyi don byed pa'i phyir sngags so zhes bshad do/ /yang / lte ba'i rtsa bar gnas pa yi/ /lhan cig skyes pa'i yi ge a/ /khong nas byung yang skye ba med/ /yi ge kun gyi rtsa ba'i
<p>146a.2</p>phyir/ /rtsa ba'i sngags su shes par bya'o/ /zhes pa gdams dag go/ /de yi phyag rgya gzhan dag kyang / /ro langs zhes ni bya ba yod/ /ces pa la de'i zhes pa sngags de'i'o/ /sgrub pa'i thabs gzhan no/ /de yang ro'i sgrub pa'o/ /snying ni dga' byed gsang ba'o/ /
<p>146a.3</p>zhes bya ba ni ro langs kyi phyag rgya 'dis thugs sad par byed pa'i phyir ro/ /dur khrod dag ni thams cad ni/ /gang la rtag tu rag lus pa/ /zhes pa ni/ dur khrod ni ro la bya ste bdag med pa'i ngo bo'o/ /de'i dngos grub ni de mthong ba dang / de'i shugs las byung ba'o/ /de'i rag
<p>146a.4</p>las pa ni de'i phyag rgya ste/ rgyu'i phyir a'i rnam pa'am sgyu ma'i rnam pa'o/ /yang ril por 'dzin pa dang / rjes su gzhig pa yang mi 'da' ba'i phyir phyag rgya yin la rag las pa'i phyir ro/ /yang na dur khrod ni dbugs rgyu ba'i phyir lus yin te/ de'i shin tu sbyangs pa ni/ /sgyu ma lta
<p>146a.5</p>bu'i ting nge 'dzin 'di la rag lus so/ /ro langs phyag rgya ldan pa de/ /zhes pa yan chad ni sgra ji lta ba bzhin te gsal lo/ /ha har gyur ba'i dkyil 'khor du/ /zhes pa ni ro'i sgrub pa gsungs pa ste/ de yang dang po lha gcig pa la sogs pa'i rnal 'byor dang / snying pos
<p>146a.6</p>sngon du bsnyen pa 'bum byas la/ de nas ci rtse la sogs pa'i gnas yid du dga' bar zla ba mar ngo'i tshes brgyad dam bcu bzhi la dur khrod kyi rdzas gyis dkyil 'khor gru bzhi par byas pa'i dbus su pad+ma 'dab ma brgyad par bris la/ de'i lte bar ro bri zhing de ru nyi ma'i gzugs bris
<p>146a.7</p>nas/ der rang gi rnal 'byor byas la mchod pa dang bstod pa bya'o/ /de nas dkyil 'khor du yang 'jam dpal bskyed la bdun rtsi lnga dang / spos dang / mar me dang / dur khrod kyi me tog gis mchod do/ /'byung po la gtor ma yang byin la/ de nas bum pa gcig tu khrag
<p>146b</p>
<p>146b.1</p>dang / sha dang / tshil bu dang / bdud rtsi dang / sman blugs la/ dur khrod kyi ras kyis mgul pa bcing ngo / /gzhan yang mchod pa'i rdzas tshil chen po dang / sha la sogs pa'i lha bshos dang / srog chags chu chun dar btags pa'i bdug pa dang / dur khrod kyi sdong bu bdun
<p>146b.2</p>ra'i gci bas bkrus la tshil chen po'i mar me btang bas mig sman du bya'o/ /de nas bsrung ba'i cho ga gsungs pas bsrungs la/ de nas rang shi ba ma rgas pa dang / nad med par ro de la dri chu dang bdud rtsi chen pos byug go/ /dkyil 'khor kyi dbus su ro bzhag la ro'i snying gar
<p>146b.3</p>bdag kha lho ru bltas te 'dug nas/ khyi'i 'o ma dang ba'i 'o ma'am/ sran ma dang / 'bras kyi chan dang / bdud rtsi dag dur gyi phru bar blugs te btsos pa'i tshe/ thod pas kha bcad cing tshos pa dang / thod par stsal lo/ /khar shing brtsigs la me sbar te drang por sbyin sreg bya
<p>146b.4</p>ste/ sngags brgya re zhing dbul te/ de lta bu'i brgya rtsa brgyad bya'o/ /'phags pa 'jam dpal yum dang bcas pa dang / 'khor gshin rje mtha' yas pa dang / dur khrod kyi ce spyang dang / phyogs skyong ba bcu po dag sod sod kyi sgra sgrogs pa dang / /srin po 'brug gi sgra bzhin
<p>146b.5</p>sgrogs pa dag gis bskor bar bsam zhing / lho phyogs nas grogs gcig gis bdug spos dang / dril bu rgyun du bsgrag go/ /de nas ro de langs nas bgyi ba ci 'dod ces gang 'dod pa ster ro/ /de'i tshe langs nas ha ha zhes dgod cing las gang 'dod pa gcig ster te/ sha za'i
<p>146b.6</p>mchod sbyin du bshad pa'o/ /cho ga bzhin du sbyar bar bya/ /zhes pa sbyin sreg gi cho ga'o/ /khro bo 'bar byed bshad par bya/ /zhes bya ba ni khro bo rnam pa bcu gnyis kyi las su bshad pa yang 'dis 'grub par 'gyur ba'o/ /yi dgas phal chen bshad pa bzhin/ /'di yang zhes
<p>146b.7</p>pa ni ro langs bsgrub pa'i dkyil 'khor 'di yang ngo / /khru brgyad lhag chad med par ni/ /zhes pa ni dngos grub sna tshogs la khru brgyad pa 'dis shis so zhes pa gzhan dag ni go sla ste ma bshad do/ /mchod par bya zhes pa lha la ste me lha la'o/ /gtor ma gsum pa zhes
<p>147a</p>
<p>147a.1</p>bya ba ni dang po'i rang gi rnal 'byor dang de'i gtor ma'o/ /gnyis pa sbyin sreg gi dang / gsum pa yi dgas la gtang ba ste/ de la yang sha chen po dang / tshil dang / khrag dang / bdud rtsi lngas bya'o/ /bdug pa yang de bzhin no/ /ro langs phyag rgya bcings
<p>147a.2</p>nas ni/ /gtor ma me tog la sogs dbul/ /zhes pa ni khro bo'i phyag rgyas te/ rang gi dam tshig gi phyag rgya 'dis dam tshig mtshon pa'o/ /des bya ba kun la yang sbyor la ro langs pa la dam tshig gi phyir bstan par bya ba yin pas na ro langs so/ /snying gar ro langs
<p>147a.3</p>phyag rgya gzhag /ces pa 'jam dpal bzhugs par bsam pa'am/ mtshan ma gzhag pa'o/ /ar+g+ha de la dbul bar bya/ /zhes pa ni 'jam dpal ngo bo ro'i rnam pa'o/ /gser du 'gyur bar gdon mi za/ /zhes pa ni gser du 'dod na gser ram yung bas ro la
<p>147a.4</p>byugs la snga ma bzhin nam/ sbyor ba gzhan du sbyar na'o/ /ro langs phyag rgya mi shes na/ sems ni ji ltar drug gyur kyang / /zhes bya ba ni ro langs kyi phyag rgya ni 'di ro langs nas dngos grub ster ba la dgos pa'i rang gi rnal 'byor dang / me lha'i rnal 'byor dang / de'i mchod
<p>147a.5</p>rdzas dang sngags rnams ni de'i phyag rgya ste/ de ma shes par don 'grub pa med de/ sa bon med par mi 'byung ba myu gu yin pa bzhin du sbyor ba 'di mi shes pa'i sngags pa sgra la ni zhen pa dang / lha'i de kho na nyid mi shes pa rten cing 'byung ba rnam pa gnyis so/ /gzugs la
<p>147a.6</p>sogs pa'i mtshan nyid la yang dag pa'i kun rdzob tsam du yang 'di lha ma yin pa la/ don dam par lhar 'dod cing zhen pa dang / sgyu ma'i ngo bo 'di 'jam pa'i dbyangs su brtags pa'i rnal 'byor can gyis rtogs kyang sbyor ba bla ma'i ngag las blangs pa med cing mi shes
<p>147a.7</p>na/ sems pas byed kyang 'dod pa'i don 'byung ba med de/ mi shes shing nye bar ma byas pa'i phyir sa bon med pa'i myu gu bzhin no/ /des nam mkha' la 'gro ba dang / chu la yang sa bzhin byed do/ /gzhan go sla'o/ /da ni gzir ba la sogs pa ro langs kyi las gzhan
<p>147b</p>
<p>147b.1</p>dag gsungs pa de bshad pa'i phyir/ de nas gzhan yang ro langs kyis/ /gzir bar bya ba gsang ba bshad/ /ces bya ba rgya cher smos te/ thod pa'i nang du tshil chen po'i mar khu la a shwa ra ba zhes pa ni/ 'dir ka ra bI ra'i shun lpags dang / ras kyi sdong bu byas la mar me
<p>147b.2</p>dus ni zla ba'am/ nyi ma gzas zin pa'i tshe spar la de mthar bar sngags bzlas shing / thod pa kha sbub pas dud par byas la des snag tshar byas te/ ras bshus pa la 'khor lo bris la mar gyi tshes brgyad la ro snga ma bzhin du byas pa'i khar sbyin sreg du bya/ mthar de
<p>147b.3</p>yang bsregs na grub ste/ man ngag las shes par bya'o/ /de yang na shing arka'i bal kho na bsregs pa'i dud pa snag tshar byas pa/ ro langs pa na mig la bskul na'o/ /slar thar par bya na snga ma bzhin la thar ba'i sngags kyis so/ /de nas gzhan yang rmongs pa
<p>147b.4</p>ni/ /zhes byung ba rnams ni/ snga ma bzhin la/ rdzas 'di rnams ri lur byas la mar gyi tshes brgyad la sngags bzlas te/ snga ma bzhin ro'i khar gzhag par bya ste/ de nas des 'khor lo yang dag par bris pa'i nang du ri lu bzhag nas sbas na rmongs par byed do/ /ri lu bdun
<p>147b.5</p>mthar bsregs la gcig gis bya'o/ /de nas gzhan yang dbab pa yi/ /zhes pa dag gsungs pa ni dbab pa'i sbyor bas gzhan las khyad bar du gyur pas na mchog go/ /stag gi pags pa dang zhes pa ni na chung gi 'og gi gos so/ /sbrul gyi shun pa ni gu gul nag po ste rdzas de
<p>147b.6</p>rnams dang / thang chu dang / bdud rtsi lnga dang / tshil chen po rnams kyi ri lu thod par bsreg cing bdugs na 'bebs te thabs gzhan yang bya'o/ /des smra ba rnam pa sna tshogs kyi rtsed mo ston to/ /gshegs pa'am gtang ba ni gur gum can bsregs te gtang ngo / /dbang du byed pa
<p>147b.7</p>dag gi mchog /rig pa 'dzin pa'i yid las byung / /zhes pa ni/ rnam par snang mdzad kyi thugs las byung ba'o/ /khro bo gtum po la sogs pa'i 'khor lo ltar byas la sngags bzlas na nges par dbang du 'gyur ro/ /de nas khon pa las kyi ni/ /sbyor ba 'ba' zhig bshad bar
<p>148a</p>
<p>148a.1</p>bya/ /zhes bya ba gsungs te/ /zhi ba dang ni rgyas pa nyid/ zla ba yar gyi ngo la bya/ /dbang dang mngon spyod las dag dang / /kho na dang bskrad dang gnas par dad/ /dgug pa la sogs mar ngo la'o/ /byang du kha bltas zhi ba la/ /de bzhin rgyas la shar du blta/ /drag po'i
<p>148a.2</p>las la lho phyogs su/ /dbang gi las la nub tu blta/ /gsod pa nyid la me yi phyogs/ /sdang bar bya la bden bral phyogs/ /gnas las bskrad la rlung gi phyogs/ /gnon pa la ni dbang ldan phyogs/ /zhi la kha dog dkar po ste/ /rgyas pa dag la ser por bya/ /dbang dang
<p>148a.3</p>dgug pa dag la dmar/ /gsad la kha dog nag por bya/ /byams pa'i sems kyis zhi ba la/ /dge ba'i sems kyis rgyas pa la/ /chags pa'i sems kyis dbang dag la/ /khro bo'i sems kyis gsod pa la/ /zhi ba phal cher srod la bya/ /rgyas pa phal cher snga dro bya/ /
<p>148a.4</p>dbang dang mngon spyod dag gi las/ /nyi ma gung dang mtshan phyed la/ /rdzogs pa'i rim la gnas pa yis/ /nang gi dus la brten par bya/ /'gro ba'i snying la rab gnas dus/ /rim ni go rims ji bzhin du/ /thun phyed kyi ni dus su gnas/ /me dang rlung dang dbang chen dang / /chu ste so
<p>148a.5</p>so'i dkyil 'khor te/ /dmar dang gnag dang de bzhin ser/ /dkar po nyid de mdor bsdus pa'o/ /zhes dpal gsang ba 'dus pa'i bshad pa'i las bcom ldan 'das kyis gsungs pa 'dir yang sbyar ro/ /de'i rim pa ni rdzas de rnams la ri lu byas la/ zla ba gzas zin pa'i
<p>148a.6</p>tshe'i lu la sngags btab la/ khon par bya ba dag gi snying gar 'khor lo sbas la/ /tshes brgyad kyi nub mo ri lu khar bzhag la sbas na nges pa yin par ni mthu'i yon tan no/ /glang po che glad pa'o/ /rnal 'byor rnam pa gnyis la gnas pa dag la sdang ba gsad par bya ba bstan pa'i phyir
<p>148a.7</p>de'i sbyor ba gsungs pa de bshad pa'i phyir/ gsod pa'i mchog ni bshad par bya/ /zhes bya ba la sogs pa gsungs te/ /mi gang dag gnod pa mang pos dkon mchog la gnod par byed pa dang / smod par byed pa'i log par lta ba dang / slob dpon la smod pa dang / mtshams
<p>148b</p>
<p>148b.1</p>med pa byed pa la gsad pa'i sbyor ba 'di bya'o/ /rang la zhe sdang gi phyir kun la bya ba ni rang nyid la gnod pa skyed pa'o/ /byang chub sems dang ldan pa la/ /zhes pas/ byang chub tu sems bskyed pa dang ldan pa dang / rigs lngar grags pa'i dam tshig dang ldan pa dang / sems can
<p>148b.2</p>kun la byams pa dang ldan pa dang / snying rje dang / bzod pa dang / snying brtse ba dang 'brel bas 'grub kyi/ de las bzlog pas mi 'grub ste/ /khro dang gtum pa'i spyod pa dang / /zhe sdang gis gsad par 'dod pas ni de bzhin gshegs pa ste/ 'jam dpal gyi dngos grub dag dngos su mi
<p>148b.3</p>'grub kyi/ rmi lam du yang mi 'grub po zhes shes par bya'o/ /de'i rim pa la dgra bo'i rkang pa g.yon pa dang / /g.yas pa'i rjes zla ba stod dang smad kyi bye brag gis blangs pa'i sa dang / dur khrod kyi sol ba dang / rus pa dang / bdud rtsi lnga dang / khrag dang / lan
<p>148b.4</p>tshwa dang / bong bu dang / rnga mo'i spangs dang / skye tshe dang / shing nim pa'i lo ma dang / skra dang / mar khu chen po dang / khra dang / 'ug pa'i bshang ba dang / spu dang / gci ba dang / mi'i rus phye dang / ba spu ba dang / phub ma dag las gzugs brnyan byas la/ de'i lus la man
<p>148b.5</p>ngag bzhin byas nas rlung gi dus sam/ nyin gung la rus pa dang tsher mas btsugs la gnas su bcug la ro langs khro bo'i sngags kyi mthar swA hA spangs te hUM dang phaT gnyis kyi dbus su ste/ de yang hUM phaT kyi bar du de ba ta mA ra ya zhes stong rtsa brgyad du bzlas shing / mthar
<p>148b.6</p>bsreg sam mnan par bya'o/ /de ltar byas na 'chi ba 'di la the tshom mi bya'o/ /bskrad pa'i las ni go sla'o/ /rtsod pa'i las la ba ra hi ni gu sha rnam gcig go zhes 'dir 'dod do/ /du tsi ra ni gi wang ngo / /sman de dag dang / gzhan gang yin pa'i rdzas so/ /rdzas de rnams lo
<p>148b.7</p>ma rlung gis btab bar zhes pa 'ug pa dang / bya rog gi sgro rang byi ba ste ma shi ba'i sgro dang so sor sbyar ro/ /byang chub rab zhugs zhes pa sems can la gnod pa dang phan pa'i phyir ro/ /gzhan dag mos par bya ba'i phyir sprul pa sna tshogs bstan pa ni mig 'phrul lo/ /de'i sbyor ba bstan
<p>149a</p>
<p>149a.1</p>pa'i phyir/ /de nas gzhan yang mig 'phrul gyi/ /cho ga tshul bzhin bstan par bya/ /zhes pa dag ni gsal ba nyid las ma bshad do/ /da ni zhi ba'i las bshad de de'i phyir gsungs pa/ de nas zhes pa la mig 'phrul pa de nas so/ /sems can
<p>149a.2</p>rnams kyi nad dang / 'chi ba nye bar zhi bar byed pa'i phyir te/ de bzhin gshegs pa rnams nad med pa'i 'byor ba can du thugs dgyes pas zhi ba las kyi sbyor ba 'di gsungs te bka' stsal pa'o/ /me tog dkar po zhes pa ni dri zhim po'i kha dog dkar po'o/ /de bzhin du sbos
<p>149a.3</p>dang / gzhan yang dkar bar rnam par bsam mo/ /rgya mtshor 'gro ba chu'i nang du zhes pa chu chen po'o/ /der 'gro ba ni chu chung ba'o/ /der ro longs kyi sngags bzlas shing dor bar bya ste/ nad rnams lus las bton nas chur dor bar bsam mo/ /de nas rgyas pa'i las rnams kyang / /zhes pa ni/ 
<p>149a.4</p>de la nad med pas lus rgyas pa dang / rnal 'byor pa mang pos longs spyod rgyas pa dang / tshe ring pos srog rgyas pa dang / mchod pa chen pos bsod nams dang / lam gyis ye shes mchog tu dang / thos pas shes rab rgyas te/ de las skyes pa'am/ bud med nad kyis lus ma rgyas
<p>149a.5</p>na/ tsha tsha gdab pa'i cho ga'am yang na ro langs kyi sngags kyi sku ser por bzhengs la mchod pa byas na nad dang bral te lus rgyas so/ /mchod pa chen po yang byas nas/ de nas bla ma dang dge 'dun dang bram ze dag la chen pos bsngos na ma 'ongs pa'am/ 'di la longs spyod rgyas so/ /yang mchod
<p>149a.6</p>pa byas nas ro langs kyi sngags bskul bas bzlas shing sngags phreng bar bzlas na tshe rgyas so/ /yang mchod pa mtha' yas pa ma lus shing lus pa med pa'i rdzas phyogs bcu'i 'jig rten gyi khams ma lus shing lus pa med pa khengs pa rnams kyis/ phyogs bcu'i 'jig rten gyi
<p>149a.7</p>khams kyi de bzhin gshegs pa ma lus shing lus pa med pa'i 'phags pa 'jam dpal dang / sangs rgyas dang / byang chub sems dpa' dang / khro bo rnams la phul zhing sngags bskul na bsod nams mtha' yas pa rgyas par 'gyur ro/ /yang lam bzhi ste/ sbyor ba'i las nges par 'byed pa'i cha bzhi
<p>149b</p>
<p>149b.1</p>drod dang / rtse mo dang / bzod pa dang / chos kyi mchog dbang po dang / stobs dang bcas pas mthong ba rnam par dag pa'i ye shes rgyas so/ /de yang rnam pa bzhi ste/ dang po bar chad med pa sdug bsngal la chos shes pa'i bzod pa ni/ 'dod pa'i khams kyi sdug bsngal kyi spros pa bcad nas
<p>149b.2</p>don myong ba'o/ /myong ba de nyid kyis khams gong ma'i spros pa bcad pa'i tshul gyis rjes su shes pa'i bzod pa'o/ /bzod pa'i spros pa med pa la/ /zhes pa ni rjes su shes pa gnyis te/ de ni rnam par grol bar bsdus pa bstan te/ de yang bden pa bzhi yin pas bzod pa bzhi yin
<p>149b.3</p>la/ bzod pa bzhi'i grol ba yang bzhi yin pa'am/ yang na khams kyi bye brag gis bzod pa brgyad dang / shes pa brgyad du rnam par gzhag ste/ des bsgom pa'i lam 'phel bar byed do/ /de yang nges par na/ mthong ba'i lam de ni theg pa chen po pa bden pa so so la re mos
<p>149b.4</p>dmigs pa med pa'i phyir/ /bden pa bzhi'i stong pa nyid skad cig ma gcig gis dus la thog ma nyid du mthong ba ni/ bar chad med pa'i lam sngar ma mthong ba'i don mthong bas na mthong ba'i ye shes te 'phags pa'i sar phyin par byed pa'i phyir lam mo/ /bden pa'i don dang / bstan
<p>149b.5</p>pa la shes rab 'phel bar bya ba'i phyir skad cig ma bcu drug dang / brgyad dang dgu la sogs par bshad do/ /de bzhin gshegs pas gsungs pa'i gsung rab sde snod gsum po de la yang mngon pa'i snod de nyan thos dang / rang rgyal ba'i nyan thos kyi theg pa/ theg pa chung ngu'i
<p>149b.6</p>sde snod thos la/ byang chub sems dpas chos mngon pa theg pa chen po'i mdo thos pas shes rab rgyas te/ de yang thos pa'i shes rab la brten nas/ bsam pa'i shes rab ces 'byung ngo / /rgyas par bshad zin to/ /'jig rten thams cad dgar 'gyur ba/ /dgar bar 'gyur ba
<p>149b.7</p>bshad par bya/ /zhes pa gsungs pa ni sdud pa po'i tshig go/ /gi wang ni glang po che'i go ro tsa na'o/ /yang na gi wang ni skye ba bdun pa'i snying kha na go ro tsa na yod pa ste/ rang gi khrag cas pa srin lag g.yon pa'i khrag dang bsres nas ro langs [(]gyi [,]kyi [)]khar [(]gcug [,]bcug [)]la/ ro langs kyi sngags
<p>150a</p>
<p>150a.1</p>kyis bskul la de nas zla ba shi ba'i tshe bsgrub na nges pa'o/ /yang na dga' ba ni ye shes te/ de rang la skyes pa ni yod pa'o/ /de yong pa'i thabs ni phyag rgya la yod pa'i gsang ba'i pad+ma'i bde ba gi wang dang / rang gi thabs kyi gsang ba sbyar la bdag gi dpral
<p>150a.2</p>ba ste spyi bor gnyis ka'i khams kyi rang bzhin gyi thig les rtse gnyis su bsres na dga' ba skye ste sbas pa'i don to/ /'gro ba dbang du byed pa ni bzhu bas sa/ /dgug pa'i cho ga ni bdag gis rnam par ma bshad de/ chags pa dang ldan pa'i don yin pa dang / gsal ba'i phyir ro/ /ro
<p>150a.3</p>langs rtog pa 'di dag ni/ /zhes pa ro'i las kyi cho ga rim pa lngar gsungs pa mang po'o/ /rtsa ba'i rgyud kyi ro bsgrub par rtog pa bsdus te bshad pa le'u lnga pa'i rnam par bshad pa'o// //de ltar le'u lnga pa la sogs par las te/ thun mong gi dngos grub dang / mchog gi dngos grub
<p>150a.4</p>bsgrub par 'dod pa'i rnal 'byor pa 'dod pa'i longs spyod rdzas dang bud med mdzes pa 'dod pa'i chags pa can dang / mchog 'dod pas kyang de'i don du klu'i bu mo la sogs pa la dang por bsten par bya dgos pa dang / thugs nye bar bya dgos pas
<p>150a.5</p>de'i thabs bskyed pa'i rim pa dang / sngags la sogs pa sngon du bya ba yin pa'i phyir de gsungs pa bdag gis bshad par bya ste/ da ni ro langs rtog pa mchog /rig pa 'dzin pa rnams la ni/ /zhes bya ba smos te/ ro langs rtog pa'i mchog ces pa ni/ ro langs kyi las kyi
<p>150a.6</p>sbyor ba la bya'o/ /de'i rig pa 'dzin pa ni/ mi snang ba la sogs pa'i rig pa 'dzin par 'dod pa dag gis/ rang rang gi lha'i rnal 'byor dang / sngags bzlas pas sngon du bsnyen ba byas na 'grub pas de bshad pa'i phyir le'u drug pa 'di gsungs so// //khro bo pad+ma'i zhal nas
<p>150a.7</p>byung / /zhes pa sdud pa po'i tshig go/ /pad+ma ni 'od dpag tu med pa de'i dang pa can khro bo rnam par rgyal bas 'di bshad pa ste/ 'jam dpal nyid yin pas na khro bo nyid kyis gsungs pa'o zhes bsdus so/ /'jam pa'i dbyangs zhas pa la yid kyis bsten par bya ba yin pas na 'jam
<p>150b</p>
<p>150b.1</p>pa'o/ /rna bas mnyan par bya ba yin pas na dbyangs te sgra snyan pa mnyan par bya ba bzhin no/ /bka' des gsungs pa ni bskul ba'o/ /rang gi rnal 'byor dang ldan pas dang por drug 'bum du bzlas so/ /de nas sku bris la rab tu spyan dbye ba'i cho ga byas la sum bum du'o/ /de nas ri rtser yang
<p>150b.2</p>'bum bzlas/ de nas las bsgrub par bya'o/ /bdud rnams thams cad tshar gcod pa/ /zhes pa ni mu stegs la sogs phyir rgol ba'i bdud de'i dpung gi tshogs so/ /khrus kyi cho ga nyin re bya/ /zhes pa rnal 'byor la 'jug pa'i tshe'o/ /thog mar zhes pa sngon du bya ba cho ga
<p>150b.3</p>yin pas so/ /mchod yon gyi chus kha dang gdong pa bkrus te/ lus sam gdong pa oM hUM ti ba ta te dza se swA hA zhes pa'i sngags 'di bdun bzlas shing bkru'o/ /des lus dag par byed do/ /ngag sngags 'di'i ste sra ba paM zhes pas kha de bzhin du dag par bya'o/ /de nas nor bu dag par bya ba
<p>150b.4</p>dang / de nas blang ba dag bya ste man ngag las so/ /bsrung ba rang gi lus la bya/ /zhes be con gyi phyag rgya bcas la de bzhin du bsrung ba'i sngags kyis so zhes ston to/ /paM gi sa bon las byung ba'i/ /zhes pa ni bskyed pa'i rim pa'i gzhi rab tu gsungs pa yin te/ paM las pad+ma ni ri rab
<p>150b.5</p>kyi steng ngam/ khang ba'i nang du'o/ /sa bon hUM las gyur pa'i sku/ /zhes pa zla ba dang nyi ma'i steng du hUM ngo / /brtags zhes pa blos mngon par byang chub pa lnga las bskyed pa'o/ oM AH hUM zhes pas ni rnam par snang mdzad dang / 'od dpag med dang / mi bskyod pa'i sa bon du mkhas pas
<p>150b.6</p>shes par bya'o/ /de yang / dpal ldan sangs rgyas sku 'chang ba/ rdo rje mi phyed gsum bsgoms pas/ /deng bdag byin gyis brlabs nas su/ /rdo rje'i sku ni mdzad du gsol/ /phyogs bcur bzhugs pa'i sangs rgyas rnams/ /rdo rje phyed gsum bsgoms pas/ /deng bdag
<p>150b.7</p>byin gyis brlabs nas su/ /rdo rje'i sku ni mdzad du gsol/ /sangs rgyas kun gyi sku gang yin/ /phung po lnga yis rab bkang ba/ /sangs rgyas sku yi ngo bo yis/ /bdag kyang de dang 'dra bar shog /ces bya ba la sogs pas gsol ba btab la tshig thams nga rgyal bya ba ni
<p>151a</p>
<p>151a.1</p>rnal 'byor chen po'o/ /de nas khro bo'i tshogs ma yis/ zhes pa la sogs pa ni ye shes kyi 'khor los dbang bskur bya'o/ /go cha yang zhes bya ba dag gis gnas bzhir khro bo rnam pa bzhi'i go cha dgod par bya ba'o/ /rang gi dam tshig ldan pa'i rgya/ /zhes pa ro
<p>151a.2</p>langs kyi phyag rgya bcings la/ bdag gi snying gar bsrung ba'i phyir bzhag la/ de bzhin gshegs pa dag spyan ras gzigs dran par byed pa las mi 'da' ba'i phyir dam tshig gi phyag rgya'o/ /de bzhin be con phyag rgya yang / /zhes pa de bcas la mchod pa ste sngon du 'gro ba'o/ /de la
<p>151a.3</p>mchod pa ni dbang bskur ba'i tshe dang / sku'am ras ris la mchod pa dang / rang rnal 'byor la zhugs nas mchod pa'i tshe ste dus so/ /lha'i me tog dri zhim dang / /zhes bya ba la sogs pa mchod rdzas te lha'i me tog ni lha rdzas kyi me tog go/ /de yang pad+mo dang / ku mut+da dang / puN+Da rI ka dang / na
<p>151a.4</p>li na dang / sau gan+d+hi dang / ke sa ra dang / ta ma la'i lo ma la sogs pa'o/ /gzhan yang chu las skyes pa dang / yid las skyes pa'o/ /nang du bdud rtsi dang khrag ste dam tshig chen po rnams so/ /gser ram zhes pa ni sku bzhengs pa'i rgyu'o/ /rgyal srid 'dod pas gser las
<p>151a.5</p>bya/ /zhes pa ni dngos grub gang la rgyu gang yin pa bshad pa'o/ /sor brgyad ces pa ni tshad do/ /g.yas su skyed pa khro bo che/ /zhes pa khro bo bdud rtsi 'khyil pa ste/ gshin rje mthar byed do/ /de'i g.yon du yum ro langs ma ste/ mi rtog pa'i ro langs sku dmar po spyan gsum/ 
<p>151a.6</p>phyag gnyis mdung rtse gsum dug gsum 'joms pa dang / thod pa g.yon du thogs pa dang / spyan gsum rnam par thar pa gsum yul du byed cing lta ba ste/ sku lus me 'bar bas gdug pa rnams bsreg pa bri'o/ /yang na phyag rgya'i dkyil 'khor du/ /rtag tu ri mo 'di bkram
<p>151a.7</p>ste/ /zhes pa ni/ lha dgu'i rnal 'byor ram/ lha gcig gam lha bcu gsum pa la sogs pa'i rnal 'byor gyis bskyed pa'i rim pa la slob pa'i tshe/ /maN+Dal byas la bzhengs par bkram la/ mchod pa dang / bzlas pas bstod do zhes shes par bya'o/ /ri mo gzhan
<p>151b</p>
<p>151b.1</p>yang bshad par bya/ /zhes bya ba ni/ 'phags pa ya mAn+ta ka dpal gshin rje gshed gcig pu'i thang ga bri ba'o/ /spyon med ces pa kha dog bzang po ste ma 'dres pa'o/ /rlung za zhing ni bzlas par bya/ /zhes pa rlung la brten pa'i bzlas pa bya ste/ phreng ba'i bzlas pa'o/ /za ba ni
<p>151b.2</p>srog gi ngo bo yin pa ste/ de'i rten yin pa'i phyir zas dang 'dra'o zhes shes par bya'o/ /yang na bsnyung bar gnas pa'o/ /bzlas pa'i brtul zhugs dang / lha'i brtul zhugs dang / dur khrod la sogs pa'i brtul zhugs dang / phreng ba dang / rig pa'i brtul zhugs dang / 
<p>151b.3</p>ngag gi bzlas pa dang / dbang po bsdam pa dang / mtshan ma'i dang / spyod lam gyi rgyud pa la bdud rtsi 'khyil pa'i sngags bzlas pa dang / seng ge'i brtul zhugs so/ /de dag la gnas shing bsgrubs na 'grub ste des nges pa yin no/ /rtsa ba'i rgyud kyi brtul zhugs kyi brtag pa'i
<p>151b.4</p>brtag par rtog pa bsdus te/ bshad pa le'u drug pa'i rnam par bshad pa'o// //de ltar le'u drug par bshad pa'i sku rnams la mchod na bsod nams 'phel bar bstan pa'i phyir le'u bdun pa gsungs te ji skad gsungs pa'i sku rnams la/ me tog ji skad gsungs de
<p>151b.5</p>bzhin gshegs pa gsungs pa la/ rab tu gnas pa'i cho gas lha rnams spyan dbye ba bya zhing dbang bskur na/ bsod nams rgyas shing 'dod pa 'grub pas na bya ba ste/ rgyal srid 'dod pa'i rnal 'byor pas 'jam dpal gyi gzugs gser las bzhengs pa la tsan+dan dang / gur
<p>151b.6</p>kum a ka ru sbyar bas bsangs pa dang / byugs nas mchod de ut+pa la la sogs pa rnams kyis mchod pa 'bul lo/ /des rgyal srid thob par 'gyur ro/ /yang longs spyod 'dod pa'i rnal 'byor pas dngul las byas pa'i sku gzugs bzhengs pa la dbang bskur zhing mchod pa
<p>151b.7</p>bya ste/ snga ma bzhin du byas na thob par 'gyur ro/ /nad sel ba ni bsal lo/ /'dod dgur sbyin pa ni zhes pa zangs las byas te/ zhi ba dang dbang dang rgyas pa dang / dgug pa dang / khon dang bskrad pa dang / bsad pa dang / gzhan bskul ba rnam pa bcu gnyis dang / gzhan
<p>152a</p>
<p>152a.1</p>yang yid la gang 'dod pa dag bskul zhing bsgrubs na 'byor par byed pa'o/ /de bzhin du sku las grub pa bzhin du khro bo rnam bcu dag gam/ phyag rgya rnams las bsgrub pa bshad de/ khro bo'am yang na phyag rgya'ang rung / /zhes pa smos te/ tri shU la rtse gsum pa'i sgrub
<p>152a.2</p>pa dang por bshad do/ /de nas khro bo gtso bo yi/ /zhes pa la gshin rje gshed kyi sgrub pa bshad de/ dang por stong pa nyid dang / 'byung ba bzhi dang / ri rab kyi mthar sgrub pa'i thabs las byung ba bzhin no/ /oM las 'khor lo'i steng du yi ge tri dkar po las tri shUl rtse gsum
<p>152a.3</p>pa'o/ /de las gshin rje gshed sku mdog sngo bas mdangs phyung ba dkar po'o/ /rang dang 'dra ba'i rig ma sngon mo dang lhan cig byung ba bdag gis bsams te/ zhal gcig pa la gdangs pa/ gsus pa che ba phyag drug pa g.yas na tri shU la dang / 'khor lo dang rdo rje'o
<p>152a.4</p>g.yon pa sdigs mdzub zhags pa dang dag sta dang dril bu'o/ /yum dril bu dang thod pa'o/ /zhabs bzhi pa ma he dang nyi ma'i steng na bzhugs pa/ sgra sgrogs pa yi dgas kyi khang pa rnam par snang mdzad dbu la gzhugs pa dang / dbang bskur ba dang / spyan drang ba dang mchod pa
<p>152a.5</p>dag byas la gshegs par bya'o/ /gzhan dag la sbyor ba ni gsal lo/ /oM a mA na ta kri ta ru ru s+phu ru dz+wa la tiSh+Tha sid+d+ha lo tsa na sarba ar+tha sa d+ha ni swA hA zhes pa ni bzlas pa'o/ /de la che ge mo shAn+tiM ku ru zhes pa btags na zhi bar 'gyur ro/ /a si la zhes pa ral gri ste/ de'i sgrub pa ni/ da ni ral
<p>152a.6</p>gri bzang po yang / /'di ni bsgrub par rab tu bshad/ /ces pa ni khro bo gzhan gyis mi thub pa'i sgrub pa ste sku mdog dkar po ste/ de'i rim pa ni swa las rin po che zur brgyad pa'i sting du si las ral grir gyur pa ni sa bon no/ /zhal gcig dang / phyag drug dang / rang gi rig
<p>152a.7</p>ma dang ldan pa/ g.yas na ral gri rdo rje dbyug pa'o/ /g.yon du zhags pa dang / dril bu dang dgra sta'o/ /gshin rje'i pags pa gyon pa ma he dang nyi ma'i steng du zhabs gnyis bgrad pa'o/ /rin chen 'byung ldan dbu la brgyan pa sngar gyi bzhin no/ /oM pradz+nyAn+ta kr-i ta ga te bi ka te/ ni
<p>152b</p>
<p>152b.1</p>ka ni ka te ka tang ka te swA hA zhes pa bzlas pa ste ral gri la sgrub pa'am/ yang na 'khor lor bris la mthar bau ShaDa sbyar na rgyas pa la shis so/ /phongs pa rnams gso ba dang / khyad par du dang / sgrub pa po dang nye ba dang / shin tu yang gso ba dag ste/ rgyas pa las so/ /
<p>152b.2</p>dkyus ni gsal ba nyid do/ /da ni be con bsgrub pa bshad/ /ces pa ni sngar gyi bzhin te/ gzhan khro bo rta mgrin gyi sgrub thabs te/ de'i rim pa ni a las pad+ma dang / der da las be con te sa bon no/ /de yang pad+ma ta kr-i ta ces pa ni pad+ma la chus ma gos pa bzhin du nyon mongs pas
<p>152b.3</p>ma gos shing / de spong bar mdzad pa ni pad+mAn+ta kr-id ste/ zhal gcig gam gsum yang rung / sku dmar ba dang / phyag drug dang / spyan gsum dang / rgyan dang cha lugs so/ /phyag g.yas na be con dang ral gri dang / pad+ma'o/ /g.yon na dgra sta dang / dril bu
<p>152b.4</p>dang / zhags pa'o/ /'od dpag tu med pa dbu la bzhugs pa/ zhabs bzhi yi dgas dang / nyi ma la bzhugs pa yum ro langs dmar mo'o/ /phyag na dril bu dang zhags pa kun kyang bya'o/ /oM pad+mAn+ta krid ta re tut+tA re swA hA zhes pa ni bzlas pa'o/ /dbang du bya ba phongs
<p>152b.5</p>pa ni nyam thag pa ste/ de las skyob pa'i sngags 'di la ba sha ma na ya zhes pa'am dbang du gyis zhes pa ni sngags so/ /de nas dgra sta bzang po sgrub/ /ces pa ni dgra sta yongs su gyur pa'i sgrub pa ste ba ra shu'o/ /de yang ha las rdo rje rgya gram gyi steng du pa las so/ /khro bo
<p>152b.6</p>bdud rtsi la 'khyil pa sku gnag pa phyag gnyis dang zhal gcig go/ /dbu la don yod grub pa bzhugs pa gnod sbyin mnan pa rang gi yum nag mo dang gnas pa/ phyag na dgra sta dang sna tshogs rdo rje'o/ /oM big+h+nAn+ta kr-id/ hUM hUM hUM ha na ha na sa ta ka ma kha kha khA hi khA hi hUM phaT/ 
<p>152b.7</p>zhes pa ni bzlas pa'o/ /de la mA ra ya zhes pa btags na gsod pa la shis so/ /de yang bgegs rnams mthar byed pas 'jig par mdzad pa bgegs mdzad byed ste/ big+hAn+ta kr-id do/ /gzhan du na yi dgas phal ba'i dkyil 'khor gyi sgrub thabs ltar tri shU la la sogs pa bzhi po
<p>153a</p>
<p>153a.1</p>sor tshad bcu pa la sogs pa bsams la de'i nang du lha rnams bya ste/ bsten pa dang las bsgrub pa'am stong par ngal bso bar shes par bya ste/ man ngag go/ /yang na dpal gshin rje gshed 'phags pa 'jam dpal gyi mtshan ma 'di rnams rang gi chos kyi
<p>153a.2</p>phyag rgya'i steng / sran ma tsa na ka'i tshad tsam las dang mthun par kha dog bsams la/ blo brtan pa dang las rnams bya ba ni rigs pa'o/ /yang dag par sgrub thabs mang yang gcig gis kun grub ste lha mnyes pa las 'byung ba'i phyir ro/ /dper na sa bon nus pa khyad par can
<p>153a.3</p>las 'bras bu 'byung ste sa bon nus pa khyad par can ni chos can no/ /'di las 'bras bu nges par 'byung ba yin te zhes pa bsgrub par bya ba'i chos so/ /mthu khyad par du gyur pa'i phyir ro zhes pa rigs pa'o zhes pa lta bu'o/ /las gcig mthu las 'byung ba dang / gzhan 'byung
<p>153a.4</p>ba 'dra ste mthu las 'byung ba'i phyir ro/ /bzhi par grub pa ni 'dod pa'i dbang gis zhi bar mthong yang dper na rnam par rtog pa tha dad pas dngos po gcig la mthong ba tha dad pa bzhin no/ /lcags kyu la sogs pa de dag kyang de bzhin te gsal lo/ /de yang g.yas pa drug bsgrub pa
<p>153a.5</p>ni nyin gyi 'pho ba drug bsgrub pa ste khri phrag gcig dang chig stong phyed dang / brgya phrag gsum du ma yengs par mtshan pa la dmigs pa'am/ rdo rje thabs kyi bzlas pa byed de/ de yang bcom ldan 'das kyi snying po yi ge gsum pa'i sa'am/ phreng bar gzhan te sngags rnams
<p>153a.6</p>so/ /de yang / dang po yi ge'i sbyor ba yis/ /rtag tu gtong ba legs par byed/ /brgyad pa'i mtha' dang ldan pa yi/ /yi ge u ni thig ler bcas/ /rnal 'byor pa ni dbugs rngub byed/ /ces gsungs pa dang / dpal gsang ba 'dus pa'i rtsa ba'i rgyud las sngags
<p>153a.7</p>bsdus pa 'di lta bu gsungs so/ /oM aHhUM zhes pa'o/ /rnal 'byor de yi bzlas pa ni/ /don rtogs pa yi bzlas pa ni/ /ngo bo nyid med bzang ba yin/ /dus gsum sangs rgyas kyis brtags pa/ /rdo rje bzlas par de bshad do/ /zhes gsungs pa dang / mtshan mo yang de
<p>153b</p>
<p>153b.1</p>bzhin du g.yon pa drug go/ /de yang dpal gsang ba 'dus pa'i rgyud phyi ma las/ thun mong mchog gi dbye ba yis/ /bsnyen pa rnam pa gnyis zhes bya/ /tha mal pa ni rdo rje bzhi/ /mchog ni yan lag drug gis so/ /de yang / so sor sdud dang bsam gtan dang / srog
<p>153b.2</p>rtsol de bzhin gzung ba dang / rjes su dran dang ting nge 'dzin/ sbyor ba'i yan lag drug ces bya/ /zhes pas ni rnal 'byor pa kun gyi rnal 'byor ni rim pa rnam pa gnyis su nges pa de la yang rim pa bzhin bslab ste/ dper na 'phong bslabs pa'i slob pa dang 'dra'o/ /de
<p>153b.3</p>yang rnal 'byor pa las 'grub par 'dod pas rang gi ting nge 'dzin la goms par bya dgos te/ de bas na ting nge 'dzin gyi gegs rnam par rtog pa yin pas de bsal ba'i phyir de'i rta rlung yin te/ de yang / rlung gi sbyor ba med pa ni/ /sems kyi rang bzhin gzung du med/ /
<p>153b.4</p>sems kyi rang bzhin rgyud gyur pas/ /las dang skye ba kun du 'byung / /de nyid rlung dang yang dag ldan/ /zhes pa dang / yang / sems can rnams kyi srog gyur pa/ /rlung zhes bya bas las kun byed/ /'di ni rnam shes bzhon pa ste/ /lnga yi bdag nyid bcu yang yin/ /zhes pa
<p>153b.5</p>gsungs pa thos pas rlung gi cho gas las bya bar bla ma gsung ngo / /de yang yi ge 'brel bar bya ba yin ba ni/ oM gyis sems can yang dag spros/ /sangs rgyas sku ni rab tu brtag /hUM gis sems can yang dag sdud/ /sangs rgyas sar ni rab tu brtag/ /a yis gnas par
<p>153b.6</p>gyur pa'o/ /zhes pas ni yi ge gsum dang ldan pas bya ba yin no/ /de dang bral na skyon yod par bstan pa ni/ ma blangs pa la chags mi bya/ /longs spyod bral ba'i mi dag ni/ /gcig pu grong khyer skor byed kyang / /nor gyis gang ba ring ba bzhin/ /rlung dag yi ge dang
<p>153b.7</p>bral na/ /zhi ba'i longs spyod ring ba nyid/ /ces pa ni sngags dang bral ba'i skyon no/ /de nas sems kyi rta rlung bsad na sems zhon pa mi lta bu yang sod de/ de bsad cing mi rtog par bya ba ni rta dang bral nas bya'o/ /don ni rnam par rtog pa dgag pa ste/ de stong pa nyid lam
<p>154a</p>
<p>154a.1</p>bzhis te nges par 'byed pa cha bzhis bkag na/ mi rtog pa bzhi pa mngon par byang chub pa'i ye shes skye ste/ de yang / ye shes gsum gyi sbyor ba dang / /stong pa gsum ni mnyam sbyor bas/ /lhan cig skyes pa'i ye shes skye/ /de yis bla
<p>154a.2</p>med go 'phang 'thob/ /ces 'byung bas rnam par rtog pa las su rung bar bya dgos so/ /de nas sgyu ma lta bu la brten nas las 'grub ste/ sgyu ma lta bu'i ting 'dzin gyis/ /rdzu 'phrul che la rnam 'phrul zhing / /kun rdzob bden pa sgyu ma nyid/ /sgyu ma lta bu'i ting 'dzin gyis/ 
<p>154a.3</p>las rnams thams cad bsgrub par bya/ /mtshan ma med pa'i ting 'dzin gyis/ /dngos grub byi ga nges par 'grub/ /ces pa bshad do/ /rnal 'byor ni ting nge 'dzin no/ /yang rnal 'byor ni ting nge 'dzin dang / shes rab dang / brtson 'grus so/ /yang de dag dang / btang
<p>154a.4</p>snyoms dang bzhi'o/ /yang de dag dang / dran pa dang / lnga'o/ /zla ba sgron ma'i mdo las/ byang chub kyi phyogs ni rnal 'byor zhes 'byung ba dang / yang sangs rgyas rdo rje 'dzin pas rgyud kyi lus su bzhag pa/ rgyud rnam pa gsum bstan par bzhed pa dang / yang zhi gnas lhag
<p>154a.5</p>mthong zung du 'brel par 'jug pa'i lam mo/ /yang na dad pa dang / 'dun pa dang / brtson 'grus dang / thabs rnal 'byor zhes bya ste sbyor ba'i phyir ro/ /yang 'jig rten pa'i lam dang / 'jig rten las 'das pa dang / sbyor ba dang / bar chad med pa dang / rnam par
<p>154a.6</p>grol ba dang / khyad par gyi lam mo/ /de nas bskyed pa'i rim pa'i ting nge 'dzin ni rnal 'byor ro/ /rlung za zhing ni bzlas par bya/ /zhes pas rdo rje bzlas pa bsgom pa ni rnal 'byor ro/ /mtshan ma bsgom pa ni rnal 'byor ro/ /stong pa gsum bsgom pa ni rnal 'byor ro/ /phra mo
<p>154a.7</p>bsgom pa ni rnal 'byor ro/ /yi ge dang thig le bsgom pa ni rnal 'byor ro/ /yang na rgyu ba bsgom pa ni rnal 'byor ro/ /'byung ba bzhi bsgom pa ni rnal 'byor ro/ /phyag rgya rnam pa gsum las kyi phyag rgya dang / ye shes kyi phyag rgya dang / phyag rgya chen po dag bsgom pa ni rnal 'byor ro/ /
<p>154b</p>
<p>154b.1</p>yang na dkyil 'khor spro pa dang bsdu pa bsgom pa ni rnal 'byor ro/ /yang na rten cing 'brel par 'byung ba sgyu mar bsgom pa ni rnal 'byor ro/ /stong pa nyid bsgom pa ni rnal 'byor ro/ /snying rje dang shes rab khyad par du zung du 'brel par 'dug pa mi gnas pa'i mya ngan las 'das pa ni
<p>154b.2</p>rnal 'byor ro/ /yon tan rin po che'i 'byung gnas kyi le'u zhes bya ba'i mdo las 'byung ba la rten cing 'brel bar 'byung ba la rtog pa ni rnal 'byor du bshad pa dang / tshangs pas zhus pa'i mdo las chos gang skye bar mi byed/ 'gag par mi byed pa ni rnal 'byor du bshad pa dang / 'phags
<p>154b.3</p>pa lang kar gshegs pa'i mdo las kyang / yang dag tshol ba mi rtog cing / /gang tshe snang ba med pa'i tshe/ /gzung ba dang ni 'dzin pa dang / /'gro dang bcings pa mi mthong ba/ /de tshe rnal 'byor snyoms zhugs pas/ /de mthong 'gyur bar thogs pa med/ /ces pas
<p>154b.4</p>rnal 'byor du gsungs pas stong pa nyid kyi ting nge 'dzin la bshad do/ /de bzhin du shes rab kyi pha rol tu phyin pa las/ shA ri'i bu stong pa nyid la sbyor ba'i byang chub sems dpa' ni dman pa'i sar mi ltung zhing yongs su dag par byed pa'i bar du yang 'gyur ro
<p>154b.5</p>zhes bshad pa dang / yang shes rab kyi pha rol tu phyin pa las shes rab kyi pha rol tu phyin pa'i rnal 'byor ni/ rnal 'byor kun gyi mchog tu bshad pa dang / /zhes pa rnams kyis rnal 'byor bshad do/ /spros pa gtang la dkyus dpyad par bya ste/ de'i phyir gsungs
<p>154b.6</p>pa/ de nas rtog pa las byung ba'i/ dngos grub gzhan dag bshad par bya/ /ji ltar kho bo mchog gis ni/ /nyid kyi mdo ru bshad pa'o/ /zhes pa ni sdud pa'i tshig go/ /rtog pa las byung ba ni cho ga'i rim pa las byung ba ste dngos grub po/ /de 'byung ba'i thabs gzhan ro'i sgrub
<p>154b.7</p>thabs bshad par bya ste/ 'phags pas gsungs pa de bshad par bya ba nyid kyis bshad pa'o/ /de'i rim pa ni yi dgas mang po'i dkyil 'khor snga mar bris nas te/ de bzhin du yi dgas phal ba'i dkyil 'khor bzhin bri'am bsams la/ mar gyi zla ba'i
<p>155a</p>
<p>155a.1</p>tshes brgyad la dur khrod du rang shi ba'i ro gzhon nu gang yang rung ba blangs la khrus byas te las kyi sngags dag par byed pa bzlas shing dri'i chus brkus la/ rang gi rnal 'byor la zhugs pa dang gtor ma btang la/ ro de maN+Dal du bzhag la shi ba'i ro'i snying gar
<p>155a.2</p>shUn+ya tA'i yi ge'i zla ba'i steng du bsams la/ de dang ro yongs su gyur pa las tri shU lar song ba las 'phags pa gshin rje gshed nam mkha' lding gi gdong pa can/ sku nag po phyag g.yas na tri shU la/ g.yon na 'khor lo bsnams pa/ spyan gsum pa/ zhal gcig
<p>155a.3</p>pa/ zhabs rnam pa gnyis su bgrad pa/ ro dang klu mnan pa/ khro bo'i rgyan sna tshogs dang ldan pa/ me thab kyi nang du bzhugs pa la dgug pa byas te mchod pa 'bul lo/ /me tog dang / spos dang / lha bshos dang / mar me dang / sha chen po dang ldan pa'i gtor ma yang
<p>155a.4</p>gtong ngo / /thod par tshil dang / khrag dang / 'bras chan dang / zho dang / bdud rtsi lnga la sogs pas bkang la sbyin sreg gi tshul du khar phul na snang bar bshad de dge ba gcig ster ro/ /yang na mkhas pas dur khrod du/ /zhes pa ni ro langs kyi sgrub pa po gong du bshad pa bzhin
<p>155a.5</p>du'o zhes shes par bya'o/ /da nas gzhan yang a tsa na/ /zhes pa smos te/ sman de'i sbyor ba'o/ /snga ma bzhin zhes pa ni ro langs kyi sgrub pa ltar bya ste/ 'bar bas zhes pa rtags so/ /mkhas pas gi wang bsgrub par bya/ /dngos grub dag kyang de bzhin bstan/ /zhes pa la
<p>155a.6</p>gi wang dang / li khri dang / ba bla dang / ldong ros dag dang / bdud rtsi lnga dag skyes bus bsad pa'i ro'i khar bzhag la/ dur khrod gyi gos kyis g.yogs la/ sngags yi ge bcu bdun pa bzlas so/ /mar gyi brgyad la dur khrod du bsgrubs na nges pa can no/ /de yang
<p>155a.7</p>las gang la yang 'khor lo 'di mchog tu 'gyur te nyi ma rnam pa bzhi'i 'khor lo 'am/ 'khor lo dri ma med pa rnam pa bcu drug pa pad+ma lte ba dang / ge sar can la nyi mas mdzes par byas pa la/ pad+ma'i phreng ba'am/ rdo rje'i phreng bas brgyan par bris te/ dur khrod kyi ras sam
<p>155b</p>
<p>155b.1</p>shing lo la bri'o/ /de'i phyi rim du mu khyud la yum gyi rig pa g.yon skor du bri'o/ /'khor lo la yang rig pa yi ge bcu drug g.yon skor du bri'o/ /dbus su phaT dang zhe sdang gi yi ge bri/ de'i bar du bskul ba bri ste/ de yang dur khrod kyi rgya skyegs dang / swa shu kra dang / gi wang
<p>155b.2</p>dang / li khri dang / ba bla dang / ldong ros dang ldan pas rgyas pa'am zhi ba la'o/ /yang gsang ba la nyi ma gung la khros pa'i sems kyis mngon spyod kyi rdzas kyis bri'o/ /dbang du bya ba la gi wang dang / khrag dang sa bon gyis so/ /'khor lo de dag gzugs brnyan gyi snying gar bcug na nges so/ /
<p>155b.3</p>yang ro'i khar yungs kar bcug la las kyis skyes pa smin pa'i 'bras bu blangs pa des gong gi gzugs brnyan la sngags dang ming du ldan pas bsnun na/ rims kyis thebs shing 'chi ba ste mthu'o/ /yung ba dang ldong ros kyis snga ma bzhin 'khor lo bris nas/ der tsan+dan dmar
<p>155b.4</p>po'i rdul dang / skye tshe dang / lan tshwa dang / rdzas rnams gtums nas sar sbas na rengs te ma shes pa ma gtogs so/ /gnod sbyin mo bsgrub bshad par bya/ /zhes pa la/ gang byang gi shing dben pa'i sar dkyil 'khor te/ maN+Dal byas la/ ldong ros dang tsan+dan dmar pos 'khor
<p>155b.5</p>lo lnga ba bris pa tsan+dan dmar po dang / tsha dang dur khrod kyi sol bas gzugs byas par bcug la 'jam dpal la rjes su chags pa'i sems kyis sngags bzlas shing log par phyogs par byas la/ gnod sbyin mo mdzes pa kha bzhin gsal bar byas la/ rjes su
<p>155b.6</p>chags par byas nas skra bshig cing gos med par byas la/ zas sha rjen pa dang / la phug dang / sgog pa dang / btsos pa dang / sha chen po la sogs pa thod pa gang ba mar ngo la lha mo la dbul zhing bzlas na sum cu rtsa gsum pa'ang 'ong ste/ de nas snang ba dang yid
<p>155b.7</p>brtan pas mchod pa 'bul la gang du 'dod par zhu ba bya'o/ /gdon mi za bar de la ster zhes pa grub pa des ster te 'dod pa'i don no/ /sha za mo dag sgrub 'dod na/ /sgrub pa po la de yi las/ /zhes pa la mngal nas skye ba ni/ sgo nga las skye ba dang / rdzus te skye ba ma yin pa'o/ /snga ma
<p>156a</p>
<p>156a.1</p>bzhin no/ /yang na gshin rje'i gshed dam/ rnam par snang mdzad du bsgoms la thab tu bdud rtsi 'khyil pa sbyor ba'i lhar bsams la/ brgya byin gyi chung ma/ de'i khang pa na sha rtsi la sogs pa'am/ yang na ka ring ki zhes bya ba bdud rtsi 'khyil pa'i
<p>156a.2</p>sngags kyis 'bras blugs pa blugs gzar gyis stong phrag brgya phul bas bsregs na 'ong ngo / /de ste klu yi bu mo mchog/ /ces pa ni bla ma'i man ngag 'dis dgug ste/ pad+ma dkar po'i mtsho'i 'gram du snga ma'i dkyil 'khor ltar bris la/ de yang me thab dbus su zla ba kham pa bzhin
<p>156a.3</p>du byas la/ u dum+WA ra'i shing gi yam shing la/ nA ga ge sar gyi phye ma dag dang sbyin sreg byas na nges so/ /yang na gnas der tshes brgyad la thod pa la btsag gas rlung gi gzugs bris la/ de'i sting du me 'bar ba'i nang du klu'i bu mo bris la/ de'i ming nas smos te bdud rtsi
<p>156a.4</p>'khyil pa spros pa las/ lcags kyus drang zhing rlung gis bteg par bsams shing / thod pa rkang pa g.yon pas mnan la/ ming dang sngags dag spel na klu'i bu mo 'grub pa 'di la the tshom med do/ /de nas sngags pa lha min gyi/ /phug sgor song nas ji 'dod pa/ /zhes
<p>156a.5</p>pa la lha ma yin gyi bu mo dgug pa ste/ gnas der snga ma'i maN+Dal byas la/ gtor ma byas nas 'byung po la btang zhing / shing pri yang ku'i me spar la/ me lha gnod mdzes mdog dmar por byas la yungs kar gur kum gyi chu la spangs pa'am/ snyugs pa khyad par du
<p>156a.6</p>byas pa bsreg go/ /rdo rje sa 'og ste gnod mdzes bskul la sa'i 'og gi lha ma yin gyi bu mo mdung gis snying phug nas lcags kyus drangs la zhags bas bcings nas rlung gi 'khor lo la bskyon nas 'ong bar bsams na 'grub po/ /sha chen dag ni 'tshong 'dod na/ /dang por dur
<p>156a.7</p>khrod song nas su/ /zhes pa la rdzas sam de dag gang 'dod pa thob par bya ba'i phyir sha chen po 'tshong ste/ zhing skyong bkug la mchod par bya'o/ /de nas gzhan yang 'di yi las/ /dpung rnams mnan par bya ba bshad/ /ces pa ni dur khrod kyi ras la 'khor lo dug la sogs pa dag
<p>156b</p>
<p>156b.1</p>gis snga ma bzhin du bris la/ dur khrod du grub pa'i nyi ma la rang gi rnal 'byor byas la/ de nas 'khor lo de rkang pas mnan la sngags bzlas nas de'i 'og tu mnan na nges pa ste/ bla ma'i kha las rtogs par bya'o/ /de nas gzhan yang dur khrod kyi/ /sbyor ba bkri shis dge ba gang / /
<p>156b.2</p>zhes pa ni dur khrod kyi thal ba 'di'i sbyor ba ni kun la shis te/ byin gyis brlabs pa'i rdzas yin pa'i phyir bkra shis pa ste/ ku sha la zhes pa ngan pa bsnyil ba'i phyir dge ba'o/ /de yang rno ba ste dpung mnan pa la rno ba'i sbyor ba'o/ /ro dpa' bo bsregs pa'i nub mo thal ba blangs pa de thod
<p>156b.3</p>par stsal la bsrung ba bya ste/ gshin rje gshed kyi sngags/ oM hriH Sh+TiH bzlas la bsrung ngo / /de nas zla ba gzas zin pa'i tshe thod pa de la sngags bzlas so/ /de nas grub pa'i rdzas de yang bsrung ba byas la dus nam mnan pa'i tshe gtor ro/ /'di ni mtshon rnams gnon pa yang / /zhes pa ni
<p>156b.4</p>mtshon cha yang des gtor na gnon pa'o/ /yang mtshon gnon pa ni de la mtshon ni drangs pas 'phen pa dang / phyar bas 'phen pa dang / lag pas 'phen pa dang / bzung nas 'phen pa dang / lag pas 'ching ba'o/ /su dar sha ma'i shing dang / a kar sha na pri ti ka dang / spang rgyan dang / lcug
<p>156b.5</p>ma dkar po dang / da dur ste shis pa'i nyin par la sman bzang po de rnams blangs te/ bdud rtsi dang bsres la gdol pa nag mo'i khrag dang bsno'o/ /nag po'i tshes brgyad dam bcu bzhi la bram ze'i thod par bzhag go/ /de ro bsregs pa'i sas bkang la/ sngar gyi me tog gis bran la gtor
<p>156b.6</p>ma btang bas bsrungs la/ lcug ma rdzogs pa de rgyal gyi nye bar blangs te/ sngags kyis bsrung zhing sa la ma reg par blang ngo / /de rnams kun gcig tu byas pas log par bsgril ba de lus la btags na/ de dag 'bar bar chag pa'am grugs pa'am/ de dag las rgyal te mtshon
<p>156b.7</p>brgyas bsnun kyang rma med de rdo rjer 'gyur ro/ /'gro ba dbang byed sbyor ba ni/ dkyus ni rnam par gsal lo/ /gzhan dag drang ba ni ma bshad de/ sngar bshad pa dang / phyis kyang smras pas zlos pa'i skyon spang bar bya ba yin pas so/ /btsag gi sbyor ba dge bar bshad/ /ces pa
<p>157a</p>
<p>157a.1</p>gsungs pa la/ sngon du bsnyen pa byas par ni gsal lo/ /dur khrod du bsregs pa'i ro phyed tshig pa ste/ kha'i sngon po ma bral ba na'o/ /gzhan du btsag la sogs pa mtshon rdo rje lcags kyu lta bur bsams pa de zla ba shi ba'i tshe chus 'byung du bcug la/ de thar par ma
<p>157a.2</p>gyur par bsgrub cing bzlas na 'grub ste de srid du snyoms par zhugs la/ de nas bton pa de thod par bzhag la bsrungs la de nas nam dgug par 'dod pa la sogs pa bris shing byugs na des te sta gon la gnas par byas pa yin no zhes bshad do/ /sor sdud bsgrub pa sbyor bshad bya/ /zhes
<p>157a.3</p>pa ni dbang du bya ba'i sbyor ba ste gsal lo/ /de nas gzhan yang yungs kar dag /shin tu ngo mtshar dang ldan pa/ /khro bo nyid kyis ji lta bar/ /bsgrub phyir sbyor ba gsungs pa bshad/ /ces pa ni/ sor sdud bsgom pa bstan pa de nas yungs kar ni gzhan te/ khro bo rnam par rgyal bas
<p>157a.4</p>bshad par bya ba ni gsungs pa'o/ /de ni sdud pa po'i tshig go/ /nyi ma re re bzlas pa ni/ /zla ba gzas ni zin pa las/ /zhes pa dang po'i mtshams de gnas so zhes pa'o/ /sgra byung yang na gas kyi bar/ /zhes mtha' gzung ba ste nus pa skyed pa'o/ /des ni mi 'grub ci yang med/ /ces
<p>157a.5</p>pa nus pas byin brlab ci yang nus pa'o/ /chu skems pa dang / ri 'gas pa dang zhes pa na/ mi skyed par byed pa dang / sta re lta bus gyur par byed pa'o/ /phyag rgya gnyis kyi las rnams ni/ /zhes pa la phyag rgya gnyis ni/ /dman pa'i rnal 'byor dang khyad par du gyur pa'i rnal 'byor ro/ /
<p>157a.6</p>dman pa la mos pa la gzugs can dang / dben 'dod pa la gzugs med do zhes bya'o/ /ma lus pa ni bshad pa yin/ zhes pa yungs kar la sogs pa mang du gsungs pa la dgos pa'o/ /rtsa ba'i rtog pa ste le'u bdun pa'o zhes pa ni 'di yang don la mtshungs pas de'i rtog
<p>157a.7</p>pa ste/ le'u bdun pa'i bshad pa'o// //le'u ni don gyi ngo bo yin la/ de ston pa'i gzhung yang le'u'o zhes bshad pa nyid do/ /da ni le'u brgyad pa bshad de/ de yang phyi ma rtog pa bsdus te bshad pa yin te/ don las dgongs pa dang / de grub pa gcig pa las
<p>157b</p>
<p>157b.1</p>dgongs te rgyud rtsa bar rtogs zhes de dag la gsungs pa yin no/ /'di yang de bzhin du yin pa ni sdud pa pos shes kyang blo rmongs pa dag dus gcig tu sgras rgyud kun smras pa yin na/ phyi ma la sogs pa ni med par 'dzin pa bsal ba'i phyir/ dus phyis gsungs pa la phyi ma zhes sdud
<p>157b.2</p>pa pos bkod do/ /dang po ni shes rab 'phel ba dang / dgos pa gcig par bshad/ gnyis pas ni the tshom sel zhing dus tha dad par gsungs te/ phyi ma nyid la'o/ /des na de'i rtog pa phyi ma ni zhes smos so/ /mchod chen bya zhes pa bsod nams bsags pa'i ched du'o/ /khro bo la
<p>157b.3</p>zhes pa de yang de bzhin to/ /dug la sogs pa gang brjod pa/ /zhes pa dang / gang zhig nag pos zin pa yi/ /zhes pa ni 'khor lo snga bzhin bris la/ 'od zer dkar po 'phros pas hUM la dug dang / nad kyi ngo bo dang / klu dbyung zhing chu la 'khor lo bstim pa bya bzhin bya ba byas na
<p>157b.4</p>nges pa'o/ /de la dug 'byin pa'i sngags ni hUM ste/ de rkang pa dag la zla ba ltar bsil bar rnam par bsam mo/ /rkang pa'i sbug sa stong pa las gyen du hUM gis drug phul zhing / de nyid 'od dang hUM gi 'od kyis dngos su phul bas de'i bu gnas kyang dbyung zhing lte bar phyin pa dang / de nas kyang
<p>157b.5</p>dbyung zhing spyi bo dang kha nas dbyung zhing rim gyis steng du 'gro bar bya ba ni rgyu ba'i dug thams cad do/ /de yang rim pa gsum mam/ bzhi'am/ lnga ru bsgoms la/ nad pa las nag po'i gzugs can gyi dug skyugs par bsams na ni bde bar 'gyur ro/ /yang la la dag rim pa des spyi bo nas
<p>157b.6</p>rkang par dbyung bar phyi ma ste/ gzhan gyi rjes su 'brang ba dag 'dod/ nag pos zin pa ni klu brgyad kyis te mtha' yas la sogs pa'o/ /de la 'phags pa gshin rje gshed kyi bkas bskul na rdzu 'phrul sna tshogs pa can dag 'jigs pa thob pas rang gi gdug pa rnam par sdud de/ 
<p>157b.7</p>de yang mtsho'i 'gram du gnas la/ pad+ma 'dab ma brgyad kyi rnam par bsams shing de'i lte ba la lha'i rgyal po rang nyid bsam zhing / de yang klu bdag brdzis pa phyag bcu gnyis dang / rgyan rnam pa mang pos brgyan par bya'o/ /'dab ma la klu brgyad g.yas skor du bri ste/ sbrul mgo gsum
<p>158a</p>
<p>158a.1</p>gsum gyi gdengs ka'i mgo steng na/ nad sel ba'i rang gi rgyan yod pa'o/ /de yang bdag la kha bltas pa/ thal mo sbyar ba/ lung nod pa/ zhum pa'i tshul du bltas la/ hUM naM hUM zhes pa dang / rigs pa'i rgyal po'i sngags bzlas so/ /de nas 'o ma dang 'bras can du
<p>158a.2</p>bcas pas gtor ma dang mchod pas yang dag par mchod do/ /de ltar zla ba drug gam thun mtshams bzhir sbyar na/ rang gi nad dam/ gzhan gyi dug 'byung ste/ klu'i dug rang gi gnas su sdud do/ /chu yis nges par gtor byas dang / /zhes pa dang / lcag gam yang na rkang pa yis/ /zhes pa
<p>158a.3</p>la chu ni 'od zer dkar bas so/ /lcag ni thas pa'i nad 'don pa ste 'dod pa'i rlung ngo / /rkang pa ni rdzu 'phrul gyi mthu g.yo ba'o/ /de nas de la dbab pa yang / /zhes pa la sogs pa gsungs pa ni/ pra dbab pa ste skyes pa'am/ bu mo gzhon nu mtshan dang ldan pa ste mdzes ba'o/ /skyon ni sbyad
<p>158a.4</p>pa'o/ /de med pa ste ma spyad pa la yan lag tshang pa de snod yin te/ de la khrus byas la bdud rtsi lnga pos bkra shis pa blud la/ smyung ba byas te zhes pa tshul khrims dang ldan pa de stong par byas la/ yum ro langs mar bskyed ba'o/ /yang bkrus la zhes pa lha mo la me long du khrus bya'o/ /gos dang
<p>158a.5</p>rgyan can du bsam pa ni gos rnams dang ni rgyan gyis brgyan pa ste/ g.yas brkyang thal mo snying gar sbyar ba rlung gi dkyil 'khor la gnas pa/ rkang pa la yaM bsam zhing / snying gar yang laM dang baM bsams la de dag rlung gis g.yo bar bya ba mi 'dar bar bya ba'i phyir bkod la shar phyogs
<p>158a.6</p>su kha blta ba ni kha bstan te zhes pa'o/ /de ltar mchod pa byas nas ni/ /zhes pa me tog la sogs pa'i 'o/ /de yang byin gyis brlab pa'i rdzas 'di dag thod par bsregs pas bdug go/ /de yang bdud rtsi lnga dang / thang chu dang / byi la'i brun dang / glad pa dag dang / ra'i yan lag lnga'i sha
<p>158a.7</p>dang / tshil chen po dang / gu gul nag po dag bsres la ri lur byas la'o/ /de nyid kyang rlung g.yo ba la bzhag la/ bdag nyid kyis yi ge bcu gcig pa bzlas shing / yang a la la hUM a zhes pa yang bzlas so/ /de dag babs na tshigs bcad dag 'don no/ /sems babs pas ni da
<p>158b</p>
<p>158b.1</p>ltar la sogs pa rnams shes so/ /dge dang mi dge dri bar bya/ /zhes pa ni mtshan ma bzang ba dang ngan pa'o/ /a rga dbul zhes pa ni lung ston pa la'o/ /de nas gshegs su gsol lo/ /sa la 'gyel zhes pa khro bo gdug pas snod de'o/ /bslangs nas su/ phyin nas rab tu khrus bya'o/ /zhes
<p>158b.2</p>pa yang sangs rgyas la mchod pa dbul ba'o/ /rgyal po dbang du byed 'dod na/ /zhes pa la sogs pa la rgyal po bdag gi dbang du bya bar 'dod na/ de'i tshe ri mo'i mdun du zhes pa rang gi rnal 'byor gyis khro bo'i rgyal bor dmigs shing byas pa ni mngon sum dang 'dra bas mdun du zhes bya'o/ /
<p>158b.3</p>rgyal po'i rjes dang / tsan+dan dmar po dang / gi wang gis 'khor lo bris la de dbang gi rdzas rang gi rkang rjes dang / dur khrod kyi thal bas gzugs brnyan bris pa ni de 'dra bar byas pa'i der bcug la/ sngags rtse gcig pas bzlas nas 'og tu sbas na don grub pa ni 'khor lo'i mthu stobs so/ /mthar
<p>158b.4</p>sbyar zhes pas ni sbyin byed pa/ sha ma na ya zhes pa de'i mthar phaT spangs pa'i hri swA hA zhes pa ste/ hri ni dbang du bya ba'i sa bon te/ swA hA zhes pa dbang du byed pa rdzogs pa'i tshig go/ /de nas phan tshun mdza' bo gnyis/ /dbye bar bya bar 'dod na ni/ /zhes pa dbye ba ste/ 'chad par 'gyur bsam
<p>158b.5</p>bshad do/ /de nas sems can rab gdug par/ /shes nas legs par gdul ba ni/ /dkon mchog gsum la gnod byed na/ /khro bos bya yis gzhan du min/ /zhes pa la rang gi sbyor ba drag pos gsod pa pos 'chi bdag gi drung du gtang ba na dkon mchog la gnod pa'i gdug pa 'di
<p>158b.6</p>la bya ba yin pa'o/ /de yang rim pa 'di steng dur khrod kyi rdzas dang bye brag gis dang / sa'i tshil bu dang / chu'i 'gram gyi sa dang / sha chen la sogs pa la sor bcu drug pa'i tshad du de'i rnam par byas la/ dong gru gsum pa ste/ de yang lus la mtshon rus pa dang / tsher mas btsugs
<p>158b.7</p>la nag po'i brgyad dam/ mar ngo la bya ba ste/ dngos skyed pa la gzhug par bya ba dang / sdig pa bsgrags pa dang / kha sbyor dbye ba byas la bzlas pa bya'o/ /de yang 'khor lo dug gi ngo bo la che ge mo ba sha ma na ya mA ra ya phaT ces dgug go/ /ba sha spangs pa'i 'khor lo dang gzugs
<p>159a</p>
<p>159a.1</p>brnyan de ldan par bya'o/ /de nas seng ldeng phur bu la zhes pa sor brgyad pa'o/ /brgya rtsa brgyad du rab tu bzlas te zhes pa brgya rtsa brgyad bzlas pa dang / rtse gcig pa btab pa'o/ /de nas bdun gyi thun mtshams su bdud rtsi 'khyil pa'i rnam pas snying la'o/ /de'i 'og
<p>159a.2</p>tu khri bzlas so/ /de nas yang zhag drug tu khri phrag re ni de bzhin no/ /de lta bu'i btab pa khri dang / brgya dang brgyad tshang pa dang / drag por bsreg pa ste man ngag las shes par bya'o/ /mA ra ya hUM phaT ces bya ba ni bzlas pa'o/ /de ltar byas na sangs rgyas kyang 'jig na gzhan lta ci smos te/ drag po'i
<p>159a.3</p>rnon po'i 'khor lo mthu stobs so/ /sems can rnams la brtse ba'i phyir/ /zhes pa la sogs pa dkon mchog la gnod pa dang / bla ma la brnyas pa dag la bya ba yang / de la snying rje dang byams pa dang ldan pa dang / zhing dag par btang bar bsams pas bya ste/ de yang rlung g.yo ba la
<p>159a.4</p>rnam par shes pa bskyon la b+ha ga'i gnas sam/ bde ba can du mtshan bzang po dang ldan par skyes par byas la/ rnam par shes pa med pa'i lus la ce sbyang dang / wa dang / spyang ki dang / bya rog dang / ma mo sha za ba dang / gnod sbyin 'jigs pa can dag la sbyin par gtang zhing
<p>159a.5</p>de dag kyang dga' ba dang bcas pas lus de dum bur bcad cing za bar bya ba'i bsam pas zhing du nye ba dang ldan pas bya'o zhes pa'o/ /de nas bskrad pa dang / zhi ba dang / rgyas pa dang / dpal 'dod pa dang / gter 'dod pa dang zhes pa bdag gis rnam par ma 'bad do/ /tshe lhag pa la ste/ tshe ring bar byas
<p>159a.6</p>pa la dUr bas sbyin sreg bya'o/ /rtog pa phyi ma'i rtog pa le'u brgyad pa'i rnam par bshad pa'o// //de nas rtog pa thams cad kyi phyi ma'i phyi ma zhes bya ba la sogs pa smos te/ phyi ma kho na yin yang 'di las te/ 'di dag de'i yang phyi mar phyag na rdo rjes bshad pa ni/ de bzhin
<p>159a.7</p>gshegs pa'i dgongs pa dang 'dra ba'i phyir de'i dgongs pa yang zab ste/ zab pa gnyis bzhi la sogs pas zab pa'i don yod pas gzhan du rnam par bshad do zhes shes par bya'o/ /de yang bka' mtha' yas ni nges pa'i don dang / drang ba'i don dang / dgongs pa can gyi don dang / dgongs
<p>159b</p>
<p>159b.1</p>pa'i don gyis zab bo/ /de yang nges pa yi ni rten cing 'brel pa sgyu mar bshad pa dang / rnam par shes pa 'das pa dang da ltar gyi tha dad par bshad pa dag mchan nyid kyi de kho na nyid na'o/ /drang ba'i don na rnam pa bzhi'i sbyor bas lha'i de kho na bsgoms pas sa thob par bshad pa ste/ khad kyis don zab mo
<p>159b.2</p>la gzhug pa'i phyir ro zhes gzhug pa'i de kho na zab pa'o/ /dgongs pa'i de kho na ni sangs rgyas kun yin zer ba dang / dus gsum gyi sngon du byung zhes pa dang / khyod kyis gzhan bsad na grol zhes pa dag ni dgongs pa'i de kho na ste zab ba'o/ /dgongs pa'i don ni gzhan du bstan pas
<p>159b.3</p>shes rab 'phel bas ni dgongs pa'o/ /de bzhin du 'di la 'jug pa dang / yid gzhungs pa dang / bsgom pa 'phel ba ni dgos pa ste/ 'dir bzung ba yin no/ /'o na 'di'i dgongs pa zhe na/ dus de nyid la yang skad cig ma dag gis de la yang snga ma dang phyi ma gzigs pa'o/ /'o na lha rjes
<p>159b.4</p>su dran pa drang ba'i don yin na/ rjes su dran pa gzhan ci zhe na/ smras pa/ rnam pa bzhi yi sbyor ba yis/ /lha ni rjes su dran pa bsgom/ /lha ni rjes su dran pa yis/ /sangs rgyas rjes su dran pa bsgom/ /sangs rgyas rjes su dran pa yis/ /chos ni rjes su dran pa bsgom/ /chos rjes dran pa'i sbyor ba yis/ /sgyu ma
<p>159b.5</p>rjes su dran pa bsgom/ /sku ni rjes su dran pa yis/ /rigs ni rjes su dran pa bsgom/ /rigs rjes dran pa'i sbyor ba yis/ /sngags rjes dran pa bsgom par bya/ /sngags rjes dran pa'i sbyor ba yis/ /sems rjes dran pa bsgom par bya/ /zhes bshad pa ni khyad par ro/ /des na gzhan
<p>159b.6</p>nges pa'i don du 'dir bshad do/ /rnal 'byor de dag bsgom pa yang dbang bskur bas bya ba yin te/ thog mar dbang rnams legs thab pa'i/ /bla ma sgyu ma rig pas gnang / /zhes pas na/ sgyu ma rig pa dbang thob pa ni dbu ma'i lam ste/ de yang / rten cing skyes pa de ma skyes/ /de la
<p>159b.7</p>skyes zhes su smra ba/ /rkyen las byung ba'i don ma mthong / /rang gi ngo bor ma skyes pa/ /rkyen las skyes te rgyu yang zhi/ /zhi ba rgyu dang rkyen 'bras min/ /zhes pa dang yang / gcig gi ngo bor ma byung dang / /gcig gi ngo bor ma grub pa/ /du ma byung dang du mar me/ /rang bzhin zhi ba
<p>160a</p>
<p>160a.1</p>'od gsal ba'o/ /gsal ba du ma du 'byung min/ /zhes pa ni dbu ma'i don te/ rten cing 'brel bar 'byung ba ni/ /rgyu las 'byung ba ste/ rgyu tshogs pa las 'byung ba ni/ /rang byung ba ma yin bas rkyen la ltos pa'i phyir rang gi ngo bos ma byung bas/ dngos po med do/ /
<p>160a.2</p>yang rgyu las rang gis nus pa rang gi ngo bo yod pas rgyu gzhan med do zhe na/ rkyen las byung ba'i don ma mthong zhes gzhan dag las gsungs pas na/ 'bras bu dang rgyu gcig par smra ba'i rmongs pa ni blo gros dman pa ste/ rkyen las byung ba'i don du ma shes pa'o/ /rang gi ngo bor ma
<p>160a.3</p>skyes pas/ /zhes pa lan te rmongs par bstan nas/ 'bras bu myu gu bdag ma thob pas sa bon la snga ma nas yod na rang bzhin bye brag tu gyur pa med pa'i phyir/ gang rgyu yin la gang 'bras bur gzhag pa dang / 'bras bu yang sa bon snang ba nas mthong bar rigs pa las/ ma mthong
<p>160a.4</p>ba snang ba mi dmigs pas yod par ma 'grub ba'i phyir bdag gi yod pa las skyes pa ma yin pas rgyu las byung ba'o/ /de phyir yang dag par ma grub po zhes khas blang ngo / /'o na rgyu rtag pa'o zhe na/ rgyu yang zhi zhes pas na sgyu yang rang gi ngo bos kyang stong la/ de yang rgyu gzhan la ma
<p>160a.5</p>ltos par ma byung bas na/ zhi ba ste rtag pa ma yin no/ /'o na zhi ba'i ngo bor grub bam zhe na/ zhi ba rgyu dang rkyen 'bras min/ /zhes pa gsungs pas na/ zhi ba yang yang dag par ma grub ste rgyu yang ma yin/ rkyen yang ma yin/ 'bras bu yang ma yin te/ spros dang rnam par chad pa la
<p>160a.6</p>mtshan ma'i gnas med pa'i phyir ro/ /des na dbu ma'i don rig pa ni/ sgyu ma rig pa'o/ /'bras bu de gcig tu ma byung ste chos mang bar byung ba dang / gcig gi ngo bo ma grub ste/ sna tshogs pa dang / cha'i bye brag gis gcig ma grub pa'o/ /de nas du ma yang med pa'i rigs pa
<p>160a.7</p>'dis na yang dag par grub pa med do zhes pa yang rigs pa'i don rnam par dpyad na gang btsal ba'i don la shes pa des btsal na/ dngos po sgyu ma 'di la yang dag pa'i mtha' spros pa rnam par chad pa la nges pa 'dzin pa rjes su dpag pa 'dis bzung ba ni 'od gsal ba ste/ des na snang
<p>160b</p>
<p>160b.1</p>ba la rjes su dpyod pas nges par skye ste rig pa'o/ /yul gnyis ba can yin pas na shes pa 'di yang gnyis su rnam par bzhag ste/ rang gi snang ba rig pa dang stong pa la dpyod pa'o/ /ngo bo la khyad par med kyi tha dad pa nyid yin na/ 'o na chos can gang yin zhe na/ smras ba bya ka ra Na'i sgra'i
<p>160b.2</p>lugs dang / rigs pa'i sgo nas don rnam par gzhag pa la/ sgra'i sbyor ba'i byed pa dang / rigs pa'i tshul gyis gzhan la don go bar byed pas na/ rnam par gzhag pa mtha' yas su rnam par 'jog ste/ chos dang chos can la sogs pa'o/ /don tsam ston pa ni 'di ka ba yin zhes
<p>160b.3</p>brjod na sgra de dang 'di ka ba yin snyam pa'i blo skye ba des don brjod pa dang / blo'i yul snang ba'am yul zhen pa de dngos po brjod cing yul bzung ba ni/ gnyis ka ma yin pa brjod cing bzung ba yin te/ chos can yang ma brjod la gnyi ga ma bzung ngo zhes shes par bya'o/ /de khyad par du shes
<p>160b.4</p>par 'dod nas sgra sbyor ba na/ ka ba mi rtag ces brjod pa'i sgra dang / blo de ltar skye ba ni chos su 'dra bar rigs pas grub kyang ste/ chos can du ka ba gzhag go/ /ka ba ma yin pa dag rigs su bsdus pa gcig las ldog pa ka ba yin la/ ka ba ma yin pa'i ngo bo yang rigs ma bsdus pa
<p>160b.5</p>yin pa'i ngo bo gcig las log pa brjod pa dang shes pa skye ba'i brjod bya dang yul dag ngo bo khyad par med pa'i tshul yin te/ log pa'i phyogs dang / log pa'i ngo bo la mang ba'am nyung ba'i khyad par la sogs pa med kyang de'i khyad par rtogs par bya ba'i don gyis ngo bo la gzhi zhes bya
<p>160b.6</p>ba'am/ chos can du rnam par gzhag go/ /don la brten pa'i khyad par ni mang du gnas pa'i ngo bo ma grub pa'i sngo ser mi dmigs pa bzhin te/ dngos po gang gi yang sgra 'jug pa'i rgyu mtshan dang ldan pa smra'am/ rigs pas ngo bor tha snyad gzhag pa'i don gang yin pa khyad par
<p>160b.7</p>'du shes par bya ba dang bcas pa ni chos can yin no/ /dngos po med pa'i mdzes pa ni med pas chos so zhes shes par bya'i mang ba las log pa dang / gcig las log ba'i phyir ni ma yin no/ /de'i ngo bo dang / de'i khyad par gyi tshul rnam pa gnyis su klu grub pa las thos shing
<p>161a</p>
<p>161a.1</p>rigs pa yin no zhes gzhan dag kyang zung shig pa ni tshul gcig pa'o/ /'di la rnam pa gzhan du yang 'dod pa ni mang yang sgra tsam la zhen par rig pas ni grub pa'o/ /'on kyang da rung blos btsal zhing dpyad pa ni gnang ngo / /le'u dgu pa'i rnam par bshad pa rdzogs
<p>161a.2</p>so// //da ni 'bru gcig pa'i sngags dang / de'i dkyil 'khor du dbang bskur ba bstan pa bshad par bya ste/ de'i phyir gshin rje rab 'joms 'di/ /zhal ni hUM zhes bya bar bshad/ /ces ba smos te/ gshin rje ni yi dgas te/ rang bas stobs chung ba dag gi sems can gyi bdud
<p>161a.3</p>byed pa ste/ gang nas shi 'phos nas gnas ngan par song ba ni shi ba sngon du song ba yin pas gshin zhes bya bar dgongs la/ de'i dbang yang byed pa rje ste/ de yang 'jig rten dbang che ba rnams so/ /de'i rnam par 'jig par byed pa ni gshin rje/ de yang phyogs skyong ba las/ las mthu che
<p>161a.4</p>ba'i gshed ni/ 'phags pa ste khyad par du gyur pa'i ye shes te de las byung ba'o/ /de'i lhan cig pa'i bsgrub pa dang / snying po gcig pa'i sgrub thabs su rnam par bshad par shes par bya'o/ /tha ma dag tu zhes pa ni dbus su ro bri ba dang / de'i phyi skor la ro'i phreng ba dang / de'i yang
<p>161a.5</p>mthar thod pa'i phred ba la tha mar bshad do/ /grwa bzhi ni gru chad do/ /thod ba dag kyang phreng bar bya/ /zhes pa ni lcags ri'i'o/ /khro bo'i spyan sngar 'dug nas su/ /zhes pa rnal 'byor byas pa'i 'og tu sngags gdon pa'o/ /dur khrod gnas su slob ma gzung / /ces pa ni slob ma dur khrod kyi gnas
<p>161a.6</p>te 'jam dpal gyi dkyil 'khor du gzhug pa'o/ /hUM bzlas shing gzhug pa'o/ /hUM bzhag ba ni rgyu'i ngo bo ste lha la bshad pa ni man ngag go/ /de nas shU la'i phyag rgya ni/ /ras kyis g.yogs te bcing bar bya/ /zhes pa smos pa ni dkyil 'khor du bcug la/ dam tshig dbog pa'o/ /
<p>161a.7</p>de nas dam bsgrags pa la sogs pa byas la yang pra dbab pa'o/ /de nas me tog phul ba la sogs pa byas la/ dbang bskur te/ de'i phyir smos pa/ de nas dbang bskur gshin rje gshed/ /ces pa de'i dbang bdun bskur ba'o/ /yig 'bru gcig sbyin ces pa sngags so/ /shU la
<p>161b</p>
<p>161b.1</p>rab tu bstan par bya/ /zhes pa dril bu'i dbang ngo / /dpung nas gyen du bgrangs te gzhag/ /ces pa dbu rgyan no zhes shes par bya ba ni man ngag go/ /gzhan du na rnam par gzhan te gsal lo/ /tsan+dan dmar pos bskus zhes pa dbang la'am ste/ gzhan dang rang gi don la shes pas so/ /lha gcig
<p>161b.2</p>pa'i bya ste rig pa'i dbang dang / rnal 'byor rnam par dgos pa bshad pa yin no/ /rgyal pa'i dkyil 'khor dgos pa zhes bya ba ni/ pho brang du gnyis pa rnam par med pa'o/ /phyi ma'i phyi ma las/ gshin rje rab tu 'joms pa'i yi ge 'bru gcig pa rgyal po'i dkyil 'khor dgod pa'i rtog
<p>161b.3</p>pa ste dang po rnam par bshad pa'o// //da ni lha gcig pa'i bsgrub pa bstan te/ de nas 'dir ni zhes bya ba la sogs pa gsungs te/ de la mtshan mo ni nyin par ma yin pa'o/ /de'i mchog ni nyi ma sgra gcan gyis zos pa'i dus te/ dus der sbyin pa'i kun du mchod pa byas la/ de
<p>161b.4</p>nas sku bri bar bya ste shis pa'i phyir sgrub pa'i yan lag gi phyir ro/ /bris pa la spyan dbye ba ni rim pa 'di ltar ro/ /dkyil 'khor dang ni ting 'dzin mchog /phyag rgya btang thabs gdan dang ni/ bzlas brjod sbyin sreg de bzhin mchod/ /las kyi sbyor ba nyer bsdu bya/ /de ltar de nyid
<p>161b.5</p>bcu shes shing / /khrus byas pa rang gi lha'i rnal 'byor gyis gsal ba dang / stong pa nyid du gnas la yang ldan pa ltar/ rang gi rigs kyi sa bon las mtshan ma'i rim pas dam tshig gi lha bskyed la/ yang ye shes kyi 'phags pa 'jam dpal gshin rje 'joms pa dgug ste/ 
<p>161b.6</p>ku sha rang gi lag par bcug la g.yab ste/ spyan drangs la 'thor 'thung dag phul la bstims te/ mchod pa phul la/ khyod la mchod pa dbul ba dang / slob ma'am bdag la phan pa'i phyir/ bdag ming rdo rje 'di zhes bya/ /rig pa'i rgyal po 'di zhes bya/ /yo byad ci 'byor
<p>161b.7</p>pa yis ni/ /sang ni rab gnas bgyid par 'tshal/ /bdag dang slob mar bcas pa la/ /thugs brtse bar ni nyer dgongs nas/ /tshogs pa thams cad rab gnas pa/ /byin gyis brlab pa mdzad du gsol/ /zhes brjod nas gshegs par bya'o/ /de nas yang rang gi rab gnas
<p>162a</p>
<p>162a.1</p>kyi dus su rang nyid kyi lha'i 'khor lo yang bskyed pa dang dgug pa dang / mchod pa dang dbang bskur ba bya ste/ spro ba dang bsdu bas bzlas pa dang / mchod pa bya zhing khrus dang dbang gzi bskyed do/ /de yang bzlas pa dang / lha gcig pa'i las dang mchod pa dag ni sgrub
<p>162a.2</p>pa'i thabs bzhin no/ /phyi ma'i phyi ma las yi ge gcig pa'i ri mo la sogs pa'i cho gar gtogs pa gnyis pa'o// //de nas sngon du bsnyen pa ni/ /zhes bya ba la sogs pa gsungs pa ni/ yi ge gcig pa la sogs pa'i grangs so/ /khro bo'i brtul zhugs ni sbyangs pa'i yon tan no/ /de
<p>162a.3</p>yang mtshan ma dang / pags pa dang / thal ba dang / rus pa'i phreng ba dang / 'khor lo dang / lag gdub dang / rna cha la sogs pa dang ldan par byas nas spyod pa spyad pa'o/ /lci ba bza' zhing zhes pa ni/ lci ba ni 'dir gsung pas na sha chen po'o/ /dur khrod du gnas pas sbyang ba la sogs
<p>162a.4</p>pa byas la dam tshig gi phyir bsten zhing bza' bar bya'o/ /gtsang zhing gtsang mar zhes pa tha mal pa'i dngos po dang bral zhing dben bas na gtsang ba'o/ /de yang phyag rgya bzhi'i ngo bo dang ldan pa'i phyir ro/ /ngag rnam par dben pa'i phyir dul ba'o/ /dza ti zhes pa la dza ni song ba ste 'gro ba'o/ /des na
<p>162a.5</p>'ong ba yang bstan te/ rlung dang ldan pa'i sngags grangs dgu brgya la gcig gis rgyu ba'i 'gro ba ste stong dang nye bas so/ /ji skad gsungs pa'i las dag gis/ /zhes pa dkar po la sogs pa rigs bzhi'o/ /mchod pa bya zhes pa la/ de bzlas pa nyid ni de'i mchod pa'o/ /'dod pa'i 'bras bu
<p>162a.6</p>ni 'dir zhes pa nye bar thob pa'o/ /yang las thams cad do/ /de la sa'i dbang po ni sa bdag go/ /phyi ma'i phyi mar gtogs pa gsum pa rnam par bshad pa'o/ /de nas gzhan las gsungs pa'i las bshad pa dag cho ga snga ma bzhin bsgrub pa ni brtul zhugs med par mi 'grub par
<p>162a.7</p>bstan pa'i phyir/ de nas gzhan yang brtul zhugs kyis bsgrub pa'i las rnams bshad par bya ba la sogs pa smos te/ brtul zhugs med par mi 'grub pa'am/ brtul zhugs la brten pa'i las ni/ brtul zhugs kyis bsgrub pa'i las te/ /rag las pa'i rgyu'i don to/ /
<p>162b</p>
<p>162b.1</p>gzhan dag ni rnam par gsal lo/ /ral gyi la brten pa ste de'i rig pa'o/ /yi ge 'bru gcig pa'i sngags dang de'i sgrub pa phyi ma'i phyi mar gtogs pa'i le'u ste bzhi pa rnam par bshad pa'o// //don gyi bdag nyid yin yang tshig la yang gdags so/ /de ltar le'u gzhan gong du bstan pa dag tu bshad
<p>162b.2</p>pa'i las kyi sngags sbyar ba bshad pa bstan pa'i phyir/ zhal drug hUM zhes bya ba'i sngags/ /bzlas pa tsam gyis 'grub pa'i sngags/ /zhes pa ni zhe sdang gi ngo bo'i hUM drug ni zhal drug hUM nyid kyis don za ba'i phyir zhal drug hUM ngo / /hUM dang yi ge phyi mar sbyar/ /zhes pa ni/ gshin rje zhes pa gzhan
<p>162b.3</p>dag go/ /hUM gi tha mar ni bskul bar bya/ /zhes pa ni ri dgas la sogs pa'o/ /hUM tri shU la'i phyag rgyar ldan/ /zhes pa ni/ hUM traM da ra bi s+pho Ta ya bany+dza bany+dza hUM zhes pa yang shes par bya'o/ /hUM traM ha na bi s+pho Ta ya bany+dza hUM traM zhes pa ni sa g.yo ba'o/ /hUM gcig rig sngags thams cad dang / mtshon
<p>162b.4</p>cha rnams gcod par byed ces pa la hUM sarba mu sa la a si man+t+ra na ts+tshin+d+ha ts+tshin+d+ha zhes pa zhal drug gi dang ba ste/ de dag kun traM gi 'og tu rnam par bshad pa de re re sbyor ro zhes bshad do/ /hUM kha zhes pa la hUM che ge mo kha kha khA hi khA hi mA ra ya phaT ces pa'o/ /hUM tha zhes pa la hUM tha ste/ ar+tha de ba pre ta ma
<p>162b.5</p>tha ma tha hUM phaT ces pa'o/ /hUM ha zhes pa la/ ha ha ha ha bai ta la phaT hUM zhes pa'o/ /hUM gra zhes pa la/ de dang 'brel bar a mu kaM a si mu sa la/ a kla e ka ha na ha na phaT ces pa'o/ /hUM dz+dza zhes pa la dza dz+ha zhes de btang zhing bzlog pa'o/ /hUM ka zhes pa la ga go ru ste/ glang
<p>162b.6</p>po dang rta la sogs pa'o/ /gang staM b+ha ya staM b+ha ya la hUM phaT ces pa'o/ /hUM mu zhes slar 'gro ba ste mnan pa la slar gshegs su gsol zhes pa'i sa bon no/ /hUM traM zhes pa ni/ der hri lha sbyin A kaR+Sha ya hri dza A kaR+Sha ya dza zhes pa'o/ /dngos grub phra mo ni dgug pa'o/ /hUM baM
<p>162b.7</p>zhes pa la baM zhes dbang du byed pa'i sa bon te a mu kaM pa sha man ya bo kaSha da swA hA zhes pa'o/ /ma zhes pa ni/ mes sreg pa'i las dang mA ra ya zhes pa'o/ /yaM zhes pa rlung gi dkyil 'khor ro/ /wa zhes pa zhi ba'i ngo bo chu'o/ /la zhes pa rgyas pa sa'o/ /bau ShaT yang sbyar te bskul
<p>163a</p>
<p>163a.1</p>ba'i tshig go/ /de la gsod pa'i sa bon dang / skrod pa'i dang / zhi ba la sogs pa'i tshig re re bzhin sa bon no/ /gzhan yang ya ma rA dza sa do me ya/ ya me do ru Na yo da ya/ ya da yo ni ra ya k+she ya/ yak+she ya ts+tsha ni ra ma ya zhes pa dag ni las sna tshogs pa bsgrub par
<p>163a.2</p>gsungs pa yin te/ de yang dang pos mgo bar byed gnyis pas khrag tu skyug par byed/ gsum pas yid ni brgyal bar byed/ /bzhi pas mar gdon mi za/ /ma ras me do Na da yo ra k+she ts+tsha ra/ nang gi re mig brgyad pa yi/ lho nas brtsams pa'i rim pa yis/ /shar lho mtshams la thug par
<p>163a.3</p>bri/ /yA dza do ya ru yo ya ni ya ya ya ni/ 'khor lo bcu gnyis dbus su ni/ /snga ma'i tshul du bri bar bya/ /zhi ba ya dang ni med par/ /nang du lhag ma bkod pas yin/ /de nas gzhan yang bshad pa ni/ /ya dza sa ya ru Na ya na ra ya ts+tsha ni/ /snga ma bzhin du nang du dgod/ mtshams su gnyis
<p>163a.4</p>gnyis de bzhin ni/ /ma ra do me do yod yo yak+Sha yang / snga ma bzhin du phyi rol dgod/ /lte ba 'dir ni tshangs thig ldan/ /de nas gzhan yang bshad pa ni/ /ya ma rA dza sa to me ya/ g.yon nas brtsams te nang du dgod/ hriH Sh+T+riH la sogs g.yas nas bkod/ dang pos mgo bo 'khor bar byed/ /de
<p>163a.5</p>nas gzhan yang bshad pa ni/ /lhag ma gsum yang de dang 'dra/ /de nas gzhan yang bshad pa ni/ /ya ni dbus su shar duk+Sha/ /lho ru ma ste nub du me/ byang du da yig bri bar bya/ /rA dza sa do ru na yo na ra yi tsa ni/ g.yon nas brtsams te dgod par bya/ /las rnams ma lus 'grub par byed/ /
<p>163a.6</p>de nas gzhan yang bshad pa ni/ /ya me do ru ya k+she ya ts+tsha/ /lho nas brtsams te g.yon tu dgod/ /nang na brgyad po de dag go/ /ma rA dza sa na yod yon ri ni ra/ /'di dag phyi ma dag la bri/ /de nas gzhan yang bshad pa ni/ /ya dzas ya ru na ya ni ra ya tsa Na/ 'di dag nang du dgod pa'o/ /mar do me do
<p>163a.7</p>yo da yo da ya k+sha ya ra/ /snga ma bzhin du phyi rol dgod/ /gsad pa nyid la sbyar bar bya/ /las rnams kun la mi 'grub med/ /de nas gzhan yang bshad pa ni/ /rnal 'byor rang snying ye shes sems/ /ting 'dzin sems dpa' ra'i dang po/ /de las 'od byung yig gsum reg /las
<p>163b</p>
<p>163b.1</p>kyi gshin rjer gyur pa yis/ /gang gi snying ga gcig gis phye/ /de yi lha tshogs bzhugs pa'am/ /yang na ye shes sems dpa' nyid/ /bkug la 'di skad smra bar bya/ /bla ma dag la 'khu ba dang / /bstan pa bshig dang sangs rgyas brnyas/ /mtshams med pa dag byed pa 'di/ /
<p>163b.2</p>'di la srung bar ga la rigs/ /'og min lha yi rgyal la dri/ /dris pas de lta'i sems can 'di/ /dus la bab po rang nyid sgrol/ /de skad gsung pa de nyid kyis/ /mgo ba bcad par bsgom par bya/ /gsod la dga' ba'i gshin rje yis/ /rtsa ba bcad pa'i shing 'dra de/ /lto par
<p>163b.3</p>bcug pa byas pa de/ /nad la sogs pas gzir bar bya/ /yang na ye shes sems dpa' yis/ /ye shes sems dpa' dgug par bya/ /sems ni ling+gar thim par bya/ /zla ba sa chu'i khams te shes pa gsal/ /nyi ma med dang rlung gi khams te g.yo/ /bzhi la brten
<p>163b.4</p>pa'i shes pa dbus na gnas/ /bzhi po nyams na brten par ga la nus/ /sa nyams mgo 'khor chu nyams khrag tu skyug /me nyams drod chung yid la sdug bsngal skye/ /rlung med rnam shes lus las yang dag byung / /zhes bshad pa 'dir sbyar bar bya'o/ /gsang ba dam pa
<p>163b.5</p>zhes pa sngags dam pa'o/ /phyi ma'i phyi mar gtogs pa le'u lnga pa rnam par bshad pa'o// //de nas rtog pa rab tu gzhan bshad de/ de nas rtog pa rab rgyas pa/ /zhes pa rgya cher 'byung ba la/ de yang sgrub pa po legs par bslabs pas bya'o/ /gzhan gyis ni ma yin te/ 
<p>163b.6</p>blo gros chen po 'di lta ste/ dang po sems bskyed par bya'o/ /de yang dbang thob pa dang ldan pa/ rgyud kyi don shes pa dang ldan na snying rje skye bas rang gi sems la nan tan du dbang po bsdam par bya'o/ /de nas dul bas gzhan gyi sems kyi rnam pa dang mthun bar bya'o/ /de nas
<p>163b.7</p>bdag gi sems la brtag go/ /de nas dor ba dang / blang ba la brtson par bya'o/ /de nas blangs pa dang ldan pas thun mong la sogs pa la 'jug par bya'o zhes pa ni mnyam gzhag byang chub sems ldan zhes pa'o/ /de bzhin du/ byang chub bslab pa dang bral bas/ /tshe 'di nyid la
<p>164a</p>
<p>164a.1</p>'byung mi 'gyur/ /g.yo sgyu blo ldan le lo can dag dang / rje btsun dag dang bla ma yis/ /skyon rnam mthong gi yon tan min/ /bsnyen bkur med par myur du de nyid thob par 'dod/ /yang dag tshig ma yin zhes khro bcas g.yo bar 'gyur/ /chags nang bla ma mthong
<p>164a.2</p>na rgyab kyis phyogs par byed/ de nas phrag tu gus pa sgyus byed pa/ bla ma la smod zhing ni spang bar bya/ /zhes bya ba ni mi 'grub pa'i rgyu'o/ /mtsho dang zhes pa gnas gsungs pa ste/ ri bo'i sting du rengs pa dang / rmongs pa dang / gsad pa bya'o/ /tshang tshing ni shing mang po yod par dbang dang
<p>164a.3</p>dgug pa bya'o/ /phug ni chu dri ma med pa'i gnas su zhi ba dang rgyas pa bya'o/ /chu chen po'i dogs su sdang ba dang / bskrad pa dang / gsad pa'o/ /dur khrod du sngags bsgrub po/ /ri bor gter dang / tshang tshing du rin po che dang / phug tu bdud rtsi dang / chu bo'i dogs su ral gri dag bsgrub
<p>164a.4</p>bo zhes bshad do/ /dpa' bo zhes pa 'phags pa 'jam dpal lo/ /dgod par bya zhes pa go cha'i sngags so/ /khro mig ces pas bsrung ba'am/ bgegs bskrad pa'o/ /dkyil 'khor 'di ni be con mang po zhes bshad do/ /dkyil 'khor rnam pa drug tu dbang bskur ba'i le'u ste drug
<p>164a.5</p>pa phyi ma'i phyi ma rnam par bshad pa'o/ /gzhan go bas ma bshad do// //da ni le'u bdun pa rnam par bshad de/ /de nas gzhan yang gshin rje gshed po yi/ /sngags ni 'di dag gnas nas su/ /zhes ba la sogs bas smos te/ de la gshin rje gshed po ni/ /'jigs par snang
<p>164a.6</p>ba sprul pa'i sku'o/ /'o na de yang dag pa yin na ma zhe na/ ma yin no/ /bzo bo smyung ba byas nas ni/ /zhes pa ni/ dbang byin pa'am/ sngags kyis byin gyis brlabs pa'o/ /phyag ni bco brgyad rnams kyis brgyan/ /zhes pa rgya cher smos pa la/ phyag ni bco brgyad ni stong
<p>164a.7</p>pa bco brgyad dag pa'i phyir ro/ / mi mnyam sngags ni bcu gcig pa'o/ /zhes pa ni zhal rnam pa drug dang / phyag bco brgyad kyi sngags so/ /go cha bgos nas bzlas byas na/ /zhes pa la/ lam du zhugs pa'i tshe na yang go bgos te bzlas ba byas na/ ral gri la sogs pa'i rig pa 'dzin pa 'grub pa'o/ /khro bo bdud rtsi
<p>164b</p>
<p>164b.1</p>'khyil pa ste/ /bgegs mthar byed pa 'di ni 'chi ba med pa ste/ de'i sngags dang po o yi ge a dang u las o/ /de a la bskyon pa las o ste/ rdo rje gsum gyi bdag nyid do/ /de yang bsod nams len pas so/ /a mr-i ta kuN+Da li zhes pa ni bdud rtsi 'khyil pa zhes bod
<p>164b.2</p>pa'o/ /sarba big+h+rAn ta kr-ita ces pa bgegs thams cad mthar byed pa zhes pa'o/ /hUM hUM hUM zhes pa bgegs bshig pa'i phyir sdigs mdzub bya ba'o/ /phaT ces pa de dag bkas pa'o/ /bud+d+ha lo tsa ne zhes pa la/ sangs rgyas spyan te thams cad mkhyen pa'i sangs rgyas kyi ye shes
<p>164b.3</p>ni spyan te/ de gang la yod pa de ni sangs rgyas spyan zhes bya'o/ /swA hA zhes pa rtse gcig pa'o/ /gnas dag ji ltar yin pa bshad/ /ces pa la sogs pa ni sngar bshad pa nyid do/ /myur ba dang ni bul ba dang / /de bzhin yi ger rnam 'dres pa/ /zhes pa la de des par na rlung myur ba dang
<p>164b.4</p>yi ge myur ba'o/ /rlung bul ba dang yi ge bul ba'o/ /'dres pa ni yi ge gcig gis gnyis ka'i don du sbyar ba'o/ /yi ge gsum gyis bya ba la/ gnyis sam gcig gis byas pa'o/ /yang na blo rnam par ma gsal ba yin par dgongs so/ /snying gar phog par dbul bya zhing / /
<p>164b.5</p>zhes pa la gus pa'i sems kyis thugs zer yang dbul ba'o/ /sa yang rab tu 'gas par byed/ /ces pa la ro bsregs pa'i sol ba thod par bcug la sngags khri bzlas la des mar gyi tshes brgyad kyi dus su rang rnal 'byor byas pas ri'i gzugs sam sa'i gzugs ras la
<p>164b.6</p>bri'o/ /de'i rtse nas sol ba des dag par bri zhing gsal bar bsam mo/ /ba ta ya pa ha ya sa da ya phaT ces pa bzlas so/ /so la ba de sta re lta bur bsam zhing gnyis su bya'o/ /'di'i la mang po dag ni nges pa can te yon tan no/ /de la 'di'i las kyi phyag rgya ni be con gyi phyag
<p>164b.7</p>rgya ste/ spyan drang ba la sogs phyag rgya'am/ dus su legs par bya zhing bcing ngo / /khro bo rnam par rgyal ba'i rgyud chen po/ /'jam dpal gyi rtsa ba'i rtog pa thams cad kyi phyi ma yang phyi ma las/ khro bo rnam par rgyal ba/ bcom ldan 'das gshin rje gshed kyi rgyal po'i rtog pa phyi
<p>165a</p>
<p>165a.1</p>ma'i yang phyi ma gsang ba zhes bya ba ni gsang bar gtogs pa'o/ /rim par phye ba bdun pa bdun te bshad pa'i rnam par bshad pa rdzogs so// //da ni las rnams kyi sbyor ba bstan pa nges pa drug pa'i rim pa 'di rnal 'byor pas bslab par bya ba'i phyir/ las bsdus pa
<p>165a.2</p>bshad pa'i rgyud gsungs pa ni/ khro bo rnams kyis zhus pa 'di ni thabs bshad pa las mchog gi thabs yin pa'o/ /de bstan pa'i phyir khro bo rnam par rgyal ba ni/ gshin rje gshed la 'di skad smras/ /bcom ldan khyod kyi rtog pa 'di/ /sgrub po rnams la phan pa'i phyir/ /zhes pa
<p>165a.3</p>gsungs te/ khro bo ni 'khor gyi khro bo ste/ de yang drag po 'jigs pa chen po las rgyal ba'i phyir rnam par rgyal ba'o/ /gshin rje ni 'jig rten la dbang che ba ste/ de'i gnyen po ni gshin rje'i gshed de 'jig rten pa'i gnyen po'i mthu rnam pa mtha' yas mnga' ba'i phyir dang / mi mthun pa'i
<p>165a.4</p>phyogs su gyur pa'i phyir de nyid bshad do/ /la zhes pa la ni gnas bzhi ste/ zhu ba'i gnas thams cad mkhyen pa de yin pa'i phyir ro/ /dbang phyug brgyad dang ldan pa'i phyir bcom ldan 'das so/ /des bshad pa'i cho ga ni rtog pa ste/ rtog pa'i yul yin pas so/ /ngag la
<p>165a.5</p>brten cing dang du len pa dang / bla ma'i rim pa la sgrub pas sgrub pa po ste/ las dang mchog 'dod pa'o/ /de'i ched du phyir zhes bya ba byed pa bzhi pa'i tshig ste/ rnal 'byor pa'i phyed du bzlas pa la sogs pa gsungs so/ /des na mang ba de dag gis byed pa ni 'grub pa'o/ /'dir gang
<p>165a.6</p>gis zhes pa gcig gi sgra gang zhes pa dang / gang dag ces gnyis la sogs par don gyis smras la/ de las gcig gis dngos grub ster ba yin par bshad pa dang / mang po'i sgra don med pa ma yin zhes zhus pa dang / rgyud gcig kho nar bshad pa dang / gzhan du bshad
<p>165a.7</p>pa dag tshegs che ba ma yin nam zhe na/ lan gdab pa'i phyir/ khro bo drag tu bzhad pa yis/ /zhes pa rgya cher gsungs pa la/ bzhad pa ni snang ba ste/ gsong bor bzhugs pa'o/ /gang smras pa zhes pa ni sngar bshad pa rnams so/ /med par yang zhes pa ni bshad pa nyid do/ /
<p>165b</p>
<p>165b.1</p>sbyor ba shes pa zhes pas ni/ las kyi sbyor ba shes rab dang thabs shes pa'am/ drag po dang drag po ma yin pa'am/ snang byed dang bdud rtsi 'khyil ba'i sbyor ba la sogs pa'o/ /lha rnams zhes pa sgrub pa po/ /dngos grub gcig pu zhes pa de mnyes pa ni dngos grub ste/ de
<p>165b.2</p>las dngos grub 'byung ba'i phyir ro/ /thugs sad pa'i thabs ni mos pas phye bas na/ rnam pa tha dad par bshad de/ de'i phyir sngar gyi skyon med pa kho na yin no/ /mtshan ma de zhes pa 'jam dpal gshin rje gshed kyi dngos po'o/ /dngos grub de zhes pa ni/ sngon du bsnyen
<p>165b.3</p>pas grub pa'i spyan ras kyis gzigs pa'o/ /thog mar byang chub rtsal la brten/ /zhes pa ni/ thog mar zhes pa dang po'o/ /byang chub ni sems bskyed pa'o/ /rtsal zhes pa byang chub ni 'dod pa'i 'bras bu yin la de sems bskyed pa ste/ gzhan gyi phyir bdag byang chub 'dod pa las
<p>165b.4</p>'byung ngo / /de yang rtsal la brten pa ni sgyu rtsal la brten pa ste goms pa dang / sngon gyi smon la ma dang / rang [(]gzhin [,]bzhin [)]gyi sa bon las 'byung ngo / /yang na byang chub ni snying po'o/ /de rtsal la brten pa ni lam gyi phyag rgya la brten pa'o/ /yang na byang chub ni lhan cig skyes pa'i ye shes so/ /rtsal
<p>165b.5</p>la brten pa ni stong pa nyid la'o/ /de nyid shes rab bo/ /yang na byang chub ni thams cad stong pa'i ye shes so/ /de rtsal la zhes pa sgom pa rnam pa gsum gyi ye shes la'o/ /de gsum nyid shes rab ste de bsgoms pas mngon par byang chub pa'i ye shes ni rnam par mi rtog pas zhes bya'o/ /de
<p>165b.6</p>nas sgrib pa mtha' dag spangs nas sangs rgyas nyid 'thob ni/ bde gshegs dngos grub de dag 'thob/ /ces bshad par shes par bya'o/ /yang na/ thog mar byang chub rtsal la brten/ /zhes pa/ dang po sems bskyed pa dang / de la brten pa'i dag pa tshad med pa bzhi dang / de la brten pa
<p>165b.7</p>mchod pa dang / de la brten pa byang chub tu bsngo ba dang / de nas rang dang gzhan yi rang ba dang / de nas skyabs su 'gro ba'o/ /de nas stong pa nyid bsgom pa'o/ /de nas mtshan ma dang de la yang sa bon gyi rim pa gyur pas de'i gzugs su gyur par bya'o zhes pa ni/ sngon du 'gro ba
<p>166a</p>
<p>166a.1</p>mngon par byang chub pa dang bcas pa'o/ /snying por ldan zhes pa/ snying bskul ba'i snying po dang ldan pa'o/ /phyag bcu zhes pa bcu'o/ /drug ces pa g.yas dang g.yon no/ /sa yi steng na za za ltar/ /zhes pas bdag la lta ba ste/ de za bar byed pa'o/ /thog mar bdag gi dam
<p>166a.2</p>tshig sbyin/ /zhes pa/ bye brag gis shU la'i phyag rgya'am/ be con gyi'am/ dam tshig gi phyag rgya'o/ /de la 'di lhag pa'i lha sku mdog char sprin sngon po'i kha dog lta bu la zhal drug pa la phyag bcu pa'am/ zhal gcig pa la phyag drug pa'am/ zhal gsum pa la phyag drug pa dag ste/ phyag
<p>166a.3</p>bcu pa la zhabs bzhi pa'o/ /phyag drug pa la zhabs gnyis pa'am bzhi'o/ /de la phyag bcu'i g.yas dang po na be con/ g.yon dang po sdigs mdzub/ gnyis pa gnyis na tri shU la dang ral gri/ g.yas pa'i gsum pa la dgra sta/ bzhi pa la thod pa/ lnga pa la thod pa/ g.yon
<p>166a.4</p>pa'i gsum pa la lcags kyu/ bzhi pa la shak+ti/ lnga pa la dbyug pa'o/ /drug pa'i g.yas dang po be con/ 'og ma na mda'/ tha ma nar la gri'o/ /g.yon dang bo na 'khor lo/ /gnyis pa na gzhu/ gsum pa na rdo rje rtse mo gsum pa kha gyes pa'o/ /zhal gcig pa'i be con dang
<p>166a.5</p>sdigs mdzub po/ /zhal drug pa la spyan bco brgyad do/ /zhal gsum la spyan dgu'o/ /dpral ba la khro gnyer dang / dbu la thod pa'i phreng ba dang / rna cha dang / mgul do dang / do shal dang / phyag gdub dang / sbrul gyis yan lag la 'khyud pa dang / sna tshogs rdo rjes dbu la mnan
<p>166a.6</p>pa dang / stag lpags gon pa dang / dbu skra dmar ser gyen du 'khyil pa'o/ /sgra 'brug ltar sgrogs pa/ mig 'og tu lta ba/ tsham ngam sna tshogs pa byed pa/ sa bdag dang / nyi ma'i steng na zhabs g.yas brkyang ba/ g.yon bskum nas bzhugs par bdag nyid du bsam
<p>166a.7</p>mo/ /de nas go cha'i bsrung ba bya ste/ rang gi sa bon dgod par bya/ /zhes pa'o/ /de nas spyan drang ba bya ste/ sngags kyi snying po tha ma la/ tshur gshegs pa'i tshig gnyis dag ces pa ni spyan drang ba'o/ /de nas bstim pa ste/ gzugs ni gzugs la gnas par bya/ /zhes pa'o/ / 
<p>166b</p>
<p>166b.1</p>de nas bzhugs su gsol te/ me tog dag gi gdan 'di la/ bzhugs su gsol zhes rtag tu bya/ /zhes pas so/ /de nas me tog dang / ar+g+ha dang / spos dang / mar me dang / lha bshos dang / gter ma dbul te rim pa'o/ /gzhan ni sla'o/ /gsang ba'i rtog pa ste las kyi
<p>166b.2</p>rgyu lha bskyed pa dang / mchod pa la sogs pa dang / dkyil 'khor bri ba rnam par bshad pa ste/ dang po'i 'grel pa'o// //da ni 'khor lo'i sbyor ba 'di rnal 'byor pas nyams su blang ngo zhes pa'i phyir de bshad par bya lte/ ma mA/ zhes pa la sogs pa gsungs te/ khra bo
<p>166b.3</p>zhes pa 'phags pa'o/ /sa bon ni snying po'o/ /yang na sa bon ni hUM ngo / /dkyil ni zla ba dang nyi ma'o/ /zung dang zhes pa ma ma'o/ /des mtshon pa khro bo drug dang ngo / /tha mar bzhag pa ni bskul ba'o/ /mtshon cha med pa ni hri 'o/ /de'i mthar swA hA zhes pa ni dbang du bya'o/ /bsgrub
<p>166b.4</p>par bya ba'i gzugs byas nas/ /zhes pa ni tsan+dan dmar po dang / gi wang dang / rang gi khu ba dang / rkang rjes kyi rdul la sogs pa las gzugs brnyan byas la/ 'khor lo dang 'brel pa de rkang pas brdzis na dbang du 'gyur ro/ /sa bon gnyis pa'i gnas la ni/ /zhes pa kho na
<p>166b.5</p>zhing 'thab par bya ba ni bsgrub par bya ba gnyis pa'o/ /gdong yang bsgyur nas su zhes pa ni/ rkang pa ya gcig thur du bzhag pa dang / gdong dang nu mjing gis btsugs pa dang / mig ya gcig gis btsums pa'o/ /grub par bya ba gnyis ka yi/ /gzugs ni 'jigs pa'i las byed de/ 
<p>166b.6</p>gcig tu dpa' ba'i nyams ldan pa/ /zhes pa ni dug rdzas dang / smyo byed dang / tsha ba dang / rjes la dur khrod kyi rdzas kyis gzugs gnyis byas pa la man ngag bzhin du byas te/ de gnyis mtshon cha 'jigs pa shin tu 'debs par bsam mo/ /de yang snga ma bzhin byas na 'thab par
<p>166b.7</p>'gyur ro/ /gsum pa la gnas te/ yang de nyid dam/ yang na gsum pa bsgrub ste las su bsgrub pa'o/ /de yang mi 'di gsad pa ste shi bar bsgrub pa'o/ /khros pa'i sems kyis mar ngo'i tshes brgyad la dur khrod kyi ras la 'khor lo bris la/ dur khrod kyi thal bas dgra bo'i
<p>167a</p>
<p>167a.1</p>gzugs brnyan byas la/ mtshon gdab cing / dug bkod pa'i nang du khrag 'dzag pa de lag pa nas bzung zhing der gzhug par bya'o/ /de nas yang dur khrod du sbas na 'chi bar 'di la the tshom med do/ /bzhi pa de la sgrub pa 'dug /ces pa ni yang bskrad pa bsgrub pa ste
<p>167a.2</p>snga ma bzhin te/ drag shul can gyi lus gnas zhes pa ni tsham ngam byas pas so/ /yi ge ha ni dbul ba bzhag /ces pa la/ u tsa ta ya ha phaT ces pa'o/ /de dag zhi bar bya 'dod na/ /zhes pa ni zhi ba'i mtshan nyid gsungs pas so/ /gnas lnga la zhes pa lnga ba 'di bsgrub pa'o/ /
<p>167a.3</p>de'i thog ma tha mar ni/ oM dang swA hAr sbyar bar bya/ /zhes pa ni zhi ba la'o/ /drug pa'i gnas la song nas su/ /rkang pa dal bus gnon pa yis/ /zhes pa ni rgyas pa la bsgrub pa spyi'i bshad pa dang 'dra ste/ dge ba'i sems kyis bya'o/ /khro bo'i 'khor lo'i bka' nan kyis/ /zhes pa la
<p>167a.4</p>khro bo ni lhag pa'i lha bka' bsgo bar byed pas so/ /'khor lo ni khro bo rnam pa drug go/ /de yang rnam par snang mdzad kyi rigs kyi khro bo'o/ /des nges par byed pa ni myur du grub pa'o/ /phyis kyang rim gyis 'di la gnas/ /zhes pa ni/ rnam pa lnga la lhag pa'i lhar gnas pa ste/ rim
<p>167a.5</p>gyis ni go rims so/ /logs shig khro bo 'khor lo'i bkas/ zhes pa ni pho nya dang / gtso bo tha dad pas so/ /me dang 'dra bar 'bar ba de/ /zhes pa la/ me dang 'dra ste/ mes bsam gtan dang po man chad du tshig par byed pa bzhin/ 'khor lo drug gi sbyor ba 'di yang dbang dang
<p>167a.6</p>rgyas pa man chad 'grub par byed do zhes pa'o/ /so so'i 'am zhes pa yi ge so so'am/ gcig tu yang rung zhes pa yang yi ge'o/ /don ni khro bo drug dag gis las gang 'dod pa gcig ste/ so sos so sor bshad pa ma dgongs so/ /da ni yang gzhan de nyid slar bshad de
<p>167a.7</p>gnad la dbab pa'i 'khor lo drug go/ /de bstan pa'i phyir/ bdun pa'i 'khor lo'i gnas la bzhugs/ /zhes pa ni rim pa snga ma de nyid la/ drag po'i sems kyis bskul zhing 'khor lo rten dang bcas par bsreg go/ /de yang bdun ni grangs te/ lha rnams la ltos pa'o/ / 
<p>167b</p>
<p>167b.1</p>'khor lo ni dang po nyid do zhes man ngag las shes par bya'o/ /de nas brgyad pa dang / dgu pa la sogs pa yang de bzhin no/ /de na khro bo'i 'khor lo ni/ cho gar bcas pa rgyas pa dag /ces pa la khro bo ni 'bar phreng la sogs pa'o/ /de'i 'khor lo ni de'i tshogs nyid do/ /de'i cho ga'i
<p>167b.2</p>rim pa ni/ bla mas bstan pa'i rim pa'o/ /rim pa de gsang zhing sba bar bya ba yin pas gsal bar ma bshad do/ /mi shes pa ni rmongs pa ste/ gdams ngag dang rgyud mtha' dag thos pa med pa nyid do/ /da ni 'khor lo bri ba bshad de/ de'i phyir/ 'khor lo rtsibs kyi nang rnams
<p>167b.3</p>ni/ de dang de dag gnyis su sbyar/ zhes pas/ ri mo rnam pa gsum du bya la/ gnyis su sbyor zhes pas 'khor lo nyis rim mo/ /de bzhin 'khor lo'i nang du yang / /zhes pa lte ba la'o/ /de ni 'khor lo'i dbus su yin pas nang ste de nyid kyi nang ni ma yin no/ /mtha' ni kun gyi
<p>167b.4</p>mtha' ste/ dbang la dri la bu dkrol ba'o/ /'khor lo'i mu ran nang dag tu/ /ces pa ni 'khor lo la khro bo dang de'i mthar ma mA dang / de nas ba sha ma na ya ho zhes pa ni man ngag go/ /mur na la zung gcig pa'i yi ge dang skul ba dag dang / /ho la sogs pa phye bas
<p>167b.5</p>dgod de sgra ji bzhin pa'o/ /gzhan du na khro bo bzhi sum cu gnyis su rnam par gnas pa ste/ khro bo gshin rje gshed kyi sngags/ oM ya mAn+ta krid ya ma rA dza sa do me ya swA hA/ khro bo gzhan gyis mi thub pa'i sngags/ oM pradz+nyA n+ta kr-id ya me do ru Na yo da ya swA hA/ 
<p>167b.6</p>khro bo rta mgrin gyi sngags/ oM pad+mAn+ta kr-id ya da yo ni ra yak+she ya swA hA/ khro bo bdud rtsi 'khyil pa'i sngags/ oM bag+h+nIn+ta kr-id ya k+she ya ts+tsha ni ra ma ya swA hA/ zhes pa ni de dag dang bcas par bsnyen par gsungs pa yin no/ /de yang nyi ma bzhi bzhir bsnyen pa khri khri bya ba ni gdams
<p>167b.7</p>ngag go/ /mi g.yo ba dang / 'dod pa'i rgyal po dang / dbyig pa sngon po dang / stobs po che dang / bzhi ni pho nya dang po ste/ ri mo rnam gsum yongs su zlum/ /dbus su pad+ma 'dab bzhi la/ /phyi ma dag la 'khor lo ni/ /drug drug rnam par mdzes par bri/ /'khor lo
<p>168a</p>
<p>168a.1</p>gnyis po la bri ba/ /yi ge sum cu rtsa gnyis dang / /de yis bshad pa'i tshig dag bri/ /'khor lo tha ma dri med la/ /ring po thung du zung gcig bri/ /de la dbang byed sngags kyang spel/ /zhes bshad pa ni/ khro bo rnam bzhi'i las te/ /rgyud gzhan las kyang
<p>168a.2</p>bshad do/ /khro bo gnod mdzes dang / /gtsug tor 'khor los sgyur ba dang / /ki li rnam pa gnyis te bzhi ni/ ma grub na spogs pa'i cho ga ste/ 'khor lo de nyid la g.yas nas sngags de nyid bskor bar bri ba ste rim pa snga ma bzhin no/ /de yang 'khor lo la lha bzhir byed pas dbang
<p>168a.3</p>bskur ro/ /gzhan ma tshang ba ni gzhan las shes par bya'o/ /de ni man ngag go/ /sku nas su ni bsgyur te zhes pa 'dir nyi ma rnam pa bzhi'i dus su khro bo re re'i rnam par bya'o/ /de yang dang po g.yon la/ de nas yang g.yon skor ro/ /mthar g.yas bskor te lha rnams so/ /
<p>168a.4</p>tsham ngam ni gsal lo/ /gsang ba rtog pa ste le'u gnyis pa bshad pa'o// //de'i yon tan mtha' yas pa bstan pas 'dul bas de bstan pa'i phyir/ khro bo'i rgyal po'i dngos grub ni/ /sna tshogs thogs med tha dad pa/ /zhes gsungs pa ni/ khro bo ni rnam pa
<p>168a.5</p>gnyis so/ /de dag nyid rgyal ba ste/ gnod pa la sogs pas brdzi bar mi nus pa'o/ /rab tu gsang ba'i sngags 'di ni/ /zhes pa ni/ badzra kro d+ha bi dza ya/ badzra kro d+ha nI la daN+DA ya/ badzra kro d+ha ya mAn+ta ka hUM/ badzra kro d+ha a tsa la aR+Ya ban+d+ha ban+d+ha/ badzra kro d+ha h+ya gr-I ba/ badzra kro d+ha a par/ 
<p>168a.6</p>ts+tshin+da ts+tshin+da/ badzra kro d+ha a mr-i ta kuN+Da li/ badzra kro d+ha trai lo kya bi dza ya/ suM b+ha ni suM b+ha/ uSh+NI Sha tsakra brti/ a mr-i tA ki lI ya/ badzra kro d+ha pa tra ya pa tA ya/ badzra tsaN+Da badzra/ badzra na lArka badzra/ badzro Sh+NI ShA badzra/ badzra kuN+Da li badzra/ badzra bi sha na badzra/ badzra ma hA pA lA badzra/ badzra ka
<p>168a.7</p>ra la badzra badzra ya k+sha badzra/ badzro Sh+NI sha tsa kra brti badzra/ badzra pa ta la badzra badzra kI la ya badzra/ badzra kI lA ya ma hA badzri ki lA ya/ zhes pa ste 'di dag la thog mar oM dang / mthar hUM gnyis phaT ces pa ni/ rang gi ming dang ldan pa'i sngags su bcom ldan 'das kyis sngags
<p>168b</p>
<p>168b.1</p>su gsungs so/ /de bzhin du hriH Sh+T+riH dang / ma mA ya/ bcom ldan 'das kyis sngags su bshad do/ /oM ni de'i thog mar zhes pa ni 'khor lo la bri pa'o/ /drag po'i tshig dang bral zhes pa tsheg drag dang ma sbyar ba'o/ /mnan pa zhes pa thig les brgyan pa'o/ /sngags rnams thams cad ces pa ma mA ya
<p>168b.2</p>sogs pa'o/ /gsal byed pa zhes pa ni dbyangs kyi yi ge bcu gnyis sbyar ba ste/ gsal byed ces bzhi smras la 'dis shes byed pa mi gsal bar byas pa'o/ /snying gar 'dug ces pa 'dug go/ /dus gsum du zhag bdun byas na'o/ /ma mo'i gnas ni dur khrod do/ /nyi ma nub kyi bar khros
<p>168b.3</p>shing dgra'i ming smos/ bzlas zhes pa nyid ni nyi ma bzhir bzlas pa ste/ nyi ma nub nas mi bzlas so/ /zhes pa'o/ /de yang ma mo dang sha za nyi ma nub nas der song zhing / srog 'phrog par bsam mo/ /zhi ba'i cho ga mkhas pa yis/ /zhes pa ni ma mo'i gnas der ma mo bdag gi
<p>168b.4</p>drung du bsams la/ zhi ba'i sngags bzlas pa ste zhi bar 'gyur ro/ /gzhan dag rnam par gsal lo/ /le'u gsum pa gsang ba'i rtog par bshad pa'o// //da ni ha'i sgrub pa rab tu bshad de/ de'i phyir gsungs pa/ de nas gzhan yang mchog gyur pa/ /ha la sogs pa'i
<p>168b.5</p>dkyil 'khor ni/ /de las mchog gyur gzhan med pa/ /zhes smos te/ de la 'khor lo dri ma med pa rtsibs bcu gnyis pa bris pa ni/ khro bo'i dngos grub rab tu stsol ba'i thabs myur ba'i phyir mchog tu 'gyur te de'i thabs te/ de nyid 'dod pa len pa dang 'dzin pa'i phyir te/ 
<p>168b.6</p>gang gis brten na des ni 'dod pa'i dgos pa de 'grub par byed pa'o/ /grub pa ni blangs pa'o/ /'phags pa'i dngos grub 'di'i sbyor bas blang bar rung ba ste/ rgyu'i ngo bo rnal 'byor dang ma 'brel kyang gnas pa ni 'dzin pa'o/ /de la/ dang por ha zhes gang bshad pa/ /zhes pa ni rnam
<p>168b.7</p>par rgyal ba'o/ /bskul zhes pa 'phags pas so/ /gang ltar zhe na sngags byung bas snying bskul ba'o/ /sa bon thams cad ces pa khug shig pa'o/ /de nas thog mar bskul ba dang / /de bzhin don ni rim pa ru/ /khro bo yi ni rgyal po yi/ /zhes smos te/ thog mar zhes khug
<p>169a</p>
<p>169a.1</p>shig par ro/ /de nas bsreg par ro/ /de nas skrod par byed par ro/ /go rims kyi don bshad do/ /yi ge bcu gnyis des sbyar ba/ /zhes pa ni gsal byed de/ yal sogs pa brgyad pa'i sa bon de gnyis bcu gnyis dang / dbyangs kyi yi ge bcu gnyis su sbyar ba
<p>169a.2</p>la thig les brgyan par bya'o/ /khro chen tshig gi dang por sbyar/ /zhes pa dngos gzhi ste/ rtsibs rnam pa bcu gnyis la khro bo rnam pa bcu gnyis su sbyar te/ gtso bor dgod par rab tu lhag pa'i lhar shes par bya'o/ /zung shig pa tshig gnyis pa/ zung drug 'khor lo'i mtha'
<p>169a.3</p>mar dgod/ /ces ba ni zung drug tu sbyar ba la tshig bcu gnyis te/ dngos su khro bo rnam pa bcu gnyis so/ /'khor lo zhes rtsibs bcu gnyis so/ /de yang mthar gsal byed pho nya rnam pa bcu gnyis kyi sngags kyi gzhi yang dag par dgod pa'o/ /mtha' med pa yang mu ran dang / rtsibs
<p>169a.4</p>kyi mig tu yod do/ /de'i phyir/ mu ran rtsibs kyi mig rnams su/ /zhes smos so/ /de yang sngags dgod pa yin pas/ sngags las byung ba zhes pa ni/ rang gi sa bon hUM las byung ba ste/ bcu gnyis kyi rgyu mtshan no/ /so so'i las la zhes pa ni/ las bcu gnyis la sogs
<p>169a.5</p>pa mtha' yas kyang 'dir khro bos rnam par gzhag pas bcu gnyis te khug shig pa la sogs pa rnams so/ /de dag kyang mthar dgod pa'o/ /de nas yi ge dgod pa dang / sngags btu ba ni tshul bzhin bya/ /zhes pa ni 'khor lo bri ba'i thabs te/ nang gi lta ba la 'khor lo gsum gyis
<p>169a.6</p>bskor pa'o/ /de yang man ngag las shes par bya'o/ /de dbus de bzhin gshegs pa yi/ /zhes pa ni/ 'phags pa 'jam dpal la bya'o/ /snying po'i rigs kyi mchog yi ge bcu gcig pa ni mtshan rjod par byed pa la gsungs so/ /de'i mthar ni sngags te las kyi sngags te bzhag
<p>169a.7</p>go/ /tshig de yang 'dod pa bsgrub pa'i phyir sngags su bcom ldan 'das kyis gsungs so/ /de nas mur na gnyis pa la/ /zhes pa la/ ho dag dang haM la sogs pa ste/ de ni dgyes par byed pa mchod pa yin te/ des na snying por bshad la/ de'i dngos grub len pas dgongs pa
<p>169b</p>
<p>169b.1</p>ni zhabs kyis mnan ba ste/ bde bar gshegs pa bya rgod kyi ri la dgyes shing der zhabs kyis bzhin no/ /khro bo zhabs kyis bcags byas pa/ /rtsibs rnams khro bo'i mthu dang ldan/ /zhes pa'i don de ltar ro/ /mu ran gsum dang dbus su de/ /zhes pa la lte ba dang 'dab ma gsum gyi sngags
<p>169b.2</p>te/ mtshan ma brjod pa mthu dang ldan pa rnams so/ /yi ge bcu gnyis rab sbyar ba/ khro bo chen po'i dbus nas zhes gsungs pa ni/ byed pa gsum pa'i stags kyi rten du spel bar bya la/ de'i mthar las kyi tshig dang / bskul ba'i sngags dgod cing bzlas pa yin no/ /de nas gsang sngags
<p>169b.3</p>dgod pa las gzhan pho nya rab tu bstan pa'i phyir/ khro bo du ma skul ba ste/ /thams cad kun du don rnams kun/ /grub pa'i phyir ni 'di la gnas/ /zhes pa smos te/ /du ma bskul zhes pa rnam pa bcu gnyis bka' sgo bar bya ste/ rang gi byin rlabs bdud rtsi 'khyil pa dang / khro bo dag
<p>169b.4</p>gi las 'grub par byed pas ni/ de'i phyir/ thams cad kun du don rnams kun/ grub pa'i phyir ni 'di la gnas/ /zhes gsungs so/ /de nas gzhan yang rim bzhin du/ /zhes pa la sogs pa smos te/ de la dang po'i ming ni khro bo 'bar ba'i phreng ba zhes pa ni/ rnam par rgyal ba ste/ 
<p>169b.5</p>'gugs par byed pa'i byed pa po/ /kha dog dmar po spros pa yis/ /snying bskul na lcags kyu 'bar ba chen pos 'gugs par byed pa bskul bsngags so/ /rdo rje me yi rgyal po yin/ /zhes pa lho shar gyi dbyig pa sngon po 'jig pa'i me bzhin skems par byed pa yin te las so/ 
<p>169b.6</p>rab tu drag po'i shugs yin te/ /zhes pa ni khro bo ya mAn+ta ka ste/ gshin rje mthar byed pa rlung rab tu drag pa'i shugs che bas dngos po bskyod pa ltar 'dis yul gzhan du skrod pa'o/ /rab tu drag gnon stobs po che/ /zhes pa ni mi g.yo ba ste de'i stobs gyis gzhan gnon pa ni mi
<p>169b.7</p>'gul bar byed pa'o/ /rgya chen khro bo nyid yin te/ /zhes pa khro bo rta mgrin te/ rgya che ba'i srid pa dag 'khrug cing 'thab par byed pa'i phyir ro/ /drug pa gzhan gyis mi thub pa/ /zhes pa ni/ mthu khyad par du gyur pa nyid kyis gzhan rmongs par byed pa ni/ gzhan dregs pa can gyi
<p>170a</p>
<p>170a.1</p>mthu 'joms pa'i phyir ro/ /'jigs par byed pa zhes bshad pa/ /zhes pa ni/ khro bo bdud rtsi 'khyil pa ste/ gzhan dkon mchog la gnod pa skrag pa'i phyir 'jigs byed ces gsungs so/ /byang shar khro bo dril bu sgrogs/ /zhes pa ni khams gsum rnam
<p>170a.2</p>par rgyal ba ste/ dga' bar byed pa'i phyir sgrogs pa yin la 'jigs rten khams las kyang rgyal bas khams gsum rnam par rgyal ba'o/ /phongs pa sgrol ba dgu pa ste/ /zhes pa gnod mdzes stobs po che ste sa 'og gi gter gyis dbul ba 'joms pa'i phyir ro/ /rab tu 'joms
<p>170a.3</p>pa bcu pa yin/ /zhes pa ni gtsug tor 'khor los sgyur bas gzhan 'joms pa'i phyir te las so/ /ki li zhes pa bzhag pa ni rnyil bar byed pa'i khro bo ste/ don yod grub pa'i rigs so/ /ki li chen po de bzhin gsungs/ /zhes pa ni 'di yang khro bo chen po phur pa can te/ 
<p>170a.4</p>zhugs par byed pa yin no/ /bcu gnyis su ni gsungs pa yin/ /zhes pa la sogs pa ni/ 'dir bcu gnyis ni rten cing 'brel par 'byung ba rnam par dag bas so/ /pho nya yin pa'i phyir snang byed de/ gtso bos kun bskul ba'i phyir na gnon pa yin no/ /'khod pa na/ bzhi
<p>170a.5</p>pa dang gsum pa la'o/ /kun la bdud rtsi 'khyil pa'o/ /zhes pa dag ni kun gyi bcu gnyis so/ /de dag la bdud rtsi 'khyil pa dang sbyar te bsdus pa zhes pa'i don to/ /da ni sngags btu bar bya ba'i phyir gsungs pa/ gug skyed drug dang ldan par bya/ /zhes pa rgya cher smos te/ gug
<p>170a.6</p>skyed ni dbyangs kyi yi ge dag go/ /sa bon snga ma ni ya la sogs pa'i'o/ /steng du thig le zhes pa ang ngo / /sa bon bdud rtsi zhes pa thig le ste bdud rtsi 'khyil pa'o/ /ha ni lhag pa ste/ gtso bo'o/ /dbyangs ni snang byed de/ khro bo gsum po sum cu rtsa drug gam/ bcu bzhi'o/ /dang
<p>170a.7</p>po dkyil 'khor nang nas gcig /ces pa lte ba la mtshan rjod par byed pa'i mthar hUM dbyangs kyi drag pos zhugs pa drag por bri ba'o/ /don kun sgrub byed ces pa hUM gi mthar gsod pa ste mA ra ya dang de'i mthar phaT sbyar ba'o/ /'bar ba'i phreng bzhes pa khro bo de yang sbyar ba 'dra bar
<p>170b</p>
<p>170b.1</p>reg par bya'o/ /gnyis pa zhes pa ni bdud rtsi 'khyil pa nas yin la/ dngos su dang por shes par bya'o/ /lhag ma go sla'o/ /sa bon 'di dag rnams kyis bsgrags/ /zhes pa haM hAM la sogs pas sbyar bar rig par bya ba'o/ /khro bo'i rgyal po 'khor lo'i gnas/ /zhes pa lte
<p>170b.2</p>bar gshin rje gshed bzhugs pa ste sngags so/ /de'i bsdus pa'i don ni 'di yin ta/ de nang mu ran gsum po dang / dbus kyi mu ran bzang por ldan/ /zhes pa la de zhes pa ka la dang / a dang haM la sogs pa'i 'khor lo de'i'o/ /mu ran gsum ni dril bu'i khyams dang / bdud
<p>170b.3</p>rtsi 'khyil pa'i dang / snang byed kyi 'khor lo dang gsum mo/ /dbus ni ge sar dang lte ba'o/ /de yang mtshan brjod pa ste/ sgrub pa'i 'khor lor shes par bya'o/ /mtha' mu ran drug po ste/ rtsibs kyi zur drug rab bzang ba/ /zhes pa ni 'khor lo rtsibs bcu gnyis pa la haM la
<p>170b.4</p>sogs pa dang / de'i grwar dbyangs yig bcu gnyis dang / de'i phyi skor la re'u mi gsum cu rtsa bzhi la/ kA li sum cu rtsa bzhi dang / de'i mthar pad+ma 'dab ma bcu gnyis pa bskul bar rnam par bri'o/ /yang na 'khor lo'i 'dab ma bcu gnyis la gsum gsum dang gcig la
<p>170b.5</p>k+sha ste tshang du 'dug pa'o/ /bden pa gnyis gnyis su med pa'i ngo bo 'di dag ni 'dod pa'i don mtha' dag sgrub pa thabs dang shes rab las byung ba ste/ bdag med pa'i lha yin no/ /bsdus pa'i don no/ /zung drug 'khor lo'i mtha' mar dgod/ mu ran rtsibs kyi mig rnams
<p>170b.6</p>su/ sngags las byung ba re re'o/ /don rnams thams cad sgrub byed yin/ /bcu gnyis dag tu gsungs pa'i sngags/ /gnas su ji ltar bkod pa dag /so so'i las la sbyar bar bya/ /zhes pa'i bsdus pa'i don ni 'di yin te/ re'u mig dgu dang de'i phyi skor la zung drug ces
<p>170b.7</p>pas 'khor lo bcu gnyis so/ /de la dbus su rlung gi sa bon dang / lho ru 'jam dpal rdo rje dang / /shar du dngos med yi ge dang / /byang du mkha' 'gro'i yi ge dang / /ma dang e ni bsdus nas su/ /nub kyi phyogs su mkhas pas gzhag /g.yon nas dgod pa'i rim
<p>171a</p>
<p>171a.1</p>pa yis/ /sngags las byung ba re re'o/ /me yi sa bon mdun du yin/ /de bzhin 'gro ba'i ming yig dang / /de nas khams te dbang chen dang / /rdzogs pa'i yi ge bzhi pa yi/ /gzugs dang yid gnyis drug par bshad/ /rnal 'byor ma dang nges pas bzung / /
<p>171a.2</p>me yi bu dang rlung dang ni/ /sdud po nges dang bcu gnyis pa'o/ /bdun yig gsum gsum mkhas pas btu/ /zhes gsungs pa ni 'dir man ngag go/ /de ltar na bdun pa'i mtha' tsheg dang bcas pa ste/ bcu gnyis po kun gyi sngags so/ /bdud rtsi 'khyil pa ni phyogs bzhi po yin la/ 
<p>171a.3</p>rtsibs bcu gnyis ni snang byed du 'dir mkhas pas rig par bya'o/ /des na bdud rtsi 'khyil pa zlos bu'i nyes pa yang med la/ bdun pa yang yin zhing gnyis pa yang de nyid yin no/ /dang po dkyil 'khor nang nas gcig /ces pa nas 'bar ba zhes pa ni/ nang gi ya la sogs pa bcu
<p>171a.4</p>gnyis so/ /sngags kyi mthar zhes pa de'i mthar ro/ /sa bon gnyis pa zhes pa yi ge ma'o/ /me rgyal ni me'i bu ste yi ge ra'o/ /gsum la zhes pa ni ya gsum pa'o/ /shugs drag ces pa ni to'o/ /khro bo che/ de ni stobs po che zhes gsungs/ zhes pa pha rol reg pas stobs che ba'i phyir
<p>171a.5</p>me'o/ /drug pa 'khor lo zhes bya ba ni/ nang nas gcig blangs te to ni drug pa'o/ /mi thub khro bo zhes pa gzhan gyis thub par dka' bas te yi ge ya'o/ /'jigs pa zhes bya zhes pa ni/ 'jigs par byed pa'i yi ge da'o/ /zur du khro bo zhes pa ni/ byang shar du po'i yi ge yo yin no/ /dgu pa
<p>171a.6</p>phongs pa zhes bya ni/ ma nas te phongs pa sel ba'i sngags ya'o/ /rab 'joms pa zhes bsgrags pa zhes pa ni k+She ste des so/ /ki li zhes pa ni ki li ya ste ya'o/ /mthu khyad par gyur pas ni dngos grub rab tu ster ro/ /ki li chen po zhes pa ni ni ra ste yi ge ra'o/ /tsheg bcas ces pa ni
<p>171a.7</p>de dag kun re rer dgod cing / re re rab tu ba'o/ /dang po ni 'khor lo bstan zhes pa ni mtha'i mu khyud gnyis te/ re'u mig nyi shu rtsa bzhi'o/ /khro bo bdud rtsi 'khyil pa dang / /khro bo'i rgyal po de las gzhan/ /zhes pa la/ bdud rtsi 'khyil pa ni yi ge phaT bzhi ste/ mtshon cha'i yi ge 'di gzhan dag
<p>171b</p>
<p>171b.1</p>gis gsad par mi nus pas 'chi ba med pa yin no/ /de las gzhan zhes pa/ de las 'phros pa'i mtshon cha sna tshogs pa dag go/ /da ni le'u lnga par gong gi sngags dgod pa rgyas par bshad par bya ste/ de'i phyir gsungs pa/ khro bo chen po gcig gi mthar/ /zhes pa la sogs pa gsungs te/ khro
<p>171b.2</p>bo'i tshig ni yi ge sum cu rtsa gnyis so/ /bskul cig ces pa ni las kyi tshig go/ /bdud rtsi 'khyil pa ni mtshon cha'i yi ge'o/ /'bar phreng ni mtshon dang pho nya'o/ /dang po'i gnas bcu gnyis dag ni/ 'pho ba bcu gnyis la ste/ nyin 'pho ba drug la sngags khri dang brgyad brgya'o/ /nub 'pho
<p>171b.3</p>ba drug la khri dang brgyad brgya ste/ rab kyi tshad 'dis don nges pa ni man ngag la rag las pa yin no/ /bdag nyid kyis thos pa ni dang po'i sngags zhag gcig yin pas na/ gzhan zhag gsum ste/ de ltar na khri phrag brgyad dang / stong phrag drug dang bzhi brgya'o/ /'dir snang byed ni phyogs
<p>171b.4</p>skyong ba bzhi'o/ /tsham ngam bcu gnyis ni las dang sbyar ba yin no/ /gzhan ma bkrol ba dag go sla bar shes so/ /cho ga shes pas zhes pa ni/ rnam pa bzhi ste/ lha rnam pa gsum bskyed cing sku rnam pa gsum rdzogs par bya ba dang gcig /de la gnas pas de dag la mchod pa bya ste/ rdzas rnams
<p>171b.5</p>bsangs la/ thog par sman a ka ru dang sbyar ba'am/ tsan+dan dang sbyar bar 'thor 'thung dbul te/ oM hUM pra ti dza swA hA/ de nas ar+g+ha dbul te/ oM hUM hri ka la ma tha na swA hA/ dri dbul ba/ oM hUM hri shri kha khA swA hA/ spos dbul ba/ oM hUM hraM du pa ri ka ha swA hA/ lha bshos dbul ba/ oM bi mAn+ta ka
<p>171b.6</p>te jo ba len ni swA hA/ mar me dbul ba/ oM hUM dzIM dzIM ha swA hA/ me tog dbul ba/ oM ka ra la rAd na ha swA hA/ zhes pa zhes bzhes bdag gis phul ba'i me tog 'di/ ar+g+ha 'di bzhes su gsol ba zhes su gsol/ gnyis po'o/ /yi ge hUM las byung ba yi/ phreng ba 'bigs pa'am/ 'dzin
<p>171b.7</p>pa'am/ 'gugs pa dag gos kha sbyar dbye shing bsdus la/ ye shes sems dpa' phyung la rten med pa'i rnam par shes pa bdag gi rlung la zhon nas byung ba mtshan ma la bstim zhing bcug la/ mtshon cha 'am/ phur bur phreng ba gyur pa las gnod pa mtshan ma la bsam mo/ /bzlas pa ste/ 
<p>172a</p>
<p>172a.1</p>gsum pa'o/ /'khrul 'khor gyi rim pa dag dang / mnan pa'am/ bsreg pa ni cho ga bzhi pa'o/ /khro bo rnam par rgyal ba'i zhes pa ni/ de'i rtog pa dang por gsungs pa'i khro bo rnams kyi las bshad pa'i las kyi rim pa'i cho ga rgyas pa nas bsdus pa'o/ /cho ga 'di ni zhes pa
<p>172a.2</p>las bshad pa'o/ /de gsang ba ste de bas gsang ba 'khor lo'o/ /de bas mchog ni bzlas pa'o/ /khro bo rnam par rgyal ba'i rtog pa/ zhes pa 'jam dpal gyi ste/ de'i rigs kyi khro bo'i rtog pa ni de'i rtog pa'o/ /cho ga'i rim pa ste/ de'i las su gtogs pa 'khor lo'i sbyor ba ste/ 
<p>172a.3</p>le'u bzhi pa'i bshad pa'o// //'phags pa rdo rje khro bo'i sku mnga' shes rab mtshon char ldan/ /'gro ba byams pa'i thugs mnga' thugs rje kun la snyoms/ /de sras bdag la bdud rtsi skyed pa bla ma rin chen la/ /bdag gis mog yis bla ma'i zhabs la phyag 'tshal nas/ /'gro la
<p>172a.4</p>phan phyir 'grel pa 'di byas pas/ /rtsa ba'i ltung bar gyur na bshags par bgyid/ /gal te 'di yis 'gro la phan gyur na/ /dge ba de kun bsdus te byang chub chen por bsngo/ /slob dpon lha spas kyis mdzad pa sgrub thabs kun gyi gter zhes bya ba'i 'grel pa rdzogs so// //rgya
<p>172a.5</p>gar gyi mkhan po pad+ma ka ra warma dang / zhu chen gyi lo tsA ba rig pa gzhon nus bsgyur cing zhus te gtan la phab pa'o// //lho phyogs kyi yul be tar sku 'khrungs pa/ rnal 'byor gyi dbang phyug chen po slob dpon gyi mchog klu sgrub kyi zhal snga nas bsdus pa'o/ /
<p>172a.6</p>@##/ /rgya gar skad du/ AR+Ya many+dzu shrI gu h+ya tan+t+ra s+ya maN+Da la bi d+hiH/ bod skad du/ 'phags pa 'jam dpal gsang ba'i rgyud kyi dkyil 'khor gyi cho ga/ /'jam pa'i dbyangs la phyag 'tshal lo/ /'phags pa 'jam dpal dbyangs kyi ni/ /khro bo yi ni bsnyen pa dag /sngon du
<p>172a.7</p>bsnyen pa byas nas ni/ /de yi dkyil 'khor bri bar bya/ /de nas 'di yi dkyil 'khor ni/ /dngos grub dam pa sbyin mdzad pa/ /'jig rten gsum po 'khrug par mdzad/ /yi dgas dmar po zhes bya yi/ /tshad du 'di ni dkyil 'khor 'di/ /gnas ni gang du 'grub 'gyur ba/ /sngags pas
<p>172b</p>
<p>172b.1</p>thog ma nyid du ni/ /de yi gnas ni brtag par bya/ /shing gcig dang ni dur khrod dang / /khyim stong dang ni bzhi mdo dang / /mchod rten 'gram dang lha khang 'gram/ /thibs po lam srang gnyis pa dang / /skyed mos tshal dang ri yi rtse/ /chu yi 'gram mam nags tshal dang / /lha chen gyi ni gnas kyang
<p>172b.2</p>rung / /ba lang lhas sam yul gyi sa/ /khyad par du ni yul gtsang sar/ /yang ni yid ni rab 'jug pa/ /der ni dkyil 'khor rab tu bya/ /shar dang byang ni dma' ba'am/ /kha dog snum par rab tu bzang / /ba tshwa med cing ma gas pa/ /dang por mkhas pas brtag par bya/ /dag
<p>172b.3</p>pa'i gzugs ni rab bzung ste/ /de nyid gsum brjod sa la ni/ /lag gis brdab pa dag tu bya/ /rab 'gyur lha mo sbran par bya/ /skyob ba sangs rgyas thams cad kyi/ /spyod pa'i tshul dang khyad par gyi/ /sa dang pha rol phyin pa la/ /lha mo khyod ni dpang du gyur/ /shAkya seng ge skyob pa
<p>172b.4</p>yis/ /ji ltar bdud kyi tshogs bcom pa/ /de bzhin bdag gis bdud las ni/ /rgyal bar byas te dkyil 'khor bri/ /gser gyi mdog dang ldan pa yi/ /sa yi lha mo ji bzhin du/ /sa las rab tu 'thon pa ni/ /rkang bkru mchod yon mnyes par byas/ /sngon gyi dus na de bzhin
<p>172b.5</p>gshegs/ /shAkya seng ges sa 'dir ni/ /sde dang bcas pa'i bdud btul nas/ /chos rnams mngon rdzogs sangs rgyas bzhin/ /de nas rig 'dzin can gyis ni/ /sems can don du dkyil 'khor byed/ /sa yi lha mos dbang mdzod cig /bdud rnams zhi bar mdzad du gsol/ /sa bslang
<p>172b.6</p>ba'i cho ga'o/ /de nas rig 'dzin nan gyis ni/ sa ni yang dag sbyang bar bya/ /khro bo yi ni nga rgyal gyis/ /'byung bo'i gtor ma byin nas kyang / /nga ni rdo rje 'di ming ste/ /slob ma dag dang sems can gyi/ /don du dkyil 'khor chen po ni/ /yi dgas phal chen zhes bya bzhengs/ /gang
<p>172b.7</p>dag sa 'dir gnas pa yi/ /lha klu gnod sbyin dri za dang / /nam mkha' lding dang sha za'i tshogs/ /'byung po mang po thams cad kun/ /mchod sbyin bden pa 'di long la/ /'di ru ma gnas gzhan du deng / /khro bo 'bar ba'i bka' byung gis/ /skad cig gis ni myur du deng / /gang dag
<p>173a</p>
<p>173a.1</p>bsam pa dang ldan zhing / /khro bo chen po'i bka' gcog pa/ /myur du 'gro bar mi sems ni/ /spyi bo tshal ba brgyar 'gas so/ /oM a kro te ka ya mAn+ta ka ha na ma tha b+hany+dza hUM phaT/ bgegs kyi phyogs nas brjod nas kyang / /khro bo 'bar ba'i bzhin gyis ni/ /rkang
<p>173a.2</p>mthil hUM las rdo rje mchog /'bar bas bgegs ni bskrad par bya/ /sa la sngags chu gtor nas kyang / /sa yi dbus su khru gang brko/ /sol ba la sogs ro dag ni/ /bsal nas sngags kyi chu yis gtor/ /rin chen lnga stsogs gang ba yi/ /bum pa'i nang du bcug nas kyang / /rang
<p>173a.3</p>gis kyang ni dgang bar bya/ /dri yi chu yis gtor bar bya/ /ba yi lnga dang ldan pa yi/ /lci bas kyang ni byug par bya/ /dkyil 'khor nyis 'gyur lhag tsam du/ /kun du sbyor ba brtsam par bya'o/ /sa sbyang ba'o/ /de nas mkhas pas sta gon gyi/ /las ni gnyis pa rab tu brtsam/ /lnga
<p>173a.4</p>yi rdzas la sbyar ba yi/ /dri yi chus ni dkyil 'khor bya/ /de nas tsan+dan dmar pos kyang / /pad+ma dag gi gzugs su bya/ /yi dgas 'dzin pa'i sngags dag gis/ /me tog dmar po dbus stsogs bzhag /de nas mchod yon gzhag par bya/ /me tog sbu gu dri zhim dang / /a ga
<p>173a.5</p>ru dang sbyar ba yi/ /gu gul bdug pa'ang de bzhin no/ /mar me mar gyi mar me mchog /dri yi don du tsan+dan mchog /tsan+dan dkar po dmar po yi/ /gtor ma nya dang sha la sogs/ /sbyar thug la sogs de bzhin no/ /me tog chur bcas arka dang / /ras la stsogs pa thams cad do/ /de
<p>173a.6</p>ltar de ni tshogs bsags nas/ /slob dpon gyis ni khrus byas nas/ /smyung ba byas te mnyam gzhag pas/ /khro bo'i bsrung bas byin gyis brlab/ /'di ltar rtog pa zhib mo las/ /gsungs pa'i rim pas khro bo nyid/ /bskyed dang spyan drangs la stsogs kyis/ /lha de 'bad de
<p>173a.7</p>mnyes par bya/ /de nas 'bad de gsol ba gdab/ /dkon mchog gsum dang rigs gsum gyi/ /mgon po de bzhin gshegs dang bcas/ /gang dag rigs kyi khro bo'i tshogs/ /ma lus bdag la dgongs su gsol/ /slob ma la ni phan pa dang / /khro bo khyod la mchod pa'i
<p>173b</p>
<p>173b.1</p>phyir/ /bdag ni nang par dkyil 'khor bgyid/ /byin gyis brlab cing gnang mdzad cing / /thugs rjes rjes su gzung du gsol/ /zhes lan gsum brjod do/ /lha gnas pa'i rim pa'o/ /gser sogs rin chen las byung ba'i/ /bum pa bzang po ma nyams pa'i/ /khrus kyis
<p>173b.2</p>gtsang mar byas pa yi/ /dri yi chus kyang byug par bya/ /mtshan nyid ldan pa'i bum pa gnyis/ /pad+ma'i steng du be con dang / /las kyi rgya gram bri bar bya/ /gtsang ma'i gos kyis mgul pa dkri/ /dang po 'od gsal rgyu las ni/ /kha dog dkar po baM las byung / /ji bzhin dbyibs su [(]bskyid [,]bskyed [)]
<p>173b.3</p>nas su/ /de yi nang du pad+ma bsam/ /pad+ma'i lte bar nyi ma la/ /hUM las byung ba'i khro bo bskyed/ /khro bo gnyis po de dag ni/ /rang mtshan kha dog ldan par bya/ /spyan drangs nas ni rab bcug nas/ /mchod yon la sogs de la dbul/ /so so'i snying po brgya rtsa brgyad/ /bzlas nas chu yi
<p>173b.4</p>rang bzhin du/ /khro bo gnyis ka gyur par bsam/ /rin chen sman la stsogs pa dang / /dpag bsam shing stsogs kha rgyan byas/ /bum pa gnas pa'i cho ga'o/ /slob ma gnas pa'i cho ga dag /gzhan du rtog pa zhib las bshad/ /de bas 'dir ni de bzhin no/ /spyi yi las kyis gnas par
<p>173b.5</p>bya/ /'on kyang rang gis cho ga dag /cung zad 'di dag sbyar bar bya/ /slob ma smyung bar byas nas kyang / /khrus kyi cho ga legs byas te/ /khro bos bsrung ba byin brlabs nas/ /bla ma la ni gsol ba gdab/ /dpa' bo chen po deng gson cig /bdag ni 'khor bas skyo ba dang / /sems can kun la
<p>173b.6</p>phan pa'i phyir/ /gsum la skyabs su 'gro ba gsol/ /dkyil 'khor lha la de bzhin no/ /khyad par du ni slob dpon la'o/ /byang chub sems kyang bdag la gsol/ /sngags kyi spyod dang brtul zhugs gang / /de bzhin bdag ni bsgrub par 'tshal/ /thar chen grong du 'jug par 'tshal/ /blo
<p>173b.7</p>chen gyis ni bskyab du gsol/ /slob ma'i tshig gsan bla ma bzang / /brtse bas bu la mngon phyogs nas/ /dang ba'i bzhin gyis 'di skad smra/ /bu gcig 'dir shog theg chen gyi/ /khyod ni tshul chen snod gyur te/ /rig pa 'dzin pa spyod ba'i tshul/ /khyod la yang ni bshad par bya/ /dus gsum byon
<p>174a</p>
<p>174a.1</p>pa'i sangs rgyas rnams/ /sems can phan phyir gang bzhugs pa/ /kun gyis thabs chen sngags kyi ni/ /cho ga mkhyen nas thams cad mkhyen/ /de bas kun mkhyen thob bya'i phyir/ /gsang sngags spyod pa mnyam med pa/ /bdud kyi tshogs rnams 'dul byed pa/ /
<p>174a.2</p>khyod kyis blo gros 'di gyis shig /de skad spro ba bskyed nas su/ /slob mas phyag 'tshal la sogs pa/ /yan lag bdun pa'i smon lam bya'o/ /de nas slob dpon gyis sdom pa dpog ste/ sangs rgyas chos dang dge 'dun la/ /khyod kyis skyabs su 'gro bar gyis/ /dkyil
<p>174a.3</p>'khor lha dang slob dpon dag /khyod kyis rtag tu gzung bar bya/ /sems can thams cad sgrol byed pa'i/ /byang chub sems ni mnyam med pa/ /yang dag brtan por gzung bar bya/ /rig pa 'dzin pa'i sdom pa gzung / /srog chags gsod dang ma byin len/ /'dod pa brdzun rnams mi
<p>174a.4</p>bya'o/ /nyes pa kun gyi rtsa ba yi/ /chang ni btung ba spang bar bya/ /lus kyi las ni rnam gsum dang / /ngag gi nyes pa rnam bzhi dang / /yid kyi rnam gsum bsrung bar bya/ /sems can 'tshe ba ma lus spang / /sems can don la mngon dga' zhing / /theg pa chen po'i lam la
<p>174a.5</p>gnas/ /dam pa nye bar mnyes pa dang / /'dul ba'i don ni ma lus bya/ /lha dang lha min gsang ba pa/ /de la brnyas par mi bya'o/ /phyag rgya bzhon pa mtshon cha rnams/ /'gom pa'am brdzi bar mi bya'o/ /spyod dang brtul zhugs gsang ba gang / /gsang ba brtul zhugs
<p>174a.6</p>brtan por gyis/ /slob ma brtan po rab dang bas/ /ji skad gsungs pa'i sdom pa kun/ /'khor bas skyo ba'i yid bzhag nas/ /nges par legs pa'i don du gzung / /dkon mchog gsum la skyabs su mchi/ /sdig pa mang po kun nas bshags/ /dge ba kun la yi rang
<p>174a.7</p>ngo / /sangs rgyas byang chub gzung bar gyis/ /ji ltar dus gsum mgon po rnams/ /byang chub tu ni nges mdzad pa'i/ /mnyam med byang chub sems ni bskyed/ /sems can ma lus don gyi phyir/ /bdag gis sdom pa ma lus gzung / /sems can ma bsgral dpag med pa/ /mya ngan
<p>174b</p>
<p>174b.1</p>'das la dgod par bya/ /lus ngag yid kyi nyes rnams bsdams/ /bag med chang rnams btung ba yang / /theg pa dman la 'dod mi bgyi/ /lha dang lha min gsang ba pa/ /bla ma brnyas par mi bya'o/ /phyag rgya bzhon pa mtshon cha dang / /mtshan ma la sogs mi 'gom mo/ /rig pa 'dzin
<p>174b.2</p>pa'i sdom pa kun/ /tshul chen sngags pas gsungs pa kun/ /kun nas kun du gzung bar bgyi/ /las dang bka' stsal ma lus bgyi/ /spyi gtsug la sogs gnas rnams su/ /khro bo'i sngags rnams gzhag par bya/ /so shing srung skud de bzhin sbyin/ /ku sha'i stan la cho ga bzhin/ /
<p>174b.3</p>slob ma gnas pa'i cho ga'o/ /ji ltar rim par dkyil 'khor la/ /mchod yon la sogs phul nas kyang / /yid kyis nam mkhar bzhugs nas ni/ /nad par mkhas pas thig gdab po/ /dkar po dmar po sngon po yi/ /kha dog gsum pa'i skud pa ni/ /ras bal la sogs btsos
<p>174b.4</p>pas bya/ /stong pa rgyu las yi ge gsum/ /so so'i cha ru bskyed nas kyang / /sku gsung thugs dag bsam par bya/ /nam mkhar gnas pa'i de bzhin gshegs/ /ye shes thig skud bkug ste gzhug /dri yi phyogs la sogs pas mchod/ /gnyis su med pa'i sngags kyis ni/ /
<p>174b.5</p>thig skud sum sgril mdzes pa yis/ /mkhas pas thig btab phun sum tshogs/ /shar gyi sgo ru gnas nas kyang / /khro bo'i skur ni rang byas nas/ /sngags kyi yi ge dgod par bya/ /g.yon gyi khu tshur lte bar bsten/ /las kyi khro bor bsams nas su/ /thog mar shar nas
<p>174b.6</p>nub du'o/ /de 'og lho nas byang du ste/ /nam mkhar thig gnyis gdab par bya/ /phyogs bcu na bzhugs de bzhin gshegs/ /'gro don dus la bab par bskul/ /de nas yang ni de bzhin te/ /thig skud de ni phyogs mtshams nas/ /shar lho yi ni mtshams nas kyang / /nub nas
<p>174b.7</p>byang gi mtshams dag tu/ /thig gis rab tu tshad byas te/ /gru bzhi par ni thig gdab bo/ /rim pa gcig pa mdzes pa la/ /sgo bzhi dag gis mdzes par bya/ /dkyil 'khor dang ni 'tsham pa yi/ /dbus su pad+mo bri bar bya/ /pad+mo dang ni phyogs bzhi'i sgo/ /the tshom med par
<p>175a</p>
<p>175a.1</p>mnyam par bya/ /snying po mdzes pa'ang de bzhin te/ /thams cad cho ga bzhin du gdag /cho ga bzhin du dkyil 'khor de/ /kun du thig gis btab nas kyang / /mchod yon bzhengs te rab tu gshegs/ /yi ge gsum dang myuHyis dgrol/ /oM AHhUM muHdur khrod
<p>175a.2</p>rdzas kyi thal bas ni/ /phyi nas kun du bri bar bya/ /yi dgas phal chen gsang mchog ni/ /dkyil 'khor mkhas pas nub mo bri/ /khru gang la sogs rim pa nas/ /khru ni brgyad pa'i bar du ste/ /de las lhag pa yong mi bri/ /las kyi rim pa so sor bri/ /dur khrod thal bas
<p>175a.3</p>sbyar ba'i tshon/ /kha dog gsum ni bcos par byas/ /stong pa nyid kyi rgyu las te/ /kha dog gsum ni yi ges bskyed/ /ye shes tshon dag bkug nas kyang / /gnyis med byas la mchod yon dbul/ /khro bo'i yi ge dag bzlas la/ /rim pa bzhin du bri bar bya/ /chos kyi dbyings
<p>175a.4</p>kyi rang bzhin gyis/ /sems can khams ni sgrol bar byed/ /de bzhin gshegs pa thams cad kyis/ /gshin rje gshed ni mchog gi gnas/ /dbang ldan phyogs su kha dog gsum/ /ji bzhin legs par bris nas kyang / /khro bo'i sngags kyis brtag par bya/ /nyes pa
<p>175a.5</p>kun las rnam grol ba'i/ /tshon gyi las ni de nas brtsam/ /dbus su legs par gzhag nas kyang / /khro bos kyang ni byin gyis brlab/ /de nyid gsum gyi gsang sngags bzlas/ /de bzhin thig las gsum bri ste/ /dbus kyi pad+mo gser gyi mdog /'dab ma dag ni
<p>175a.6</p>dmar pos brgyan/ /snying po ze ba mdzes pa de/ /gser gyi kha dog bzhin du bya/ /thams cad dur khrod thal bas bskor/ /sgo dang phyogs mtshams la sogs pa/ /rigs ni dbye bas phye bar bri/ /rta babs me yi phreng ba'i mthar/ /thams cad rigs kyi kha dog bya/ /lho phyogs
<p>175a.7</p>kyi ni sgo phye la/ /lhag ma rnams ni bcad par bri/ /gzhan yang yi dgas lhag pa yi/ /pad+mo'i lte bar bri bar bya/ /de bzhin phyogs sgo nang dag dang / /phyogs rnams de dag thams cad du/ /yi dgas bzhi dang mgo med do/ /dur khrod thal bas spags te bri/ /byang shar la
<p>175b</p>
<p>175b.1</p>sogs grwa rnams su/ /mkhas pas be con phyag rgya bri/ /gal te bri bar mi nus na/ /yi dgas phal chen dbus dag tu/ /pad+ma lnga bris gang yin pa'o/ /de yi steng du yi dgas ni/ /yi dgas kyi ni sngags mchog gis/ /bsam pa dag ni byas kyang rung / /grwa yi dbyug pa bzhi po yang / 
<p>175b.2</p>sngags nyid kyis ni bsam par bya/ /de bzhin sngags kyis thams cad bya'o/ /gal te dri bar nus kyang ni/ /sngags nyid steng du gzhag par bya/ /sgo yi yi dgas bzhi po yang / /sngags kyis byin gyis brlab par gsungs/ /dkyil 'khor bri ba'i cho ga'o/ /dkyil 'khor rdzogs par shes nas
<p>175b.3</p>ni/ /rnam rgyal khro bo'i bum pa ni/ /lho yi sgo yi dbus su gzhag /las kyi bum pa byang shar te/ /bgegs srungs zhes ni brjod la gzhag /mar me mar gyi rgyu las te/ /snying po 'jam pa brgyad kyis bskong / /lha bshos dag kyang de yi grangs/ /bdug pa mchog dang a ga ru/ /de yi
<p>175b.4</p>grangs su mnyam par gzhag/ /tsan+dan dkar dmar de bzhin blang / /mchod pa'i khyad par gzhan yang ste/ /thams cad cho ga bzhin du gzhag /nya dang sha dang zan dron tshogs/ /khyad par gtor ma dag kyang gzhag /yi dgas phal chen phyi rol du/ /chu dang bcas pa'i me tog gzhag / 
<p>175b.5</p>ji ltar cho ga zhib mo bzhin/ /phun sum tshogs pa'i yo byad gzhag /gnas dang gnas su de bzhin brgyan/ /de 'og slob dpon bdag nyid kyis/ /khrus kyi cho ga byas nas kyang / /rang gi snying po sngags kyis ni/ /thams cad yan lag sngags kyis bya/ /smyung bas byang chub sems
<p>175b.6</p>ldan pas/ /ji ltar rim pas bskyed nas kyang / /mjug tu khro bo gshin rje gshed/ /sngags brjod pas ni spyan drangs nas/ /rang gi snying pos bzhugs su gsol/ /yi dgas kyi ni spyi bor yang / /me tog dmar po bzhag par bya/ /blo ldan gyis ni khro bo la'o/ /de nas tsan+dan dmar
<p>175b.7</p>bo dbul/ /tsan+dan gyis ni gtor ba yi/ /me tog sngags kyis dbul bar bya/ /de nas gtso bo'i snying pos dbul/ /'byung po'i gtor ma khro bo la/ /phul nas yi dgas phal chen gyi/ /phyi rol du ni mkhas pa yis/ /sme gtor rnams kyang dbul bar bya/ /de nas gtso bo'i snying po nyid/ /
<p>176a</p>
<p>176a.1</p>brgya rtsa brgyad du bzlas par bya/ /khro bo'i gtso la phyogs nas ni/ /de nas yang ni bdug pa 'bul/ /cho gas khrus byas smyung ba yi/ /slob ma dag gi bsod nams kyang / /sngags kun gyis ni gzi byin bskyed/ /khro bo yi ni snying po yi/ /lag gnyis me
<p>176a.2</p>tog byin nas ni/ /gos kyis gdong ni g.yogs par bya/ /khro bo'i sngags kyis sgo drung gzhag/ /bla ma rdo rje 'chang gis kyang / /mtshog ma spyi gtsug la sogs la/ /sngags rnams ma lus gzhag par bya/ /bsang gtor sngon 'gro de bzhin te/ /rin chen gser stsogs yon
<p>176a.3</p>mchog dag /'bad pas bla ma la phul nas/ /'jug pa'i sngon du gsol ba gdab/ /'di ni dngos grub thob pa'i rgyu/ /sangs rgyas kun gyis rab sprul pa'i/ /bla ma la ni phyag 'tshal te/ /sems can kun gyi don gyi phyir/ /bdag ni dkyil 'khor 'jug par 'tshal/ /'jam
<p>176a.4</p>dpal khro bo mi bzad pa/ /de yi dkyil 'khor dam pa mchog /yi dgas mang po zhes bya'i phyir/ /bdag gis slob ma gzhug par bgyi/ /oM AHhUM zhes pas bskul bar bya'o/ /de nas slob ma bdag nyid dngos grub kyi snod du bya ba'i phyir na 'di dag bya ste/ /bla na med pa'i sangs
<p>176a.5</p>rgyas dang / /chos dang byang chub sems dpa'i tshogs/ /'gro ba ma lus pa yi skyabs/ /bdag ni gsum la skyabs su mchi/ /de nas skyabs ni gsum po dang / /dkyil na gshin rje gshed gcig pu/ /dpa' bo khro bo mi bzad pa/ /de dag kun la phyag 'tshal lo/ /dkon mchog gsum
<p>176a.6</p>dang khro bo ni/ /rtag tu bdag ni mchod par bgyid/ /bla ma la yang de bzhin du/ /sgo gsum dang ba'i sems kyis mchod/ /dkyil 'khor la me tog gtor ro/ /lus kyi nyes pa gsum rnams dang / /ngag gi bzhi po nyes pa spyad/ /yid kyi nyes spyad gsum po ste/ /lus kyi sgrib
<p>176a.7</p>pa ma lus bshags/ /sangs rgyas sras bcas 'phags pa yi/ /thar par byas pa'i dge ba dang / /thams cad thar bar gyur pa yi/ /bdag gzhan dge la yi rang ngo / /sa bon mchog las rang byung ba'i/ /thar par gyur pa'i dge ba'i tshogs/ /sems can mya ngan 'das pa'o/ / 
<p>176b</p>
<p>176b.1</p>byang chub chen por yongs su bsngo/ /phyogs bcu'i zhing rnams dag par ni/ /sems can phan phyir gang bzhugs rnams/ /thabs kyis mya ngan 'da' bzhed pa/ /mya ngan mi 'da' bzhugs su gsol/ /ma smin pa rnams smin pa dang / /smin pa grol bar bya ba'i phyir/ /dam chos bdud rtsi 'byung ba yi/ /
<p>176b.2</p>gsung ni du mar bsgrag par mdzod/ /de nas slob dpon gyis sngar gyi sdom pa thams cad brjod de sbyin par bya'o/ /slob mas khas blangs pa brjod pas/ /sdom pa ma lus gzung bar bya/ /de ring phan chad bu khyod ni/ /de bzhin gshegs pa'i rigs su zhugs/ /nga yi ye shes chen po sbyin/ /
<p>176b.3</p>de yis dngos grub mchog thob 'gyur/ /gang dag dkyil 'khor ma zhugs la/ /gsang ba 'di ni smra ba min/ /bag med sems kyis smras gyur na/ /dngos grub cung zad thob mi 'gyur/ /de nas dam tshig chu blud de/ /'di ni khyod kyi dmyal ba'i chu/ /dam tshig 'das na
<p>176b.4</p>sreg par byed/ /dam tshig bsrungs na dngos grub 'thob/ /'thung cig rdo rje'i dam tshig yin/ /dri dang me tog ldan pa'i chus/ /lag pa g.yas pas blud par byas/ /oM AHhUM/ dus 'di nyid nas bu khyod kyi/ /de bzhin gshegs pa nga yin gyis/ /nga yis ji ltar
<p>176b.5</p>bka' stsal mchog /mnyan dang bsgrub pa dag kyang gyis/ /khyod ni nam yang nga la ni/ /ma dad pa yi sems rnams spang / /slob ma mos pa med pa yis/ /dngos grub ring bar rgyal bas gsungs/ /ji ltar dngos grub thob mi thob/ /rgyud las 'byung bzhin phra rnams brtag /las
<p>176b.6</p>kyi bya ba rab 'jug pa/ /rim pa 'di las shes par 'gyur/ /slob ma mtshan ldan nyes skyon med/ /shin tu bkrus te rgyan gyis brgyan/ /ba yi rnam lnga blud nas ni/ /de 'og smyung bar gang gnas pa/ /zhim pa'i dri yis lus la byug /gos dang rgyan gyis brgyan par byas/ /
<p>176b.7</p>shar gyi phyogs su kha bltas la/ /ku sha'i stan la gzhag par bya/ /de yi lag gnyis snyim pa'i nang / /tsan+dan gtor ma'i me tog sbyin/ /a gar nag po'i du bas kyang / /de nas myur du sngags brjod de/ /sgrub pa'i cho ga 'di yis ni/ /snod la dbab pa'i las bya'o/ /
<p>177a</p>
<p>177a.1</p>oM a kro te ka ya mAn+ta ka ha na ma tha b+hany+dza hUM ya mAn+ta ka kr-iN+Di a be sha hUM phaT/ snod la babs gyur de nas ni/ /dge dang mi dge dri bar bya/ /'byung ba byung ba bden par smra/ /sems can chen po 'di gyis la/ /'di min zhes ni rjod par byed/ /de nas khro bo
<p>177a.2</p>mchog de la/ /me tog ldan pa'i ar+g+ha dbul/ /de nas bde gshegs bstan pa yi/ /dam tshig kyang ni bstan par bya/ /snod kyis thos nas de nas su/ /de btang nas ni sa la 'gyel/ /rig pa khro bo gshin rje gshed/ /grub pa de las bzhud par 'gyur/ /de las slob
<p>177a.3</p>mas me tog ni/ /gshin rje gshed la gtor ba ni/ /rang gi snying pos me tog nyid/ /dkyil 'khor la ni gtor bar bya/ /oM AHhUM/ lho phyogs sgo nas de bzhin te/ /de nas gdong ras bsal nas kyang / /dbyug pa'i phyag rgya bstan par bya/ /de nas dkyil 'khor de bzhin
<p>177a.4</p>te/ /de bzhin gshegs pas de ring nyid/ /khyod ni nan tan mig phye ste/ /nga yis ji bzhin mig phye bas/ /mi bzad dkyil 'khor mthong bar gyis/ /oM AHhUM/ de nas be con gyi phyag rgya bstan par bya ste/ dkon mchog gsum gyi dam tshig ni/ /mngon par bstan pa sngar byas
<p>177a.5</p>nas/ /lag pa g.yas pa cho ga bzhin/ /legs par rab tu bcing bar bya/ /rig 'dzin dag gis rtag par ni/ /lag pa'i sor mo thams cad kyis/ /mthe bong legs par spras nas ni/ /rab tu bsdams pa bzang po bcing / /cho ga shes pas be con rgya/ /snying po
<p>177a.6</p>sngags sam logs shig tu/ /sngags pa phyag rgya'i sngags gyis bcing / /gzhan du yang ni ma yin no/ /oM na mo bud+d+ha/ d+har+m+mA/ saM g+ha b+h+yaH/ sat+tha ta thA ga ta kro d+ha bi dza ya/ a g+ni dz+wa li ta dzi ha pra ta shrI ri hUM hUM phaT/ de ltar be con phyag rgya dang sngags bstan nas dkyil 'khor
<p>177a.7</p>yang yi dgas phreng ba la sogs pa thams cad bstan par bya'o/ /de nas slob dpon bdag nyid kyis/ /bstan pa'i be con rgya bcings nas/ /lho phyogs sgo nas slob ma yis/ /dri sogs mchod pa ma lus dbul/ /de nas sngags pa dbang bskur la/ /chu dang me tog bcas pa yi/ /
<p>177b</p>
<p>177b.1</p>snying po gdab pa'i bum pa yis/ /khro bos dbang bskur mchog sbyin no/ /oM a kro te ka ya mAn+ta ka ha na ma tha bany+dza hUM phaT/ de nas khro bo'i snying po yis/ /cho ga bzhin du dbang bskur la/ /bdug pa me tog phreng ldan par/ /snying po de la sbyin par bya/ /oM a kro te ka ya la sogs/ /sngags
<p>177b.2</p>kyi don ni bcu bdun pa/ /khro bo de nyid kyis gsungs pa/ /de ring phan chad bu khyod kyis/ /khro bo dran par bya zhing bzlas/ /gzhan yang sngags kyi spyod pa'i mchog /smyung bar byang chub sems ldan las/ /skye bo med ba'i nags tshal du/ /ru rag+sha yi phreng thogs shing / /lag pa dri yis byugs nas
<p>177b.3</p>kyang / /the tshom med par 'grub par 'gyur/ /'jig rten lha la phyag mi 'tshal/ /glang po la yang lam mi bzur/ /rgyal po la yang phyag mi btsal/ /bgrod dka' ba nas bgrod par byed/ /khro bo 'ba' zhig sems byed cing / /spyod dang brtul zhugs brten par gyis/ /zhes brtul
<p>177b.4</p>zhugs sbyin par bya'o/ /de nas slob ma dbang thob des/ /gshin rje gshed ni khro bo yi/ /tshul las bdag ni don yod de/ /lha khyod kun la bde mdzad pa/ /khro bo khyod ni bdag gis mnos/ /mnos zhes khro bo me tog gtor/ /de nas slob mas phyag byas te/ /ci nus yon mchog dbul bar
<p>177b.5</p>bya/ /sngags pas bla ma mchod byas na/ /dngos grub 'grub 'gyur gzhan du min/ /slob ma snying po byin nas ni/ /phreng ba tsan+dan la sogs pas/ /mchod nas de yi 'og tu ni/ /phyi rol du ni sngar bzhag pa'i/ /dri chu la sogs bkang ba'i snod/ /de nas mchod pa phul nas ni/ /'jam
<p>177b.6</p>dbyangs khro bo mi bzad pa/ /mthu rtsal drag po slar yang gtang / /de btang ba yi 'og tu ni/ /dkyil 'khor du yang mchod yon dbul/ /rgya cher sa yi dkyil 'khor ni/ /dngos grub mtshungs med 'dod pa yi/ /rig sngags 'chang gis de ltar ni/ /mchod pa de ltar legs par bya/ /
<p>177b.7</p>snod ni gser sogs rin chen du/ /tshon rtsi legs par bsdu bar byas/ /gtsang ma'i chu bo la stsogs por/ /phyi nas kyang ni rnam lngas byug /tshul chen rgyud las gsungs pa yi/ /dkyil 'khor 'jug pa'i cho ga byas/ /chung zad dge ba gang thob 'dis/ /'jam dpal khro
<p>178a</p>
<p>178a.1</p>bo'i gnas thob shog /'phags pa 'jam dpal gsang ba'i rgyud kyi dkyil 'khor gyi cho ga /slob dpon don yod pa'i zhabs kyis mdzad pa rdzogs so/ /[ ]@##/ /rgya gar skad du/ b+ha ga wAM many+dzu shrI g+ho Sha s+ya kro d+ha ya mAn+ta ka ho ma bi d+hiH/ 
<p>178a.2</p>bod skad du/ bcom ldan 'das 'jam dpal dbyangs kyi khro bo gshin rje gshed po'i sbyin sreg gi cho ga /byang chub sems dpa' 'jam dpal dbyangs la phyag 'tshal lo/ /de la du ma dang rdzas so sor bya ba ni spyir gsal lo/ /de la zhi ba la ni thab khung zlum po rgyar khru gang la zabs su de'i
<p>178a.3</p>phyed par byas te/ dkar por bsgyur ro/ /rgyas pa la de'i nyis 'gyur du bya ste/ dbyibs gru bzhi ser por bya'o/ /de gnyis kyi mu ran yang zhi ba la sor bzhi'i 'phang la rgyas pa la nyis 'gyur ro/ /dbang dang drag po'i sor bcu'i rgya dang lnga'i zabs su bya'o/ /kha khyer dang mu ran ni 'phang
<p>178a.4</p>du sor gsum du mtshungs so/kha dog dmar nag dang sngon po la dbyibs ni zla ba phyed pa dang / gru gsum yin no/ /thams cad kyi nang du pad+ma 'dab ma brgyad pa lte ba ser por bya'o/ /lte bar yi dgas 'dzin pa dang / /'dab ma dmar po la mtshams kyi bzhir be con no/ /kha khyer la zhi
<p>178a.5</p>ba la 'khor lo/ /rgyas pa la ni rin chen/ dbang la pad+ma 'dab rgyas/ drag po la rtse gsum mo/ /mu ran la yi dgas phreng bar mtshungs so/ /de'i phyi rol gru bzhi sgo bzhir/ yi dgas so so bar sbrel te/ dkyil 'khor gyi las bzhin no/ /thab khung brtsegs nas nang ku sha
<p>178a.6</p>rtse mo yang phyogs so so bar bstan la bud shing so so bas bris pa'i dbyibs bzhin brtsig go/ /de nas rdzas so so ba yang g.yas su gzhag par bya/ /mchod pa so so g.yon du gzhag /mdun du mar so so ba dang / yon chu dang gzar bu rnam gzhag go/ /de nas sngags pas gos
<p>178a.7</p>so so ba gon te/ /rgyan yang de bzhin no/ /stan so so ba la kha yang zhi ba shar/ rgyas pa lho/ /dbang nub/ drag po byang du bltas te/ sgrub thabs kyi gzhung la 'jug par bya'o/ /bstod pa yan chad rdzogs pa dang / lha gtang ba'i cho ga bya ste/ las dang mthun pa'i me bus la spar
<p>178b</p>
<p>178b.1</p>te/ rgyun gyi me'am rgyu las brtag /dngul phor rgyu yi snod kyis bla/ /gser snod dge zhing bkra shis par/ /rgyal rigs me'am rgyu las brtag /rje'u rigs smad 'tshong rgyu las brtag /zangs sogs dbang la blang bar bya/ /gdol ba'i me'am dur khrod me/ /lcags dang
<p>178b.2</p>thod par blang bar bya/ /bdud rtsi 'khyil pa'i bsang ba dang / /yi dgas bkod nas mtshon chas bsrungs/ /dkar po lo ma'i shing bzang la/ /mtho gang tshad du mnyam byas pa'i/ /yam sreg shing des zhi ba spar/ /u du ma bA ra byang chub shing / /nyis 'gyur gyis ni
<p>178b.3</p>rgyas par spar/ /mya ngan med stsogs seng ldeng bzang / /sor gsum tshad du dbang drag mtshungs/ /drag po dur khrod tsher ma yi/ /yam sreg shing bu mar spar bya/ /de yang rlung ring phyogs bltas te/ oM ba ya be/ sa ma ya s+t+waM/ raM dz+wa la raM zhes rlung yab dang ldan par bya'o/ /
<p>178b.4</p>de nas me de bsangs la/ bdag dam tshig sems dpa'i skur bskyed pa 'jig rten pa nyid du bya'o/ /de nas me'i dbus su paM las pad+ma 'dab ma brgyad pa ge sar la nyi ma/ dbang drag la zla ba/ zhi rgyas la nyi mar bsam mo/ /de nas mi 'jigs pa'i phyag rgya la mthe bong gis srin
<p>178b.5</p>lag la mnan te/ e h+ye hi ma hA b+hU ta de ba r-i Shi ta/ ag+na ye bA ba ka /A gats+tsha A gats+tsha/ zhes pas mdun gyi nam mkha' la byon par bsam mo/ /de nas bsang gtor/ oM hUM dzi na dzig/ /zhes gtor ro/ /zhal bsil ba/ ag+na ye/ pA pa ka ma hA pra te dza swA hA/ de nas gdan
<p>178b.6</p>dbul te/ ag+na ye ma hA te dza/ sar+b+ba kA ma sA d+ha na/ sa twa ar+tha A di ti ye swA hA/ me tog thab tu gtor te gdan bshams pa la bzhugs par brtag go/ /de nas mar la gzar bu lan bdun nam gsum du dbul lo/ /na mas+sa man+ta bud+d+ha a g+na ye pA pa ka raM raM swA hA/ de bzhin
<p>178b.7</p>du rgyas pa la ni ma he na tra zhes sbyar ro/ /dbang la ni ma ma ra zhes sbyar ro/ /drag po la ni kro d+ha ni zhes sbyar ro/ /de ltar me 'bar ba'i dgang blugs phul te/ me 'bar ba dang ku sha dgram ste/ zhi ba la shar nas/ rgyas pa la lho nas/ dbang la nub nas/ drag po la byang nas dgram par bya'o/ /zhi rgyas rtsa ba dang bcas te byas/ 
<p>179a</p>
<p>179a.1</p>dbang drag phyed mar gtub pa'i rtse mos bskor ro/ /oM i me ka sha/ /shu pa dib bya/ pu ta pra ma hA/ pa ping tri na/ rat+na trA ya/ ra ta hi ti ni/ pra d+hi pi dzi dang / gar pa b+ha gar pa b+ha ban+du swA hA/ de nas phur pa bzhi yang sgo bzhir gzugs/ /mda' bzhi yang gra bzhir
<p>179a.2</p>btsugs la/ tshon skud bre zhing bdud rtsi 'khyil pa'i sngags brjod do/ /des ni bgegs thams cad bcings par 'gyur ro/ /de nas mchod pa so so ba dbul bar bya'o/ /de nas sngar yam sreg shing gi tshad kyi rigs kyi yam shing dbul lo/ /zhi ba la mar dkar po/ /rgyas pa la mar
<p>179a.3</p>ser po/ /dbang la shing mar/ drag po la mi tshil bzhu ba'am tsha ba'i mar ro/ /de nas til dang / yungs kar dang / de nas zho dang / /'bras chan dang / de nas ku sha/ de nas dU ra ba/de nas nas/ de nas gro/ de nas 'bru/ de nas sran ma/ 'bras ma grugs pa/ de nas star ga
<p>179a.4</p>dang / snying zho sha dang / gla gor zho sha dang / shing thog la sogs pa rnams dang / sngags gcig gam so so yang rung ste 'bul lo/ /de la gcig ni/ oM ag+na ye pA paM shAn+tiM ku ru swA hA/ puSh+TiM ku ru oM/ /ba shaM ku ru baM/mA ra ya hUM phaT/ so so ba/ badzra ya dzA ya
<p>179a.5</p>swA hA/ yam shing / oM ag+ni swA hA/ mar ro/ sarba pA paM da ha na badzrA ya swA hA/ til dang nyungs kar/ sar+b+ba saM pa de swA hA/ zho dang zan/ a pra ti ha ta badzrA a swA hA/ ku sha/ badzra A yu She swA hA/ dUr ba'i'o/ /ma hA be+e gA ya swA hA/ nas so/ /badzra g+hasma rA ya swA hA/ gro/ badzra bi dzA ya swA hA/ 
<p>179a.6</p>'bru dag go/ /ma hA ba lA ya swA hA/ sran ma'o/ /badzra puSh+TA ya swA hA/ 'bras ma grugs pa'o/ /ma hA shri pa ya pa ye swA hA/ star ga dang / gla gor zho sha dang / dza' ti pha la dang / shing thog btogs te zhal nyid du dbul te/ dang por oM dang tha mar swA hA bzhag ste mchod/ 
<p>179a.7</p>de nas mar ro/ /de nas 'bar ba'i rang bzhin du gyur par bsgom mo/ /'jig rten pa'i me lha mchod pa'i rim pa dang po'o/ /phyogs skyong la mchod na yang de'i snying gar rdzogs par bkod la bsang gtor dang / zhal bsil byas te/ de nas mchod pa lngas mchod de/ de nas
<p>179b</p>
<p>179b.1</p>yam shing nas mar dang rim pa bzhin mchod do/ /tha mar mar gyis mchod de/ in+d+ra ye la sogs pas mchod do/ /de nas thab bsangs la/ be con gyis g.yab cing / na mo bud+d+ha b+h+yaH/ na mo d+harma b+h+yaH/ saM g+he b+h+yaH/ oM kro d+ha bi ra bi ra sa ma ye/ A gad dza A gad dza/ oM AHhUM i daM pre to A
<p>179b.2</p>sa naM kri pra pre tod+ka te ni swA hA/ oM AH hUM zhes sku bsang ngo / /oM ai ka bi ya mAn+ta ka bi sa ra swA hA/ zhabs bsil lo/ /na mas+sar+b+ba ta thA ga te b+h+yaH pre ta mu ka kha da kha da swA hA/ gdan phul la thab tu bzhugs su gsol lo/ /de nas mar gyi dgang blugs dbul lo/ /de nas mchod
<p>179b.3</p>pa lnga dbul lo/ /de nas yam shing / de nas mar/ de bzhin du shing thog yan chad dbul lo/ /oM a kro te ka ya mAn+ta ka ha na ma tha b+hany+dza hUM phaT/ oM shAn+tiM ku ru oM/ /zhi ba'o/ /swA hA puSh+TiM ku ru swA hA/ rgyas pa'o/ /ho ba shaM ku ru ho/ /dbang ngo / /phaT mA ra ya phaT/ 
<p>179b.4</p>drag po'o/ /sngags de gcig pus dbul lo/ /sngags rang gi so so ba yang rung ngo / /tha mar yang mar gyi dgang blugs dbul lo/ /de nas mchod pa lnga dang bstod pa bya ste/ dngos grub gsol la gshegs su gsol te/ bsang gtor dang / zhabs bsil te/ gats+tsha zhes
<p>179b.5</p>btang ngo / /de nas yang 'jig rten pa'i sngon bzhin du bsams la sngon bzhin rdzas lhag mchod do/ /tha mar mar gyi dgang blugs la las bskul zhing lan mang du dbul lo/ /de nas mchod pa lngas mchod do/ /bstod pa yang brjod la de nas 'dod pa'i don la gsol ba btab nas bsang
<p>179b.6</p>gtor byas nas zhal bsil la/ gshegs su gsol lo/ /de nas rdzas bsdu'o/ /tshe bsring bar 'dod na/ rgyas pa'i thab khung du dUr ba'i sngags kyis dUr ba'i mar la bsnyug cing lan grangs mang du sbyin sreg bya'o/ /'bru 'phel bar 'dod na 'bru'i sbyin sreg bya'o/ /de
<p>179b.7</p>la sogs pa rtog pa dgu pa nas 'byung ba'i tshul du gang 'dod pa'i sbyin sreg rdzas gang shis pas bya'o/ /de la gsad par 'dod pa'i sbyin sreg ni bsgrub par bya ba'i rjes dang / dri ma dang / dur khrod kyi sol ba la gzugs byas te snying gar ming rus bcug nas sgrub thabs kyi mjug tu
<p>180a</p>
<p>180a.1</p>dgra bo bkug la ling ga la gzhug pa dang / phur pas gdab pa dang / gtubs te tsher ma dang / tsha bas rjes su bsrel la/ yungs mar gyis kyang bsgos nas yam shing dang / /mar gyi steng la bsreg go/ /bskrad par 'dod na bya rog gi shes bya'o/ /
<p>180a.2</p>dbye bar 'dod na bya rog dang / 'ug pa'i sgros bya'o/ /de la stsogs pa las dang sbyar ro/ /sdig pa sbyang bar 'dod na/ til 'ba' zhig gis bya'o/ /de la sogs pa spyir shes par bya'o/ /zhi ba la dam tshig dang ye shes kyi me lha dkar po'o/ /rgyas pa la ser po/ /dbang la
<p>180a.3</p>dmar po/ /drag po la sngon por bsgom mo/ /mchod rdzas dang / sngags kyi 'od zer dang / kha dog so so la'o/ /bsam pa yang zhi ba ni byams pa'o/ /rgyas pa ni rgyas par bya ba'i sems sam/ mthon po'i rnam pas 'jug pa'o/ /dbang la ni dga' chags sam zhen
<p>180a.4</p>pas 'jug pa'o/ /drag po la ni ma rangs pa dang / yid skyo ba dang khro sems so/ /las ni zhi ba la ni 'od zer dkar po 'phros pas de dag gis gang la bya ba'i nad dang / sdug bsngal la stsogs pa drangs shing bsdus nas rgya mtsho chen por dor bar bsam mo/ /rgyas pa la 'od zer
<p>180a.5</p>ser po 'phro ba de dag gang gi lus la zhugs pa de nyid kyis dpal la sogs pa de dag rgyas par bsam mo/ /dbang la 'od zer de dag dmar por 'phros te gang dbang du bya ba'i lus sems kyi rgyud bkang zhing nyams shing myos pa de dag drangs nas rkang pa'i drung du ltung ste skyabs
<p>180a.6</p>su dong bar bsam mo/ /drag po la 'od zer sngo nag dug ha la ha la ltar mkhregs shing dngos po shin tu sra ba dag kyang reg pa tsam gyis thal ba'i mthar byed pa 'phros nas/ gang la bya ba la khyab par gyur te/ skad cig tsam gyis thul gyis bsregs te thal bar gyur par bsam mo/ /yon
<p>180a.7</p>chu yang zhi ba la 'o ma'i nang du mngar gsum dang me tog dkar po'o/ /dbang la chang ngo / /drag po la chang dang skyur ba'i khu ba dang tsha ba rnam par sbyar bar bya'o/ /bsang gtor ni chu gtsang ma dang / yungs kar dang / dri bzang por sbyar la me tog so so ba'i kha dog bcug pas bya'o/ /me'i
<p>180b</p>
<p>180b.1</p>kha dog gi yi ge dgod pa yang raM dkar po dang / ser po dang / dmar po dang / sngon po'o/ /dgang gzar blugs gzar la yang chos kyi yi ge 'bru/ oM swA AH hUM rnams kha dog so sor dgod do/ /rgyu yang so so la bya'o/ /me lha'i rtsa ba'i lha'i sku ni dmar ser ro/ /zhi ba'i dus su
<p>180b.2</p>pA paM ka dkar po zhal gcig phyag bzhi pa/ g.yas dang po dbyug tho/ /gnyis pa mi 'jigs pa'i phyag rgya/ g.yon dang po phreng ba/ gnyis pa ril ba'am/ gun d+he'o/ /rgyas pa la ser po phyag gnyis ni snga ma bzhin no/ /dbang la 'dod pa'i me tog dmar po zhes bya ba g.yas dang po na
<p>180b.3</p>lcags kyu gnyis pa na zhags pa'o/ /bsad pa la rlung zhes bya ba sngon po/ /g.yas pa na be con/ gnyis pa na me thab/ dam tshig gi me lha nyid de ltar bskyed do/ /'jig rten las 'das pa'i skabs su khro bo ya mAn+ta ka de nyid zhi ba la dkar po/ /phyag dang po gnyis bum pa dkar po
<p>180b.4</p>nas bdud rtsi'i chu rgyun dkar po gtong ba'o/ /rgyas pa la bum pa ser po nas chu rgyun ser po/ /dbang la dang po skyo zhags/ drag po la rtsal ba nyid bzhin du shes par bya'o/ /yam shing dang sreg shing yang rgyu dang tshad gcig par bya'o/ /de ni cho ga snga ma'i thun du bstan
<p>180b.5</p>pa'o/ /'jam pa'i dbyangs kyi sprul pa yi/ /khro bo gtso bo de kho na/ /yi dgas phal chen dkyil 'khor du/ /rig pa'i brtul zhugs spyod byin nas/ /gtsang ba'i gnas su nyer 'dug nas/ /dang po'i bsnyen pa brtsam par bya/ /thun bzhi'i dus su bzlas pa dang / /mchod
<p>180b.6</p>pa'i cho ga dag byas shing / /byang chub sems dang ldan pa yis/ /'bum drug tshad du bzlas pa bya/ /de nas bu don cho ga yis/ /sku gzugs legs par bsgrubs nas kyang / /rab tu gnas pa'i las byas nas/ /de yi spyan sngar sum 'bum bzlas//de nas smyung dang ldan pa yis/ /
<p>180b.7</p>ri yi rtse mor 'bum gcig bzlas/ /dngos grub 'bring gi bsnyen par bshad/ /rgyal srid la sogs dngos grub 'bring / /de nas sngags pas nags tshal song / /ri khar gnas rnyed snyoms 'jug spyod/ /seng ldeng dbyug pa 'dom gang tsam/ /'phan med pa ni rtag tu bcang / /
<p>181a</p>
<p>181a.1</p>rkang pas bgrod dka' bgrod pa dang / /rgyal po la sogs phyag mi byed/ /khro bo'i rnal 'byor nga rgyal ches/ /'jigs gnas ma lus 'chi ba rnams/ /mi smra mi 'dri 'jigs ma spyod/ /sngags kyi don ni bcu bdun po/ /lha dang mi phyed rtag bzlas pa/ /thun
<p>181a.2</p>bzhir sngon bzhin mchod pa dang / /bsnyen pa'i tshul du bzlas brjod bya'o/ /dngos grub mchog rnams thob 'dod na/ /sngags pas de ltar brtul zhugs spyod/ /byang chub sems dang rab ldan pas/ /gtsang sbra smyung ba dbang po bsdams/ /brtags pa'i zas la rol bya'o/ /
<p>181a.3</p>sngags pa brtul zhugs mi 'dod na/ /thog mar sku gzugs cho ga bya/ /spyan dbye cho ga byas pa la/ /brgyad 'bum cho ga bzlas par bya/ /dngos grub phran tshegs las dag ni/ /dug la stsogs pa bzhi stsogs bsgrub/ /'di ni dngos grub rnam pa gsum/ /
<p>181a.4</p>bsgrub pa'i cho ga gsum du bstan/ /mkhas pas byang chub sems brten cing / /snying rje gzhan don spyod pa dang / /khro bo'i che ba yangs pa dag /dngos grub rnam gsum thogs med pa/ /brtul zhugs la stsogs med par 'grub/ /bcom ldan 'das khro bo chen po rnam par rgyal ba'i sbyin sreg gi cho
<p>181a.5</p>ga'i rim pa dang / dngos grub kyi tshul nges par bstan pa zhes bya ba/ slob dpon don yod zhabs kyis mdzad pa rdzogs so// //sbyin sreg gi mchod pa la 'di skad do/ /dad pa dang ni dam tshig gis/ /tshur gshegs tshur gshegs dkon mchog gsum/ /gshin rje
<p>181a.6</p>gshed dang be ta li/ /gshin rje'i lha tshogs 'khor dang bcas/ /byang chub sems dang mnyam sbyor ba'i/ /dug gsum sreg rdzas mchod par bzhes/ /bdag gis lhag pa'i bsam pa rnams/ /dus 'dir grub par mdzad du gsol/ /mi la sogs pa'i bdud
<p>181a.7</p>bgegs dang / /zhe sdang byed pa gang yang rung / /'phral du mod la bsgral ba dang / /dbang po yan lag de bdag la/ /ji ltar drag rdal stangs tshul gyis/ /bcol ba'i las rnams grub par mdzod/ /sbyin sreg gong ma dang cho ga mi gcig bris pa tsam/ /hUM thugs
<p>181b</p>
<p>181b.1</p>rje dbang gi dkyil 'khor du/ /shes rab 'bar ba'i me byung bas/ /zhes pa la sogs brjod la btang / /me 'bar ba dang 'di yang btang / /hUM 'bar ba chen po dur khrod me/ /rab tu smug cing dur khrod 'phro/ /'jigs byed chen po khro bo'i me/ /gdug pa'i snying la 'bar bar
<p>181b.2</p>mdzod/ /skye shi sdug bsngal rtsa ba chod/ /ces bya'o/ /gong ma dang dgongs pa mi gcig pa cung zad bris pa'o//[ ]@##/ /rgya gar skad du/ kro d+ha bi dza ya kalpa gu h+ya tan+t+ra s+ya TI kA/ /bod skad du/ khro bo rnam par rgyal ba'i rtog pa gsang ba'i rgyud kyi
<p>181b.3</p>rgya cher bshad pa/ bcom ldan 'das ngag gi dbang po la phyag 'tshal lo/ /bcom ldan 'das khro bo rnam par rgyal ba'i rgyud stong phrag bcu gnyis bzhugs pa las ma 'ongs pa'i sems can rnams kyi don du slob dpon pra ti war+Na tsan+d+ras rgyud chen po stong phrag bcu gnyis kyi nang nas btus te/ 
<p>181b.4</p>sh+lau ka sum stong pa gcig kyang mdzad/ khro bo rnam par rgyal ba'i rgyud kyi cho ga sh+lau ka stong bzhugs pa 'di las slob dpon pra ti war+Na tsan+d+ras btus nas mdzad pa ste/ de yang rgyud gang gi nang nas btus nas mdzad ce na/ slob dpon 'chad pa dag mi mthun te/ kha cig na re
<p>181b.5</p>khro bo rnam par rgyal ba'i rgyud slob dpon pra ti war+Na tsan+d+ra nyid kyis btus te mdzad pa sh+lau ka sum stong bzhugs pa'i nang nas btus te/ rgyud 'di mdzad do zhes kyang 'chad/ kha cig na re many+dzu shrI'i tan+t+ra sh+lau ka khri drug stong bzhugs pa'i nang nas rgyud 'di mdzad do zhes kyang
<p>181b.6</p>'chad de/ de la many+dzu shrI tan+t+ra'i nang nas spyir khro bo'i cho ga dag ni 'byung na/ khro bo rnam par rgyal ba'i cho ga'i tshig 'di dang mthun pa kho nar mi 'byung ste/ de bas na rgyud chen po dang sh+lau ka sum stong pa'i nang nas btus te/ rgyud 'di mdzad par shes par bya'o/ /rgyud kyi ming nyid kyang
<p>181b.7</p>khro bo rnam par rgyal ba'i rgyud ces bya ste/ ci'i phyir zhe na/ khro bos ma rungs pa rnams btul nas de las rnam par rgyal bas na/ rgyud kyi ming khro bo rnam par rgyal ba'i rgyud ces bya ste/ rgyud kri ya'i rgyud du gtogs so/ /rigs
<p>182a</p>
<p>182a.1</p>ni de bzhin gshegs pa'i rigs kyi nang du gtogs so/ /de la dang po rgyud kyi gleng gzhi bstan dgos te/ de yang gnas gtsang ma rigs kyi gzhal med khang gi nang na/ bcom ldan 'das shAkya thub pa 'khor dang bcas pa bzhugs so/ /de'i tshe na bcom
<p>182a.2</p>ldan 'das shAkya thub pa me tog rab tu 'byed pa zhes bya ba'i ting nge 'dzin la snyoms par zhugs so/ /snyoms par zhugs ma thag tu bcom ldan 'das kyi smin mtshams kyi mdzod spu nas 'od zer byung bas/ lho phyogs kyi ngos chu bo gang gA'i bye ma snyed kyi 'jig rten gyi khams kyi
<p>182a.3</p>pha rol na 'jig rten gyi khams me tog can zhes bya ba na bcom ldan 'das me tog kun du rgyas pa'i dbang po dang / 'phags pa 'jam dpal la sogs pa 'khor dang bcas pa bzhugs pa'i thad du phyin nas/ 'phags pa 'jam dpal gyis bcom ldan 'das me tog kun du rgyas pa'i dbang po
<p>182a.4</p>la zhus pa/bcom ldan 'das 'od zer 'di gang nas byung / su'i lags/ ci'i slad du 'di byung zhes zhus pa dang / bka' stsal pa/ 'jam dpal gzhon nur gyur pa nyon cig /'di nas byang phyogs logs su chu bo gang gA'i klung gi bye ma snyed kyi 'jig rten gyi khams 'das pa'i pha
<p>182a.5</p>rol na mi mjed kyi 'jig rten gyi khams zhes bya ba na/ bcom ldan 'das shAkya thub pa bzhugs pa'i 'od zer yin te/ /'od zer 'dis khyod mi mjed kyi khams su bcom ldan 'das shAkya thub pa des 'gugs pa'i bskul ma yin no zhes bka' stsal pa dang / slar yang gsol pa/ de bzhin
<p>182a.6</p>du mi mjed kyi 'jig rten gyi khams bcom ldan 'das shAkya thub pa'i zhing der mchi bar 'tshal lo zhes zhus pa las/ bka' stsal pa/ legs so legs so zhes nas/ 'phags pa 'jam dpal mi mjed kyi 'jig rten gyi khams kyi bcom ldan 'das shAkya thub pa'i spyan sngar
<p>182a.7</p>phyin nas/ bcom ldan 'das shAkya thub pas bka' stsal pa/ rigs kyi bu rang gi gsang sngags kyi spyod pa rjes su dran par gyis shig ces bka' stsal pa dang / de'i tshe 'phags pa 'jam dpal gyis thams cad zil gyis gnon pa zhes bya ba'i ting nge 'dzin la snyoms
<p>182b</p>
<p>182b.1</p>par zhugs so/ /snyoms par zhugs ma thag tu khro bo gshin rje gshed ces bya ba byung ste/ ma rungs pa thams cad btul nas slar log ste/ zhus pa/ bcom ldan 'das khro bo'i rgyud chen po 'chad par 'tshal na/ bdag byin gyis brlab tu gsol zhes nas/ de nas khro bo rnam par rgyal ba'i skur
<p>182b.2</p>gyur nas khro bo rnam par rgyal ba'i rgyud chen po stong phrag bcu gnyis bshad do/ /de la rgyud chen po stong phrag bcu gnyis pa gsungs pa yang rtsa ba lnga rnams kyi rgyas par bshad do/ /de yang gang zhe na/ de yang rtsa ba'i cho ga rgyas pa dang / cho ga rgyas pa'i phyi ma dang cho ga rgyas pa'i phyi ma'i yang phyi ma
<p>182b.3</p>dang / cho ga rgyas pa'i phyi ma'i phyi ma bye brag dang / cho ga rgyas pa'i phyi ma'i phyi ma'i gsang ba'i cho ga dang / 'di lngas rgyas par bshad pa las lnga po de rnams la brten nas yongs su sdud par mdzad pa'i byang chub sems dpa' rnams kyi skabs ni mi mthun pa yang zhig tu phye nas le'u
<p>182b.4</p>stong phrag bcu gnyis por gsungs pa de bsdus so/ /de la slob dpon pra ti war+Na tsan+d+ras rgyud chen po stong phrag bcu gnyis po gsungs pa'i nang nas rtsa ba lnga 'byung ba'i cho ga rtsa ba lnga bo nyi tshe tsam zhig dang / de'i nang nas le'u'am/ skabs nyi shu rtsa gcig btus nas rgyud 'di
<p>182b.5</p>mdzad do zhes pa'o/ /khro bo rnam par rgyal ba'i rgyud sh+lau ka stong bzhugs pa 'di la rtsa ba lnga po'i bshad pa'i nang nas rtsa ba'i cho ga rgyas pa'i nang du gtogs pa'i skabs sam/ le'u rgyud 'byung ba zhes bya ba de dang por bshad do/ /de bas na dang po rgyud 'byung ba zhes bya ba'i le'u 'am/ 
<p>182b.6</p>skabs ston pa de yang sa bcad rnam pa dgus bshad do/ /dgu gang zhe na/ rang gi mthu nye bar bstan pa dgur byas te/ lha rnams gzud pa dang / bstod pa sngar byas nas gsol ba 'debs pa dang / zhu bar gyur pa dang / zhu ba dang / zhu ba po'i len 'debs pa dang / snying po mthu che bar
<p>182b.7</p>bstan pa dang / rang gi cho ga rgyas par bstan pa dang / lha rnams kyi cho ga rgyas par bshad pa dang / byang chub sems dpa' rnams kyis byin gyis rlob par bstan pa dang / rnam pa 'di dgus bshad do/ /de la de nas 'jam dpal dbyangs kyi ni zhes pa ni/ de bzhin du ni 'jig rten
<p>183a</p>
<p>183a.1</p>pa'i/ /lha rnams kun gyis 'dud par byed/ /ces pa'i bar du rang gi mthu nye bar bstan pa rgyur byas te lha rnams gzud ces bya ba'i don ston to/ /de la de nas 'jam pa'i dbyangs kyi ni zhes bya ba la/ de nas zhes bya ba ni rgyud 'di'i rtsa ba'am/ phyi mo stong phrag bcu
<p>183a.2</p>gnyis bzhugs pa'i nang nas gong du skabs mi 'dra ba mang po gsungs pa'i de ma thag 'das pa'i 'phro yin pas na/ de nas zhes kyang bya/ go skabs 'byed pa'am/ bkra shis pa'am/ tshig gi rgyan la yang de nas zhes bya/ rnam pa gcig tu khro bo ma rungs pa thams cad btul nas/ 
<p>183a.3</p>de'i 'og tu rgyud 'di dag bshad pas na/ yang de nas zhes bya ba/ dbyangs kyi sgra ni skad kyi gdangs la bya ste/ 'phags pa 'jam dpal gyi gsung gi gdangs de thams cad kyi yid du 'ong zhing snyan pa la bya ste/ yon tan gyi sgo nas mtshan du gsol ba'i 'phags pa 'jam dpal de ting
<p>183a.4</p>nge 'dzin gang la bzhugs na/ khro bo 'byung bar byed pa'i ting nge 'dzin de la snyoms par zhugs so/ /snyoms par zhugs ma thag tu khro bo byung ste/gsungs pa/ khro bo 'di ming gshin rje gshed ces bya ba ste/ de la khro bo la yang rnam pa gnyis te/ nyon mongs pas dkris pas
<p>183a.5</p>'dod chags dang / zhe sdang gti mug las byung ba'i khro bo dang / ma rungs pa rnams 'dul ba'i phyir sngon gyi smon lam dang thugs rje chen po'i dbang gis khro bo'i tshul du bstan nas byung ba ste/ de la 'dir ni sngon gyi smon lam dang / thugs rje'i dbang gis khro bor sprul te byung ba la
<p>183a.6</p>bya'o/ /'phags pa 'jam dpal gyi khro bo yang many+dzu ra ba dang / shang mu ka la sogs pa grangs med par byung ba de dag la mi bya zhing de dag la gol du dogs pa'i phyir khro bo'i ming smos pa te/ khro bo 'di'i ming gshin rje'i gshed ces bya ba 'byung ngo zhes pa'o/ /de la gshin rje'i
<p>183a.7</p>gshed ces bya ba'i sgra ni tshig thang log tu na dka' bzlog ces kyang ste/ sems can rnams tshe dang / longs spyod dang bral nas mthar med par byed pas de dag gdul ba'i phyir de dang rjes su mthun pa'i cha lugs su gtso bo'i tshul 'dzin par sprul te bstan pa na gshin rje gshed ces
<p>183b</p>
<p>183b.1</p>bya'o/ /khro bo gshin rje gshed de'i phyag mtshan dang / yul yang gsungs pa/ mtshon cha me lce 'bar bas 'khrugs/ /zhes bstan te/ phyag mtshan yang tri shU la dang / ral gri la sogs pa bstan pa yang me lce bzhin du 'bar ba can la/ khro bo nyid kyang 'bar ba'i nang na bzhugs
<p>183b.2</p>pas ma rungs pa rnams tshar gcod pa'i tshul du khros pa la bya'o/ /'khrugs pa ni khros pa la bya'o/ /de yang ci 'dra ba'i tshul zhig tu khros she na/ gsungs pa/ drag la mthu rtsal drag ldan pa/ /zhes pas bstan te/ de la drag pa zhes pa ni khro bo de rlung dang me'i dkyil 'khor nas 'byung bas na
<p>183b.3</p>drag po'o/ /khro bo des pha rol po ma rungs pa rnams tshar gcod cing 'dul nus pa'i mthu dang ldan pas na mthu rtsal drag po zhes bya'o/ /de mthong nas ni khro bo gzhan/ /thams cad kyi ni lag cha shor/ /zhes pa ni khro bo de'i mthu rtsal chen po'i yon tan bstan pa ste/ 'jig rten las 'das pa'i khro bo
<p>183b.4</p>gzhan rnams kyis khro bo gshin rje gshed po mthong nas/ thams cad skrag sdangs te brgyal nas lag cha shor to zhes pa de yang sems can 'dul ba'i don gshin rje'i gshed mthu che bar bstan pa'i phyir ro/ /de bzhin du ni 'jig rten pa'i/ /lha rnams lus kyis 'dud par byed/ /ces pa ni
<p>183b.5</p>de la de bzhin zhes bya ba'i don ni gong du 'jig rten las 'das pa'i lha khro bo gzhan rnams skrag nas brgyal te/ lag cha shor ba de bzhin du 'jig rten pa'i lha rnams kyang skrag ste sdangs nas thams cad gnas nas 'dus te/ phyag btsal nas bstan pa la skyabs su dong ngo zhes bya ba'i tha
<p>183b.6</p>tshig go/ /gzhan yang thal mo sbyar byas te/ /zhes pa nas/ gzi brjid 'bar bar phyogs khyab pa/ /khams gsum 'khrugs par mdzad pa mthong / /zhes pa'i bar du bstod pa sngar byas nas gsol ba 'debs pa zhes pa'i don to/ /gzhan yang thal mo sbyar byas te/ /skrag nas bstod pa mang po byed/ /
<p>183b.7</p>ces bya ba la/ de la gzhan yang zhes bya ba ni gong du lha rnams thams cad 'dud cing phyag 'tshal bar ma zad kyi/ /lha de dag skrag nas thal mo sbyar te khro bo de la bstod pa mang po byed do zhes pa'o/ /de yang ji skad bstod pa ni rtsa ba'i rgyud stong phrag bcu gnyis pa las gsungs te/ rgyud 'dir ni/ rgyud
<p>184a</p>
<p>184a.1</p>mang du dogs nas slob dpon gyis ma gsungs so/ /bstod pa de yang tshig ci 'dra ba zhig gis bstod ce na/ de yang rang gi don phun sum tshogs pa dang / gzhan gyi don phun sum tshogs pa'i sgo nas khro bo de la bstod ces pa'i don to/ /lha rnams de yi gzi brjid
<p>184a.2</p>kyis/ /gzir bzhin du ni rab smras pa/ /zhes bya ba ni 'jig rten pa'i lha de rnams kyang khro bo de'i gzi brjid kyis gzir bzhin du gsal ba zhes pa ste/ de yang gang zhe na gsungs pa zhes pa'i don to/ /bcom ldan bdag cag sangs rgyas dang / /chos dang dge 'dun la skyabs mchi/ /
<p>184a.3</p>zhes bya ba la sogs pa gzhan ni 'jal par byas/ rab tu mi bzad 'jigs pa'i gzugs/ /gzi brjid 'bar bas phyogs khyab pas/ /khams gsum 'khrugs par mdzad pa mthong / /zhes bya ba ni khro bo'i gzugs kyi bye brag la bya ste/ de lta bu'i gzugs de brtul
<p>184a.4</p>zhes bya ba'am mdzad par mthong zhes bya ba'i don to/ /gang tshe lha dang lha min rnams/ /zhes bya ba nas/ khro bo slar yang zhi bar 'gyur/ /zhes pa'i bar du zhi bar gyur to zhes pa'i don to/ /de yang lha dang lha min la sogs pa ma rungs pa rnams btul nas/ skrag nas dkon mchog
<p>184a.5</p>gsum la skyabs su song bas/ /'phags pa 'jam dpal gyi khro bo de yang slar zhi bar gyur ro zhes pa'i don to/ /gshin rje gshed ces bya ba'i khro bo chen po zhi ba dang zhes pa nas/ bdag cag the tshom chen po mchis/ /zhes bya ba'i bar du ni zhu ba zhes bya ba'i don to/ /de la gzhan ni tshig gnyer
<p>184a.6</p>gyis 'jal bar byas/ khyod kyis brtson 'grus mchog 'tshal bas/ /ji lta bur ni mnyes par bgyid/ /ji ltar yang ni dang bar 'gyur/ /zhes pa ni/ khyod lta bu drag cing mthu rtsal che ba/ dngos grub rab 'bring rnam gsum stsol cing bla na med pa'i go 'phang mchog 'tshal ba'i
<p>184a.7</p>sgrub pa pos thabs ji ltar bgyi na/ lha mnyes par 'gyur ba dang / ji ltar ni byin gyis rlob cing lha mngon du phyogs par 'gyur ba'i sgrub pa'i thabs de 'tshal te/ bdag cag the tshom chen po mchis/ /zhes pa ni zhu ba'i don to/ /khro bos lha rnams tshig gsan nas/ /gshin rje gshed
<p>184b</p>
<p>184b.1</p>kyis bka' stsal pa/ /zhes bya ba nas/ gshin rje gshed po khro bo yi/ /gtso bo'i snying po de gzung ngo / /zhes bya ba'i bar du zhus pa'i lan 'debs zhes bya ba'i don ston to/ /de la/ khro bos lha rnams tshig gsan nas/ /gshin rje gshed kyis bka' stsal nas/ /zhes pa
<p>184b.2</p>ni/ gong du lha rnams kyis zhus pa'i tshig khro bos gsan nas/ slar bka' lan stsol pa'o/ /gzi brjid chen po khyed rnams kun/ /zhes bya ba ni de ltar lha ma srin ma rungs pa de dag bka' nyan pas khro bo zhi bar gyur to/ /slar bka' lan 'debs pa'i tshe dang por lha ma srin de dag gis
<p>184b.3</p>yon tan gyi sgo nas bos pa'i tshig tu/ kye gzi brjid chen po khyed rnams kun/ /zhes bos so/ /gang tshe gsum la skyabs song ba/ /de yi tshe ni mi bzad pa/ /khro bo yid la gnas par gyis/ /zhes pa nas/ sems can kun la snying brtse'i phyir/ /nga yi yid ni zhi bar gyur/ /zhes
<p>184b.4</p>bya ba'i bar du gong du/ khyod kyi brtson 'grus mchog 'tshal bas/ /ji lta bur na mnyes par bgyis/ /zhes zhus pa'i lan 'debs pa'i tshig ste/ dkon mchog gsum la skyabs su song ba rnams kyis de'i tshe/ nga'i sku gzugs 'bar zhing mi bzad pa'i khro bo de sems la
<p>184b.5</p>sgom par gyis shig ces pa'o/ /de yang ci'i phyir zhe na/ dkon mchog yun ring du gnas par bya ba dang / de'i bka' srung ba dang / /sdug bsngal can gyi sems can thams cad bla na med pa'i byang chub tu bsgral bar bya ba'i phyir rol/ /nga yi yid ni zhi 'gyur gyis/ bya ba ni don
<p>184b.6</p>de lta bu'i phyir na nga'i yid zhi bar 'gyur zhes gong du sbyar/ 'og tu yang sbyar bar shes par bya'o/ /khyed rnams skyabs su dong ba dang / /byang chub sems dang ldan pa yis/ /zhes bya ba nas/ nga yi snying po yid las byung / /lha rnams kun gyis gzung bar gyis/ /zhes bya ba'i
<p>184b.7</p>bar du/ ji ltar yang ni dang bar 'gyur/ /zhes zhus pa'i lan 'debs pa'i tshig ste/ de la khyed rnams skyabs dong ste/ byang chub kyi sems dang ldan pa rnams kyis dngos grub rab 'bring rnam pa gsum dang / bla na med pa'i go 'phang mchog man chad bsgrub pa'i
<p>185a</p>
<p>185a.1</p>mchog tu gyur pa'i yi ge 'bru bcu bdun po khro bo'i thugs ka nas byung ba de lha rnams kun gyis bzung bar gyis shig ces bya ba'o/ /gshin rje gshed po bdag nyid kyis/ /snying po rab tu gsungs pas na/ /zhes bya ba nas/ gshin rje gshed po khro bo yi/ /gtso bo'i
<p>185a.2</p>snying po de bzung ngo / /zhes bya ba'i bar du ni snying po mthu che bar bstan pa'i don ston te/ gzhan ni dkyus nyid kyis 'jal bar bas/ /yan lag kun nas spu langs nas/ /zhes pa ni snying po 'bru bcu bdun po gsungs pas/ lha rnams kun dga' mgu rangs nas yan lag gi
<p>185a.3</p>ba spu rnams g.yos shing langs so zhes so/ /gshin rje gshed po khro bo yi/ /gtso bo'i snying po de bzung ngo / /zhes pa ni/ gshin rje'i gshed po'i khro bo rnams kyi nang nas gtso bo de'i snying po lhas mnos so zhes pa'o/ /des ni mkhan po dang slob ma'i tshul bstan pa'o/ /
<p>185a.4</p>skabs 'dir snying po mthu che bar bstan pa'i don ston pa 'di gang du sngar bshad pa ltar zhus pa'i lan 'debs pa zhes pa'i don gyi nang du gcig tu bsdus na yang mi rung ba med la/ snying po mthu che bar bstan pa'i don gcig gis skabs 'dir sa bcad de bshad na/ yang nyes pa med pas
<p>185a.5</p>de gnyis ka yang rung bar gzung ngo / /de nas dam chos bsrung ba'i phyir/ /khro bo rnam par rgyal ba yi/ /rtog pa 'di ni de dag la/ /gshin rje gshed kyis rgyas par gsungs/ /zhes bya ba ni rang gi cho ga rgyas par bshad pa'i zhes bya ba'i don te/ de la dam chos bsrung zhing bskyang ba'i
<p>185a.6</p>phyir khro bo rnam par rgyal ba'i rgyud stong phrag bcu gnyis po lha de rnams la cho ga rgyas par bsdus so zhes pa'o/ /de nas khro bo rnam rgyal gyi/ /rtog pa khro bo nyid kyis gsungs/ /zhes pa nas/ dkon mchog gsum ni bsrung ba'i phyir/ /so so yi ni rtog pa bshad/ /ces pa'i bar du
<p>185a.7</p>lha rnams kyi cho ga rgyas par bshad pa bstan pa zhes bya ba'i don ston te/ /de la khro bo rnam par rgyal ba'i rgyud chen po khro bo nyid kyis gsungs pa ste/ snying rje dang byang chub sems dang ldan pa'i lha rnams kyis thos nas yid rab tu dga' bar gyur te/ lha de dag gis kyang drin lan lan gyis
<p>185b</p>
<p>185b.1</p>glan pa'i tshul gyis so so rtog pa dag gi cho ga smras so zhes pa'o/ /ci'i phyir/ so so rang rang gi rtog pa dag smras she na/ de yang dkon mchog gsum bsrung ba'i phyir te/ de la 'jig rten pa'i lha so so'i snying po la sogs pa'i cho ga rgyas par khro bo rnam par rgyal ba'i rgyud du smras
<p>185b.2</p>pa na/ khro bo'i rgyud de ni mu stegs can gyis mthong ba na rang rang gi lha gtso bo'i sngags dang phyag rgya dang / de bsgrub pa'i cho ga rgyas par gsungs pa na/ de dag kyang bstan pa la 'jug par 'gyur te/ de nyid kyi dkon mchog gsum bsrung bar 'gyur ba dang / dkon mchog gsum gyi rten 'jig
<p>185b.3</p>pa zhig na/ lha de dag phyag rgya dang sngags la sogs pa'i cho ga sbyar ba las/ pha rol po ma rungs pa de dag rnams thul bar 'gyur ba'i phyir yang dkon mchog gsum bsrung bar 'gyur ba dang / de dag gi don du 'jig rten pa'i lha so so rang rang gi cho ga rgyas pa dag kyang khro bo rnam par
<p>185b.4</p>rgyal ba'i rgyud chen por smras shing bshad do zhes pa'o/ /de dag gi ni rtsa ba'i rgyud/ /khro bo nyid kyis rab gsungs pa/ /zhes pa nas/ snying rje de bzhin rgyas pa dang / /rnam pa mang por byin gyis rlobs/ /zhes bya ba'i bar du byang chub sems dpa' rnams kyis byin gyis brlabs pa'i
<p>185b.5</p>don te/ de la bdag gi rtsa ba'i rgyud ces bya ba ni 'jig rten pa'i lha de dag rtsa ba'i rgyud du gyur pa'i khro bo rnam par rgyal ba'i rgyud 'di nyid la bya'o/ /ci'i phyir de dag gi rtsa ba'i rgyud du gyur pa zhes bya zhe na/ dang por lha de rnams btul nas so so'i snying po dang / phyag rgya la sogs pa'i cho
<p>185b.6</p>ga'i rtog pa rnams lha so sos phul zhing smras te/ khro bo'i rgyud du bshad pas na khro bo rnam par rgyal ba'i rgyud nyid lha de dag gi rtsa ba'i rgyud ces bya'o/ /lha de dag gi rtog pa ni dngos ni rgyud chen po las 'byung ste le'u stong pa 'di las mi 'byung ngo / /khro bo rnam rgyal zhes bya 'di/ /
<p>185b.7</p>'jig rten 'das dang 'jig rten pas/ /khros pa zhes pa ni/ khro bo rnam par rgyal ba'i rgyud chen po de/ byang chub sems dpa' sa la gnas pa dang / phyag na rdo rje la sogs pa dang / 'jig rten pa'i lha ma srin mthu bo che rnams khro bo'i 'khor na bzhugs pa rnams kyis
<p>186a</p>
<p>186a.1</p>sngon yang khro bo rnams phyag byas shing khro bo de'i zhal nas/ ji skad gsungs pa bzhin du phyin ci ma log par thos nas kyang zhes pa ste/ de gsungs pa/ sngon ni phyag byas khro bo yi/ /zhal nas ji bzhin thos nas kyang / /zhes gsungs so/ /khro bo nyid kyis
<p>186a.2</p>gsungs pa'i rgyud dang / byang chub sems 'di rtogs rnams kyis/ /snying rjes de bzhin rgyas pa dang / rnam pa mang pos byin gyis brlabs/ /zhes pa ni khro bo rnam par rgyal ba'i rgyud chen po gsungs pa dang / /yang khro bo'i cho ga rgyas pa dang / rnam pa tha dad pa mang por bshad pa
<p>186a.3</p>bzhin du/ sems can gyi don du 'gyur bar 'khor byang chub sems dpa' rnams kyis kyang de bzhin du byin gyis brlabs so/ /rgyud 'byung ba zhes bya ba'i skabs dang po la/ de ltar bsdus pa'i don rnam pa dgur phye ste bstan pa bshad zin to/ /da ni yi dgas phal po che'i skabs la la bsdus
<p>186a.4</p>pa'i don rnam pa bco lngas bshad pa la/ mgo gleng ba dang / sa brtag pa dang / sa sbyang ba dang / thig gdab pa'i rim pa dang / phyag rgya la sogs pa dgod pa dang / las kyi bye brag gis dkyil 'khor gyi tshad nges par bya ba dang / mchod pa'i yo byad bsogs pa dang / phyag rgya la
<p>186a.5</p>sogs pa bsam pa dang / spyan drangs pa sngar byas nas dad pa'i lha'i rang bzhin bsgom pa dang / mchod pa dang slob ma sngar btsud nas phyag rgya dang / dam tshig bstan pa dang / sngar dbang bskur nas gsang sngags sbyin pa dang / bla ma la mchod pa dang / slar mchod pa byas nas
<p>186a.6</p>lha slar btang ba dang / de la mchod pa'o/ /de nas khro bo rnam par rgyal/ /'jam dpal khro bos bshad pa yi/ /zhes pa nas/ 'jig rten gsum por 'khrug par mdzad/ /yi dgas mang po zhes bya ba'i/ /zhes bya ba'i bar du mgo gleng ba'i zhes bya ba'i don ston te/ de la yang gnyis te/ 
<p>186a.7</p>spyir gleng ba dang / bye brag tu gleng ba rnam pa gnyis so/ /de la dang po spyir gleng ba ston te/ de nas khro bo rnam par rgyal/ /'jam dpal khro bos bshad pa yi/ /rtog pa rmad du byung ba'i mchog /mdor na rab tu bshad par bya/ /zhes bya ba ni/ spyir gleng ba zhes bya ba bstan te/ 
<p>186b</p>
<p>186b.1</p>de la khro bo rnam par rgyal ba'i rgyud 'phags pa 'jam dpal khro bos bshad pa 'di ni rtog pa rmad du byung ba'i mchog ces bya ste/ ci'i phyir rmad du byung ba zhes bya zhe na/ sngags dang phyag rgya dang / rdzas dag tu sbyor ba byas pa la dngos grub rab 'bring rnam gsum dang / las rnam bzhi
<p>186b.2</p>dang / sgyu ma la sogs pa'i las ngo mtshar gyi ya mtshan dag ston pas rmad du byung ba zhes bya'o/ /de la 'jig rten pa'i lha so so'i snying po dang phyag rgya la sogs pa sbyor ba byas pa las kyang rmad du byung ba'i ya mtshan dag ston par byed/ de dag las kyang khyad par du bstan pas na
<p>186b.3</p>mchog ces bya'o/ /ma 'ongs pa'i sems can spyod pa dman zhing blo zhan pa rnams la khro bo rnam par rgyal ba'i rgyud chen po stong phrag bcu gnyis po dang / sh+lo ka stong phrag bzhugs pa zab cing rgya che ba ste/ shes rab rnam gsum gyi sgo nas de dag spyod par mi nus pas de nas mdo nyung ngur
<p>186b.4</p>btus nas/ sems can spro zhing de la 'jug par 'gyur ba'i don du khro bo rnam par rgyal ba'i rgyud kyi cho ga nyi tshe tsam zhig mdor bsdus nas bshad do zhes pa'o/ /de la 'di yi dkyil 'khor ni/ /zhes bya ba nas/ yi dgas mang po zhes bya'o/ /zhes bya ba'i bar du bye brag tu
<p>186b.5</p>gleng ba zhes bya ba'i don to/ /de la 'di yi dkyil 'khor ni/ /zhes bya ba ni 'di zhes bya ba ni rgyud 'di nyid kyi dkyil 'khor la bya ba'am/ yang na khro bo rnam par rgyal ba'i dkyil 'khor zhes bya ba'i don to/ /dkyil 'khor de yang ji lta bu zhig ce na/ gsungs pa/ 
<p>186b.6</p>dngos grub thams cad sbyin mdzad pa/ /zhes pa ste/ 'o na dkyil 'khor de bris pa tsam gyis dngos grub stsol bar 'gyur ram zhe na/ ma yin te ji skad du gsungs pa bzhin du dkyil 'khor bris nas de ltar spyan drangs te tshul bzhin bsgrubs na dngos grub stsol bar 'gyur ba la bya'o/ /
<p>186b.7</p>der yang ma zad de/ 'jig rten gsum po 'khrug par mdzad/ /ces pa ste/ dngos grub bsgrub pa'i tshe sa 'og gi 'jig rten dang / /mi'i 'jig rten dang / lha'i 'jig rten dang / 'jig rten gsum po dag kyang 'khrug par mdzad do zhes pa ste/ de dag ni dkyil 'khor
<p>187a</p>
<p>187a.1</p>gyi yon tan no/ /yi dgas mang po zhes bya ba'i/ /zhes bya ba ni dkyil 'khor de yi dgas mang po'i dkyil 'khor zhes bya ste/ de la ci'i phyir yi dgas mang po zhes bya zhe na/ dkyil 'khor 'dir yi dgas mang po 'byung bas na yi dgas mang po smos te/ dkyil 'khor
<p>187a.2</p>nyid du yang be con phyag rgya 'dri ba ni nyung yi dgas ni mang du 'dri bas na nyung ngu'i bzlas pa mang po smos te/ de bas na yi dgas mang po'i dkyil 'khor zhes bya'o/ /yi dgas des kyang sems can 'dul ba'i dbang gi slad du ye shes kyi sprul ba yin par bshad do/ /thams cad du ni
<p>187a.3</p>dkyil 'khor 'di/ /gnas ni gang du 'grub 'gyur ba/ /zhes bya ba nas/ gang du yid ni dga' bar yang / /der ni dkyil 'khor rab tu bya/ /zhes bya ba'i bar du sa brtag pa'i don bstan te/ de la/ thams cad du ni dkyil 'khor 'di/ /gnas 'di gang du 'grub 'gyur ba/ /
<p>187a.4</p>zhes pa ni dus thams cad du dkyil 'khor gnas gang du byas na 'grub par 'gyur ba'i dkyil 'khor gyi gnas de sngags pas thog ma nyid du sa brtag par bya'o zhes pa ste/ de bas na gsungs pa/ sngags pas thog ma nyid du ni/ /de yi gnas ni brtag par bya/ /zhes gsungs so/ /
<p>187a.5</p>de la thams cad du ni zhes pa dus thams cad du zhes bya ba ste/ dngos grub bsgrub pa'i gnas thams cad la bya'o/ /de la shing gcig ces bya ba ni shing rigs che ba a shwa t+tha la sogs pa dang / bod na shug pa dag la bya ste/ de lta bu'i shing gcig tu skyes pa la bya ste/ de yang
<p>187a.6</p>shing skam po dang / bkra mi shis pa'i skyon med pa shing gzhan gyi lo ma dang ma 'dres pa snga dro shing gzhan gyi grib mas ma phog pa'i shing gcig 'gred lo ma mang po mgo zlum por skyes pa la bya'o/ /bzhi mdo dang zhes pa ni/ rgyun lugs kyi lam po che bzhin rgya gram du yod pa la bya'o/ /
<p>187a.7</p>mu gnyis dang zhes pa ni/ chu rlung 'bab pa'i pha rol tshu rol gyi 'gram gnyis las gang yang rung ba'i 'gram du bsgrub pa la bya'o/ /rnam pa gcig tu na chu bo gnyis 'bab pa'i bar gyi mdo la bya ste/ de yang g.yas g.yon nas 'bab pa'i 'gram dang nye ba'i bar gyi mdor gnas te
<p>187b</p>
<p>187b.1</p>bsgrub par bya'o zhes pa'o/ /thibs po stong pa lam srang rnying / /zhes pa ni nags tshal stug po mi la sogs pas mi thar ba tsam gyi tshod kyi nags tshal la bya ste/ thibs po la yang bya ste der gnas te/ bsgrub pa dang / de lta bu'i gnas na yang mi dag med par gnas pa la bya'o/ /
<p>187b.2</p>sngon gyi lam srang rnying ba'i bzhi mdo de dag du yang bsgrub cing gnas pa la bya'o/ /lha chen gyi ni gnas kyang rung / /zhes pa ni/ ma hA de ba'i rten gyi gnas kyang rung / /sngon mchod pa'i rten rnying pa dag kyang rung ba'i gnas su bsgrub cing gnas par bya'o/ /khyad par du yang yul
<p>187b.3</p>gtsang mar/ /gang du yid ni dga' bar yang / /zhes bya ba la gnas ming gis bshad pa rnams la khyad par du yul sme bag med pa'i yul gtsang ma gang du sngags pa yid dga' zhing dad pa'i gnas der dkyil 'khor bri'o zhes pa'o/ /de nas rig 'dzin nan tan gyis/ /sa ni
<p>187b.4</p>rab tu sbyang byas te/ /zhes pa nas/ ba yi lnga dang ldan pa yi/ /ba yi lci bas byug par bya/ /zhes pa'i bar du sa sbyang ba zhes bya ba'i don ston to/ /de nas rig 'dzin nan tan gyis sa zhes bya ba ni sngags pa des sa gzhi ba tshwa med pa dang ma gas pa dang / thag thug dang / 
<p>187b.5</p>lbang lbung med cing mnyam pa dang / sdong du ma la sogs pa'i zug rngu med pa'i gnas bzang po dag tu ji skad du gsungs pa bzhin du sa brkos te slar sa mnyan bzang pos blugs pa la sogs pa tshul bzhin du bya'o zhes pa'o/ /kha dog snum pa lhag par bzang / /zhes bya ba ni maN+Dal gyi
<p>187b.6</p>sa gzhi bsnyams te/ shar dang byang mtho bar byas pa'i sa gzhi de lta bu'i kha dog sdug cing mdzes par byas na lhag par bzang ngo zhes pa'o/ /ba yi lnga dang ldan pa yi/ /ba yi lci bas byug par bya/ /zhes pa ni/ ba ser mo'i lci ba gsher ba btsir ba'i khu ba dang / 'o ma dang / 
<p>187b.7</p>gcin dang / mar dang / zho dang / 'di rnams lnga cha bsnyams te/ ba'i lci ba dang bsres pas maN+Dal la byug par bya'o zhes pa'o/ /ci rigs par ni byug par bya/ /slob dpon gyis ni khrus byas la/ /zhes bya ba nas/ nye ba yi ni mdzes byed kyang / /mdzes byed dang ni 'dra
<p>188a</p>
<p>188a.1</p>bar bya/ /zhes bya bas thig gdab pa'i rim pa'i don ston to/ /de la/ ci rigs par ni byugs nas kyang / /slob dpon gyis ni khrus byas la/ /smyung ba byas te mnyam bzhag nas/ /khro bo'i srung ba byin gyis brlab/ /ces bya ba ni de la ci rigs par ni zhes bya ba
<p>188a.2</p>'og nas 'byung ba'i tshig gis dkyil 'khor nub mo bri zhes 'byung ba la yang sbyar te/ de yang dus tshad med de gang du bri yang rung ngo / /de la slob dpon nyid kyis khrus byas la/ dkyil 'khor bri zhing slob ma dkyil 'khor du 'dzud pa'i tshe na zhag gcig smyung bar 'dug nas 'dod/ 
<p>188a.3</p>chags dang zhe sdang gti mug la sogs te/ de'i phyi rol gyi yul la rtog pa mi btang bar sems rtse gcig par mnyam par bzhag nas khro bo chen po'i skur bsgyur te/ yan lag lnga la sogs pa'i sngags kyis kyang sku'i yan lag rnams su byin gyis brlab bo zhes pas so/ /yi
<p>188a.4</p>dgas phal zhes bya ba yi/ /dkyil 'khor gsang mchog nub mo bri/ /zhes bya ba ni/ yi dgas mang po'i dkyil 'khor gsang ba'i mchog de dus gang du bri zhe na/ nub mo bri zhes pa'o/ /ci'i phyir nub mo bri zhe na/ thams cad kyis mthong bar mi bya ba'i
<p>188a.5</p>phyir yang nub mo bri ba dang / byang chub sems dpa' rnams kyi nub mo lhag par byin gyis rlob pa'i phyir nub mo bri'o zhes pa'o/ /zar ma'i ras sam ras bal lam/ thig skud sum sgril mdzes pa yis/ /zhes bya ba ni dkyil 'khor thig skud smos pa ste/ de yang rgyu
<p>188a.6</p>gang las bya zhe na/ zar ma'i ras sam ras bal gyi skud pa sum sgril du byas la thig skud bya'o zhes pa'o/ /grwa bzhi dang ni sgo bzhi par/ /mkhas pas dkyil 'khor thig gdab bya/ /zhes bya ba ni/ gru bzhi pa sgo bzhi yod par dkyil 'khor thig gdab par bya'o zhes pa
<p>188a.7</p>ste/ de yang ji ltar thig gdab par bya zhe na/ gsungs pa/ thog mar shar dang byang nas ni/ /lho dang nub kyi bar du'o/ /zhes gsungs pa 'di ni dkyil 'khor gyi thig 'debs pa'i tshe slob ma 'dug pa'i gnas bstan pa ste/ de yang gnas gang du 'dug par bya zhe na/ shar
<p>188b</p>
<p>188b.1</p>dang byang gi mtshams su ste/ a sha nar slob ma 'dug par bya ba dang / lho dang nub kyi mtshams te bden bral phyogs su slob ma 'dug par bya ba ste/ ngos gnyis su slob ma 'dug ste thig gdab par bya'o/ /'o na slob dpon gnas gang du 'dug par bya zhe na/ shar dang lho yi mtshams dang
<p>188b.2</p>ni/ /nub dang byang gi mtshams dag tu/ /zhes pa ni slob dpon de shar dang lho'i mtshams su ste/ me'i phyogs su 'dug par bya ba dang / nub dang byang gi mtshams su ste/ rlung gi phyogs su 'dug par bya ste/ dkyil 'khor gyi thig gdab bo zhes gsungs so/ /de ltar slob
<p>188b.3</p>dpon dang slob ma'i gnas nges par gsungs pa las/ slob dpon gyi gnas gud du 'dug par mi bya'o zhes pa'o/ /de ltar slob dpon dang slob ma gnas so sor 'chad par gsungs nas/ de nas phyogs dang mtshams kyi thig gdab par bya bar gsungs par shes par bya'o/ /de yang gsungs pa/ thig
<p>188b.4</p>skud de ni phyogs mtshams gnas/ de nas kyang ni drang bar bya/ /zhes gsungs te/ de bas na phyogs bzhir rgya gram du thig gnyis gdab pa dang / mtshams bzhi nas thig gnyis gdab par bya ba ste/ de ltar rgya gram du sngar thig btab nas de'i 'og tu dkyil 'khor che chung tshad dang gnas
<p>188b.5</p>'gras 'grus med par thig gdab pa'i phyir/ thig gi tshad byas nas gru bzhi por gdab par bya ste/ de bas na gsungs pa/ thig gis rab tu tshad byas te/ /gru bzhi por ni thig gdab bo/ /zhes gsungs so/ /thig gdab pa'i thabs 'di ni seng ge lta 'og yan man bsnor te dkrugs nas
<p>188b.6</p>bsdus te/ thig gdab pa'i rim pa 'di ltar bya'o zhes bya ba la/ slob dpon kha cig 'chad pa yod de de ltar yang bya'o/ /yang kha cig 'di ltar yang 'chad pa yod de/ de la/ thog mar shar dang byang nas ni/ /lho dang nub kyi bar du'o/ /zhes pa ni dang por thig gdab pa'i go rims
<p>188b.7</p>bstan pa ste/ de la dang po shar phyogs ngos kyi thig gdab bo/ /de nas lho phyogs ngos kyi thig gdab/ de nas nub phyogs ngos kyi thig gdab po zhes pa'o/ /de nas de'i 'og tu phyogs bzhi'i thig gnyis gdab pa dang / mtshams bzhir thig gnyis gdab par bya ste/ de
<p>189a</p>
<p>189a.1</p>bas na gsungs pa/ thig skud de ni phyogs mtshams nas/ /de nas kyang ni drang bar bya/ /zhes gsungs pas so/ /shar dang lho yi mtshams dang ni/ /nub dang byang gi mtshams dag tu/ /zhes bya ba de ltar thig 'debs pa'i tshe slob dpon gnas gang du 'dug par bya
<p>189a.2</p>ba'i gnas bstan pa ste/ shar dang lho'i mtshams te me lha'i phyogs su 'dug pa dang / nub dang byang gi mtshams te rlung gi phyogs su slob dpon 'dug la thig gdab par bya'o zhes pa'o/ /slob ma'i gnas ni 'chad pa med de/ bskor zhing 'debs par zad do/ /dkyil 'khor
<p>189a.3</p>che chung med pa dang / ya yo dang 'gras 'grus med par thig gis tshad byas te/ de ltar thig ma 'grus par gdab par bya'o zhes pa ste/ de bas na gsungs pa/ thig gis rab tu tshad byas te/ /gru bzhi por ni thig gdab po/ /zhes gsungs so/ /de la kha cig bshad pa/ thog
<p>189a.4</p>mar shar dang byang nas ni/ /lho dang nub kyi bar du'o/ /zhes pa ni/ spyir thig ji ltar gdab pa'i rtsis mgo ste/ thog mar shar gyi ngos thig gdab/ de nas lho'i ngos kyi thig gdab/ de nas nub kyi ngos kyi thig gdab pa ste/ de ltar thig gdab po dgos pa yang gsungs pa/ 
<p>189a.5</p>thig skud de ni phyogs mtshams nas/ /de bzhin du ni drang bar bya/ /shar dang lho yi mtshams dag tu/ /thig gis rab tu tshad byas te/ /gru bzhi por ni thig gdab po/ /zhes gsungs te/ de la shar lho'i mtshams su 'dug pa dang / nub byang gi mtshams rlung gi phyogs su
<p>189a.6</p>'dug pa dang / shar phyogs dang byang phyogs kyi ngos thig sngar gdab pa'o/ /lho dang nub gnyis su smos su zin kyang gong du smos pa'i spyi'i rtsis mgo gdab par mngon pas lho dang nub gnyis kyang thig gdab par bya'o/ /thig gdab pa'i thabs dag ni gong du gnas pa dag dang mthun
<p>189a.7</p>par zad do/ /dkyil 'khor gyi ngos gcig gi tshad ji tsam yod pa las dgu char bgos la/ de'i cha gcig sgor bgos/ sgo de'i phyed kyi tshad kyis sgo khyud kyi mar 'dren pa dang / thad kar 'dren pa dag gi tshad kyang de dang 'dra bar bya'o zhes pa'o/ /rim pa gcig pa mdzes
<p>189b</p>
<p>189b.1</p>pa la/ /zhes bya ba nas/ lhag ma rnams ni bcad par bya/ /zhes pa'i bar du ni de ltar gong du dkyil 'khor thig gdab pa de yang rim pa gcig pa sgo bzhi btod pa la lho phyogs kyi sgo phye la/ sgo lhag ma gsum po rnams bcad pa'o/ /de la lho phyogs kyi sgo dbye ba yang slob ma rnams
<p>189b.2</p>de nas bzung ba'i phyir sgo dbye ste/ lho phyogs kyi sgo tshon gyis bcad la sngags dang phyag rgyas phye ste/ slob ma bcug kyang rung / yang na tshon mi 'byed par sgo phye la bya ste/ de gnyi ga ltar sgo phye yang rung ste/ slob ma gzung bar bya'o/ /gong du smos pa'i las brgyad pa gang byed kyang rung ste/ 
<p>189b.3</p>lho phyogs kyi sgor 'dug la las bya'o/ /dkyil 'khor dang ni 'tsham pa yi/ /dbus su pad+ma 'dri bar bya/ /pad+mo dang ni phyogs bzhi'i sgo/ /the tshom med par mnyam par bya/ /zhes pa ni ya yo 'gras 'grus med par dkyil 'khor de re'u mig dgur bgos la/dbus kyi re'u mig la pad+ma 'dab brgyad pa bri'o zhes pa'o/ /de ltar
<p>189b.4</p>re'u mig dgur bgos pa'i ngos bzhi dbus cha gcig gi tshad du bya'o/ /dbus kyi pad+mo de dang phyogs bzhi sgo byang thad sgor khar drang du 'bab par 'gras 'grus dang / ya yo med par mnyam par bya'o zhes pa'o/ /mdzes
<p>189b.5</p>byed sgo yi phyed du bya/ /'gram pa 'dab ma'i tshad dang mnyam/ /nye ba yi ni mdzes byed kyang / /mdzes byed kyang ni 'dra bar bya'o/ /zhes pa ni de ltar dkyil 'khor gru bzhi la sgo bzhi btod pa sgo khyud bcad pa dang bcas par byas la/ /sgo gtod pa ni kha drang du sgo'i byang thad kyis
<p>189b.6</p>ma 'grus pa de'i sa stong pa la mdzes byed ces bya'o/ /ci'i phyir mdzes byed ces bya zhe na/ sgo'i sa stong pa des dkyil 'khor mdzes par byed pa'am/ dkyil 'khor kyi rgyan du gyur pas na mdzes byed ces bya'o/ /mdzes byed de'i tshad ji tsam du bya zhe na/ sgo'i phyed du bya zhes
<p>189b.7</p>gsungs te/ sgo'i phyed kyi cha gcig gi zhing gis mdzes byed kyang de tsam du bya'o zhes pa'o/ /'gram pa ni sgo khyud du mar 'dren pa la bya'o/ /'dab ma ni pad+ma'i 'dab ma ste/ sgo khyud kyi 'gram pa gnyis dang pad+ma gcig zhing mnyam par bya ste/ sgo khyud du thad kar drangs pa dang / sgo khyud du
<p>190a</p>
<p>190a.1</p>bya bar mar drangs pa gnyis kyi tshad kyang sgo phyed du zhes pa'o/ /de bas na gsungs pa/ 'gram pa 'dab ma'i tshad dang mnyam/ /zhes gsungs pa/ rta babs la nye bar mdzes byed ces bya ste/ de'i tshad ni ji tsam du bya zhe na/ de yang sgo'i byang thad du mdzes byed de'i tshad
<p>190a.2</p>dang mnyam par bya'o/ /rta babs kyi rgyan du chu srin gyis brgyan par bya ste/ rgyan de dag kyang sgo dbab pa'i tshad dang mnyam par chu srin gyi rgyan rnams kyi rta babs kyis brgyan par bya'o/ /de bas na gsungs pa/ nye ba yi ni mdzes byed kyang / /mdzes byed dang ni 'dra bar bya/ /zhes
<p>190a.3</p>gsungs so/ /cho ga bzhin du dkyil 'khor de/ /kun du thig ni gdab nas kyang / /zhes gsungs pa nas/ dur khrod thal bas dngar te bri/ /de phyir yi dgas phal chen yin/ /zhes bya ba'i bar du phyag rgya la sogs pa'i dgod pa'i don ston te/ de la/ cho ga bzhin du dkyil 'khor de/ /
<p>190a.4</p>kun du thig ni btab nas kyang / /zhes pa ni/ slob dpon nyid khrus bya ba dang lha'i skur bsgyur ba la sogs pa cho ga bzhin du byas pas dkyil 'khor de gong du smos pa'i tshul du thig btab nas su zhes bya'o/ /de nas/ de 'og sngags pas dur khrod kyi/ /thal ba gcig pus dkyil
<p>190a.5</p>'khor bri/ /zhes pa ste/ de bas na gsungs pa/ phyi nas tshul bzhin rig 'dzin gyis/ /dur khrod thal bas bri ba ni/ /zhes gsungs te/ de la dur khrod kyi thal ba ni mi ro bsregs pa'i thal ba la bya'o/ /rtag tu shar byang la sogs pa/ /gru bzhi'i nang ni de dag tu/ /mkhas
<p>190a.6</p>pas be con phyag rgya bri/ /zhes pa ni bsgrub pa'am las gang byed kyang rung ste/ las de dag byed pa'i tshe rtag tu dkyil 'khor de'i nang gi shar byang gi mtshams dang / shar lho la sogs pa'i mtshams la nang rol gyi grwa bzhir sngags pas be con gyi phyag rgya bzhi dur khrod kyi thal bas bri
<p>190a.7</p>bar bya ste/ de yang ji lta bu bzhi bri zhe na/ dbyug pa'i mgo la skyu ru ra'i 'bras bu rgyas pa/ shun pa shus pa lta bu'i sul can zlum pos brgyan pa'i steng na mi'i thod pa can gyi dbyug pa bzhi chad zungs can pad+ma'i steng na bzhugs pa bzhi char yang kha nang du bltas par bri'o/ /
<p>190b</p>
<p>190b.1</p>dbyug pa 'di bzhi yang AR+Ya many+dzU shrI ya mAn+ta ka'i phyag rgya ste/ de ltar bris nas bsgrub pa'am las byed pa'i tshe phyogs bzhi nas byin gyis brlab cing gdon bgegs kyis mi tshugs pa'i phyir ro/ /phyogs kyi sgor ni yi dgas gzhag /ces pa ni phyogs kyi sgo bzhir yi dgas re re ste bzhi bri'o
<p>190b.2</p>zhes pa ste/ de dag kun kyang kha nang du bltas par bri'o/ /gzhan yang yi dgas lnga pa ni/ /pad+ma'i steng du bsam par bya/ /zhes pa ni gong du sgo'i yi dgas bzhi po ma gtogs pa'i yi dgas lnga pa de'i dbus kyi pad+ma 'dab ma brgyad pa'i steng du bsam par bya'o zhes pa ste yi dgas
<p>190b.3</p>de yang glo g.yon pa pad+ma la phab pa ste/ mgo shar du bstan pa/ gdong lho phyogs su lta bar bri'o/ /de la bsam pa ni ri mo bris la byas pas na/ bsam pa gcig pu mi bya bar dur khrod du thal bas phyi'i ri mo yang bya'o zhes pa ste/ phyag rgya'i mtshan ma kun la de bzhin du sbyar bar
<p>190b.4</p>bya'o/ /de bzhin phyi sgo'i nang dag tu/ /phyogs rnams de dag thams cad du/ /zhes pa ni gong du yi dgas bri ba der yang ma zad de/ de bzhin du dkyil 'khor du sgo'i nang be con bzhi'i bar bar du phyogs bzhi'i gnas su de dag thams cad du be con la thug thug tu mi ro mgo
<p>190b.5</p>med pa dang / yi dgas gnyis spel zhing dur khrod kyi thal bas ji tsam shong shong du dngar te bri'o zhes pa ste/ de bas na gsungs pa/ /mi ro mgo med yi dgas rnams/ /dur khrod thal pas dngar te bri/ /zhes gsungs so/ /dkyil 'khor de'i ming yang de'i phyir na yi
<p>190b.6</p>dgas phal bo che'i dkyil 'khor yin zhes pa ste/ de bas gsungs pa ste/ de'i phyir yi dgas phal chen yin/ /zhes gsungs so/ /khru gang la sogs rim pa nas/ /khru brgyad pa yi rim pa ste/ /de las lhag par yongs ma gsungs/ /zhes pa ste/ khru brgyad pa ni
<p>190b.7</p>dngos grub kun/ /sbyin byed mchog tu shes par bya/ /zhes bya ba'i phyir du las kyi bye brag gi dkyil 'khor gyi tshad nges par bya zhes pa'i don te/ de la/ khru gang la sogs rim pa nas/ /khru brgyad pa yi bar du ste/ /dgu pa'i dkyil 'khor yang mi bri/ /zhes pa ni 'og nas
<p>191a</p>
<p>191a.1</p>'byung ba'i las rnams la dkyil 'khor so sor bya ba'i tshad kyang khru gang nas khru gsum pa la sogs pa yan chad bri bar bya ste/ de las lhag par yang mi bri zhes pa'o/ /rtag tu bdag nyid mchod pa ni/ /khru gang bar ni bri bar bya/ /zhes pa ni/ bdag sngon
<p>191a.2</p>du sngar bsnyen pa'i tshe'am mchod pa dag byed 'dod pa'i tshe gong du bshad pa bzhin du dkyil 'khor bris la/ ngos bzhi la ngos gcig gi tshad khru gang bar bri zhes pa'o/ /las rnams so so la dkyil 'khor gyi tshad mi mthun par gsungs pa yang / las gces pa'i rim pas sam/ che
<p>191a.3</p>rim gyi dkyil 'khor gyi tshad kyang de bzhin du shes par bya'o/ /zhi ba dang ni rgyas pa dang / /mi skyong bsgrub pa khru dor bya/ /zhes pa ni zhi ba dang / rgyas pa dang / rgyal po dbang du bya ba'i phyir/ de dag bsgrub pa'i dkyil 'khor gru bzhi ngos gcig gi tshad la khru do bar bya'o zhes
<p>191a.4</p>pa'o/ /khru do man chad khru brgyad yan chad gang yang rung ste/ /gcig gi nang du slob ma rnams gzud par bya'o/ /de ltar yang gang yang rung mod kyi/ khru brgyad pa'i dkyil 'khor nyid du slob ma rnams gzud par bstan to/ /sems can kun gyi bskrad pa dang / /de bzhin bzhi la khru
<p>191a.5</p>gsum pa/ /zhes bya ba de lha 'dre dang mi la sogs pa rnams gnas nas bskrad par bya ba dang / gnas de nas gtan med par bya ba'am/ phung bar bya ba'i phyir dkyil 'khor khru gsum par bya'o zhes pa'o/ /khru bzhi dbang dang dgug pa la/ /las rnams kyi ni mchog tu gsungs/ /
<p>191a.6</p>zhes bya ba ni dbang du bya ba dang / dgug pa'i phyir dkyil 'khor gru bzhi par bri ba ni las rnams kyi mchog tu gsungs zhes bya'o/ /khru lnga nad dang mi nad dang / dgra rnams med par gsad pa'i mchog/ /ces bya ba ni/ nad phran tshegs dang / mi nad chen po klung ba
<p>191a.7</p>byung ba dang / dgra rnams med par gsad par bya ba'i phyir dkyil 'khor khru lnga par bya ba ni mchog ces bya'o/ /khru drug bgegs rnams thams cad dang / /gdon bgegs nges par zlog par byed/ /ces bya ba ni/ gdon bgegs rnams nges pa bzlog par bya ba'i phyir/ dkyil 'khor
<p>191b</p>
<p>191b.1</p>khru drug par bri bar bya zhes pa'o/ /khru bdun pa ni lha yi rnams/ /dbang du dgug pa'i las rnams byed/ /ces bya ba ni 'jig rten pa'i lha rnams dgug pa dang / dbang du bya ba'i phyir dkyil 'khor khru bdun par bya'o zhes pa'o/ /khru brgyad pa ni dngos grub kun/ /sbyin byed
<p>191b.2</p>mchog tu shes par bya'o/ /zhes pa ni dngos grub rab 'bring rnam pa gsum la sogs pa kun sbyin par byed pa'i mchog tu gyur pa ni dkyil 'khor khru brgyad par bri'o zhes pa'o/ /las 'di rnams so sor byed pa'i tshe/ dang por dkyil 'khor lan cig bris nas las de grub
<p>191b.3</p>grub tu gzhag pa'am/ yang na ri mo de mi mngon zhing rnying par gyur na skabs skabs su brje bar bya ba ni spyi'i rgyud dang sbyar zhing gar legs par bya'o/ /de ltar ci rigs bris nas ni/ /de nas gtsang mas nye reg bya/ /zhes pa nas/ gtor ma nya dang sha la sogs/ /sbyar thug la
<p>191b.4</p>sogs lhag ma dbul/ /zhes bya ba'i bar du mchod pa'i yo byad la sogs pa zhes bya ba'i don to/ /de ltar/ ci rigs par ni bris nas ni/ /de nas gtsang mas nye reg bya/ /zhes pa ni de ltar gong du smos pa'i dkyil 'khor rnams las gang yang rung ba cig ci rigs par bris nas/ de'i
<p>191b.5</p>'og tu phyi nang bcas par gtsang ma'i slob dpon de yang sngags dang phyag rgyas nye reg bya ste/ 'og nas 'byung ba'i mchod pa'i yo byad kyi tshogs rnams bsags par bya'o zhes pa'o/ /mchod pa'i yo byad de dag kyang dkyil 'khor bris pa'i 'og tu gdod 'phral la btsal zhing
<p>191b.6</p>bsogs pa la mi bya'o/ /mchod pa'i yo byad la sogs pa 'di dag kyang dkyil 'khor ma bris pa'i sngon rol nas btsal zhing bsogs pa la bya'o/ /chu yi phyir ni chu yi snod/ /chus ni rab tu dgang bar bya/ /zhes pa ni slob ma dbang bskur ba'i bum pa chu dang / ar+g+ha dang bsang
<p>191b.7</p>gtor bya ba la sogs pa ste/ ji tsam du chu'i snod du bya ba de dag so so gang rigs pa snod gtsang ma'i snod du dri'i chu la sogs pas rab tu dgang bar bya'o zhes pa'o/ /de bzhin me tog don du yang / /me tog sdu gu dri zhim dang / /me tog phreng bas snod mchog gzhan/ /legs
<p>192a</p>
<p>192a.1</p>par gang zhing mdzes par bya/ /zhes pa ni/ me tog gi don du me tog kha dog sdug cing dri zhim pa'i sil mas mchod pa dang / slob ma dbang bskur ba la dgos pa'i phyir me tog de lta bu las me tog gi phreng ba byas pa dag /gong du smos pa'i mchod yon gyi snod las
<p>192a.2</p>gzhan pa rin po che la sogs pa las byas pa'i snod mchog gi nang du mdzes shing sdug par legs par dgang bar bya'o zhes pa'o/ /gong du bshad pa'i dkyil 'khor dang las kyi khyad par las me tog rigs phye ba med de/ me tog 'di lta bu zhig ni dkyil 'khor thams cad la mchod pa'i
<p>192a.3</p>tshe dbul bar bya'o/ /dri yi snod du tsan+dan mchog /tsan+dan dkar po dmar po blang / /zhes pa ni dri'i snod du tsan+dan te/ de yang dri chung zhing ngan pa dang / rul pa la sogs pa skyon med pa tsan+dan bzang po mchog ces smos te/ des ni tsan+dan gyi mtshan nyid bstan to/ /tsan+dan
<p>192a.4</p>dkar po dang dmar po gnyis blang zhing bsogs par bya'o/ /de yang tsan+dan dkar po ni zhi ba dang / rgyas pa dag gi tshe sbyar/ dmar po ni dbang dang drag shul spyod pa dag la sbyar bar bya'o/ /a ka ru dang sbyar ba yi/ /gu gul bdug pa'ang de bzhin no/ /zhes pa ni a ka
<p>192a.5</p>ru dang gu gul du sbyar ba'i bdug pa'ang de bzhin du dbul bar bya'o zhes pa'o/ /mar me mar gyi mar me dang / /zhes pa ni de la mar me gang gis bya zhe na/ mar gyi mar me dang zhes pa ste/ de yang ba mar las mar me bya'o zhes pa ste/ mkhas pas snying po 'jam pa'o/ /zhes pa ni snying
<p>192a.6</p>po de yang 'jar 'jur med cing thag thug med par ras gtsang ma las byas pa snying po de yang 'jam zhing mnyen pa dang / legs par bkal bar sngags pas bya'o zhes pa ni/ drag po yi ni las dag la/ /mi yi tshil gyis bya bar bshad/ /ces bya ba ni drag shul spyod pa'i me mar gyi snying
<p>192a.7</p>po dang dur khrod kyi ras la bya'o/ /drag shul spyod pa'i las la mar me yang mi'i tshil bu bzhu bas mar me bya'o zhes pa'o/ /dbang la til mar bya bar bshad/ /gtor ma nya dang sha la sogs/ /sbyar thug la sogs khyad par dbul/ /zhes pa ni/ gong du bshad
<p>192b</p>
<p>192b.1</p>pa'i las gang byed kyang rung ste/ mchod pa'i bshos dag dang / gtor ma la sogs pa bya ste/ de la gtor ma zhes bya ba ni lha bshos la yang bya/ gtor ma dngos la bya bas na/ da 'dir yang lha bshos su 'byor pa dkyil 'khor du dbul ba dang / phye zan gyi gtor ma yang
<p>192b.2</p>bya'o/ /nya dang sha la sogs pa ni sha dang nya btsos pa dang / ma btsos pa dag las mchod par dbul gtor ma yang bya'o/ /de la sogs pa'i tshig gis ni/ bshos dang gtor ma dang / sha dang sbyar thug med du mi rung ba la gtsor smos su zad do/ /de las gzhan pa'i 'byor pa'i
<p>192b.3</p>gtor ma yang bya'o/ /sbyar te dbul zhing gtor ma yang bya bar bshad do/ /'bras dang mon sran gre'u dang / til dang / gsum bzhi'o ma las blangs pa'i sbyar thug yang khyad dam lhag par yang dbul bar bya'o zhes pa ste/ de bas na/ sbyar thug la sogs lhag par
<p>192b.4</p>dbul/ /zhes bya ba gsungs so/ /de ltar de ni tshogs sogs nas/ /de nas rig sngags 'chang ba yi/ /zhes bya ba nas/ de'i 'og tu rang gi sngags rnams kyi/ /byin gyis rlob tu gzhug par bya/ /zhes bya ba'i bar du phyag rgya la sogs pa bsam pa zhes bya ba'i don to/ /de
<p>192b.5</p>la/ de ltar der ni tshogs bsags nas/ /zhes bya ba la gong ma dang 'phro sbyar ba'i tshig ste/ gong du smos shing bshad pa ltar dkyil 'khor de'i nye 'khor du mchod pa'i yo byad kyi tshogs rnams bsogs nas zhes pa'o/ /byang chub sems la dmigs nas ni/ /zhes pa ni byang chub
<p>192b.6</p>sems dang ldan par byas nas zhes bya ba'i don to/ /ri mo yi ni las rnams dag /gal te 'dri bar mi nus na/ /zhes pa ni gong du bshad pa'i dkyil 'khor der dbus kyi yi dgas dag sgo bzhi'i yi dgas dang / /be con gyi nang gi phyogs bzhi'i mgon med pa'i lus dang / yi
<p>192b.7</p>dgas spel zhing bri bar bshad pa rnams ri mo dag ma shes te bri bar ma nus na phyag rgya bkod la bsam par bya ba'i thabs bshad do/ /de la bsam par bya na dang por dkyil 'khor thig gdab pa dang / sgo bzhi gdod pa dang / dbus su pad+ma 'dab ma brgyad bri ba la sogs pa'i cho ga
<p>193a</p>
<p>193a.1</p>snga ma bzhin du bya ste/ sngags pa nyid lho phyogs kyi sgor 'dug ste/ phyogs bcur sangs rgyas dang byang chub sems dpa' rnams bzhugs pa la phyag 'tshal te/ byang chub kyi sems dang ldan par byas te/ yi dgas dgod pa rnams 'og nas 'byung ba'i tshul du sems
<p>193a.2</p>kyis bsam par bya'o zhes pa'o/ /yi dgas phal chen dbus dag tu/ /pad+ma sngar bris gang yin la/ /zhes bya ba ni dkyil 'khor de'i ming yi dgas phal chen zhes bya ba'i dkyil 'khor gyi dbus su pad+ma 'dab ma brgyad pa sngar bris pa gang yin pa de'i steng du sngags pas yi dgas
<p>193a.3</p>yid kyis bsam par bya'o zhes pa ste/ de bas na gsungs pa/ de yi steng du yi dgas ni/ /mkhas pas yid kyis bsam par bya'o/ /zhes gsungs so/ /de la dbus kyi yi dgas ni glo g.yon pa 'og tu [(]gcug [,]bcug [)]la/ mgo shar phyogs su bstan te kha lho phyogs su lta ba'i
<p>193a.4</p>tshul du bsam mo/ /de ltar yid kyis bsams pa 'ba' zhig gis mi chog ste/ dbus kyi yi dgas kyi sngags 'og nas 'byung bas yi dgas de'i snying gar gsal bar bsams la/ bdag gis kyang sngags brjod de yi dgas bsam par bya'o/ /de ltar byas na
<p>193a.5</p>yi dgas nyid der 'ongs pa dang 'dra bar 'gyur ro zhes pa ste/ de bas na gsungs pa/ yi dgas kyi ni sngags mchog gis/ /bsam pa dag ni byas nas kyang / /zhes gsungs so/ /grwa'i dbyug pa skyu ru ra 'dra ba'i yid kyis brgyan pa'i mi'i thod pa can bzhi bsam
<p>193a.6</p>pa'i sngags/ 'og nas 'byung ba rnams dbyug pa thod pa can bsams pa'i steng du gsal bar yang bsam zhing / sngags de dag kyang bdag gis brjod cing bsams na/ phyag rgya'i mtshan ma dbyug pa thod pa can de yang dag par gnas par 'gyur zhing byin gyis rlob par 'gyur
<p>193a.7</p>ro zhes te/ de bas na gsungs pa/ grwa yi dbyug pa bzhi po yang / /sngags nyid kyis ni bsam par bya/ /zhes gsungs so/ /dbus kyi yi dgas dang grwa'i dbyug pa bzhi po dag dngos su ri mo 'dri nus te bris na yang bris pa de snying ga dang / steng du gong du bshad pa bzhin
<p>193b</p>
<p>193b.1</p>du so so'i sngags bsam zhing / bdag gis kyang sngags brjod de bsam par bya'o zhes pa ste/ de bas na gsungs pa/ gal te 'dri bar nus na ni/ /sngags nyid steng du gzhag par bya/ /zhes gsungs so/ /de yang dag par gnas par bya ba'i phyir de ltar bya'o zhes
<p>193b.2</p>pa'o/ /sgo bzhir yi dgas bzhi po yang / /gal te dngos su 'dri nus na/ /yi dgas dngos der 'ong zhing gnas par 'gyur ba dang / byin gyis rlob par byed pa'i so so'i sngags bzhi po 'og nas 'byung bas yi dgas de dag so so'i snying khar yang bsam/ bdag gis sngags/ 
<p>193b.3</p>brjod de bsams na yi dgas de dag kyang yang dag par gnas par 'gyur ro zhes pa ste/ de bas na gsungs pa/ sgo yi yi dgas bzhi po yang / /dbus su 'dri bar ma nus na/ /de bzhin yi dgas 'dzin sngags gyis/ /byin gyis rlob par byed par gsungs/ /zhes
<p>193b.4</p>bya'o/ /sgo'i yi dgas dngos su 'dri nus su zin kyang so so'i sngags kyis byin gyis brlab par bya'o/ /da ni spyan drangs pa sngar byas nas/ /dad pa lha'i rang bzhin bsgom pa zhes bya ba bstan pa'i phyir/ de ltar cho ga bzhin bsams nas/ /zhes pa nas/ kha cig
<p>193b.5</p>dag ni mche ba gtsigs/ /zhes pa'i bar du gsungs pa ste/ /de ltar cho ga bzhi bsams nas/ /zhes pa ni/ dkyil 'khor bri ba'i yi dgas dngos su 'dri nus sam mi nus kyang rung ste/ /sngags brjod de bsams zhes pa ste/ dkyil 'khor gyi cho ga bzhin
<p>193b.6</p>bris nas zhes pa'i tha tshig go/ /mjug tu khro bo gshin rje gshed/ /ces bya ba la sogs pa ni ri mo la sogs pa'i 'og tu khro bo nyid kyi sngags kyi le'u gsungs pa'i spyan drang ba'i sngags brjod de/ pad+ma'i snying por bzhugs su gsol zhes pa'o/ /yang na mjug tu zhes pa ni
<p>193b.7</p>rig sngags 'chang dang por khro bo nyid du bsgoms nas yan lag lnga pa'i sngags kyis bsrung ba'i 'og tu zhes pa'o/ /dad pa'i lha'i rang bzhin bsgom pa yang mdog dang / mtshan ma dang / zhal gyi dbyibs kyi dbye ba dang / gsungs te go sla bas ma bshad do/ /de
<p>194a</p>
<p>194a.1</p>la khyad par ni kha cig bzhad pa zhes pa rtsa ba'i zhal te/ gad rgyangs chen po sgrogs pa'o/ /kha cig zhi zhes pa ste steng gi zhal te rang bzhin tha mal gnas pa'o/ /kha cig 'jigs par bgrad ces pa g.yas pa dang po ste zhal gyi dbyibs phyir bgrad
<p>194a.2</p>pa'o/ /de'i gnyis pa'i zhal gdangs pa'o/ /ljags rkyong ba ni g.yon dang po'o/ /mche ba gtsigs pa ni g.yon gnyis pa'o/ /de ltar snying po legs par ni/ /zhes pa nas/ me tog gis ni bkang ste gzhug /ces pa'i bar du mchod pa zhes pa ston te sngags kyis spyan
<p>194a.3</p>drangs pa mchod yon/ zhabs bsil/ dri dang sbyar ba'i chus ya mAn+ta ka'i sar brjod pa'i cho gas zhabs bsil dbul lo/ /de nas dkyil 'khor dbus su yi dgas kyi spyi bor dbus kyi yi dgas dgug pa'i sngags brjod de/ me tog dmar po gtor te bzhugs su
<p>194a.4</p>gsol lo/ /de nas sngags kyi le'u gsungs pa'i mchod pa'i sngags rnams kyi dri la sogs pa dbul zhes pa'i tha tshig go/ /rang gi snying po'i sngags kyis kyang / /zhes pa nas/ me tog dag gis dgod par bya/ /zhes pa'i bar du ni bsrung ba'i cho ga dag bstan
<p>194a.5</p>te/ skabs 'di tshig lhag ma dag gis sngar gyi don bstan to/ /de ltar ci rigs mchod nas kyang / /zhes pa'i 'brel ba ni/ me tog cho ga bzhin phul nas/zhes pa'i tshig dang 'brel par shes par bya'o/ /de nas mar me rab 'bar ba/ /phyogs brgyad du yang dgod
<p>194a.6</p>par bya/ /zhes pa ni sngar gyi dkyil 'khor gyi phyogs mtshams su mar me 'bar ba brgyad bkod par bya ba de bdug pa'i rjes la dbul lo zhes pa'i tha tshig go/ /de nas gtor ma dbul te/ 'byung po gtor ma khro bo la/ /zhes pa'i gong du sngar bshad pa'o/ /khro
<p>194a.7</p>bo la phul nas zhes pa dkyil 'khor gyi dbus kyi khro bo la 'byung po'i gtor ma phul nas so/yi dgas phal chen gyis zhes pa la sogs pa ni grwa'i dbyug pa bzhi la gtor ma dbul ba dang / dkyil 'khor gyi phyogs bzhir yi dgas kyi phreng ba bkod pa la gtor ma
<p>194b</p>
<p>194b.1</p>dbul ba'o/ /khro bo gtso bo la phyogs te/ /de nas yang ni bdug pa dbul/ /zhes pa ni/ gong du smos pa'i dkyil 'khor rnams las gang yang rung ba cig tu be con la sogs pa'i mtshan ma'i phyag rgya dag bris shing mchod pa'i yo byad la sogs pas kyang / de ltar mchod
<p>194b.2</p>pa'i dkyil 'khor de yang khro bo rnams kyi bdag po gtso bo'i dkyil 'khor de la slob ma rnams dal du gzhug pa'i phyir/ dang por sna 'dren du lha la rgyab kyis ma phyogs par dang por thad kar sngon du bltas nas bdug pa dbul bar bya/ zhes pa'i don to/ /
<p>194b.3</p>de yi phyi rol chu bcas snod/ /ces bya ba ni dkyil 'khor gyi phyi rol bdag gi g.yon rol du dri'i chu dang ldan pa'i mchod yon gyi snod me tog dang ldan pa yang gzhag par bya'o zhes pa'i don to/ /me tog gis ni bkang ste bzhag /ces pa la rnam pa gcig tu mchod pa bya ba'i phyir/ 
<p>194b.4</p>me tog gis snod bkang ba yang gzhag par bya'o zhes pa'i tha tshig go/ /'di man chad ni slob ma sngar bcug nas phyag rgya dang dam tshig bstan pa zhes bya ba'i don to/ /cho gas khrus byas smyung ba yi/ /zhes bya ba la sogs pa ni cho ga bzhin du khrus byas shing / smyung ba byas pa'i
<p>194b.5</p>slob ma gcig dkyil 'khor gyi drung du bkug nas/ de nas khro bo'i yan lag sngags rnams kyis slob ma de dag gnas lnga la sogs pa bsams te/slob ma de gzi byin du bya'o zhes pa'i tha tshig go/ /khro bo yi ni snying po yis/ /zhes bya ba la sogs pa ni de ltar slob ma
<p>194b.6</p>bsrungs shing gzi byin can du byas pa'i 'og tu snying po 'bru bcu bdun pa'am/ 'bru bdun pa gang yang rung ba cig brjod nas/ lag pa gnyis thal mo sbyor te dam tshig gi phyag rgya 'ching du bcug nas dkyil 'khor du 'jug pa'i me tog lag tu sbyin no/ /slob ma der dar ram
<p>194b.7</p>ras dmar pos mig dgab par bya'o/ /dkon mchog gsum ni dran byas te/ /slob dpon gyis ni gzhug par bya/ /zhes bya ba slob dpon gyis slob ma de dkyil 'khor du 'dzud pa'i tshe slob ma de dag dkon mchog gsum gyi mtshan yang brjod du bcug la/ de dag gi
<p>195a</p>
<p>195a.1</p>yon tan yang rjes su dran par byed par bcug ste/ dkyil 'khor du gzhug par bya'o zhes pa'i tha tshig go/ /rang gi snying pos me tog nyid/ /dkyil 'khor la ni dor du gzhug /ces bya ba ni dkyil 'khor du dor ba'i sngags kyang yi ge bcu bdun po brjod du bcug
<p>195a.2</p>nas me tog dor du gzhug go zhes bya ba'i don to/ /de nas dbyug pa zhes bya yi/ /zhes bya ba la sogs pa ni de ltar dkyil 'khor du bcug zin nas/ de'i 'og tu mig phye ste slob dpon gyis dbyug pa'i phyag rgya slob ma la bstan par bya'o/ /dkon mchog gsum ni nam yang
<p>195a.3</p>mi btang ngo / /snod ma yin pa dang / phyi rol pa rnams la gsang ba lta bu dam tshig slob ma la sbyin par bya'o/ /da ni sngar dbang bskur nas gsang sngags sbyin pa zhes pa'i don ston to/ /khro bo gtso bo'i sngags kyis ni/ /zhes bya ba la sogs pa ni de'i 'og tu slob dpon nyid kyis slob ma la
<p>195a.4</p>dbang bskur bar bya ste/ de yang sngags gang gis dbang bskur bya zhe na/ khro bo gtso bo'i sngags yi ge bcu bdun pas dbang bskur bar bya'o/ /yo byad ci 'dra ba dag gis dbang bskur bar bya zhe na/ dri'i chu'i bum pa me tog gis brgyan pa dang / me tog gi phreng ba
<p>195a.5</p>dag gis dbang bskur bar bya'o/ /ci'i phyir dbang bskur bar bya zhe na/ 'grub par 'gyur bar bya ba'i phyir dbang bskur te/ dngos su bsgrub pa'i dbang bskur ba la yang bya mod kyi/ skabs 'dir ni dam tshig gi dbang bskur bar bya'o/ /khro bo'i snying pos cho ga bzhin du de
<p>195a.6</p>ltar dbang bskur nas/ de'i 'og tu rig pa'i dbang bskur bar bya'o/ /de yang slob ma dag la me tog dang / bdug pa dag gis kyang mchod do/ /slob ma'i lag pa mi stongs shing / bkra shis par bya ba'i phyir me tog gi phreng ba lag tu byin nas/ rig pa'i dbang ji
<p>195a.7</p>skad du gsungs pa'i tshul du sbyin par bya'o/ /de yang yi ge 'bru bcu bdun gyi sngags sbyin pa la bya'o/ /da ni bla ma la mchod pa zhes bya ba'i don ston to/ /khro bo yi ni snying po mchog /'di ni 'og ma'i tshig 'og ma dang 'phro sbyor ba tsam du smos par zad do/ /de nas de ltar
<p>195b</p>
<p>195b.1</p>mnos nas ni/ /zhes bya ba la sogs pa ni slob ma gong du smos pa ltar rig pa'i dbang bskur te/ de'i 'og tu slob ma des bla ma la phyag byas nas bdag gis nyams kyis ci nus ci 'byor pa'i mchod yon dbul zhing mchod par bya'o zhes bya ba'i tha tshig go/ /sngags pas bla
<p>195b.2</p>ma mchod byas na/ /dngos grub thob 'gyur gzhan du min/ /zhes bya ba ste/ de ltar bla ma la mchod pa byas nas ni de'i dgos pa bstan te/ slob mas slob dpon la sbyin pa'i sgo nas mchod pa byas na dngos grub thob par 'gyur gyi/ /de ltar ma byas na dngos grub mi
<p>195b.3</p>thob pa'o zhes pa'o/ /slob ma snying po byin nas kyang / /zhes bya ba la sogs pa ni de ltar slob dpon gyis slob ma de rig pa'i dbang bskur nas/ de'i 'og tu slob dpon gyis me tog dang me tog gi phreng ba dang / tsan+dan dang / bdug pa la sogs pa'i mchod
<p>195b.4</p>pa'i yo byad rnams kyis dkyil 'khor gyi lha mchod nas dri'i chus me tog la sogs pa dang ldan pa'i mchod yon slob dpon gyis dkyil 'khor gyi phyi rol du sngar bzhag pa'i snod de blangs te mchod yon til dang / 'o ma dang / ga bur dang / me tog tu ldan pa dbul bar bya'o/ /
<p>195b.5</p>sngags dang phyag rgyas slar yang btang / /zhes bya ba'i don to/ /btang nas de yi 'og tu ni/ /dkyil 'khor du yang mchod yon dbul/ /zhes bya ba la sogs pa ni slar btang ba'i 'og tu gshin rje'i dbyug pa dang / yi dgas kyi phyag rgya'i mtshan ma la yang mchod
<p>195b.6</p>yon dbul zhes bya ba'i don to/ /rgya chen sa yi dkyil 'khor ni/ /zhes bya ba la sogs pa ni dkyil 'khor yangs pa rgya chen po 'di'i steng na mnyam pa med pa dngos grub 'dod pa'i rig sngags 'chang gis tshul de ltar rtag tu mchod pa legs par bya'o zhes pa'o/ /de
<p>195b.7</p>ltar mchod pa bya ba yang dkyil 'khor de nyid du mchod pa de ltar bya ba dang / gong du mchod pa'i dkyil 'khor 'byung ba de'i sngon du bsnyen pa byed pa'i tshe bris te mchod pa dang / skabs skabs su mchod pa'i dkyil 'khor de'i steng du mchod pa bya'o zhes pa'o/ /gong du
<p>196a</p>
<p>196a.1</p>rgyud 'byung ba zhes bya ba'i skabs su gtogs par skabs gnyis pa rdzogs so// //da ni gong du smos pa yi dgas phal po che dang / phreng pa'am de'i yan lag tu gtogs pa'i sngags rnams 'byung ngo / /de nas gzhan yang sngags 'byung ste/ 
<p>196a.2</p>zhes bya ba ni gong ma las gzhan pa'i skabs 'byung ba la bya'o/ /dbus kyi yi dgas kyi'o zhes bya ba ni dkyil 'khor gyi dbus ma yi dgas dgug pa'i sngags kyang yin te/ yi dgas kyi mgor me tog dor ba'i sngags nyid do/ /yi dgas gdong za ba'o/ /'di
<p>196a.3</p>ni grwa'i be con bzhi'i sngags so zhes pa ni yi dgas kyi mgor me 'bar ba can no/ /oM pre to la ka ya hUM phaT ces pa ni yi dgas gsal ba'i sngags so/ /oM pre ta b+hi ba ma na ha ka hUM phaT ces pa ni yi dgas 'jigs pa gsod pa'i sngags so/ /oM pre ta dz+wa la hUM phaT ces pa ni
<p>196a.4</p>yi dgas so/ /k+Shi phra phre tot+ka ta hUM phaT ces pa ni myur ba'i yi dgas phal po che'i sngags so/ /yi dgas phreng ba'i zhes pa na/ yi dgas phreng ba mi sdug ba gsang ba srin bya gdon bsrung ba'i cho ga la dga' ba zhes bya ba'i don to/ /de dag ni yi dgas kyi dkyil
<p>196a.5</p>'khor gyi sngags kyi tshogs so zhes pa ni dbus kyi yi dgas kyi sngags dang be con bzhi'i sngags la sogs te yi dgas kyi dkyil 'khor gyi sngags thams cad do/ /sngags rnams 'byung ngo zhes pa ni yi ge 'bru bcu bdun po dang / /mtshog ma la sogs pa'i
<p>196a.6</p>sngags 'byung ba la bya'o/ /kro d+ha ba ra bi ra zhes pa ni khro bo'i mchog dpa' bo zhes bya'o/ /swa sa ma ye na A gats+tsha A gats+tsha/ zhes pa ni/ rang gi dam tshig gis gshegs su gsol zhes bya'o/ /oM AHhUM snying po'i/ /i daM phre ta a sa nan/ yi dgas kyi gdan dang / yi dgas
<p>196a.7</p>phal chen 'di bsrung du gsol bsrung du gsol zhes pa'o/ /oM a kro te ka ya mAn+ta ka /khro bo gcig tu gshin rje gshed po zhes pa'o/ /ha na ma tha b+hany+dza hUM phaT/ rgyob cig /chom cig sregs shig ces pa'o/ /'di ni khro bo'i rgyal
<p>196b</p>
<p>196b.1</p>po gang gi rtog pa yin pa 'di'i sngags yi ge bcu bdun pa'o zhes pa ni yi ge 'bru grangs lhag chad du 'gyur du dogs pa'i phyir yi ge 'bru grangs kyi tshad nges pa smos so/ /oM AHhUM zhes pa ni khro bo nyid kyi snying po 'bru gsum pa'i sngags so/ /oM ka la hUM phaT ces pa la sogs pa ni
<p>196b.2</p>snying ga dang / mtshog ma dang / spyi gtsug dang mtshon cha la sogs pa'i sngags yan lag lnga pa'i sdud pa'i tshig go zhes pa'o/ /oM dz+wa la dz+wa la ni zhes pa ni nu mjing gnyis su bsams pas go bgos par 'gyur ro/ /oM be bas swa zhes pa ni lag mthil gnyis su bsam zhes
<p>196b.3</p>pa'o/ /oM swa ya mi sha bya ba ha ri ya swA hA zhes pa ni dbus kyi khro bo chen po la sme gtor dbul ba'i sngags so/ /gtor ma sngar bshad pa'i nya dang sha la sogs pa dang sbyar thug gi gtor ma yang sngar bshad pa la bya'o/ /oM di ba byan na b+h+yo dza ni zhes pa ni/ grwa bzhi'i be con
<p>196b.4</p>bzhi la lha bshos dbul ba'i sngags so/ /sme gtor la sogs te/ gtor ma phra mo dag la sngags kyis gdab pa yang sngags 'dis bya'o/ /dbul ba'i sngags so zhes pa ni lha bshos te/ sngar bshad pa yang bya'o/ /la li ni zhes pa ni dkyil 'khor kyi nang gi
<p>196b.5</p>phyogs bzhir yi dgas phreng bar bkod pa rnams la gtor ma dbul ba'i sngags so/ /gsum pa'o zhes pa ni 'di yan chad le'u 'am skabs gsum pa rdzogs pa la bya'o// //da ni gsang ba'i mchod par gtogs pa'i skabs sam/ le'u 'chad de gsang ba'i mchod par
<p>196b.6</p>gtogs pa la don rnam pa bcu gnyis kyis bstan te/ gleng bslang ba sngar byas nas phyag rgya bcing ba'i rim pa dang / phyag rgya'i mtshan ma dang phyag rgya bcing ba'i nges pa dang / phyag rgya bcing ba'i gsang sngags dang / phyag rgya 'di phan yon dang ri mo bri ba'i phyag rgya'i mtshan
<p>196b.7</p>nyid dang / ri mo bri ba'i nges pa dang / phyag rgya bsgrub pa'i dkyil 'khor dang / gsang ba'i mchod pa dang / sngon du bsnyen pa'i cho ga dang / /gsang ba'i mchod pa'i sgo nas lam mang po bsgrub pa dang / phyi'i mchod pa'i sgo nas mjug bsdu zhing phan yon smos pa'o/ /
<p>197a</p>
<p>197a.1</p>de dag kyang rim bzhin du sbyar te bshad do/ /gsang ba'i mchod pa'i le'u 'am/ skabs su gtogs na/ dang por be con gyi phyag rgya bshad pa 'byung ba'i phyir gsang ba'i mchod pa'i zhar la be con gyi phyag rgya sngar bshad pa de nyid dang por bshad nas de'i rjes la
<p>197a.2</p>gsang ba'i mchod pa bshad de skabs sam/ le'u 'dir gsang ba'i mchod pa gtsor bshad pa'i phyir ro/ /da ni gleng bslang ba sngon du byas nas phyag rgya bcing ba'i rim pa zhes bya ba'i don bstan to/ /de nas zhes pa ni de ma thag tu 'das pa'i tshig bshad zin nas de las gzhan
<p>197a.3</p>pa'i tshig gam don 'chad pa la bya zhes pa'o/ /gzhan yang 'jam pa'i dbyangs kyis ni/ /zhes pa ni khro bo nyid 'jam dbyangs yin te tha mi dad ces pa'o/ /khro bo dpa' bo gcig pu ni/ /zhes pa la khro bo nyag gcig 'khor ram lha phal pa gzhan dang ma 'dres shing
<p>197a.4</p>btsan par bzhugs pa la bya'o/ /tshad med gzi brjid bdag nyid che/ /gzi brjid tshad med pa ni tshad med mthu stobs che ba la bya'o/ /de yi phyag rgya bshad par bya/ /zhes pa ni yon tan de lta bu dang ldan pa'i bdag nyid chen po khro bo de phyag rgya bshad par bya'o zhes pa'o/ /
<p>197a.5</p>dkon mchog gsum gyi dam tshig ni/ /zhes pa ni dkon mchog gsum yang de las mi 'da' ba'am/ de'i bka' 'am des byin gyis brlabs pas na khro bo nyid kyang byin gyis rlob cing de las 'da' bar mi mdzad do/ /phyag rgya de yang thabs dang go rims ji ltar byas te bcing
<p>197a.6</p>zhe na/ dang por sngar thal mo sbyar te/ dbul bar bzhag ste lha la mngon par bstan nas/ oM na mo bud+d+ha d+harma saM g+ha b+h+yaH zhes pa'i sngags brjod de dgrol lo/ /de'i 'og tu phyag rgya bcing bar bya ste/ sngar byas nas zhes bya ba'i tshig des lag pa mdun du bzhag
<p>197a.7</p>la phyag rgya bcing ba yang bya ste/ lag pa g.yas pa bdag gi snying ga'i thad kar bzhag la 'og nas 'byung ba'i cho ga bzhin du phyag rgya bcing bar bya'o/ /phyag rgya bcing ba'i mtshan nyid bstan pa yang / rig 'dzin dag gis rtag par ni/ /zhes pa nas/ bzang po bcing zhes
<p>197b</p>
<p>197b.1</p>pa'i bar gyis bstan to/ /rig 'dzin dag gis rtag par ni/ /zhes pa ni rig pa 'dzin pa'i sngags pa dag gis be con gyi phyag rgya bsgrub pa'am/ be con gyi phyag rgya las byed pa de dag gis rtag par bcing ste/ bsgrub cing las bya'o/ /mtho bong legs par sbas
<p>197b.2</p>pa ni/ /zhes pa ni nang du bcug ste sbas pa zhes pa'o/ /rab tu bsdams pa bzang po bcing / /zhes pa ni rab tu bsdams pa bcing zhes pa de yang gang zhe na lhod lhod po mi bya bar bsdam mo/ /de nyid yon tan dang ldan pa'i phyir bzang po zhes pa'i tha tshig go/ /da ni phyag rgya bcing
<p>197b.3</p>ba'i nges pa bshad pa yang / /cho ga zhes pa be con rgya/ /zhes pa nas/ gzhan du nam yang mi 'ching ngo / /zhes pa'i bar gyis bstan/ cho ga zhes pa be con rgya/ /zhes pa la sogs pa ni sngags pas be con gyi phyag rgya de ltar bcings pa'i sngags gang dang sbyar te bcing bar bya zhe na/ snying po 'bru
<p>197b.4</p>gsum po'am/ rtsa ba'i sngags 'bru bcu bdun po'am/ de gnyis gang rung bzhig brjod cing / be con gyi phyag rgya de bcing bar mi bya'o/ /yang na de gnyis ma gtogs par logs shig tu sngags pas be con gyi phyag rgya'i gsang sngags 'og nas 'byung ba bzhin
<p>197b.5</p>brjod cing phyag rgya bcing bar bya'o/ /sngags de ma gtogs par gzhan gang gis kyang be con gyi phyag rgya de bcing bar mi bya'o zhes pa'i tha tshig go/ /da ni phyag rgya bcing ba'i gsang sngags bshad de/ de yang oM zhes pa nas phaT ces pa'i bar gyis bstan to/ /na ma
<p>197b.6</p>sarba ta thA ga to zhes pa ni/ de bzhin gshegs pa thams cad kyi khro bo rnam par rgyal ba'i yi dgas kyi mgo bo'i rtse la me 'bar ba zhes bya ba'i don to/ /da ni phyag rgya'i phan yon bshad pa yang / phyag rgya gcig pur gyur pa 'di/ /zhes pa nas/ bdud rnams thams cad zhi
<p>197b.7</p>bar byed/ /ces pa'i bar gyis bstan to/ /phyag rgya gcig pur gyur pa ni/ /zhes pa ni phyag rgya grangs nyung du gcig pu yin pa la mi bya'o/ /be con gyi phyag rgya thams cad kyi gtso bo'am/ mchog gam btsan par gyur pa gcig pu la bya'o zhes bya ba'i don to/ /khro bo'i snying
<p>198a</p>
<p>198a.1</p>po sngags 'bar byed/ /ces pa ni phyag rgya de dang ldan na khro bo nyid dang snying po 'bru gsum pa dang rtsa ba'i sngags yi ge 'bru bcu bdun pa yang gzi byin dang ldan zhing mthu can du gyur te las gang brtsams pa byed nus par 'gyur ro/ /yang rnam pa gcig tu phyag rgya de
<p>198a.2</p>dang ldan par byas nas khro bo'i snying po dag 'bru gsum po'i byin can dang ldan pa mthu can du gyur pa la bya'o/ /mtshon cha ma lus pa yi gtso/ /zhes pa ni phyag rgya des mtshon cha'i phyag rgya thams cad kyi las thams cad kyang des mdzad pas na mtshon cha'i phyag rgya thams cad kyi gtso
<p>198a.3</p>bo'am/ mchog dam par gyur pa ni be con phyag rgya'o/ /yang gcig tu na mtshon cha ma lus par gdengs par byed pa'am/ 'debs par byed pa zhes kyang drang du rung ste/ be con gyi phyag rgya des mtshon cha'i phyag rgya rnams 'debs pa lta bu dang / gdengs pa lta bu'am/ 
<p>198a.4</p>'phen pa lta bur 'gyur ba'i phyir ro/ /bdud rnams thams cad zhi bar byed/ /ces pa ni nad dang bgegs la sogs par zhi bar byed pa'i tha tshig go/ /da ni ri mo bri ba'i phyag rgya'i mtshan ma nyid bshad pa yang / ji ltar dkyil 'khor du bri ba/ /zhes pa nas/ 
<p>198a.5</p>rang gi dkyil 'khor du bri'o/ /zhes bya ba'i bar gyis bstan to/ /ji ltar dkyil 'khor du bri ba/ /zhes pa be con gyi phyag rgya de dag dkyil 'khor du ji ltar bri bar bya ba de'i cho ga bshad par bya'o zhes pa'o/ /be con dbyug pa lta bu'i tshul/ /zhes bya ba la sogs pa ni rgya gar skad du daN+Da zhes bya ste/ mdung shing
<p>198a.6</p>dang dbyug pa tha mal la sogs pa la yang daN+Da zhes bya ste/ daN+Da de ni gzhan la mi bya'i dbyug pa lta bu'i rtse yid kyis phra la dbus sbom pa la 'jug kyang yid kyis zlum pa la phra ba tshang zungs can du byas pa la be con zhes bya'o/ /be con gyi mgor mi thod bri'o/ /
<p>198a.7</p>yi dgas mang po rtag tu bri/ /zhes pa ni be con gyi mi mgo can gyi ri mo bri ba'i nges pa bshad de/ de yang phyag rgya gang du bri zhe na/ gong du sngar bshad pa'i yi dgas phal po che'i dkyil 'khor du rtag tu bri bar bya zhes pa'o/ /de las gzhan du nams kyang min/ /zhes
<p>198b</p>
<p>198b.1</p>bya ba ni yi dgas phal po che'i dkyil 'khor du ma gtogs pa gzhan gang yang be con gyi phyag rgya ste bri bar mi bya'o/ /rig 'dzin gyi ni cho ga bzhin/ /rgya 'di dur khrod thal bas so/ /zhes pa ni sngags pas cho ga bzhin du be con gyi phyag rgya bsgrub pa ni mi ro bsregs pa'i thal
<p>198b.2</p>bas bri bar bya'o/ /yang na 'di nyid logs shig tu/ /zhes pa la sogs pas ni yang na be con gyi phyag rgya de'i yi dgas phal po che'i dkyil 'khor las logs shig tu nam gyi tshe sgrub par 'dod pa'i sgrub pa pos be con gyi phyag rgya sgrub par 'dod pas bsgrub pa'i dkyil 'khor gyi be
<p>198b.3</p>con gyi phyag rgya bris te bsgrub par bya'o/ /de nas phyag rgya bsgrub pa'i dkyil 'khor bshad pa yang / de nas phyag rgya bsgrub pa yi/ /zhes pa nas/ phye ste de nas mchod pa bya'o/ /zhes pa'i bar gyis bstan to/ /de nas phyag rgya bsgrub pa yi/ /dkyil 'khor 'dir ni bshad
<p>198b.4</p>par bya/ /zhes pa ni be con gyi phyag rgya bsgrub pa'i dkyil 'khor bshad par bya'o/ /gru bzhi snga ma bzhin du ste/ /zhes pa sngar bshad pa'i dkyil 'khor rnams las gru bzhi gang yang rung ba cig bya'o/ /yi dgas phal chen 'dir yang bri/ /zhes pa ni sgrub pa'i
<p>198b.5</p>dkyil 'khor 'di'i skabs su grwa bzhi dang phyogs bzhi rnams su be con gyi phyag rgya bri bar bya ste/ yi dgas phal chen ma bris kyang / /be con gyi phyag rgya bsgrub pa'i dkyil 'khor 'di'i rtsa ba'i phyi mor gyur pa yi dgas phal po che'i dkyil 'khor yin pas na be con gyi phyag rgya
<p>198b.6</p>bsgrub pa'i dkyil 'khor la yang ming 'di skad ces bya ste/ dkyil 'khor de 'dir bri'o zhes pa'o/ /de yi dbus su be con gzhag /ces pa ni be con gyi phyag rgya dngos su rdzas la byas te gzhag go/ /dkyil 'khor gyi dbus su pad+ma 'dab ma brgyad pa gcig dur khrod
<p>198b.7</p>kyi thal bas bris la de'i snying po'i dbus su be con mi thod can mgo byang du chad zungs bdag la bltas par bri'o/ /phyogs brgyad rnams su'ang de bzhin no/ /zhes pa ni phyogs mtshams brgyad dang dbus su snying po la be con gyi phyag rgya dgu bris pas na/ be con gyi phyag
<p>199a</p>
<p>199a.1</p>rgya'i dkyil 'khor zhes bya ste/ de lta bu'i tshul du gnas pas bsgrub par bya'o/ /be con gyi phyag rgya de dag kyang pad+mo'i gdan la bzhugs par bri'o/ /de bzhin du ni lho phyogs sgo/ /phye ste de nas mchod par bya/ /zhes pa ni de dkyil 'khor de ltar bris
<p>199a.2</p>la sgo lhag ma rnams bcad de lho phyogs sgo phye ba'i logs nas/ phyi nang gi mchod pa bya zhes pa'i tha tshig go/ /da ni gsang ba'i mchod pa bshad pa yang / phyag rgya'i sngags ni ma lus pa/ /zhes pa nas/ 'di las thams cad 'grub par bya'o/ /zhes pa'i bar gyis bstan/ phyag rgya'i
<p>199a.3</p>sngags ni ma lus pa/ /zhes bya ba la sogs pa ni be con gyi phyag rgya'i sngags thams cad khro bo'i rgyal po'i sngags kyi bar du bcug ste/ de lta bu'i tshul gyis bzlas brjod byas na lha rnams mnyes par 'gyur te 'grub pas na de nyid mchod par 'gyur ba yin no/ /da ni gsang ba'i mchod
<p>199a.4</p>pa bshad de/ mchod pa rnam pa gnyis te phyi dang nang gi'o/ /de la phyi'i mchod pa ni thams cad kyi spyod yul du gyur pa'o/ /nang gi mchod pa thams cad kyi spyod yul du mi 'gyur bas de nyid las gsang ba'i mchod pa zhes bya ste/ sngags rim par 'gyur ba nyid las mchod pa'i
<p>199a.5</p>rim gyis so zhes bya ba smos so/ /oM na mo bud+d+ha bya ba dang / hUM phaT hUM zhes pa ni khro bo'i rgyal po'i sngags so/ /'di dag kyang be con gyi phyag rgya'i sngags dkyus ma nyid yin te spel zin to/ /be con gyi phyag rgya'i sngags dkyus ma nyid yin te/ 'di dag ni khro
<p>199a.6</p>bo'i rgyal po'i sngags yi ge 'bru gsum po'i bar du be con gyi phyag rgya'i sngags bcug ste bzlas so/ /'di ni khro bo rnam par rgyal ba'i gong du bcug pa'i be con gyi phyag rgya'i sngags so zhes pa ni 'di ni khro bo'i rgyal po'i sngags kyi bar du be con gyi phyag rgya'i sngags bcug
<p>199a.7</p>ste/ bzlas brjod bya ba'i gsang sngags yin no/ /'di las thams cad bsgrub par bya'o zhes pa ni/ sngags 'di'i 'og nas 'byung ba'i las rnam bzhi la sogs pa bsgrub par bya'o/ /da ni sngon du bsnyen pa'i tshe'i cho ga bshad pa yang / de nas dngos grub kun gyi
<p>199b</p>
<p>199b.1</p>mchog /ces pa nas/ hUM dang ldan pas bskul ba gzhan/ /zhes pa'i bar gyis bstan to/ /de nas dngos grub kun gyi mchog /ces pa ni/ dngos grub bsgrub pa'i mchog tu gsungs pa ni/ sngon du bsnyen pa byed pa'o/ /khro bo'i gtso bo'i de kho na/ /zhes pa ni khro bo'i rgyal po de kho na
<p>199b.2</p>nyid mchod pa'i gsang ba'i mchod pa dang ldan pas be con gyi phyag rgya bsgrub pa'i dkyil 'khor du bsnyen pa bya'o zhes pa'o/ /bsnyen pa'i sngags khro bo'i rgyal po'i bar du bcug pa'i be con gyi phyag rgya'i sngags nyid kyis bya'o/ /gsang ba'i mchod pa dang ldan pa'i zhes bya ba la sogs pa
<p>199b.3</p>ni sngon du bsnyen pa byas la sngon du bsnyen pa de yang thabs ji ltar bya zhe na/ sngar gong du bshad pa'i gnas dben pa cig tu tsan+dan dmar pos pad+ma 'dab ma brgyad pa cig bris la/ 'dab ma'i rtse mo brgyad du be con mi'i thod pa can brgyad bris la ri mo mi shes na de ltar sems
<p>199b.4</p>kyis bsam mo/ /be con khro bo'i bar bcug bri/ /zhes pa ni pad+ma'i rtse mo'i brgyad par be con brgyad pa bri ba dang / dbus su be con gcig ste be con dgu bri ba ni be con gyi mgo la mi thod bris pa'i steng du yi ge hUM bsam pa'ang bri'o/ /'bar du bcug gam sreg ces bya/ /zhes kyang
<p>199b.5</p>drang du rung ste/ dngos su na yi ge hUM thod pa'i steng du bri zhing bsam par bya'o/ /dbus su dgu pa gzhag nas ni/ /zhes bya ba la sogs pa ni dbus su be con gyi phyag rgya bri ba ni go rims bstan te/ de la dang po dbus kyi snying po la be con gyi phyag rgya dgu pa gcig bri/ 
<p>199b.6</p>de'i 'og tu shar phyogs nas lho phyogs logs su lha khang bskor ba'i tshul du bskor nas/phyag rgya de nyid bsams kyang rung ri mo bris kyang rung ste/ me tog re re blangs te de las sa bon hUM gis btab ste/ be con gyi phyag rgya'i gnas su dor zhing / be con gyi phyag rgya rnams me tog
<p>199b.7</p>gis dgod par bya'o/ /be con kun gyi sa bon hUM/ /yi dgas spyi bor gzhag par bya/ /zhes pa ni be con dgu char gyi sa bon yi ge hUM yin te/ sa bon 'di be con rnams kyi mgo la mi thod yod par bsam par bya'o/ /sa bon ni thams cad skyed par byed pas ni hUM 'di las kyang
<p>200a</p>
<p>200a.1</p>lha'i skur bsgyur ba dang / dngos grub rnam gsum la sogs pa mthar bla na med pa'i byang chub man chad 'grub par byed pa yin na sa bon zhes pa'o/ /khro bo'i rgyal po'i bar du gzhug pa'i sngags 'byung ba/ ci'i phyir bar du gzhug pa dang / bar
<p>200a.2</p>du gzhug pa'i phan yon rnams smos te/ thog mar oM dang ldan byas te/ /zhes pa ni khro bo'i rgyal po'i sngags 'bru gsum pa las be con gyi sngags kyi mgo la oM dang por smos pa ni mthu can nam gzi byin can du 'gyur ba yin pa'i phyir khro bo'i rgyal po'i sngags oM dang por smos
<p>200a.3</p>so/ /oM na mo mchod par 'gyur zhes pa ni be con gyi sngags dkyus ma nyid yin te/ sngags 'dis ni 'phags pa mnyes pa'am mchod par 'gyur ro/ /a ni khro bo rnam rgyal gyi/ /zhes pa a 'di ni khro bo rnam par rgyal ba'i sngags yin te/ bar dang por 'byung ba'i
<p>200a.4</p>a la bya ste/ 'dis ni khro bo'i rgyal po'i sa bon la skul bar byed pa'am/ spyan thabs su gzigs pa'am/ bka' nan mdzad pa'i sa bon gyi dam tshig yin par bshad do/ /yang a de ni rgyal po lta bu'i bka' stsal pa'am spyan thams cad su gzigs pa'o/ /a de
<p>200a.5</p>mi 'da' bar mdzad pa yang yin no/ /oM na mo bud+d+ha d+ha rmA saM ge b+h+yaH/ /sangs rgyas kun gyis mngon par bstod/ /ces pa khro bo'i rgyal po'i sngags oM dang a gnyis kyi bar na sngags 'di 'byung ba ni be con gyi phyag rgya'i sngags nyid yin te/ sngags 'dis ni sangs rgyas kun
<p>200a.6</p>bsnyen nas legs so zhes bya ba la sogs pas bstod par mdzad do/ /be con rnams ni thams cad kyang / /zhes pa be con bya ba rnam pa mang du 'dren te/ yi ge phreng ba la yang be con zhes bya be con gyi phyag rgya nyid la yang be con zhes bya ste/ 'di'i skabs su ni be con gyi
<p>200a.7</p>phyag rgya'i sngags nyid la bya'o/ /rang gi dam tshig bskul bar ldan/ /zhes pa hUM ni be con gyi sngags kyis bskul ba'am gzhan 'debs pa'o/ /be con gyi sngags nyid gyi don khro bo chen po'i gzi brjid 'bar ba can zhes pa dag kyang 'byung ba la bya'o/ /thams cad rang gi
<p>200b</p>
<p>200b.1</p>dam tshig ldan/ /zhes pa be con gyi sngags te rkyang pa ma yin te rang gi dam tshig hUM dang yang ldan no/ /de ltar ldan pa de rdo rje dang / pad+ma'i sngags sam zhe na/ ma yin te/ de bzhin gshegs pa'i rigs las byung / /zhes smos so/ /be con gyi sngags rnams la khro bo'i rgyal po'i dam
<p>200b.2</p>tshig gi sngags a ldan par byas na de ni de bzhin gshegs pa'i rigs las byung ba'i gsang sngags yin no/ /bskul ba'i tshig dang rab ldan zhing / /zhes pa be con gyi sngags de khro bo'i snying pos skul bar byed pa hUM dang ldan na be con gyi phyag rgya nyid kyi sngags bskul ba'i
<p>200b.3</p>tshig dang ldan par 'byung ba nyid la bya ste/ de yang sarba ta thA ga to kro d+ha bi dzA ya ag+ne ra la sogs pa'i sngags 'byung ba nyid la bya ste/ de yang khyod ni de bzhin gshegs pa thams cad kyi khro bo'i rgyal po yi dgas kyi mgo la me 'bar ba can zhes bya ba la sogs pa'i
<p>200b.4</p>bskul ba'i tshig dang ldan pa 'byung ba'i tha tshig go/ /khro bo'i lta bas brtags pa dang / /zhes pa khro bo rgyal po'i sngags a de khro bo dang sa bon hUM la gzigs pa'am/ de mdzad pa'i spyan thabs 'dra bar bzhugs pa de ltar bshad pa bzhin du de dang ldan par bya'o/ /de ltar bshad pa
<p>200b.5</p>ci mngon zhe na/ 'og nas 'byung ba bzhin du byas na mngon no/ /kha cig na re/ a dang po ldan te khro bo'i lta ba dang yang ldan par bya ba yin zer ro/ /rang rang bskul mas bskul nas ni/ /zhes pa las rnam bzhi la sogs pa'i bskul tshig la bya'o/ /khro bo'i rgyal po'i sngags dang be con
<p>200b.6</p>phyag rgya'i sngags de ltar spel ba dang ldan zhing las rnam bzhi la sogs pa'i bskul ba'i cho ga dang yang ldan par bya ba zhes pa'i tha tshig go/ /de ma thag tu 'grub par 'gyur/ /zhes pa be con gyi phyag rgya'i sngags zlos pa'i tshe na yang don de lta bu yid la mngon du byas te bzlas na las myur
<p>200b.7</p>du 'grub po/ /a 'di khro bo rnam rgyal gyis/ /khro bo lta bas bltas pa'o/ /zhes pa be con gyi sngags dag pa'o/ /a 'di ni khro bo rnam par rgyal bas lta ba yin no/ /gong ma bshad pa khro bo'i lta bas brtags te/ a de dang ldan pas na a de spyan thabs su mdzad
<p>201a</p>
<p>201a.1</p>pas na/ rang gi dam tshig dang ldan pas/ /zhes pa gong gi hUM thung du shos ni rang gi be con gyi phyag rgya'i sngags la skul bar byed pa yin pas dam tshig dang ldan pa zhes bya'o/ /hUM dang ldan pas bskul ba gzhan/ /zhes pa be con gyi sngags kyi mjug gi
<p>201a.2</p>hUM ring po shos ni gong ma'i hUM thung du shos la bskul ba gzhan par zhes pa'o/ /zhi ba rgyas pa dbang dang dgug /ces pa nas gsang ba'i mchod par grags zhes pa'i bar du ni gsang ba'i mchod pa'i sgo nas las mang po bsgrub pa'i zhes bya ba bshad do/ /zhi ba la sogs pa'i
<p>201a.3</p>las 'di dag be con gyi sngags la lta ba dang / bskul mar ldan na las 'di dag byed do/ /dbye ba yi ni bskrad pa rnams/ /zhes dben byas shing bskrad pa'o/ /gsang ba'i mchod pa'i sbyor ba yis/ /bdag gis mdor ni bshad par bya/ /zhes pa be con can gyi sngags
<p>201a.4</p>dang / khro bo'i sngags spel te bzlas na las drug pa 'di dag gsang ba'i mchod pa'i cho ga dang ldan par bsgrubs na de dag 'grub par 'gyur ba de sh+lau ka sum stong las mdo tsam zhig bshad par bya'o/ /sngags 'di dag ni sngar yang spel ba bshad na yang ci'i phyir bshad ce
<p>201a.5</p>na/ las drug po de dag byed na so so'i bskul ba'i tshig gi khyad par mi 'dra ba rnams bshad dgos pa'i phyir sngar gong du bshad mod kyi/sngags de dag spel zhing bar du gzhug pa'i dgos pa tsam zhig bshad do/ /de yi thog mar yi ge oM/ /zhes pa be con
<p>201a.6</p>gyi phyag rgya'i sngags kyi thog ma la yi ge oM yod pa ni khro bo'i rgyal po'i sngags te mthu can nam gzi byin can du 'gyur ro/ /de nas gzhan pa'i sngags spel byed/ /ces pa/ na mo bud+d+ha/ d+harmA/ saM ge b+h+yaH/ zhes pa ni sngags spel zhing rgyas par byed pa'o/ /de bzhin gshegs
<p>201a.7</p>pa'i dam tshig nyid/ /gsum pa yin par yongs su bsgrags/ /zhes pa bar gyi a gnyis las dang po'i shos ni gong du sngags rnam gnyis las 'das pa gtogs pa de dang gsum ste/ de bzhin gshegs pa'i dam tshig gi sngags yin par bstan to/ /su yang mi 'da' ba'o/ /
<p>201b</p>
<p>201b.1</p>sngags kyis bskul pa'i tshig dag 'dir/ /zhes pa khro bo chen po 'bar ba zhes bya ba dag 'byung ba'i be con gyi sngags la bya'o/ /dngos grub ster ba bzhi pa ste/ sarba ta thA ga ta zhes pa/ de nas sngags kyi rang dngos so/ /zhes pa bar gyi a gnyis la be con
<p>201b.2</p>gyi phyag rgya'i sngags la/ sarba ta thA ga ta kro d+ha b+hi dza ya zhes pa la sogs pas bskul nas/ dngos grub ster bar mdzad par gtogs par gzhag pa'o/ /de'i 'og tu 'di la sogs pa'i sngags gong ma rnams ni be con gyi phyag rgya nyid kyi sngags so/ /mjug gi
<p>201b.3</p>hUM ni khro bo yi/ /sngags ni 'phel bar byed par bshad/ /ces pa mjug gi hUM thung du shos ni sngags rnams 'phel zhing rgyas pa dang gzi can du byed do/ /de las gzhan ni khyad par du/ /rang gi bskul ba'i tshig gis byed/ /ces pa la hUM thung du shos ni de las gzhan pa la
<p>201b.4</p>mjug gi hUM ring po shos kyi ni dbang dang zhi rgyas la sogs pa'i las 'og nas 'byung ba rnams kyi bskul ba'i tshig dang ldan par byas na/ sngags rnams 'phel zhing rgyas pa dang / gzi can du 'gyur ro zhes pa'i tha tshig go/ /dbang gi ngo bo smos pa ni/ /zhes pa ni dbang
<p>201b.5</p>du bya ba lha la sogs pa'i gang dang gang de'i ming nas brjod de de'i bskul tshig dang / mtha' mar swA hA mthar sbyar te bzlas te zhes pa'o/ /phaT byung na be con gyi sngags nyams par 'gyur bas mi 'byung bar hUM ring po'i 'og tu so so'i bskul tshig bcug ste nges par
<p>201b.6</p>bya'o/ /mi mthun par bshad pa ni 'og ma ltar mi rung ngo / /gong du smos pa'i be con gyi phyag rgya'i sngags kyi mjug la hUM gnyis kyi bar na phaT yod pa ni drag shul gyi yin pas zhi ba dang / rgyas pa dang / dbang gi las rnams la ni mi sbyor ro/ /de ltar ma sbyor na yang
<p>201b.7</p>be con gyi sngags bcad pa'i kha ma bskongs pa'i skyon du mi 'gyur zhes zer ro/ /zhi ba'i phyir ni bskul ba nyid/ /mjug tu bau ShaT btags par bya/ /zhes pa su la bya ba'i ming hUM gi 'og tu bcug la de nas bskul ba'i tshig gzhug go/ /de bas na drag shul la
<p>202a</p>
<p>202a.1</p>sogs pa gang la sbyar ba la 'byung ba de bzhin du sbyor te las bya'o/ /de bzhin gshegs pa'i rigs las byung / /zhes bya ba la sogs pa ni rgyas pa ni rgyas pa rnam pa gnyis te/ 'jig rten dang 'jig rten las 'das pa'i rgyas pa'o/ /de la 'jig rten las 'das
<p>202a.2</p>pa'i rgyas pa bsgrub par 'dod pas/ sa dang pha rol tu phyin pa dang mthar bla na med pa'i sangs rgyas su bsgrub pa man chad dang / 'byor pa phun sum tshogs pa de las gong ma med pa'i rgyas pa ni/ de bzhin gshegs pa'i rigs las byung ba ste/ de bsgrub par 'dod pas sngags 'di
<p>202a.3</p>bzlas so/ /rgyas pa'i phyir ni sngon bzhin du/ /zhes pa 'di ni 'jig rten pa'i rgyas pa'o/ /rgyas phyir bskul ba'i thog ma dang / /zhes pa g.yul las rgyal bar byed 'dod dam/ shags las rgyal bar byed par 'dod na zhes pa'o/ /khro bo hUM ni tha mar sbyar/ /zhes pa la sogs pa ni
<p>202a.4</p>drag po'i tshig tu zad do/ /gsang ba'i mchod pa'i cho gar grags/ /zhes pa ni gong du bshad pa'i tshul de lta bu dag gi gsang ba'i mchod par grags pa yin no/ /da ni phyi'i mchod pa'i sgo nas mjug sdud cing phan yon smos pa zhes pa bshad de/ de ltar mchod pa'i rim pa
<p>202a.5</p>der/ /be con dag ni byas par 'gyur/ /zhes smos te/ 'di ni gong du smos pa rnams kyi mjug sdud pa rnams kyi tshig ste/ de ltar ni be con gyi phyag rgya maN+Dal der gsang ba'i mchod pa'i rim pa de byas par rdzogs par 'gyur ba yin no zhes mjug sdud de/ be con gyi maN+Dal
<p>202a.6</p>dag gis rdzogs so/ /gsang ba'i mchod pa'i sbyor ba yis/ /zhes pa la sogs pa ni gsang ba'i sbyor ba dang / ldan pa des na ji ltar 'dod pa las dang / byed ces pa dang sbyar te/ de bzhin du phyi'i mchod pa me tog la sogs pa las so so'i kha dog dang ro tsam gyis
<p>202a.7</p>na mchod pa sbyar bas las byed do/ /bzlas pa byed kyang 'grub par 'gyur/ /zhes pa la sogs pa ni bzlas pa'i grangs dang / /dus chad pa bzhin du ma bzlas kyang gsang ba'i mchod pa dang ldan na/ 'phral la byas kyang 'grub par 'gyur ro/ /bsnyen pa la mi bya'i/ 'phral
<p>202b</p>
<p>202b.1</p>kyi las la bya'o/ /ji skad bshad pa'i tshul dag dang / /zhes pa la sogs pa ni dbang du bya ba la sogs pa'i las de rnams ji skad bshad pa'i tshul bzhin du gsang ba'i mchod pa'i sbyor ba de 'dra ba dang ldan pa des ni/ tshes grangs dang / skar ma dang / nad kyi dus dang
<p>202b.2</p>smyung ba dag kyang mi dgos par bsgrub pa des shes par bya'o/ /phyag rgya'i dkyil 'khor legs byas pa/ /zhes pa la sogs pa sgrub pa po de gsang ba'i mchod pa'i cho ga yang zhes be con gyi dkyil 'khor du legs par dbang bskur bas khrus la sogs pa ma byas
<p>202b.3</p>pa dang / ci 'dod dgu rang nyams su spyod ces pa'i don to/ /ci yang rung bar gtor ma dang / /zhes pa lha bshos dang gtor ma mchod pa'i yo byad 'di rung 'di mi rung 'dam ka med do/ /gang gis zhes pa bsgrub pa gang gis bsgrub pa'i tshig dang ldan pa'i so so'i las bya'o zhes pa'i/ /mchod
<p>202b.4</p>pa byed pa zhes pa sngags dang gsum kas mchod do zhes bya'o/ /byang chub ces pa bsgrub pa'o/ /zhes pa'o/ /rab tu gus pa'i zla ba drug gis zhes pa de 'dra ba'i tshul du zla ba drug tu gus pa'i sems kyis bzlas pa bya ba'i don to/ /de ni ci 'dod dgos pa rnyed/ /ces
<p>202b.5</p>bya dbang du bya ba'i las la sogs pa 'di dag byed pa'i cho ga gong du smos pa'i las kyi dkyil 'khor de rnams las gang yang rung ba bsgrub pa'i dkyil 'khor de bris pa las bsgrub pa ni be con gyi dkyil 'khor du dbang bskur ba'i sgrub pa pos las kyi dkyil 'khor ma byas
<p>202b.6</p>kyang bskur ba'i tshig dang ldan par so so'i las bya'o/ /bzhi pa'i las bshad pa rdzogs so// //da ni be con gyi phyag rgyar gtogs pa'i spyi'i rgyud las sgrub thabs gong ma las 'byung ba'i cho ga de dag 'dir bsgrub par bya'o/ /bsgrub pa la rnam pa gnyis te/ 
<p>202b.7</p>bsgrub pa sngags spel ba dang / sngags ma spel bar tha mal bar bsgrub pa'o/ /de la dang por ni sngags ma spel bar tha mal bar bsgrub par bya'o/ /de la dkyil 'khor gyi cho ga bshad de/ /de nas be con phyag rgya yi/ /zhes pa nas/ sngags des bsrungs te
<p>203a</p>
<p>203a.1</p>dbul bar bya/ /zhes pa'i bar gyis de la dkyil 'khor gyi cho ga bshad do zhes pa bstan to/ /de yi dkyil 'khor gnyis pa gzhan/ /zhes pa la sogs pa ni be con gyi phyag rgya'i dkyil 'khor gong ma las gzhan pa'i dkyil 'khor gnyis pa
<p>203a.2</p>de bshad do/ /dkyil na yi dgas zhes bya la/ be con gyi phyag rgya bsgrub pa'i dkyil 'khor de'i ming yang dkyil na yi dgas zhes bya ba'i dkyil 'khor ro/ /sgrub pa mtshan mo dur khrod du/ /zhes sgrub pa pos mtshan mo dur khrod kyi gnas su dur khrod kyi thal
<p>203a.3</p>ba sngar smos pa'i bsgrub pa'i dkyil 'khor bri'o/ /sgo gzhan bcad la lho phyogs kyi sgo phye ste bsgrub pa dang mchod pa dag bya'o/ /dur khrod dag gi thal ba yis/ /gru bzhi pa la sgo bzhi par/ /zhes pa dur khrod rnam pa gnyis te/ ro bsregs pa'i dur khrod dang / ro ma
<p>203a.4</p>bsregs pa'i dur khrod de/ de lta bu'i gnas su phyin te/ nyi ma ma nub par dkyil 'khor bris la/ nyi ma nub nas bsgrub pa la 'jug par bya'o/ /mi ro dang thod pa 'di dag kyang phyag rgya'i mtshan ma yin par shes par bya'o/ /mi ro ro smad dag dang ldan/ /zhes pa dkyil
<p>203a.5</p>'khor gyi dbus su pad+ma 'dab ma brgyad pa bris la de'i dbus su mi ro mgo med pa'i ro stod shar phyogs su bstan pa rkang pa nub phyogs su 'dug par gzhag par bya'o/ /mi ro la yang thal bas ri mo bya'o/ /bla re rnga yab me long dril/ /zhes pa zla ba dang zla ba phyed pa la
<p>203a.6</p>bya'o/ /me tog phreng bas mdzes par byas/ /zhes pa la sogs pa ni dkyil 'khor de nyid lha rdzas zhes bya ste/ bzang po zhes bya ba'i don to/ /dkyil 'khor bzang po'i nang rim gyis/ phyogs bzhir mgo lus tshang ba'i yi dgas gcig la gcig 'brel
<p>203a.7</p>bar chur 'khor bar bri'o/ /nang gi ngos bzhi dang grwa bzhir yi dgas thod pa brgyad bri ste/ des dkyil 'khor bris pa'i 'og tu dbus kyi yi dgas kyi dur khrod kyi thal bas be con gyi chad zungs kyis bdag la lta bar bri'o/ /dkyil 'khor gyi cho ga de dag kyang sngar
<p>203b</p>
<p>203b.1</p>bsnyen par byed pa'i tshe ni cho ga 'di bzhin du dur khrod kyi thal bas bri'o/ /bsgrub pa'i tshe ni dkyil 'khor du dur khrod kyi thal bas bris la yi dgas dang / thod pa rnams rnyed na cho ga bzhin du dngos su gzhag go/ /be con gyi phyag rgya yang gser dngul dang / zangs dang / lcags
<p>203b.2</p>dang / seng ldeng las legs par byas pa dongs su gzhag la bsgrub po/ /dkyil na yi dgas zhes bya ba'i/ /zhes bya ba la sogs pa ni yi dgas lte ba zhes bya ba'i dkyil 'khor thams cad 'grub par byed pa'i dkyil 'khor der khro bo'i rnal 'byor dang ldan pas mchod pa bya'o
<p>203b.3</p>zhes 'og nas 'byung ba'i tshig dang sbyar ro/ /khro bo gtso bo'i phyag rgya yis/ /mchod pa ji skad gsungs pa byas/ /zhes pa sgrub pa po'i bdag nyid khro bo'i rnal 'byor dang ldan pas dkyil na yi dgas zhes bya'o/ /dkyil 'khor de la mchod pa ji skad gsungs
<p>203b.4</p>pa dag gis mchod par bya'o/ /mchod pa la sogs pa bsnyen pa sngar byas nas da ni yo byad la sogs pa zhes bya ba bshad do/ /sme gtor thams cad sbyin nas ni/ /zhes pa sha khrag la sogs pa'i sme gtor gyis dkyil 'khor kho ra khor yug phab ste/ mchod par bya'o/ /
<p>203b.5</p>btsang ma'i cho ga bgos nas kyang / /zhes pa sgrub pa pos phyi nang gi gtsang sbra dang ldan pa des khro bo'i skur bsgyur la cho ga la sogs pa'i sngags kyis kyang cho ga bzhin du bsrungs la sgrub pa pos sngar bsnyen pa 'bum bya'o/ /bsnyen pa bya ba'i sngags kyang be con gyi phyag rgya'i sngags khro
<p>203b.6</p>bo'i rgyal po'i bar du bcug ste/ sngags spel ba ma yin pa sngar gong du phyag rgya bcing ba'i skabs su be con gyi phyag rgya'i sngags ma spel ba de nyid bzlas par bya'o/ /bsnyen ba'i sa ni gang yang rung ba'i gnas dben pa gcig tu bya'o/ /byas nas 'di dag brtsam par bya/ /zhes
<p>203b.7</p>pa sngar bsnyen pa 'bum byas nas/ de'i 'og tu yo byad 'di dag la sogs pa bya'o/ /shis pa'i thod pas bkab nas ni/ /zhes pa la sogs pa ni rigs mthon po'i thod pa ma chag pa/ ma gas pa/ dung gi mdog 'dra ba phyi byad byas la bkra shis pa'i thod pa khrag gis bkang ba
<p>204a</p>
<p>204a.1</p>dang mi sha dag kyang bsag par bya'o/ /phyugs chen dag gi tshil bu las/ /zhes pa la sogs pa ni mi'i tshil bzhu ba'i mar me dag kyang dkyil 'khor gyi phyi rim gyi phyogs bzhi dang mtshams bzhir bkod pa byas te/ de yang rtsa ba'i sngags kyis btab ste/ dbul
<p>204a.2</p>bar bya'o/ /cho ga zhes pa de lta bur/ /zhes pa nas/ mi 'grub pa mi las rnams kyang / /zhes pa la sogs pa'i bar gyis sgrub pa pos bsgrub pa'i mtshan nyid dang ldan zhing / sngags pa sgrub pa'i cho ga de ltar brtsams nas grogs dang ldan pas bsgrub pa 'jug pa zhes bya ba
<p>204a.3</p>bshad do/ /byas nas bsgrub la 'jug par bya/ /dpal ldan gos ni dmar po gyon/ /zhes pa sgrub pa pos ras sam dar la sogs pa dmar po'i gos gyon pa'i dbang du bya ba'i don to/ /tsan+dan dmar po bskus nas ni/ /zhes pa sgrub pa pos khrus byas nas/ 
<p>204a.4</p>lus la tsan+dan dmar pos bsku'o/ /cung zad dag kyang mi byed par sgrub pa pos dngos grub bsgrub pa'i las gzhan ci yang mi byed par ro/ /mar gyi brgyad la gcig pus so/ /zhes mar gyi tshes nyi shu gsum gyi nub mo mtshan gcig dkyil 'khor gyi mdun du bsgrub po/ /tshes
<p>204a.5</p>grangs kyi drag po dang sbyar ro/ /dpa' la sems drag mthu dang ldan pa yis/ /grogs ni gsum dang ldan par bsgrub par bya/ /zhes pa grogs po gsum dang ldan par bsgrub par bya ste/ grogs po'i mtshan nyid kyang 'di dag grogs por gzung ngo / /blo dang ldan pa sems drag cing / /
<p>204a.6</p>dbang po bsdams pa'i sgrub pa po/ /zhes ba sgrub pa po dag mtshan nyid 'di 'dra ba dang ldan zhing sems yul la spro bar bsdams pa/ yi dgas kyi ni dkyil 'khor du/ /sgrub pa la ni 'jug par bya/ /grogs po gsum gyi mtshan nyid de 'dra ba dang / sgrub
<p>204a.7</p>pa po nyid kyi mtshan nyid de lta bu dang ldan pas yi dgas lte ba zhes bya ba'i dkyil 'khor du sgrub pa la 'jug par bya'o zhes pa'o/ /de nas mtshan mo phyag rgya bcing / /zhes pa la sogs pa ni bsgrub pa'i mtshan mo khro bo'i rnal 'byor dang ldan par byas nas/ stan
<p>204b</p>
<p>204b.1</p>gyi steng du dang po skyil mo krung du 'dug pa la mi g.yo mi 'gul brtan par 'dug pa las be con gyi phyag rgya'i sngags lhag chad du mi 'gyur bar bzlas/ /legs par bzlas so/ /rgyal na phyag rgya 'grub par 'gyur/ /zhes pa be con gyi phyag rgya 'grub par 'gyur ro/ /
<p>204b.2</p>mi 'grub pa yi las rnams kyang / /zhes pa be con gyi phyag rgya grub zin phan chad bsgrub par dka' ba'i las rnams kyang / de phan chad thogs pa med par grub par 'gyur ro/ /de nas thogs pa med par byed/ /ces pa nas/ de nas bzlas brjod 'bum byas na/ /zhes pa'i
<p>204b.3</p>bar gyis 'di man chad bsgrubs nas las mang po bya bar bshad do/ /de nas thogs pa med par byed/ /'jam dpal dbyangs kyi khro bo yis/ /zhes pa khro bo'i rnal 'byor dang yang ldan la so so'i las kyi tshig dang ldan par byas te/ las byas na the tshom med par
<p>204b.4</p>'grub par 'gyur ro/ /ha na bi s+pho Ta b+ha ny+dza b+hany+dza/ zhes bskul ba'i tha mar hUM brjod cing zhes pa rgya gar gyi yi ge la hUM/ bskul ba'i tshig gi mgor bzhag par drang du'ang rung / bskul tshig gi tha mar bzhag pa skad du drang du'ang rung ste/ kha cig gis ni bskul
<p>204b.5</p>tshig mjug tu phyung ngo / /kha cig gis ni bskul ba'i thog mar hUM phyung ngo / /g.yon brkyang ba yi tshul gnas la/ /zhes pa phyag rgya bsgrub pa des khro bo'i rnal 'byor dang ldan pas khros pas rkang pa g.yon brkyang la/ g.yas pas bskum par bya ba ni las 'og ma la yang
<p>204b.6</p>sbyar bar bya'o/ /khros pas ri rtse bgrod dka' dang / /zhes pa la sogs pa ni rnal 'byor pa ri'i rtse sus kyang ma mthong ba bgrod dka' ba rnams dang / mkhar yang bya zhes pa'o/ /pu shu'i khang pa dang rab dag /skad cig bdag gis rnyil bar byed/ /ces pa de lta bu gcig
<p>204b.7</p>gnyis ma yin na mang po yod pa rnams kyang thang cig gis rnyil bar byed do/ /da ra bi s+pho Ta b+ha ny+dza b+hany+dza/ zhes pa 'di dag ri'am/ ra ba'am/ gang la bya ba de be con gyi sngags kyi mjug la smos pa de'i mjug tu bskul tshig gzhug ste kun la yang de dang 'gre'o/ /lha ma yin
<p>205a</p>
<p>205a.1</p>gyi sgo/ de bzhin gzhan dang sa dag kyang / /zhes pa de bzhin du gnas pa gang yang rung ba dang / sa dag kyang sngags pa ji ltar 'dod pa bzhin du 'gas par byed do/ /bskul nas tha mar hUM brjod na/ /zhes pa la sogs pa ni be con gyi phyag rgya'i sngags tha mal
<p>205a.2</p>pa'i dkyil na yang hUM 'byung la bskul pa'i tshig gi skabs 'dir yang hUM 'byung ba dang sbyar ba dang sbyar na/ so so'i las su sbyor ba'i tshe na hUM gnyis dgos pa dang 'dra zhe na/ hUM zhes bya ba ni sngags la bya ste/ sngags kyi mjug tu bskul tshig gzhug /ces pa'i don to/ /mdor na
<p>205a.3</p>hUM gcig brjod nas de'i tha mar bskul ba'i tshig gzhug par zad do zhes bshad de hUM gcig tu zad do/ /kha cig na re de ltar ma yin te/ hUM gnyis dgos te hUM gcig bskul ba'i dang por gzhag /hUM gcig ni bskul ba'i tshig mjug sdud du gzhug go zhes bshad do/ /ri mo la
<p>205a.4</p>ni gnas pa bzhin/ /nges par myur du gnon par 'gyur/ /zhes pa ni ri mo la bris bzhin du pha rol po'i sde rnams gnon par 'gyur ro/ /dpung rnams 'khrug par 'gyur ba la/ khros na ngo mtshar ci zhig che/ /zhes pa pha rol po'i sde 'khrug par 'gyur nas so so dgyes
<p>205a.5</p>par byed do/ /phyag rgya bsgrub pa'i rnal 'byor pas las de dag byas na dngos grub thob par las de dag ngo mtshar ci zhig che/ cho ga 'di ni glang po'i 'don/ /zhes glang po che myos pa gnon pa'o/ /dpung dag rab tu 'chi bar 'gyur/ /zhes pa pha rol po'i dpung rnams zhes
<p>205a.6</p>pa'o/ /gal te de ni ma grub na/ /zhes pa ste gong du bshad pa sngags ma spel bas las 'grub par ma gyur na zhes pa'i don/ 'di ni sngon du bsnyen pa ni/ /zhes pa la sogs pa ni gong du bshad pa de ltar sngags ma spel ba'i tshul gyis las rnams bsgrubs te/ ma grub
<p>205a.7</p>par gyur na sngags pas legs par las rnams bsgrub par bya ba de 'chad de/ de la sngags pa 'di'i sngon du bsnyen pa bya ba yang sngar bshad pa bzhin du dkyil 'khor bris la sngags spel ba 'di nyid sngon du bsnyen pa 'bum bya'o/ /de nas bsnyen pa byas nas sngags pa des bsgrub pa la 'jug
<p>205b</p>
<p>205b.1</p>go/ /bsgrub ba'i dkyil 'khor 'di nyid do/ /de ltar bya ba nas bsgrub pa zhes bya ba bshad do/ /spogs na mgo nas bsnyen pa brtsam/ /de tshe de bzhin gshegs pa yi/ /snga ma'i dam tshig bskul ba bzhin/ /gong ma bshad pa ltar las ma grub na de'i tshe de bzhin
<p>205b.2</p>gshegs pa'i sngags kyi bar du gzhug cing bskul ba snga ma 'dra ba'i tshul gyis bya na zhes bya ba'i don to/ /de nas slar yang sngags rnams la/ /thogs pa med par de bzhin sbyar/ /zhes pa gong ma ltar byas te/ ma grub na sngags rnams kyi bar du gzhug pa dang
<p>205b.3</p>bskul ba'i tshig gzhug pa la thogs pa med pa de bzhin du sbyar bar bya'o/ /phyag 'tshal ba dang kun du ldan/ /zhes pa phyag btsal ba'i sngags la bya ste/ de yang na mo bud+d+ha/ d+harma/ saM g+ha la bya'o/ /de yi thog mar oM bzhag la/ /zhes pa phyag btsal ba'i
<p>205b.4</p>mgo la oM bzhag go/ /oM zhes bya ba gzhan yang gzhag/ /ces pa phyag 'tshal ba'i gzhug la oM zhes bya ba gong ma las gzhan pa'i oM gzhag pa la bya'o/ /AHzhes bya ba gnyis pa'i zhes pa de ltar/ AHbzhag pa ma gtogs par de'i 'og tu AHzhes bya ba bzhag go/ /
<p>205b.5</p>de yi dam tshig mjug tu hUM/ /ces pa de ltar AHbzhag pa'i 'og tu hUM bzhag go/ /'di ni khro bo'i rgyal po'i rnam par rgyal ba'i yi ge 'bru gsum po de ste 'di ni drag po'i tshul gyi yi ge 'bru gsum pa'o/ /bzhag ste de nas tshig rnams kun/ /de ltar kro d+ha bi dza ya ag+ni/ 
<p>205b.6</p>tshig rnams gzhan ni brjod par bya/ /zhes pa de ltar bzhag pa'i 'og tu sarba ta thA ga ta zhes pa la sogs pa mjug gi /sngags shi ra zhes bya ba la thug gi bar gyi sngags rnams tshang bar bzhag go/ /de nas de yi tha mar hUM/ /zhes pa de ltar bzhag pa'i 'og tu hUM gzhag go/ /
<p>205b.7</p>de bzhin tshig gi tha ma oM/ /zhes pa de ltar hUM bzhag pa'i oM bzhag go/ /tha mar AHbzhag de yi mthar/ /zhes pa de ltar oM bzhag pa'i 'og tu AHbzhag go/ /de ni zhi ba'i tshul gyi yi ge 'bru gsum ba'o/ /hUM dang sa ti lan gnyis bsgom/ /zhes pa
<p>206a</p>
<p>206a.1</p>de ltar AHbzhag pa'i 'og tu hUM bzhag go/ /de ltar hUM bzhag pa'i 'og tu si ta sa ti zhes bya ba bzhag la brjod ces bya ba'i don to/ /pra phud ta zhes bya ba lan gnyis bsgom zhes pa 'di ltar si ti zhes bya ba'i 'og tu pra bud ta zhes bya ba'o/ /de nas
<p>206a.2</p>de bzhin gshegs pa yi/ /zhes bya ba la sogs pa ni de bzhin gshegs pas bskul ma mdzad cing bka' stsol ba ni yi ge AHste/ de yang khro bo'i rgyal po yi ge 'bru gsum po drag shul du bsrungs pa'i 'og tu bzhag la bzlas na/ de bzhin gshegs pas khro bo la bskul
<p>206a.3</p>bar mdzad pa yin no zhes bshad do/ /kha cig na re de ltar gong du sngags spel ba nyid de bzhin gshegs pa'i bka' stsal pas ni gong ma'i 'jug sdud pa'i tshig tu zad do zhes kyang kha cig 'chad do/ /de nas bzlas brjod 'bum byas nas/ /zhes pa de ltar spel ba gong du
<p>206a.4</p>bsnyen pa 'bum byas nas zhes bya ba ste/ tshig gnyis slar bzlas te gsungs par zad do/ /khro bo chen po de yis ni/ /zhes pa de'i 'og tu sngags pa khro bo'i rgyal po chen po'i rnal 'byor dang ldan pa ji skad gsungs pa'i las ma grub pa de dag la bya'o/ /ji skad bskul
<p>206a.5</p>ba thams cad kyis/ ma grub na ni nges par bya/ /zhes pa'i bar gyis 'di man chad nas las mang po bya ba bstan pa'o/ /ji skad bskul ba thams cad kyis/ /zhes pa la sogs pa ni bskul pa'i tshig ji skad bcug ste de las bya zhe na/ sngags 'di nyid kyi mjug las
<p>206a.6</p>sarba bud+d+ha zhes 'byung ba'i 'og tu che ge mo zhig ba sha ma swA hA/ che ge mo zhig shIn+taM ku ru bau ShaT ces bya ba la sogs pa ji skad bskul ba rnams kyis las thams cad 'grub par bya'o/ /bka' bzhin byed de gzhan du min/ /de ltar byas na de bzhin du/ /'gyur gyi
<p>206a.7</p>gzhan du mi 'gyur ro/ /gang gis sngon du bsnyen byas pa/ /zhes bya ba la sogs pa ni sngags gang gis spel ba'i sngags pa 'di bsnyen pa 'bum byas la/ de nas sngags pa des sngags spel ba de nyid kyi mjug la las so so'i bskul tshig dang ldan pa'i cho ga dang ldan
<p>206b</p>
<p>206b.1</p>pas 'dis sngar ma grub pa'i las rnams the tshom med par bya'o zhes pa'i don to/ /da ni mtshan nyid yongs su rdzogs par byas nas nyes pa'i dmigs su 'gyur ba zhes bya ba bshad do/ /gzhan du sngags ni gzir byas na/ /zhes pa la sogs pa ni gong du bsnyen pa ma byas par thog mar
<p>206b.2</p>sngags spel ba 'dis las byas sam/ yang na sngags spel ba tha mal bas sngar yod las ma bsgrubs par thal byung du sngags spel ba 'dis byas na sngags pa nyid 'chi bar 'gyur ro/ /khyad par du'ang dpa' bo ni/ /khro bo gtso bo snying po 'di/ /zhes pa sngags pa de lta bur
<p>206b.3</p>sngags spel 'di bzlas te/ las byas par gyur na khyad par du nyes pa de lta bu 'byung ngo / /phyag rgya 'di dag gzir byas na/ /'gro ba ma lus 'khrug par 'gyur/ /zhes pa gzir zhes bya ba ni khro bo'i rgyal po'i sngags kyi bar du be con gyi sngags bcug ste bzlas pa bya'o/ /'di
<p>206b.4</p>ni gang la bzlas pa yi/ /de yi mod la srog kyang 'phrog /ces pa'i bar gyis ni/ da ni phyag rgya'i mthus yon tan zhes pa bshad do/ /'di ni gang la bzlas pa yis/ /zhes pa la sogs pa ni sngags spel ba 'di nyid yul gang du bzlas te las byas na/ the tshom med
<p>206b.5</p>par 'jig rten dang 'jig rten las 'das pa de dag kun gyi lus kyang zhig cing 'ching bar 'gyur ro zhes pa'i tha tshig go/ /phyag rgya 'dis ni gzir na ni/ /zhes pa la sogs pa ni gzhan yang sngags spel ba 'di bzlas na ni/ /kho ra khor yug tshun chad kyi sngags gzhan gyi yod pa de
<p>206b.6</p>dag kyang mthu stobs chung zhing med par byed do/ /der yang ma zad de dgra rnams dregs pa yang med par byed do/ /'byung po zhes pa ste 'dre dang gzhan yang yi dgas skrag par byed do/ /dga' bar byed ces pa khro bo'i rgyal po chen po yang mnyes par 'gyur ro/ /mthu yang
<p>206b.7</p>skyed ces pa mthu byin yang skyed par byed do/ /yi dgas ro langs yi dgas ni/ /zhes pa ro langs kyi gtor ma dang / yi dgas kyi grogs kun la yang zhes pa'o/ /de bzhin zhes pa gong ma bzhin du'o/ /byad dang gnod pa bskrad pa yang / /zhes pa byad stems la
<p>207a</p>
<p>207a.1</p>byas par zad do/ /rgyal po dag ni skrag pa zhes pa'o/ /'jig par byed ces pa bskul ba'i tshig dang ldan par bzlas pas na de dag kun 'jig par byed do/ /bgegs rnams thams cad zhi bar byed/ /'tshe ba thams cad med par byed/ /ces pa la
<p>207a.2</p>sogs pa ni nang du sdug bsngal thams cad kyis phongs pa med par byed pa la yang be con gyi phyag rgya sngags dang bcas pa de dag la drag por bsgrags so/ /skye bo dag la zhes pa/ be con gyi phyag rgya'i sngags dang ldan pas bstan la zhes bya'o/ /gshin rje gshed po sbyor na ni/ /
<p>207a.3</p>zhes pa khro bo'i rgyal po'i sbyor ba dang ldan pa byas na zhes pa'o/ /'phrog ces pa bstan pa de'i tshe'o/ /mdor na snying po phyag rgya yi/ /zhes pa nas/ snying po dag gis sbyar bar bya/ /zhes pa'i bar gyis da ni mjug bsdu ba bshad do/ /mdor na snying po phyag rgya yi/ /zhes pa
<p>207a.4</p>gong ma'i don bsdu ba'o/ /rtog pa rang gi dam tshig ldan/ /khro bo'i zhal nas gsungs pa 'di/ /zhes pa 'di gsal bo 'di be con dang khro bo'i sngags dang ldan par zhal nas gsungs pa 'di zhes pa'o/ /gsang ba zhes pa snod ma yin pa dang dam tshig med pa la zhes pa'i don te/ 
<p>207a.5</p>gcig pu'i zhes pa 'khor med pa'o zhes pa'o/ /be con dang zhes pas/ phyag rgya dang zhes pa'o/ /snying po dag ces pa snying po 'bru gsum po zhes pa'o/ /lnga pa'i bshad pa zin to// //da ni ro langs mar gtogs pa'i le'u 'di la snying stobs can gyis bsgrub pa dang / snying
<p>207a.6</p>stobs can 'bring gis bsgrub pa 'bring dang / snying stobs can ma yin pa thams cad bsgrub pa dang / las bsgrub pa dang rnam pa bzhi'o/ /de la snying stobs can gyis bsgrub pa la bcu ste/ skabs dbye ba sngar byas te phyag rgya'i mtshan nyid bshad pa dang / phyag rgya sbyar ba'i
<p>207a.7</p>nges pa dang / dkyil 'khor gyi cho ga dang / mchod pa'i cho ga dang / me'i cho ga sngar byas nas sbyin sreg bya ba dang / dngos grub bshad pa dang / snying stobs can ma yin pas bsgrubs na nyes dmigs smos pa dang / snying stobs can gyis bsgrubs pa'i phan yon sngags pa dang /
<p>207b</p>
<p>207b.1</p>sngags pa dad pa dang / snying stobs can gyis sgrub pa'i phan yon mjug bsdu ba'o/ /snying stobs can ma yin pa'i sgrub pa 'bring la yang dbang dang rim pa nod pa dang / sngon du bsnyen pa bya ba dang / dngos grub bsgrub pa dang / las la sbyar ba dang bzhi'o/ /snying stobs can
<p>207b.2</p>ma yin pa tha mas bsgrub pa la yang dkyil 'khor bri ba dang / snying po'i phyag rgya sbyar ba dang / sngon du bsnyen pa'i cho ga dang / las la sbyar ba rnam pa bzhi'o/ /las sgrub pa la yang rnam pa bcu bzhis bshad do/ /de la so so'i dmigs kyis bshad par bya'o/ /de nas
<p>207b.3</p>yi ge bcu bdun po zhes pa nas/ gang la rtag tu rag lus pa'i/ /zhes pa'i skabs dbye ba sngar byas te bya ba bstan pa'o/ /de nas yi ge bcu bdun pa zhes pa la sogs pa ni rtog pa 'di'i rtsa ba sngags yi ge bcu bdun yin te/ de'i phyag rgyar gtogs pas be con yang
<p>207b.4</p>sngar bshad zin nas/ de las gzhan pa'i de'i phyag rgyar gtogs pa ro langs zhes bya ba yang gzhan du byas la mod la ni zhes pa slar thar par bya ba'i cho ga de ltar ma byas na 'chi bar 'gyur zhes pa'o/ /gnod pa byed pa thams cad la/ /zhes pa dkon mchog gsum la gnod
<p>207b.5</p>pa byed pa'o/ /'di bshad do zhes pa de lta bu'i phyir cho ga 'di dag sbyar bar bya ba bshad do zhes pa'o/ /gal te byas na bdag nyid 'chi/ /zhes pa sngags brgya la'am gal te de lta bu la byas par gyur na/ sngags pa bdag nyid dam tshig las 'gal bar 'chi bar 'gyur ro
<p>207b.6</p>zhes pa'o/ /'di man chod ni dka' bar bya ba'i cho ga bshad do/ /bskrad par bya ba'i cho ga yang / /khro bo nyid kyis ji skad du/ /gsungs pa dag ni bshad par bya/ /zhes pa dgar bar bya ba'i cho ga khro bos ji skad gsungs pa de 'dir
<p>207b.7</p>bshad par bya'o zhes pa'o/ /seng lding las byas phur bu ni/ /zhes pa phur bu'i las bya ba la/ zhi ba dang rgyas pa dang / drag po dag srid du sor brgyad par byas te/ zhi ba'i las byed pa'i tshe phur bu bya ba yang zlum po la mgo yang zlum por bya'o/ /rgyas pa'i las byed pa'i tshe phur
<p>208a</p>
<p>208a.1</p>bu yang gru bzhi la mgo yang gru bzhi bya'o/ /drag po'i las byed pa'i tshe phur bu yang zur gsum la mgo yang zur gsum rgya mdud can du bya'o/ /phur bu de dag gi mgo'i steng du 'khor lo dang pad+ma rdo rje dag bri bar bya'o zhes bya ba ni las kyi rim pa bzhin no/ /sor brgyad tsam
<p>208a.2</p>du byas pa la/ /zhes pa srid sor brgyad bya ba/ zur gsum pa la mgo yang zur gsum rgya mdud can byas pa'i mgo'i steng du rdo rje bris pa de lta bu'i phur bu la bya'o zhes pa'i don to/ /dur khrod thal ba zhes pa mi ro bsregs pa'i thal bas phur bu la gdab par bya'o zhes pa'o/ /pags
<p>208a.3</p>pa dag gis dkri bar bya/ /zhes pa de lta bu'i pags pa'i ras sam/ dngos pos phur bu de nyid dkri bar bya zhes pa'o/ /sgrub pa po dag mtshan phur bu de skud pa dmar pos bcings nas ni zhes pa ni/ dgar bsgrub pa'i sngags pas de'i mtshan mo ras dkar pos phur bu de'i mgrin par bcing
<p>208a.4</p>bar bya'o zhes pa'o/ /de nas ro langs phyag rgya ni/ /zhes pa la sogs pa ni de nas ro langs phyag rgya bcings la ro langs sngags kyang bzlas la/ bskul pa'i tshig che ge mo zhig u tsa ta ya zhes bya ba dang / ldan par mtshan mo stong rtsa brgyad du bzlas so/ /de ltar zlos par byed pa'i
<p>208a.5</p>tshe yi dgas phal po che'i dkyil 'khor du bris nas bzlas pa bya'o/ /de nas sngags pa gang dgar ba'i las byed par 'dod nas gang du dgar bar bya ba'i sgo gar ma tshor bar phur bus gdab par bya'o/ /lha 'dre dang / gdon dang / yi dgas la sogs pa dgar na yang lha 'dre la sogs pa
<p>208a.6</p>gang dgar bar bya ba'i gnas de nyid du phur bu btab pas dgar bar 'gyur ro zhes bya ba'i tha tshig go/ /'di ni skrod pa'i mchog 'gyur ro/ /zhes pa 'di ni dgar bar bya ba'i cho ga'i nang na mchog tu gsungs pa zhes pa'o/ /'o na dang brgya byin stobs ldan pa'i/ /zhes pa'i cho ga de ltar byas
<p>208a.7</p>na/ brgya byin 'dra ba'i mthu dang ldan pa'i 'dra ba yang dgar ba'i sgrub pa de ltar byas na gnas de nas bskrad par 'gyur ro zhes pa'o/ /'di man chad ni gcig la gcig bsad par 'gyur ba zhes bya ba'i cho ga bshad do/ /de nas gzhan yang gcig la gcig /ces pa/ dkon
<p>208b</p>
<p>208b.1</p>mchog gsum la gnod byed par/ /zhes pa mi 'di lta bu la cho ga 'di bya'o zhes pa'o/ /rig nas ji ltar 'dod pa ni/ /zhes pa la sogs pa 'di dkon mchog gsum la gnod par byed par rig nas gnod par byed pa'o/ /mi dag gi phyogs 'khrug par bya bsngags pas ji skad gsungs pa
<p>208b.2</p>bzhin te bya'o zhes pa'o/ /bar hi tA zhes ba tA ma la'i lo ma 'dra ba bzang po zhes pa'o/ /ru tsi ra bzang po la bya ste de nyid srin gyis ma zos pa bzang po la bya'o zhes pa'o/ /ba dra da ni zhes pa bzang po la bya/ rtsa ba sbyin po cig yod ces pa'o/ /ke shi ni zhes pa ke shi ni yang bzang
<p>208b.3</p>ba la bya'o zhes so/ /yang dag byang chub bzhugs bzhugs pa/ /zhes pa la sogs pa ni sman de rnams 'phags pa rnams kyi byin gyis brlabs pa la bya ste/ de bas na mthu che ba'i sman 'di rnams la gang yang rung ba cig blangs nas zhes pa ste/ lo ma'am gang yang rung
<p>208b.4</p>ngo zhes pa'o/ /lo ma rlung gis btab par sbyar/ /zhes pa rlung ngam tshub mas bskor ba'i lo ma blangs te cha bsnyams te sbyar zhes so/ /b+ha la ta ga da zhes pa shing thog nag po zhes bya'o/ /'di dag btags te phye mar byas/ /zhes pa/ 'di dag cha snyams te btags te phye mar
<p>208b.5</p>byas zhes pa'o/ /mi yi tshil gyis sbrus nas su/ /zhes pa mi'i tshil gyis sbra sbrur byas te/ ha cang sla ba yang ma yin par dud pa 'byung tsam bya ba ste/ bdug pa bsreg tu rung tsam du byas te/ mi thod kyi nang du bzhag ste/ yi dgas phal po che'i dkyil 'khor bris nas/ de stong
<p>208b.6</p>rtsa brgyad du bzlas so/ /de ltar bzlas pa de'i bdug pa'i ming 'khrug par byed ces bya ste/ gcig la gcig 'thab par bya ba gong gi bdug pa bdugs te/ bsgrub bar bya ba gang gis bsnams pas dri mnam pa tshor ba de dag na phan tshun 'khrug par 'gyur ro zhes pa'i tha tshig
<p>208b.7</p>go/ /grong khyer zhes pa ni yul gru dang zhes pa'o/ /dpung pa zhes pa pha rol po'i dpung ngo zhes pa'o/ /phan tshun gnod par byed pa yi/ /zhes pa de lta bu dag bya ba'i phyir bdug pa 'di dag sbyar bar bya'o zhes pa'i tha tshig go/ /'di man chad mig 'phrul gyi cho ga bshad de/ de nas gzhan
<p>209a</p>
<p>209a.1</p>yang mig 'phrul gyis/ /zhes pa la sogs pa'o/ /de nas gzhan yang mig 'phrul gyis/ /zhes pa pha rol po'i dpung slu bar byed pas na mig 'phrul lo/ /dur khrod dag gi thal ba yis/ /mig 'phrul dngos grub 'grub par 'gyur/ /zhes pa dur
<p>209a.2</p>khrod thal ba'i rdzas kyis mig 'phrul gyi dngos grub dag 'grub par 'gyur ro zhes pa'o/ /mi thod bzang po thal ba dang / /zhes pa la sogs pa mig 'phrul bya ba'i cho ga de yang / mi thod legs pa ma gas pa bzang po'i nang du dur khrod kyi thal bas blugs te skyo ma ska ba
<p>209a.3</p>tsam du sbyar ro/ /ri bong gi khrag byugs te sbyar nas de nas yi dgas phal po che'i dkyil 'khor ji skad gsungs pa bzhin du bris nas/ dkyil 'khor de'i dbus su thod pa gzhag par bya'o zhes pa'i tha tshig go/ /de yi nang du ro langs ma/ /mchod pa chen po byas nas ni/ /zhes
<p>209a.4</p>pa dkyil 'khor de'i nang du ro langs ma spyan drangs te de la me tog dang / bdug pa la sogs pa'i mchod pas mchod par bya'o/ /de yang lho phyogs sgo dag tu/ /zhes pa la sogs pa ni lho phyogs kyi sgor rgyas pa'i thab khung brkos te/ me bus nas bsgrub pa'i rdzas thod pa'i nang na
<p>209a.5</p>bsgrub pa las mar bzhus pa las gzar bu chung dus bcus pa blugs te/ de lta bu lan brgya rtsa brgyad dam stong rtsa brgyad kyi bar du bsreg par bya'o/ /de ltar bya ba ni rdzas gzengs bstod cing / gzi byin dang ldan par 'gyur ba la bya'o/ /kha cig na re mar gyi sbyin sreg kun
<p>209a.6</p>sbyin tsam du phul te/ de'i 'og tu thod pa'i nang nas thal ba dang / khrag sbyar ba'i rdzas de zad zad par sbyin sreg byas pa'i thal ba de yang thod pa'i nang du bzhag ste/ stong rtsa brgyad du bzlas brjod bya'o zhes pa'i tha tshig go/ /de nas thal ba zhes pa thod pa'i nang du bzhag pa'i
<p>209a.7</p>khrag dang / sbyar ba'i thal ba sbyin sreg tu byas pa'i thal ba stong rtsa brgyad ces pa bzlas pa'i mthus mkhas pa sngags pa zhes pa'o/ /thal ba des ni byed par 'gyur/ /zhes pa 'chad pa ma mthun pa rnam pa gnyis kyis thal ba zhes pa'o/ /'di man chad ji ltar bya ba'i thabs
<p>209b</p>
<p>209b.1</p>bshad pa'o/ /me tog dkar la thal zhes pa la sogs pa la/ me tog dkar la thal zhes pa me tog dkar po gang yang rung zhes pa'o/ /nam mkhar gtor zhes pa thal ba skam pos bskus te zhes so/ /me tog ser po la bskus te zhes pa gang yang rung zhes pa'o/ /
<p>209b.2</p>'dod chags zhes pa 'phags pa nyan thos zhes so/ /nyid kyi gnas bcas sangs rgyas kun/ /zhes pa nyid kyi gzhal med khang dang bcas par sangs rgyas 'khor dang bcas pa kun ston par byed do zhes pa'o/ /me tog dmar po zhes pa ni gang yang rung ste zhes pa'o/ /lha rnams
<p>209b.3</p>kun kyang snga ma bzhin/ /zhes pa la sogs pa tshangs pa dang / brgya byin la sogs pa 'jig rten gyi lha gang 'dod pa yid la bsams te/ /me tog gtor na 'jig rten gyi lha de dag ston par byed pa'o/ /yid kyi bsam pa ni kun la sbyar zhes pa'o/ /me tog sngon zhes pa gang yang
<p>209b.4</p>rung ngo / /gnod sbyin pho mo gang yang rung / /yi dgas mkha' 'gro grul bum dang / /zhes pa me tog sngon po la snga ma bzhin du thal bas bskus te nam mkha' la gtor na gnod sbyin dang srin po dag snga ma bzhin du ston par byed pa'o zhes so/ /kha cig na re yi dgas la sogs pa
<p>209b.5</p>gzugs kyang cho ga des sbyar na snang bar 'gyur ro/ /mig 'phrul slad du bsdu bar bya/ /zhes pa la sogs pa mig 'phrul de dag kyang chu la lan bdun bzlas pa'i chus gyen du gtor ba las mi 'phrul de dag gdon mi za bar slar bsdus par 'gyur ro/ /yang na khu tshur gyis slar bsdu
<p>209b.6</p>bar bya'o/ /khwa yi 'dab ma bdun dag la/ /zhes pa la sogs pa kha'i 'dab ma bdun blangs nas mi'i rus pa rkang pa'i rje ngar ram lag ngar yu ba'ang rung bar bam bur sbams nas bcing bar bya ba ni rma bya'i mjug ma dang 'dra'o zhes so/ /de dag thams cad ces bya'o/ /khwa'i
<p>209b.7</p>'dab ma bam bur sbams te'o/ /de dag 'phrul bsam ci 'dod par/ /zhes pa la sogs pa 'og nas 'byung ba'i mig 'phrul rnams las gang 'dod pas yid kyis bsams te/ mig 'phrul la lta ba tshogs kyi nang du bdag gi klad pa g.yas logs su bskor na 'di 'dra
<p>210a</p>
<p>210a.1</p>ba gang dang gang 'dod de dag ston par byed do zhes pa'o/ /g.yul dag 'khrug cing 'ching ba dang / /zhes pa nang 'khrug pa byung na gcig gis gcig gsod par byed ces pa'o/ /ltad mo chen po mchog rnams ni/ /zhes pa gzhan yang 'di 'dra ba dag ston par
<p>210a.2</p>byed do/ /rab tu sbyar bas ston par 'gyur/ /zhes pa de lta bu la sogs pa'i mig 'phrul khwa'i 'dab ma'i cho ga sngar bshad pa de ltar sbyar ba tsam gyis ston par byed pa'o zhes pa'o/ /khu tshur bcangs pas de bzhin du/ /zhes pa mig 'phrul de dag slar bsdu ba na yang lag pa g.yas pa'i
<p>210a.3</p>sor mo rnams kyis byab pa'i tshul du bya zhing khur tshur bcangs pas slar bsdu bar bya'o zhes pa'o/ /de yi 'og kyang ston pa dang / /zhes pa 'og gi lha ma yin rnams kyang ston par byed do/ /khwa'i 'dab ma'i cho ga des gzhan yang mig 'phrul 'di 'dra ba dag ston par byed do zhes pa'o/ /
<p>210a.4</p>'dus pa zhes pa 'gro ba mang po 'dus pa dag kyang ston zhes pa'o/ /gyen du 'gro dang de bzhin 'khrug /ces pa de dag kyang nam mkha' la gyen du 'gro ba dang / de nang 'khrug pa dag kyang ston par 'gyur ro zhes pa'o/ /mjug ma dag dang thal ba yis/ /zhes pa mi'i rus pa
<p>210a.5</p>la khwa'i 'dab ma bam bur sbams pa la thal bas bskus pas gzhan yang mig 'phrul gang dang gang ston par 'dod pa de dag nges par byed par 'gyur ro zhes pa'o/ /khur tshur bcangs pas de bzhin sdud/ /ces pa mig 'phrul de ltar bstan nas slar yang bsdu ba ni sngar bshad pa
<p>210a.6</p>bzhin bya'o zhes pa'o/ /de ltar mig 'phrul mdor bsdus pa/ /ji skad gsungs pa bshad pa yin/ /zhes pa rgyud chen po'i nang nas mig 'phrul phal po che bshad pa las ji skad gsungs pa mdor byas nas 'dir bshad pa yin no zhes pa'i tha tshig go/ /'di man chad zhi ba'i las bshad
<p>210a.7</p>do/ /de nas zhi ba'i las rnams kyang / /zhes pa nas bstan te/ mdor bsdus nas ni bshad par bya/ /zhes pa rgyud chen po las gsungs pa de mdor bsdus nas ni rgyud 'di bshad do zhes pa'i tha tshig go/ /ro langs de yi ngo bo nyid/ /zhi ba'i phyir ni tshul bzhin bzlas/ /zhes pa
<p>210b</p>
<p>210b.1</p>ro langs kyi sngags ma spel zhing bskul pa'i tshig ma bcug par ro langs kyi sngags zhi ba'i rang bzhin du gsungs pa de'i tshul bzhin du bzlas so/ /bdag gam 'on te gzhan yang rung / /zhes pa bdag gam gzhan zhi ba la yang rung ste zhes so/ /bsgrub bya zhi ba'i tshig smos te/ /zhes pa che
<p>210b.2</p>ge mo zhig shAn+tiM ku ru swA hA zhes smos te/ stong rtsa brgyad bzlas par bya ba ni yi dgas phal po che'i dkyil 'khor bris nas bzlas so zhes pa'o/ /me tog dkar po bzang po ni/ /zhes pa sri shing sna ma'i me tog kyang rung zhes pa'o/ /bsrung zhing yid du 'ong ba dag /ces pa me tog dkar
<p>210b.3</p>po de yon tan 'di lta bu dang ldan pa la bya zhes pa'o/ /chus btab nas zhes pa me tog dkar po de la zhes pa'o/ /rgya mtshor zhes pa chu bo'i klung gang yang rung ba'o zhes pa'o/ /zhugs nas re re nas bzlas shing / /brgya rtsa brgyad ni dor bar bya/ /zhes pa rked pa man chod chur zhugs nas me tog re
<p>210b.4</p>re zhing sngags re re bzlas/ de'i mdun du lha mo be ta lI bzhugs pa la mchod pa bya zhing / bskul tshig dang ldan pas sngags brjod nas me tog gtor bar bya'o/ /me tog kyang brgya rtsa brgyad dgos so/ /'on tam zhes pa cho ga de ltar byas pa dang zhes pa'o/ /rgyal po zhes pa
<p>210b.5</p>yul phyogs chen po zhes pa'o/ /grong ngam zhes pa grong khyer gcig pa zhes pa'o/ /grong khyer dag ces pa mang po zhes pa'o/ /zhi ba'i las byas pa de yis/ /zhi bar 'gyur bar gdon mi za/ /zhes pa zhi ba'i cho ga las de ltar byas pa des the tshom med par zhi bar 'gyur zhes bya
<p>210b.6</p>ba'i tha tshig go/ /'di man chad rgyas pa'i las bshad do/ /de nas rgyas pa'i las rnams kyang / /tshul bzhin du ni bshad par bya/ /zhes pa nas bstan te/ mchod rten mchod pa sna tshogs pas/ /byas nas de yi mdun 'dug ste/ /zhes pa rgyas pa'i las byed par 'dod pa'i
<p>210b.7</p>sngags pa des thog mar mchod rten la mchod pa sna tshogs pas mchod pa byas nas/ sngags pa des mchod rten de'i mdun du 'dug ste/ ro langs ma'i phyag rgya'i bzlas brjod bya'o zhes pa'o/ /rdzogs sangs rgyas kyis mchod pa bzlas/ /zhes pa ro langs kyi lha mo de sangs rgyas
<p>211a</p>
<p>211a.1</p>rnams kyis kyang phu dud dang / rim gro dang / bkur sti byas la bzlas pa bya'o zhes pa'i don to/ /gal te mchod rten ring bsrel can/ /yin na de ma thag tu 'gyur/ /zhes pa gal te mchod rten ring bsrel can gyi mdun du rgyas pa'i las byas te/ bzlas brjod byas na mi
<p>211a.2</p>thogs par cho ga rgyas pa'i las 'grub par 'gyur zhes pa'o/ /sgrub pa'i ming smos bzlas na ni/ /skyes pa'am bud med rgyas par 'gyur/ /zhes pa cho ga ltar bzlas pa gang yang rgyas par bya ba'i mi de ming gi bskul tshig dang ldan par bzlas na de dag rgyas par 'gyur zhes pa'o/ /
<p>211a.3</p>dam chos mchod rten mdun du ni/ /zhes pa/ pradz+nyA pA ra mi ta'i glegs bam yang rung / mchod rten yang rung ste/ de gnyis gcig la mdun zhes pa'o/ /cho ga bzhin du khri bzlas te/ /zhes pa la sogs pa de ltar sngar bsgrub pa khri byas nas de'i 'og tu mchod rten gyi mdun du ji srid
<p>211a.4</p>rgyas par 'gyur gyi bar de srid du bzlas brjod bya'o zhes pa'o/ /de bzhin gshegs pa'i mchod pa dag /ces pa la sogs pa rgyas pa'i las byed 'dod pa'i sngags pa des/ mchod rten dag la dang por de bzhin gshegs pa'i mchod par 'os pa gdugs dang / rgyal mtshan
<p>211a.5</p>dang / bla re dang / me tog bdug spos la sogs pa mchod pa rgya chen po dag mchod par bya'o zhes pa'o/ /ring bsrel can la cho ga bzhin/ /zhes pa khyad par du mchod rten ring bsrel can gyi drung du rgyas pa'i las bya ba'i cho ga de bshad par bya zhes so/ /thog mar mchod rten drung du ni/ /zhes
<p>211a.6</p>pa dang po mchod rten ring bsrel can gyi drung du sngags pa des dkyil 'khor gyi tshad kyang gru bzhi pa cig bya'o zhes pa'o/ /de nas der ni me tog dag /shin tu yid 'ong dgram par bya/ /zhes pa dkyil 'khor byas pa de'i steng du/ me tog sbu gu dri zhim po yid du 'ong ba dag dgram
<p>211a.7</p>par bya'o zhes pa'o/ /me mar rab tu 'bar ba brgyad/ /ces pa phyogs bzhi mtshams brgyad du bdag gis mar me kha brgyad dbul bar bya'o zhes pa'o/ /mkhas pas de la dbul bar bya/ /zhes pa sngags pas mchod rten dang / be ta lI gnyis la dbul bar bya zhes pa'o/ /shin
<p>211b</p>
<p>211b.1</p>tu yid 'ong chu dang bcas/ /zhes pa nya phyis dang / dung phor dag gi nang du dri chu bzang po yid du 'ong ba dang bcas pa dag dbul lo/ /sna tshogs pa yi bshos phul nas/ /zhes pa rgyas pa'i las byed pa'i tshe bshos ci dang ci dbul ba spyi rgyud dag las ji skad 'byung ba bzhin du dbul lo
<p>211b.2</p>zhe sar bcas zhes pa phu dud dang / rim gror bcas pa zhes pa'o/ /mchod rten la ni mngon phyogs te/ /zhes pa rgyab kyis ma 'bab par mngon du bltas te zhes pa'o/ /zhi dang rgyas phyir bzlas pa bya/ /zhes pa zhi ba dang / rgyas pa'i las bya ba'i phyir tshul de ltar bzlas par bya'o/ /
<p>211b.3</p>las spyi'i mtshan nyid gcig pas rgyas pa'i tshul bzhin du zhi ba'i las byas na yang zhi bar 'gyur ro zhes pa'o/ /de ltar nyin mtshan phyed na ni/ /zhes pa tshul de ltar nyin lan gsum mtshan lan gsum ste/ lan drug du cho ga byas te nyin mtshan phyed nas zhi ba dang rgyas pa'i las 'grub par
<p>211b.4</p>'gyur ro zhes bya ba'i tha tshig go/ /'di man chad ni dga' bar 'gyur ba bshad do/ /gzhan yang sgrub pa po la ni/ /zhes pa nas bstan te/ nges par 'gyur ba bshad par bya/ /sgrub pa po la gdon mi za bar dga' bar 'gyur ba'i cho ga de bshad par bya'o zhes pa'o/ /ji
<p>211b.5</p>ltar ma la bu sdug pa/ /de 'dir de bzhin gzhan du min/ /zhes pa ji ltar ma'i snying du bu sdug pa de bzhin du cho ga 'di byas na/ 'jig rten thams cad bdag la dga' bar 'gyur gyi gzhan du ni mi 'gyur ro zhes pa'o/ /nges par bdag gi khrag dang sbyar/ /zhes pa tshad che
<p>211b.6</p>chung ji tsam yang rung ba dang bdag gi khrag dang lan mang du sbyar te thod par bcug la bsgrubs te/ grub nas dpral bar thig le byas na bu sdug bzhin du dga' bar 'gyur ro zhes pa'o/ /lan grangs mang du sbyar nas kyang / /zhes pa de ltar sbyar ba yang lan cig sbyar te skams nas
<p>211b.7</p>yang lan cig sbyar te/ de ltar sbyar ba'i bar zhag de tsam gyis chod par bya'o/ /yang na nyin gcig la lan bdun tshang bar byas kyang rung ngo / /lan grangs nyi shu rtsa gcig cig car yang rung ngo zhes so/ /gzhag ces pa de ltar byas pa'i rdzas thod par gzhug go zhes so/ /
<p>212a</p>
<p>212a.1</p>zla ba la ni mig bltas shing / /btang gi bar du legs par bzlas/ /zhes pa kha cig bshad pa ni zla ba ni mig blta zhing bzlas so zhes pa'o/ /kha cig gi gzhung las ni zla ba sgra gcan gyis zin pa la blta zhing nam zhig btang gi bar du bzlas so zhe'o/ /de nas rgyal po 'khor du 'gro/ /zhes pa rgyal po'i pho
<p>212a.2</p>brang nang du 'gro zhes pa'o/ /mdor bsdus zhes pa rgyud chen po las zhes so/ /rgyu dang mi rgyu 'jig rten dag /ces pa sems can rnams dang chu dang ri la sogs pa'i lha rnams la bya ste/ rten pa'i gnas kyi rgyu mi 'gro ba la gnas pa'i lha rnams ni rgyu dang mi rgyu zhes pa'o/ /mtho ba
<p>212a.3</p>yis ni zhes pa lha dang mi de dag gis zhes so/ /dga' bar 'gyur zhes pa sngags pa la zhes pa'o/ /'di ni zhes pa cho ga 'di zhes pa'o/ /gsungs pa dag ces rgyud chen po las zhes so/ /'di man chad dgug pa'i cho ga bshad pa'o zhes pa'o/ /bud med bu mo shi ba'i skra/ /
<p>212a.4</p>zhes pa ni spyi'i ming yin te/ bud med kyi mi rung gi /bu mo gzhon nu gtsang ma'i skra las bya zhes pa'o/ /mar gyi brgyad la nan tan du/ /zhes pa bud med gzhon nu gtsang ma'i skra tshes nyi shu gsum la blangs la nan tan du srid du khru gang tsam sboms su mthe'u chung sum sgril 'jar 'jur
<p>212a.5</p>dang sban sbun med pa'i lig ri dang 'dra ba'i legs par bkal ba'o/ /de yang gzung la rag pa ltar zhags pa mig can du bya'o zhes pa'o/ /zla ba gzas zin par 'gyur ba'i bar du nyin re bzlas zhes pa de nas zla ba gzas zin par 'gyur ba'i bar du nyin re zhing
<p>212a.6</p>yang dus gsum du bzlas so zhes bya ba'i don to/ /zla ba gzas zin gyur pa dang / /zhes pa nam zla ba gzas zin pa'i dus kyi nub mo dkyil 'khor bri'o zhes pa'o/ /chu 'gram zhes pa gnas gtsang ma dag tu ni zhes pa'o/ /dkyil 'khor der bris mchod pa byas/ /zhes
<p>212a.7</p>pa sngar bshad pa bzhin du mchod pa bya'o zhes so/ /ro langs khro bo ldan pa las/ /zhes pa ro langs khro bo dang ldan pa'i sngags mang po dang / be ta lI la mchod pa dbul lo zhes bya ba'i don to/ /gtor ma rgya cher byas nas ni/ /zhes pa sngar yi dgas phal po che'i skabs su bshad pa
<p>212b</p>
<p>212b.1</p>bzhin du mchod pa de dag gis mchod par bya zhing dkyil 'khor nang du dbul zhes pa'o/ /'byung po la'o zhes pa dbab bo zhes pa'o/ /de nas de la lag gis mnan/ /zhes pa de thod pa de lag pa g.yas pas mnan zhes bya'o/ /zla ba bltas bzlas par bya/ /zhes pa bshad pa rnam
<p>212b.2</p>nyis mi mthun te/ gcig ni zla ba la mi blta bar bzlas zhes so/ /g.yo'i bar zhes bsgrub pa'i zhags pa g.yon pa'am zhes pa'o/ /'phar na ni zhes pa thod pa'i nang nas zhags pa 'phar bar gyur na zhes so/ /grub pa na ni grub ces bya/ /zhes pa grub par bya'o zhes pa
<p>212b.3</p>ni de'i tshe zhes bsgrub pa de'i tshe zhags pa blangs nas zhes pa'o/ /'jig rten lha rnams skad cig gis/ /zhes pa la sogs pa 'jig rten pa'i lha gang bsdam ste yid la bsams na 'grub pa'i zhags pa des drangs pa'i tshul du byas te drangs nas skad cig gis khugs par 'gyur ro
<p>212b.4</p>zhes pa'i tha tshig go/ /sngags pas yid kyis bsam pa'am/ /sngags pa'i tshig gis kyang zhes pa'o/ /gang dang gang 'dod legs par byed/ /ces pa sgrub pa po ci 'dod pa de la des legs par byed do/ /sogs zhes pa tshangs pa dag go/ /de'i bka' bzhin
<p>212b.5</p>zhes pa sgrub pa po de'i zhes so/ /nges par byed ces pa gdon mi za bar zhes so/ /skad cig gis ni nam mkha' las/ /zhes pa la sogs pa rdzu 'phrul dang ldan pa'i 'jig rten gyi lha dag nam mkha' la zhags pa des drangs na/ thang cig gis khugs par 'gyur te/ 
<p>212b.6</p>bdag gang 'dod pa'i mchog dbul bar byed do zhes pa'i tha tshig go/ /gnod sbyin mo zhes pa glu mkhan mo zhes so/ /bdag gi drung du zhes pa grub pa de'i drung du zhes pa'o/ /yid du 'ong ba'i las rnams byed/ /ces pa grub pa bdag gi yid du gang 'thad cing mos pa'i las rnams
<p>212b.7</p>byed ces pa'o/ /dman pa dag ces pa smad pa zhes pa'o/ /bsten par bya zhes pa the tshom med par bya'o zhes so/ /'dod pas gdungs pa mi chos min/ /zhes pa 'dod pas gdungs na lha'i bu mo dag bkug la de dang lhan cig bsten par bya'i mi'i bud med ni ci ltar
<p>213a</p>
<p>213a.1</p>gdungs kyang bsten par mi bya'o/ /rga dang mya ngan gyis gdungs dman/ /zhes pa mi'i bud med ci'i phyir bsten par mi bya zhe na/ rnam grangs 'di lta bu'i phyir bsten par mi bya'o/ /ser sna can 'dod chen cher zhes so/ /nad dang 'tshe bas sma phab pa/ /zhes so/ /
<p>213a.2</p>der yang ma zad de 'di lta bu dag yod pa'i phyir/ gcin dang rdul dang dri ma can/ /zhes pa'o/ /mi yi bud med rtag tu spang / /zhes pa rnam grangs de lta bu'i phyir na/ mi'i bud med dus thams cad du spang bar bya'o/ /'on te sems dpa' chen po de/ /zhes pa la sogs pa chen po 'grub pa
<p>213a.3</p>dang yon tan dang ldan pa'i bdag nyid chen po zhig yin de grub pa de'i tshe 'dod pa la chags pa ma yin pa zhig na lha'i longs spyod dang ldan yang lha'i longs spyod kyi nang na dge ba'o zhes pa'o/ /gnod sbyin bkug pa'i tshogs rnams kyis kyang bskor ba'o zhes so/ /rang gi gzhal yas
<p>213a.4</p>khang bzangs na/ /zhes pa gnod sbyin dang / lha dang / rang rang gi zhes so/ /gdug cing grub pa de gang du 'dod par 'gro zhes pa'o/ /lha rnams kyis sgrub pa po de la rab tu dbul lo zhes pa'o/ /ra sa ya na du ma zhes pa ni bcud kyis len mang po zhes pa'o/ /dpag bsam
<p>213a.5</p>shing gi 'bras bu yang / /zhes pa ci 'dod pa 'byung bar 'gyur ba lha'i longs spyod mnyam par ldan par 'gyur ba'i 'bras bu the tshom med par 'thob par 'gyur ro/ /rig pa 'dzin pa kun gyi mchog /ces pa'o/ /dngos grub gong du smos pa'i 'di 'dra ba thob par 'gyur zhes
<p>213a.6</p>pa'o/ /'gul tam g.yos par bshad pa dag /ces pa dngos grub kyi las gong du bshad pa dag zhags pa g.yos pas 'gul bar 'gyur bas dngos grub thob par 'gyur pa bshad pa de dag ces pa'i tha tshig go/ /gal te 'grub par ma gyur na/ /zhes pa zhags pa 'grub par
<p>213a.7</p>ma gyur na zhes so/ /ma grub pa'i zhags pas kyang zhes pa de ltar sgrub pa'i zhags pas ma grub kyang zhes so/ /yid la 'dod pa zhes pa/ yid la gang 'dod pa de bsams nas zhes so/ /de ni de la phyogs nas bzlas/ /zhes pa bsgrub pa de ni gang dgug par bya ba
<p>213b</p>
<p>213b.1</p>de la kha bltas te/ de la phyogs sam zhags pa de la bltas nas bzlas par bya'o/ /bsgrub bya'i ming dang tshig dang bcas/ /zhes pa che ge mo zhig A kaR+Sha ya A kaR+Sha ya swA hA hrI zhes de ltar sbyar te bzlas so/ /nam mkha' ni gang dgug par bya ba de bzhin du zhes pa'o/ /
<p>213b.2</p>bdag gi drung du zhes pa bsgrub pa'i drung du thang cig gis zhes pa'o/ /mi dbang zhes pa rgyal po'o/ /ba lang dang ni shing rta'am/ /zhes pa nor dang ldan pa zhes so/ /de bzhin 'dod pa'i rdzas dag kyang / /zhes pa bdag gang 'dod pa'i rdzas zhes so/ /mthong ngam yang na thos kyang rung / /
<p>213b.3</p>zhes pa rdzas de dag ma mthong ngam ma thos kyang rung ste/ che ge mo zhig A kaR+Sha ya zhes pa'i tshig dang ldan pas sngags brjod na 'gugs par 'gyur ro/ /yul gzhan dag na gnas pa ni/ /zhes pa nye 'khor na mi 'dug ste/ gong du smos pa dang 'dra zhes pa'o/ /dam
<p>213b.4</p>tshig dag gis bskul na ni/ /zhes pa bskul ba'i tshig dang ldan pa'i sngags nyid kyis bskul na khugs par 'gyur ro/ /gang dang gang dgug pa de dag gdon mi za bar khugs par 'gyur ro/ /grub pa dang ni ma grub pa/ /khro bo rnam rgyal rtog 'di la/ /zhes pa gong du smos pa'i las
<p>213b.5</p>'di dag ni zhags pa'i las gang grub pa dang ma grub pa dag khro bo rnam par rgyal ba'i rtog pa 'di las zhes pa'o/ /khro bos gsungs pa'i las kyis zhes pa be ta lI yis lha dang mi gnyis 'gugs pa'i cho ga gsungs pa'o/ /ro langs rtog pa 'di dag ni/ /zhes pa ro langs
<p>213b.6</p>kyi le'ur gtogs pa 'di dag ni tshul bzhin rim gyis bshad pa yin no/ /ro langs zhes bya ba'i sgra ni lha nyid ro'i nang du gshegs pa las ro langs par gyur pas na/ ro langs zhes bya'o/ /ro langs kyi rtog par gtogs pa ste/ drug pa'i bshad pa rdzogs so// //
<p>213b.7</p>brtul zhugs kyi le'u 'di rnam pa brgyad kyis bshad de/ de yang dang po skabs dbye ba dang / sngon du bsnyen pa'i grangs dang / cho ga bshad pa dang / /sku gsum gyi mtshan nyid dang / ri mo'i gzugs kyi mtshan nyid dang / bzlas brjod kyi cho ga'i mtshan nyid dang / brtul
<p>214a</p>
<p>214a.1</p>zhugs dang brtul zhugs spyad zin pa'i bsgrub pa la 'jug pa rnams bshad do/ /'di ni zhes pa gong du gsungs pa'i cho ga'o/ /rig pa 'dzin pa rnams la ni/ /zhes pa sngags pa rnams la zhes so/ /dngos grub zhi ba mchog ster ba/ /tshul bzhin mdor bsdus
<p>214a.2</p>bshad pa bzhin/ /zhes pa dngos grub mchog gsol bar mdzad pa'i cho ga 'di rgyud chen po las tshul bzhin du mdor bsdus nas bshad pa yin no zhes pa'i don te 'phro sbyar ba'i tshig tu zad do/ /'di man chad brtul zhugs su gtogs pa'i le'u ste de don brgyad kyis bstan pa'i de la/ dang po
<p>214a.3</p>skabs dbye ba zhes bya ba'i don bshad do/ /de nas khro bo'i gtso bo yi/ /zhes pa nas/ bstan te khro bo'i gtso bo yi/ /zhes pa/ kro d+ha bi dza ya nyid la/ /zhes so/ /rtog par rmad du byung ba'i mchog /ces pa yang mtshan phal po che 'byung ba la bya'o/ /khro bo'i pad+mo'i zhal nas byung ba de yang dag
<p>214a.4</p>par rgyas par bshad par bya'o zhes pa'i don to/ /'di man chad sngon du bsnyen pa'i grangs zhes bya ba bshad do/ /sngags kyi grangs ni bcu bdun po/ /zhes bya ba nas bstan to/ /bcu bdun po zhes pa la rtsa ba'i sngags yi ge bcu bdun po nyid do/ /thos pa tsam gyi mod la yang / /zhes pa lha ma
<p>214a.5</p>yin rnams so/ /rmongs par 'gyur ba zhes pa 'thom par 'gyur ro zhes pa'o/ /'jam dpal dbyangs kyis rab bskul ba/ /zhes pa de ltar rmongs par 'gyur ba yang / /'jam dpal gyi mthus bskul bar de ltar 'gyur ba'o/ /khro bo de nyid 'bar ba de'i/ /zhes pa kro d+ha bi dza
<p>214a.6</p>ya nyid la bya ste/ de nyid 'bar ba dang bcas pa de'i cho ga 'dir legs par bzlas pa'i grangs bshad par bya'o zhes so/ /thog mar drug 'bum bzlas pa ni/ /zhes pa gong du rtsa ba'i sngags yi ge bcu bdun po drug 'bum bsnyen pa byas nas/ de'i 'og tu sku gzugs bri bar bya
<p>214a.7</p>ste/ 'di ni sku gzugs bri ba'i sngon du bsnyen pa'o/ /de nas bu don cho ga yis/ /phyis kyang sum 'bum bzlas par bya/ /zhes pa de ltar sku gzugs bris pa'i 'og tu sku gzugs kyi spyan sngar sum 'bum bzlas par bya'o/ /de bzhin ri rtser 'bum bzlas na/ /'grub par
<p>214b</p>
<p>214b.1</p>'gyur te gzhan du med/ /ces pa de nas de bzhin du ri rtser 'bum bzlas par bya ste/ de ltar 'bum phrag bcu bzlas pas dngos grub gang 'dod pa 'grub par 'gyur te the tshom med do/ /phyis ni mkhas pas ci 'dod par/ /zhes pa cho ga de ltar bzlas pa'i 'og tu sngags pas
<p>214b.2</p>dngos grub gang dang gang 'dod pa'i dngos grub bsgrub pa la 'jug par bya'o/ /cho ga mdor bshad par bya zhes pa bsgrub pa la phan pa'i phyir kro d+ha bi dza'i sngon du bsnyen pa byed pa'i bsgom pa'i cho ga la sogs pa'i rim pa mdor bshad par bya'o zhes pa'i don to/ /gcig pu dpa' bo'i khro bo
<p>214b.3</p>nyid/ /ces pa 'khor med pa'am/ grangs nyung ba la mi bya'i/ /khro bo'i yon tan la bya'o/ /bdun rnams zhes pa khro bo'i yon tan bshad do/ /khrus kyi cho ga nyin re bya/ /zhes pa la sogs pa khrus byas pa la yang rnam pa gnyis te/ phyi nang gi khrus su nyin gcig kyang dus
<p>214b.4</p>gsum du khrus byas te/ sa phung dang / chu la bgegs bsal ba'i phyir rtsa ba'i sngags brjod la spyi'i cho ga dang sbyar la khrus bya'o/ /khrus byas nas kyang bsrung ba dag bya'o/ /phyag rgya dang sngags dag gis bsrung / /baM gi sa bon las byung ba'i/ /zhes pa bdag nyid dang po
<p>214b.5</p>yi ge hUM gi sgo nas bshig ste/ stong bar bsams nas 'og gi rlung gi dkyil 'khor bsam/ de nas de'i steng du me'i dkyil 'khor bsam/ de nas de'i steng du chu'i dkyil 'khor bsam/ de'i steng du yi ge baM las bskyed pa'i yid kyi pad+mo'i steng du nyi ma'i dkyil 'khor gyi
<p>214b.6</p>steng du sa bon hUM las byung ba'i be con bsgoms pas/ de nas de las rim gyis khro bo'i bskur bsgyur te/ de las skur bsgyur zin pa'i 'og tu khro bo'i sku la sngags 'di rnams so sor bkod pas bsrung ba dang / byin gyis rlob par 'gyur ro/ /yi ge 'di kun kyang nyi ma'i
<p>214b.7</p>dkyil 'khor la bsam mo/ /yid kyi pad+ma'i gdan la 'dug /ces pa kro d+ha bi dza ya dang be ta lIr skur bsgoms nas cho ga la bya'o/ /de la khyad par du sku'i cha lugs dang / pho mo'i bye brag tsam zhig yod do zhes pa'o/ /brtag par bya ste bsgom mo/ /brtags nas kyang
<p>215a</p>
<p>215a.1</p>bsgom zhes so/ /yi ge oM zhes pa skur bsgyur ba la zhes so/ /mig gnyis la yi ge a zhes pa dbu drug yod pa'i spyan gnyis po la yi ge a bsam mo/ /gnyis ni mig la bltas te de skad ces bya'o/ /dngos ni lha'i skur bsgyur nas spyan gsum
<p>215a.2</p>la a dgod/ sngags ni yi ge bcu bdun po/ /zhes pa de ltar byas pa'i 'og tu rtsa ba'i sngags bzlas shing khro bo'i rgyal po yang dran par bya'o/ /dran nas zhes pa ting nge 'dzin gyis so/ /rang gi lus la sngar bzhag pa/ /snying gar snying po gzhag par bya/ /zhes pa sngar khro bo'i skur bsgyur
<p>215a.3</p>ba'i snying po hUM de dag lhar bsgyur ba'i snying gar yang gzhag par bya'o/ /de nas khro bo'i mtshog ma yis/ /zhes pa de nas khro bo'i mtshog ma'i sngags kyis bdag gi mtshog mar yang bsam par bya ba ni bdag gi lag gis mtshog mar reg par byas nas mtshog ma'i sngags dgod par
<p>215a.4</p>bya'o/ /phyis ni gtsug tu gzhag par bya/ /zhes pa sngar mtshog ma'i sngags bkod nas de'i 'og tu spyi gtsug gi sngags kyang bdag gi spyi gtsug sngar gzhag pa bzhin du dgod par bya'o/ /de nas lus la cho ga yang / /zhes pa cho ga'i sngags kyis gnas lngar dgod pa ni bdag gi
<p>215a.5</p>lag pas gnas gnas su reg par bya zhing sngags dgod do/ /mtshon cha'i sngags lag mthil gnyis su dgod de/ phyag mang po kun la yang bsam zhes bya'o/ /rang gi dam tshig ldan pa'i rgya/ /zhes pa rang gi dam tshig ldan pa'i phyag rgya sngar bcings nas/ de'i
<p>215a.6</p>'og tu ro langs kyi phyag rgya bcing bar bya ste/ de yang thal mo sbyar ba spyi bor bzhag ste/ na mo bud+d+ha/ d+harma/ saM g+ha bya ba'i sngags brjod pa ni/ rang gi dam tshig sngar bstan nas/ /zhes pa'i don to/ /de'i 'og tu ro langs kyi phyag rgya dag bcing bar bya'o zhes pa kha cig 'chad do/ /
<p>215a.7</p>sngags dang phyag rgya ldan par bcing bar bya'o/ /rang gi dam tshig dang ldan pa'i phyag rgya zhes bya ste/ de yang be con gyi phyag rgya dang / be ta lI'i phyag rgya gnyis cho ga bzhin du bcing bar bya'o zhes pa'o/ /khro bo'i gtso bo ro langs ma/ /zhes pa ro langs kyi phyag rgya de yang rang gi
<p>215b</p>
<p>215b.1</p>snying gar bcing bar bya'o/ /de nas gnas lngar gtugs te dgrol lo/ /de bzhin be con phyag rgya yang / /zhes pa la sogs pa be con gyi phyag rgya las mtshon cha'i phyag rgya thams cad kyi 'byung ba phyag rgya de thams cad kyi rtsa ba'am gnas su gyur pa ni be con gyi phyag rgya la bya'o/ /
<p>215b.2</p>phyag rgya de yang lag pa g.yas pas bcing bar bya'o/ /be con gyi phyag rgya 'dis las thams cad bya'o/ /khro bo'i sku gzugs la mchod pa bya ba dag la 'jug par bya'o/ /mchod pa bya ba la yang sngar bshad pa dang / da 'dir bshad pa'i mchod pa'i rdzas dag gis
<p>215b.3</p>mchod par bya'o/ /gzugs de la de ltar mchod par byas pas na/ yid la gang 'dod pa'i dngos grub thams cad gang stsol bar mdzad do/ /de ltar mchod pa bya ba yang gang du bya zhe na gsungs pa/ yi dgas phal po che'i dkyil 'khor du mchod pa bya ba dang / gzhan du
<p>215b.4</p>yang rin po che'am/ shing dag la sogs pa la gzugs sam ri mo la phyi'i mchod pa 'byor na bya'o/ /gzugs de dag la yang yid kyis mchod ba rgya chen po dag bya'o/ /dri zhim dang zhes pa me tog gi yon tan te mchod pa'i rdzas la mchod par bya'o/ /spos chu dag
<p>215b.5</p>gi sa la'am/ /zhes pa la sogs pa gur gum dang / tsan+dan bsres pa dag gi chus sa la dkyil 'khor byas te mchod dam yang na gzugs dag la/ de dag gis gtor bas mchod pa bya'o zhes pa'i tha tshig go/ /'di man chad sku gzugs kyi mtshan nyid bshad
<p>215b.6</p>do/ /sku gzugs mtshan nyid bshad par bya/ /zhes pa 'dod pa thams cad kyi don bsgrub pa'i sku gzugs kyi mtshan nyid de/ de ltar sku gzugs dag la mchod par bya ba'i mtshan nyid bshad par bya'o zhes pa'o/ /sngar bsnyen cho ga bzhin byas nas/ /zhes pa sngar
<p>215b.7</p>bshad pa bzhin du sngon du bsnyen pa'i cho ga bzhin du byas nas de'i 'og tu bzo bo mkhas pa la sku gzugs byed du gzhug go/ /bzo bo yang khrims 'dzin du bcug la/ /khrus byas la 'jug par bya'o/ /rgyu gang las gzugs bya ba'i rgyu de las spyan drangs te/ byin gyis
<p>216a</p>
<p>216a.1</p>rlob bar gsol ba gdab po zhes so/ /gser ram zhes pa sku gzugs kyi rgyu dag la bya'o/ /mching bu shel dang rin chen dang / /zhes pa in+d+ra nI la ma gtogs pa'i rin chen rnams la bya'o/ /rgyal srid 'dod pas gser las byas/ /zhes pa rgyu gang dang
<p>216a.2</p>gang dag las gzugs byas na/ las de dag 'grub par bshad do/ /longs spyod 'dod pas dngul la bya/ /zhes pa pha rol po gzhan zhes so/ /'khar bas byas zhes pa zhi zhes so/ /mching bu rnam pa sna tshogs pa/ /zhes pa mching bu mi 'dra ba rnam pa sna tshogs pa gang
<p>216a.3</p>yang rung ba las zhes so/ /rin chen las byas zhes pa rig pa 'dzin pa thob pa'i las zhes pa'o/ /sa 'og ces pa a ru ra zhes pa'o/ /dngos grub thams cad grub par bya ba'i phyir sku gzugs che chung gi tshad rnams bshad par bya'o zhes pa ni/ gser la sor brgyad
<p>216a.4</p>tsam du bya/ /zhes pa zhabs yan chad dbu man chad kyi bar du tshad la bya ste/ sor mo'i sor la bya zhes pa'o/ /mchod na zhes pa mchod cing bsgrubs na zhes so/ /mi g.yo zhes pa brtan pa'o/ /ra gan gyi'am/ zangs kyi tshad las sor gnyis lhag par bya zhes pa'o/ /
<p>216a.5</p>mching bu las ni sor brgyad shes/ /zhes pa mching bu gang yang rung ba la byas pa'i tshad ces so/ /shel ni sor grangs bcu gnyis so/ /zhes pa in+d+ra nI la ma gtogs pa rin po che gang yang rung ba la bya'o/ /de ltar ji skad gsungs pa'i tshad kyi sku gzugs 'dod pa thams
<p>216a.6</p>cad gsol bar mdzad pa de dag ces so/ /dngos grub 'dod pa'i sngags pas legs par bsgrub cing mchod par bya'o/ /yan lag ma nyams gsal la bzang / /zhes pa sku gzugs de dag gi spyi'i mtshan nyid 'dra ba byas te kun la sbyar ro/ /brtag pa bzo bo mkhas pas
<p>216a.7</p>byas/ /zhes pa bzo bo mkhas pa byed du gzhug go/ /mtshan nyid snga ma dag dang ldan/ /zhes pa sku gzugs de dag kyang yi dgas phal po che'i skabs su gzugs bshad pa'i mtshan nyid dang ldan par bya zhes ji ltar bya ba'i thabs bstan pa'o/ /mtshon cha bzang pos rgyas
<p>216b</p>
<p>216b.1</p>par byas/ /zhes pa phyag na mtshon cha bzang po dag gis rgyas par bya'o/ /yi dgas la bcings zhal yang drug /ces pa yi dgas kyi steng na bzhugs te/ yi dgas brkyang bskum de dag nyid la bya'o/ /spyan gsum 'jigs par zhes pa dbu ma dang gsum/ khro bo'i spyan du bya
<p>216b.2</p>zhes pa'o/ /mi mgo yi dgas mgo bo rnams/ /zhes pa mi mgo bo can dang ldan pa'i yi dgas phreng ba rnams se ral khar thogs pa'o/ /na bza' stag lpags sham thabs so/ /zhes pa'o/ /snga ma'i tshul du yongs rdzogs par/ /zhes pa sku gzugs kyi mtshan nyid sngar bshad pa'i tshul
<p>216b.3</p>du zhes so/ /sngags pas bzo bo byed du gzhug /ces pa de lta bu'i sku gzugs dag sngags pas bzo mkhas pa dag byed du gzhug /de yan chad ni kham las byung ba'i rdzas las sku gzugs bya'o zhes pa'i tha tshig go/ /'di man chad ni shing las bya ba bshad
<p>216b.4</p>do/ /yang na shing gi snying po la/ /zhes pa yang shing gi snying po dag las kyang sku gzugs bya ste/ de la shing gi snying po zhes bya ba ni shing spyi la bya ste/ shing yon tan ldan pa mtshan ma bzang po la bya ba'i don to/ /byas nas rtag par mchod par 'gyur/ /zhes pa shing
<p>216b.5</p>mchog tu bzang po las sku gzugs byas nas rtag tu mchod cing bsgrub par bya'o/ /de nas shing las byas pa yi/ /sku gzugs tshul bzhin bshad par bya/ /zhes pa de nas shing las byas pa'i sku gzugs tshul bzhin du bshad par bya'o/ /gtsang ma 'dod pa kun ster ba/ /
<p>216b.6</p>zhes pa shing las byas pa de dag gtsang ma 'dod pa thams cad ster bar mdzad pa'i sku gzugs de yang gong ma bzhin du sbyar bar bya'o/ /rig 'dzin kun gyi mchog 'dod na/ /zhes pa rig 'dzin gyi rgyal por 'dod na zhes so/ /tsan+dan zhes pa dkar po zhes so/ /ra tsa arka'i
<p>216b.7</p>zhes pa shing gi ming ngo / /byas pa'ang zhes pa sku gzugs byas pa yang 'dod pa'i don rnams ster zhes so/ /sar pa zhes pa ni/ rnying pa ma yin zhes pa'o/ /de bzhin tA la shing dag las/ /zhes pa a ti mug ta ka'i shing la bya zhes pa'o/ /de bzhin klu rnams 'gugs
<p>217a</p>
<p>217a.1</p>par byed/ /ces pa 'di rnams kyang 'gugs na/ gzhan lta ci smos zhes so/ /sngar bsnyen pa la sogs ma byas par/ /zhes pa bsgrub pa'i sngon du bsnyen pa'o/ /'di ni sku gzugs mtshan nyid dag /bzang po rgyas par gsungs pa bzhin/ /zhes pa sku
<p>217a.2</p>gzugs che chung gi tshad 'di bzhin du sngags pas mi bsgom du mi rung zhes bya ba med de ji tsam 'dod pa'i tshul du bsgom mo/ /'di man chad ri mo'i sku gzugs kyi mtshan nyid bshad do/ /ri mo'i mtshan nyid bshad par bya/ /zhes bya ba/ ras dag la ri mo bris pa tsam mtshan nyid
<p>217a.3</p>bshad par bya'o/ /mi ro'i gos bzang bkrus nas ni/ /zhes pa la sogs pa mi ro la g.yogs pa'i ras bzang po bkrus te sngags pas khru gang gi tshad du byas pa'i ras la zhes pa'o/ /tshon gyi kha dog kun med par/ /ri bong khrag gis bri bar bya/ /zhes pa tshon rtsi gzhan med
<p>217a.4</p>par ma 'dres pa dang / ri bong gi khrag dang btsag gis bri bar bya'o/ /yang na de yi sku gzugs ni/ /snga ma bzhin du btsag gis bri/ /zhes pa yang khro bo'i gzugs ni ri bong gi khrag las bris pa bzhin du btsag gis bri bar bya'o/ /ri mo 'di yang tshul 'di bzhin du bri bar bya ba ste/ 
<p>217a.5</p>zhal drug dbu yang gyen du brdzes/ /zhes pa dbu skra kham pa gyen du byas pa'o/ /smin ma ser zhing spyan yang ser/ /zhes pa ser por bya ba 'di dag tshon ser por kha dog cung zad gcig pas bya'o/ /spyan ni zlum po gsum dang ldan/ /zhes pa/ khro bo'i spyan ni tshul du bri/ /
<p>217a.6</p>zhes pa'o/ /g.yas pa'i phyag ni mchog sbyin dang tri shUl dang ral gri dang dgra sta dang be con dang lcags kyu bsnams pa'o/ /khros pa'i phyag g.yon bsdigs par mdzad/ /ces pa'i phyag g.yon pa drug la sdigs mdzub dang mdung dang mda' chen po dang dbyug tho dang thod pa dang zhags
<p>217a.7</p>pa ste phyag mtshan 'di rnams thogs zhes bya ba'i tha tshig go/ /g.yon pa'i zhal zhes ba zhal gdangs pa'i tshad dam zhes pa'o/ /mkhas pas ri mo bri bar bya/ /zhes pa sngags pas de lta bu'i tshul du ri mo bri bar bya'o/ /mkhas pas ri mo de ltar glo gnyis dag tu yang / /zhes pa
<p>217b</p>
<p>217b.1</p>ri mo sku gzugs de'i glo pha rol tshu rol gnyis su yang / phyag rgya'i gzugs kyi lha gnyis bri bar bya'o/ /g.yas su skyes pa khro bo'i gzugs/ /zhes pa dbus kyi sku gzugs las g.yas rol du zhes pa'o/ /bsdigs shing zhal ni khro gnyer can/ /zhes pa phyag g.yon pa khro
<p>217b.2</p>bo'i mdzub mo bsdigs pa brang du 'dzin zhes pa'o/ /zhal dang spyan ni khros pa'i tshul/ /zhes pa khro bo de lta bu'i tshul du pad+ma'i steng na bzhugs par bri zhes pa'o/ /g.yon du ro langs ma bri ba/ /zhes pa dbus su sku gzugs las g.yon rol du lha mo be ta lI bri bar bya'o zhes so/ /
<p>217b.3</p>'bar ba'i kha la gzi mdangs che/ /zhes pa me tog 'bar ba'i 'od gzi brjid che zhes so/ /gtum mo du gul gos gyon ma/ /zhes pa gso ma 'dra ba'i shing shun pa can las du gul gyi ras byed de sle'u ras dkar po 'dra ba'i kha dog cig yod do/ /yang na shing shun gyi ras kha dog dkar po cig
<p>217b.4</p>yod do/ /des stod g.yogs dang /smad g.yogs byas pa'i ras las kyang du gul gyi ras byed de/ de ni tshon rtsi dkar pos bri ba'i rigs so/ /gzi byin rab tu sdigs par byed/ /ces pa phyag g.yas pa khro bo'i khu tshur gyis bsdigs pa brang du 'dzin pa g.yas brkyang ba'i tshul
<p>217b.5</p>du bzhugs pa bri ste/ sku mdog nyi tshe dmar po bri/ /khros pa'i tshul zhes pa khro bo'i mig ces pa'o/ /bde gshegs sras kyi bka' nod ma/ /zhes pa/ bka' bzhin du byed pa sku gzugs gnyis ka khro bo la bltas par bri/ /de yang bka' bzhin byed pa'i tshul du bri ste pad+ma'i
<p>217b.6</p>steng na bzhugs par bri'o zhes so/ /gsang ba'i phyag rgya ri mo 'di/ /zhes pa snod ma yin pa la gsang ba'i sku gzugs 'di gnyis ri bong gi khrag gam btsag gis bri bar bya'o/ /dben pa'i gnas su gzhag par bya/ /zhes pa mi mi 'du ba'i phyogs su dben par gzhag go/ /
<p>217b.7</p>cho ga shes pas be con rgya/ /sku gzugs la ni bzlas par bya/ /zhes pa skyes bu khro bo'i gzugs de la be con gyi phyag rgya dang ldan pa'i sngags bzlas na be con gyi phyag rgya 'grub par 'gyur ro/ /yang na ro langs phyag rgya ni/ /zhes pa ro langs kyi lha mo'i gzugs la bzlas na/ ro
<p>218a</p>
<p>218a.1</p>langs kyi phyag rgya 'grub par 'gyur ro/ /dben zhing 'du 'dzi med par ni/ /bzhag nas nyin re mchod par bya/ /zhes sku gzugs de yang mi mi 'du ba'i gnas su nyin re zhing rtag tu mchod pa dus gsum du bya'o zhes so/ /yang na phyag rgya'i dkyil 'khor du/ /zhes
<p>218a.2</p>pa yang na yi dgas phal po che'i dkyil 'khor du zhes so/ /mnyam gzhag dngos grub 'dod pa yi/ /zhes pa sems rtse gcig tu bzhugs pas zhes so/ /mchod pa dang ni bzlas pa bya/ /zhes pa ri mo'i sku gzugs de la zhes pa'o/ /bdag gi phyag rgya bsgrub pa la/ /zhes pa la
<p>218a.3</p>sogs pa phyag rgya de gnyis gang bsgrub pa la bdag gis phyag rgya bsgrub pa zhes bya ste/ phyag rgya de bsgrub pa ri mo'i tshul du bshad pa yin no/ /'di man chad khro bo'i rgyal po gcig pu bri ba'i cho ga bshad par bya'o/ /ri mo ras bzang bkrus nas ni/ /khru gang tshad du byas pa la/ /zhes
<p>218a.4</p>pa mi shi ma thag tu khrus byas te/ ras yug gcig gis ro la g.yogs pa de bkrus la/ ras de khru gang tshad du bcad la zhes so/ /tshon rtsi spyin med bzang pos bri/ /zhes pa spyin med pa'i tshon rtsi bzang pos ri mo bri bar bya'o/ /spyin ni nag po 'dra ba yis/ /zhes pa sku mdog sngon
<p>218a.5</p>por bri zhes pa'o/ /snga ma bzhin du bri bar bya/ /zhes pa la sogs pa cha lugs dang / phyag mtshan sngar bshad pa bzhin du bris te/ de ni ri mo sku gzugs bris pa yang sngar bshad pa bzhin du thog mar bsnyen pa drug 'bum byas nas de'i 'og tu ri mo bri bar bya'o/ /nyin re rtag tu mchod
<p>218a.6</p>nas kyang / /zhes pa nyin re zhing dus gsum du mchod pa bya zhes so/ /rab tu dben par bzhag nas kyang / /zhes pa mi dag mi 'du ba dben pa'i gnas su phyogs su bzhag nas de'i mdun du bzlas par bya zhes pa'o/ /'di man chad bzlas brjod kyi cho ga'i mtshan nyid bshad do/ /de ltar bzlas brjod bya
<p>218a.7</p>ba'i thabs bshad de/ ri mo bkram nas mchod pa byas te/ /zhes pa mdun du ri mo bkram nas mchod pa byas nas zhes pa'o/ /ku sha'i stan la zlos pa po 'dug nas ni zhes pa'o/ /mnyam par gzhag ces pa sems rtse gcig tu zhes so/ /mgo ni rma bya bzhin bkug ste/ /zhes
<p>218b</p>
<p>218b.1</p>pa lus drang por bsrang ste mgrin pa yid tsam bkug la zhes so/ /rtse gcig sems kyis bzlas byas te/ /zhes pa dus gsum du zlos pa'i tshe mtshan nyid de dang sbyar zhes so/ /de ltar 'bum phrag gsum bzlas nas/ /bsnyen pa bya ba'i 'og tu ni/ /zhes pa de ltar ri
<p>218b.2</p>mo bris pa'i 'og tu ri mo'i mdun du sum 'bum bzlas te bsnyen pa byas pa'i 'og tu zhes pa'o/ /de nas ri khar gnas bcas te/ /zhes pa de ltar bzlas pa'i 'og tu ri'i rtse mor gnas bcas te zas mi bza' bar bsnyen pa 'bum bya'o/ /de ltar 'bum phrag bcu'i bzlas pa bya'o/ /'di man chad brtul zhugs kyi
<p>218b.3</p>cho ga bshad de/ dngos grub mchog dag 'dod pa yis/ /zhes de ltar bzlas pa byas pa'i 'og tu khro bo'i rgyal po'i dngos grub mchog 'dod pa'i sgrub pa pos de'i 'og tu khro bo'i brtul zhugs spyad par bya'o zhes pa'o/ /rtog pa las gsungs mi 'dod na/ /zhes pa rtog pa las gsungs pa'i
<p>218b.4</p>dngos grub mchog mi 'dod pa'i sgrub pa pos ni sngar gsungs pa'i tshul du sngon du bsnyen pa 'bum phrag bcur bzlas nas/ rtog pa 'di las gsungs pa'i dngos grub 'bring dang / tha ma bsgrub par gsungs zhes so/ /'bring dang tha ma'i dngos grub dag /ces pa 'og nas
<p>218b.5</p>bshad pa'i gzhung dang sbyar na bsnyen pa sum 'bum bzlas te 'byung ba bzlas pa bya'o/ /brtul zhugs med kyang legs par ni/ /bsgrub na dngos grub thob par 'gyur/ /zhes pa dngos grub 'bring dang / tha ma gnyis ni khro bo'i brtul zhugs ma spyad kyang sngon du bsnyen pa byas nas cho ga
<p>218b.6</p>bzhin du bsgrubs na dngos grub thob par 'gyur ro/ /brtul zhugs des ni mchog kyang 'grub/ /ces pa khro bo'i brtul zhugs spyad pa'i sgrub pa pos ni dngos grub mchog thob par 'gyur ro zhes so/ /'di man chad dpa' bo'i brtul zhugs spyad pa bstan te/ lam mi bzur dang mi smra ba/ /
<p>218b.7</p>zhes pa bgrod dka' ba dang / mi bde ba'i lam nas 'gro ba'i tshe/ mi dang / rta dang / glang po che la sogs pa gang yang rung ba cig lam du phrad na/ bdag khro bo'i rnal 'byor dang ldan pas bdag lam mi bzur bar mi 'byol la de'i tshe mi smra bar bya'o zhes so/ /slong mo za zhing dbang po
<p>219a</p>
<p>219a.1</p>bsdams/ /zhes pa slong mo'i zas za zhing 'gro ba'i tshe yang yul la mi g.yeng bar dbang po bsdam mo zhes pa'o/ /seng ldeng dbyug pa 'dom gang pa/ /zhes pa seng ldeng las bzhogs pa tha lam pa sra ba bzang po sdu gu 'dom gang pa bdag gi lag tu thogs so/ /
<p>219a.2</p>de ni dpa' bo'i rkyen du yongs kyis srid pa'i phyir ro/ /'gro ba'i tshe rtsa ba'i sngags bzlas so/ /bgrod dka' ba yi lam nas 'gro/ /zhes pa lam thams cad tha lam dang lam po che dang thang bu sa bde ba dag la 'gro bar mi bya ste/ /gal te de dag tu song na bdag gam pha rol po rnams ma rung bar 'gyur bas ni mi dag mi 'du ba
<p>219a.3</p>dang bgrod dka' ba nas 'gro ste/ brgya la mi dang / rta dang / glang po che dang / gang yang rung ba dang phrad par gyur na lam mi bzur bar drang thad du 'gro ba'o zhes so/ /brtul zhugs dag ces pa khro bo'i rgyal po zhes so/ /khro bo'i gzugs kyis zla drug tu/ /zhes pa khro bo'i sbyor ba dang
<p>219a.4</p>ldan pa'i gzugs kyis zla ba drug tu sgrub pa po gang gis yang dag par spyod na sgrub pa po des ni mchog kyang thob po zhes so/ /'di man chad brtul zhugs spyad zin nas bsgrub pa la 'jug pa zhes bshad do/ /de nas bsgrub pa la 'jug na/ /zhes pa de ltar sngags pas sngar
<p>219a.5</p>brtul zhugs spyad nas de'i 'og tu bsgrub pa la zhugs te/ bsgrub na the tshom med par dngos grub dam pa thob par 'gyur ro/ /de ltar spyad pa de'i dngos grub dam pa myur du 'grub po zhes pa'o/ /bsgrub pa la ni bdud kyi ris/ /zhes pa sngags pa brtul zhugs spyod pa'i tshe dag na
<p>219a.6</p>bgegs 'di dag 'byung ngo zhes so/ /gzugs dag dang zhes pa lha mo bzang mo zhes so/ /de bzhin gzhan gyis lus su ni/ /zhes pa gzhan 'dra ba'i gzugs su ston zhes pa'o/ /dbang po bsdams la 'tshe bar byed/ /ces pa brtul zhugs spyod pa'i sngags pa des zhes so/ /
<p>219a.7</p>de dag lhan cig smra mi bya/ /zhes pa de lta bu'i gzugs su ston pa de dag dang cung zad tsam yang chags pa mi skyed do/ /byang chub sems dang mnyam ldan pas/ /zhes pa brtul zhugs spyad pa'i bdag nyid byang chub sems dang ldan par byas nas khro bo de'i sngags brjod par bya'o/ /
<p>219b</p>
<p>219b.1</p>spyod cing de ltar 'gro ba na/zhes so/ /gzhan yang shin tu ngo mtshar ba/ /zhes pa gzhan yang shin du ngo mtshar che ba'i gzugs dag ces pa'o/ /bde gshegs bsam pa mthong na ni/ /zhes pa brtul zhugs gang spyod pa'i zhes so/ /de dag gis ni 'jigs mi bya/ /zhes pa
<p>219b.2</p>bgegs de dag gis zhes so/ /gnod cing skrag par byed na ni/ /zhes pa brtul zhugs spyod pa de dag nyid la/ bgegs de dag gis zhes pa'o/ /bde gshegs kyi ni bka' gcog pa/ /zhes pa de ltar bgegs byed pa nyid bka' gcog pa yin na zhes pa'o/ /khro bo bdag nyid
<p>219b.3</p>ni rnam par 'jig ces pa bgegs nyid ces so/ /bde gshegs bsam pa yid bsgoms pa'i/ /zhes pa byang chub kyi sems zhes pa'o/ /dpa' bo dpa' bo gzhan du min/ /zhes pa sems can dpa' bos brtul zhugs 'di spyad par bya'i ngan song phal pa gzhan gyis ni spyad
<p>219b.4</p>par mi bya'o/ /bsgrub pa'i mchog rnams 'dod pa yis/ /zhes pa la sogs pa dngos grub mchog 'dod pa'i sgrub pa pos khro bo'i brtul zhugs gsungs pa 'di nan tan gyis khro bo'i brtul zhugs spyad la brtan par bsgrub par bya'o/ /khro bo'i brtul zhugs su gtogs pa bdun
<p>219b.5</p>pa'o/ /bdun pa'i bshad pa zin to// //'di man chad rtsa ba'i rtog par gtogs pa'i le'u 'chad do/ /de la dang por sngon du bsnyen pa dang / brtul zhugs ma spyad par bzlas pa dang / /mchod pa 'ba' zhig byas pas dngos grub 'bring dang tha ma gnyis 'grub par
<p>219b.6</p>'gyur ba de bshad/ rtsa ba'i rtog par gtogs pa'i le'u 'di dngos grub gsum 'byung ste/ 'bring dang tha ma gnyis ni sngon du bsnyen pa dang brtul zhugs ma spyad par bzlas brjod dang mchod pa 'ba' zhig byas pas 'grub/ dngos grub mchog rnams la ni sngon du bsnyen pa
<p>219b.7</p>brtul zhugs spyod pas 'grub ste/ de yang dngos grub rnam pa bco lnga'o/ /lha'i mtshon cha'i dngos grub dang / ro langs kyi dngos grub dang / an dza na la sogs pa'i mig bskul ba'i dngos grub dang / mi ro'i gos bsgrub pa dang / gnod sbyin mo'i dngos grub dang / 
<p>220a</p>
<p>220a.1</p>sha za mo sgrub pa'i dngos grub dang / klu'i bu mo'i dngos grub dang / lha ma yin gyi bu mo'i dngos grub dang / sha chen po btsong ba dang / ba dan la bsgrub pa dang / thal ba la bsgrub pa dang / snag tsha la bsgrub pa dang / btsag la bsgrub pa dang / sor gdub
<p>220a.2</p>la bsgrub pa dang / yungs kar la bsgrub pa 'di rnams kyis bshad do/ /ji skad gsungs pa'i gzugs rnams ni/ /zhes pa gong du bshad pa'i sku gzugs rnams zhes so/ /me tog ji skad gsungs de bzhin/ /zhes pa 'og nas gsungs pa'i mchod pa'i me tog ces so/ /
<p>220a.3</p>rtag tu gang du mchod byed na/ /zhes pa la sogs pa sngags pa gang zhig mchod pa byed na lha'i brtul zhugs gong du bshad pa de dang / sku gzugs kyi spyan sngar sum 'bum bzlas pa dang / ri rtser 'bum bzlas pa zhes bya ba'i bsnyen pa de bya mi dgos so/ /dran pa tsam ni
<p>220a.4</p>'ba' zhig gis/ /zhes pa dus gsum du mchod pa byed pa dang / bzlas pa byed pa'i sgo nas gang dang gang bsgrub par 'dod pa de dag nyid bzlas pa mchod pa byed pa 'ba' zhig gis zhes so/ /rgyal srid sbyin pa'i gzugs la ni/ /zhes pa nas/ gser gyi sku gzugs la zhes
<p>220a.5</p>pa'o/ /tsan+dan gur kum a ka ru/ /zhes pa de ltar kun byug pa'i tshe yang byug spos kyi sngags kyis brjod cing bsku bar bya'o/ /'di gsum gyi lde gu la byug spos kyi sngags kyis gdab bo zhes so/ /ci rigs par ni byugs nas kyang / /zhes dbu dang spyan dag tu mi bsku bar
<p>220a.6</p>gzhan ni ci rigs par bsku'o/ /rig mdzes zhes pa pad+ma dkar po zhes so/ /ke sar ni me tog ces so/ /mchod gnas dus gsum du zhes so/ /bdug pa mar bcas pa'i zhes pa mar dang gu gul du bcas pa'i bdug pa zhes pa'o/ /de ltar byas na khyim pa dang / /zhes pa rab tu byung
<p>220a.7</p>bas byas pa lta smos kyang ci dgos zhes so/ /khro bo'i rgyal po'i/ de las sems ni brgya brjod de/ /zhes pa dus gsum du rtsa ba'i sngags zhes pa'o/ /ci 'byor pa yi mchod pa'i bshos/ /zhes pa spyi'i gzhung su si ti ka ra'i nang nas 'byung ba'i bshos ci 'byor pas zhes pa'o/ /de yi spyan sngar
<p>220b</p>
<p>220b.1</p>dbul bar bya/ /zhes pa khro bo'i sku gzugs de'i spyan sngar zhes so/ /sngar bsnyen la sogs med kyang sla/ /zhes pa brtul zhugs byas te sku gzugs spyan sngar sum 'bum du bzlas pa dang / ri'i rtser 'bum bzlas zhes bya ba mi dgos zhes pa'o/ /de ltar sbyor ba zla ba drug gis
<p>220b.2</p>zhes pa tshul de ltar nyin re dus gsum du rgyun du byed pa'i zla ba drug gi bar du byas na/ rkun po dang / dgra dang / rgol ba med pa'i rgyal srid kyang the tshom med par thob par 'gyur ro/ /'di ni dngos grub 'bring ngo / /nyin gcig bzhin du mchod pa thob par 'gyur/ /zhes pa gong du bshad pa'i
<p>220b.3</p>tshul de ltar mchod cing bzlas pa byas kyang rgyal srid ma grub par gyur na/ nyin gcig bzhin mchod cing bzlas na yul thob par 'gyur ro/ /'di dag dngos grub tha ma'o/ /las 'di gdon mi za bar ni/ /zhes pa tshul de ltar byas pa'i las de nas gdon mi za bar zhes bya'o/ /rnyed par
<p>220b.4</p>'gyur zhes pa gser gyi dong tse 'bum zhes pa'o/ /longs spyod sbyin pa'i gzugs la ni/ /zhes pa dngul gyi sku gzugs la zhes so/ /tsan+dan gur kum a ka rus/ /zhes pa 'di gsum gyi 'de gus sngags pas sku gzugs la legs par bskus nas ni zhes pa'o/ /me tog dkar po'i
<p>220b.5</p>phreng bas rab tu mchod/ /ces pa'o/ /me tog dkar po'i phreng ba yis/ /zhes pa yon tan dang ldan pa'i me tog dkar po gang yang rung ba zhes pa'o/ /dus gsum du nyin gcig bzhin du mchod pa byas nas zhes pa'o/ /mar dang ldan pa'i gu gul lam/ /zhes pa mar dang gu gul sbyar
<p>220b.6</p>ba'i bdug pas zhes pa'o/ /kun du ra'i ce pog dkar pos bdug pa'ang dbul/ /zhes so/ /me tog a ti mug ta ka/ /zhes pa tshul de ltar zla ba drug gi bar du mchod pa dang / bzlas pa byas nas de'i 'og tu mjug tu me tog a ti mug ta ka re re la sngags lan re re bskul tshig dang ldan par
<p>220b.7</p>bzlas pa'i me tog 'bum sku gzugs de la dbul bar bya'o/ /de yi mjug tu 'byung 'gyur te/ /zhes pa de ltar cho ga byas pa'i 'og tu longs spyod ces so/ /'di la dpyad pa dgos pa med/ /ces pa cho ga 'di ltar byas na dpyad cing the tshom med/ /the tshom mi dgos par longs
<p>221a</p>
<p>221a.1</p>spyod thob par 'gyur zhes pa'o/ /nad sel ba yi gzugs la ni/ /zhes pa 'khar ba'i sku gzugs la zhes pa'o/ /tsan+dan dmar po'i 'di gus bskus nas kyang zhes pa'o/ /thang shing gi ni bdug pa dag /phul nas me tog gtsang ma dag /ces pa ji snyed pa'i me tog
<p>221a.2</p>gtsang ma yon tan ldan pas cho ga 'di ltar dus gsum du mchod par bya'o/ /bdug pa'am thang shing gi thang chu las bdug par bya'o/ /la la na re thang shing nyid chu thags su btags pa'i phye ma las bdug par bya'o zhes so/ /mchod pa byas nas ci 'byor pa'i/ /zhes pa la sogs de ltar nyin
<p>221a.3</p>re zhing dus gsum du zla ba drug gi bar du bzlas pa dang / mchod pa byas nas de'i mjug tu bdag gam gzhan gyi nad chen po zhi ba dang nad med par gyur cig pa'i tshul du bskul tshig dang ldan pas zla ba gcig gi bar du byas na su yang rung nad chen po de byang bar 'gyur ro zhes pa'o/ /'dod dgu
<p>221a.4</p>sbyin pa'i gzugs la ni/ /zhes pa zangs dang ra gan gyi sku gzugs dag la zhes so/ /de ltar yang ni mchod byas na/ /zhes pa la sogs pa las gang dang gang du bsgrub pa la mchod pa gang dang gang gis mchod par rig pa de dag gong du sngar bshad pa'i tshul bzhin du so sor mchod
<p>221a.5</p>pas nyin re dus gsum du mchod cing bzlas pa zla ba drug gi bar du bya'o/ /sngags bzlas brjod byed pas sngags pa gang dang gang bya ba de dang de'i bskul tshig bcug la las bsgrubs na zhi ba dang / rgyas pa la sogs pa las gang bsgrubs pa de 'grub par 'gyur zhes pa'i tha tshig go/ /
<p>221a.6</p>sngags pa'i yid dang mthun pa'i 'dod pa'i don/ de yang de ltar yang dag bsgrub/ /ces pa de yang gong du bshad pa'i tshul bzhin du bsgrub po zhes so/ /sku gzugs rab tu mchod byas nas/ zhes pa gnas gang yang rung bar sku gzugs la mchod pa bya zhing bzlas pa zla ba drug gi bar du
<p>221a.7</p>bya'o/ /sku gzugs nyin gcig bzhin du ni/ /dus gsum du zhes pa'o/ /de ltar kun du rab mchod nas/ /zhes pa zla ba drug gi nang tshun chad du khro bo'i sngags zhes pa'o/ /sngags pa blo dang ldan pas mchod pa dang bzlas pa dang kun byas na zhes pa'o/ /bsgrub pa nyid ni ma thob kyang / /
<p>221b</p>
<p>221b.1</p>zhes pa dngos grub 'bring zhes pa'o/ /dngos grub phra mo thob par 'gyur/ /zhes pa zhi ba dang / rgyas pa dag gis las nus pa'i dngos grub thob par 'gyur ro zhes pa'i tha tshig go/ /'di man chad dngos grub mchog bsgrub pa bshad de/ /de la dngos grub mchog ni sngon du bsnyen pa dang / 
<p>221b.2</p>brtul zhugs spyad pas 'grub ste/ de yang dngos grub rnam pa bco lnga'o/ /de la dang po lha'i mtshon cha zhes pa'i dngos grub bshad do/ /yang na khro bo'am phyag rgya rung / /zhes pa khro bo'i rgyal po'i ri mo dang / phyag rgya'i gzugs kyi ri mo gnyis dang / /ri mo gsum las gang yang
<p>221b.3</p>rung ba cig ces pa'o/ /lha yi brtul zhugs des kyang bsgrub/ /ces pa lha'i brtul zhugs spyad pas dngos grub mchog bsgrub par bya'o zhes pa'o/ /de nas gzhan yang brtul zhugs kyis/ /zhes pa brtul zhugs spyad pa gang dngos grub mchog bsgrub par 'dod pa de'i cho ga
<p>221b.4</p>rgyud chen po las mdor bsdus nas bshad par bya'o zhes pa'i don to/ /'di man chad mtshon cha'i dngos grub 'chad de/ de nas khro bo'i gtso bo yi/ /zhes pa nas bstan te/ de nas khro bo'i gtso bo yi/ /zhes pa khro bo'i rgyal po de'i phyag rgya'i mtshon char gtogs pa'i tri shUl de bsgrub na zhes
<p>221b.5</p>pa'o/ /tri shUl shin tu gsal bsgrub na/ /zhes pa dngos grub bsgrub pa'i rdzas mtshan nyid dang ldan pa skyon med pa la bya'o zhes pa'o/ /ur mo'i lcags las byas pa yi/ /zhes pa pu sha ra lo hi zhes bya ba ste/ lcags zhun ma las byas pa'am/ lcags khung nas byung ba'i pu sha
<p>221b.6</p>ra lo hi las byas te dper na ze smug gu'am ru shal lta bu/ lcags khung nas byung ba'i pu sha ra lo hi'i lcags las bya'o/ /tri shUl sor ni bcu gsum pa/ /rno la bzang zhing rab legs pa/ /zhes pa tri shUl de yang rtse mo dang yu ba'i bar srid du sor bcu phyin par bya'o/ /rtse gsum gdengs
<p>221b.7</p>po dang gnyis te sor brgyad tsam du bya'o zhes so/ /ri'i rtse zhes pa gnas so/ /ri mo bzang po de bris nas/ /zhes pa ri mo'i sku gzugs gang yang rung ba cig ces pa'o/ /rno la bzang zhes pa tri shUl de la yang thog mar dang por tri shU la'i mtshan nyid bshad pa bzhin byas nas ri'i rtse zhes
<p>222a</p>
<p>222a.1</p>pa bsgrub pa'i gnas der 'dug ces pa'o/ /de nas mchod pa rgya chen dang / /zhes pa sngar yi dgas phal po che'i dkyil 'khor du mchod pa bshad pa bzhin du rgyas par bya zhes pa'o/ /phyogs kyi gtor ma kun du bya/ /zhes pa dkyil 'khor gyi phyi rim du dgod/ 
<p>222a.2</p>phyi rol phyogs su yang gtor ro/ /zhes so/ /tri shUl me tog dkyil 'khor la/ /gzhan nas me tog dag gis mchod/ /ces pa yi dgas phal po che'i dkyil 'khor gyi dbus su me tog bkram pa de'i steng du tri shUl bzhag la/ tri shUl yang me tog gis mchod do zhes pa'o/ /tsan+dan
<p>222a.3</p>dmar pos kun bskus shing / /zhes pa/ tri shUl tsan+dan dmar po'i 'de gus zhes so/ /me tog dag gis thams cad brgyan/ /zhes pa me tog gi phreng bas brgyan zhes so/ /cho ga bzhin du lag gis bzung / /zhes pa tri shU la'i yu ba lag pa g.yas pas bzung zhes pa'o/ /sgrub
<p>222a.4</p>pa po/ /ri mo la ni mngon phyogs 'dug /ces pa'o/ /khro bo'i mchog gi sngags dag gis/ /tri shU la ni mkhas pas bzlas/ /zhes pa sgrub pa pos lha gang bsgom par zad do/ /khro bo'i rgyal po bsgom na rtsa ba'i yi ge bcu bdun pa bzlas so/ /be ta lI bsgom na khro bo'i rgyal po ro
<p>222a.5</p>langs kyi bka' brgyan pa'i sngags mang po bzlas so/ /be con phyag rgya'i gzugs bsgom na/ be con gyi phyag rgya'i sngags bzlas so/ /zhes pa'o/ /de yi nyes pa sbyang ba'i phyir/ /tri shU las nyes pa dang skyon sbyang ba'i phyir zhes pa'o/ /brgya rtsa brgyad du bzlas nas su/ /zhes
<p>222a.6</p>pa bdag nyid lha gang bsgom pa'i sngags kyis zhes pa'o/ /khro bo mchog gi sngags dag gis/ /zhes pa la sogs pa dkyil 'khor gyi mdun du rgyas pa'i zhugs thab byas nas/ thab der me sbar te gzar bu chung ngus mar khu bcus shing / tri shUl la gtugs nas sbyin sreg
<p>222a.7</p>bya'o/ /tshul de ltar sbyin sreg stong bya ba yang / sgrub pa'i rdzas tri shU la de gzengs bstod cing byin dang ldan par byin gyis brlab pa'i phyir ro/ /bdug sreg sbyin sreg stong byas nas/ /zhes pa kha cig ni sgrub pa'i rdzas la mi bdug par sbyin sreg bya ba bshad do/ /lag pas bsgreng
<p>222b</p>
<p>222b.1</p>ste bzung nas su/ /zhes pa de'i 'og tu tri shU la lag pa g.yon pas bzung nas bsgreng ste zhes pa'o/ /dpa' zhing brtan pa'i tshul 'dug nas/ /zhes pa la sogs pa mi 'jigs pa'i tshul du 'dug nas zhes bya ba'i don to/ /kha cig ni bsgreng ste sgrub par bshad/ tri shU la me 'bar
<p>222b.2</p>ba byung gi bar du sgrub pa pos bzlas brjod bya'o/ /tri shU la zhes pa de 'bar bar gyur na zhes so/ /sgrub pa po de nas gyen du 'phar bar 'gyur zhes pa'o/ /sngags kyi mthu yis mig gsum la/ /zhes pa sgrub pa po'i mthus ni sgrub pa po'i lus lha'i sku 'di 'dra bar 'gyur ro/ /rig
<p>222b.3</p>'dzin gzhan rnams thams cad kyang / /zhes pa rig 'dzin gyi rgyal por gyur pa la bya'o zhes so/ /de la zhes pa grub pa de la zhes so/ /dbang phyug ces pa longs spyod ces pa'o/ /'dod pa'i gzugs can yin bzhin myur/ /zhes pa bdag nyid gang 'dod pa'i gzugs su
<p>222b.4</p>bsgyur la yid la bsam pa tsam du mgyogs par 'gyur ro/ /du ba 'byung zhes pa tri shU la du ba byung na zhes pa'o/ /de nas sgrub pa po de lus mi snang bar 'gyur zhes so/ /'on te tri shUl de ni tsha gyur na/ /zhes pa'o/ /dpung dang ldan zhes pa dmag gi dpung dag la bya zhes pa'o/ /
<p>222b.5</p>g.yul ngo chen po la sogs par/ /'jigs shing skrag pa skyed par byed/ /ces pa gdan de lta bu dag tu bdag song nas dmag gi dpung dang / lha ma yin dang / g.yul ngo chen po'i gnas de dag thams cad 'jigs shing skrag par byed do zhes pa'o/ /de ltar dang po sgrub pa'i mchog
<p>222b.6</p>ces bsgrub pa po dngos grub mchog bsgrub pa de ltar dang po'i tshul bzhin du bshad pa yin no/ /'og nas 'byung ba dang sbyar ro/ /ral gri sgrub pa dag bshad de/ /ur mo'i lcags las byas pa'i zhes pa sngar bshad pa'i lcags las byas pa'i ral gri zhes pa'o/ /srid du ral gri sor
<p>222b.7</p>ni bcu gnyis pa/ /zhes pa'o/ /legs par byas shing 'phan med pa/ /zhes pa mtshan nyid dang ldan pa ste skyon med pa zhes pa'o/ /mchod pa la sogs sngon bzhin du/ /zhes pa yi dgas phal po che'i dkyil 'khor dur khrod thal bas bri ba dang / maN+Dal gyi steng du me tog bkram pa'i
<p>223a</p>
<p>223a.1</p>steng du ral gri bzhag nas mchod pa bya ba la sogs pa sngar bshad pa bzhin no zhes pa'o/ /bdug pa'i sbyin sreg byas nas su/ /zhes pa dkyil 'khor gyi mdun du rgyas pa'i thab tu bsgrub pa'i rdzas gzengs bstod pa'i phyir snga ma bzhin du sbyin sreg bya'o/ /bzung ste zhes pa
<p>223a.2</p>lag pa g.yas par bzung zhes so/ /'bar ba 'byin zhes pa ral gri las zhes pa'o/ /sgrub pa pos 'bar ba de ni mthong nas su zhes pa'o/ /rig 'dzin mchog tu de 'gyur ro/ /zhes pa rig 'dzin gyi rgyal por 'gyur ro/ /du ba 'byung zhes pa ral gri zhes pa'o/ /sgrub pa po de
<p>223a.3</p>nas mi snang 'gyur zhes pa'o/ /ral gri de tsha bar gyur pa na de bzhin du/ /stobs chen rkang pa 'gyogs par 'gyur/ /zhes pa'o/ /lo brgya zhes pa lha'i lo zhes pa'o/ /dpyad mi dgos zhes pa the tshom med do zhes pa'o/ /gal te 'di las ma bsten nas/ /zhes pa dngos grub bsgrub pa 'di la
<p>223a.4</p>zhes pa'o/ /dngos grub thob par ma gyur na/ /zhes dngos grub gsum las 'ga' yang thob par ma gyur na zhes so/ /ral gri brtson 'grus mchog ldan pas/ /zhes pa ral gri mthu dang ldan te zhes so/ /myur zhing mi ngal nyon mi mongs/ /zhes pa bdag nyid mi ngal nyon mi mongs par lo
<p>223a.5</p>stong dag thub par 'gyur ro zhes so/ /da ni be con bsgrub pa bshad/ /shing ko phyi dang ca ra'i be con nam/ /zhes pa'o/ /be con yang na seng ldeng dag las bya/ /zhes pa'o/ /gshin rje'i be con lta bu bzang / /zhes pa gshin rje'i be con gyi mtshan nyid lta bur byas zhes pa'o/ /be con
<p>223a.6</p>gyi srid du sor ni bzhi bcu rtsa gnyis pa'o/ /de nas blo can dur khrod du/ /zhes pa bsgrub pa'i gnas dur khrod du bya ste zhes pa'o/ /gtor ma sme gtor zhes pa'o/ /cho ga rgya cher byas zhes pa dkyil 'khor ri mo dgos par bshad do/ /be con mchog la sngon bzhin du/ /zhes pa sgrub pa'i rdzas
<p>223a.7</p>be con gzengs bstod pa'i phyir sbyin sreg bya ba dag ni sngar bshad pa bzhin du bya'o/ /sgrub pa po gos ni dmar po dag ni bgos zhes pa'o/ /me tog dmar po dang thal bas brgyan zhes pa 'di dag gis lus brgyan cing / /thal bas bsku'o zhes pa'o/ /be con ni bsreg gzhir gzhag ces pa/ be
<p>223b</p>
<p>223b.1</p>con ri mo bsregs pa'i sa gzhir gzhag go/ /yu ba nas lag pa g.yas pas bzung zhes pa'i/ /be con lag na 'gul ba'i bar/ /zhes pa be con 'gul 'gul du bzlas brjod bya'o/ /de nas drag po'i khro bo'i bdag /ces pa de nas be con de grub na/ sgrub pa po de 'di 'dra bar
<p>223b.2</p>'gyur ro/ /'gro bar 'gyur zhes pa nam mkha' la 'gro zhes pa'o/ /kha dog 'dra zhes pa sngon po'i mdog la bya zhes pa'o/ /gal te khro bo de 'dod na/ /zhes pa khro bo des pha rol po gsod par 'dod na/ be con gyis lha rnams kyang gsod na gzhan lta ci smos zhes pa'o/ /da ni
<p>223b.3</p>dgra sta bsgrub pa bshad do/ /dgra sta de ni sor drug pa/ /zhes pa dgra sta de nyid kyi srid du sor drug pa zhes pa'o/ /cho ga snga ma bzhin bsgrubs na/ /zhes pa dkyil 'khor bri ba dang mchod pa bya ba dang / rdzas gzengs bstod pa'i phyir sbyin sreg dang / bzung ba'i thabs dang / thams cad
<p>223b.4</p>cho ga sngar bshad pa bzhin no/ /dngos grub de dag de yis thob/ /ces pa dngos grub rnam gsum sgrub pa pos thob ces pa'o/ /de nas gzhan yang lcags kyu'am mchog ces pa lcags kyu las dngos grub mchog 'grub par 'gyur bas na mchog ces pa'o/ /ur mo'i zhes pa sngar
<p>223b.5</p>bshad pa'i lcags las zhes pa'o/ /lcags kyu'i zhes pa ni lcags kyu che chung gi srid du sor bzhi'i tshad du ste zhes pa'o/ /de'i yu ba yang lcags kyu de'i yu ba zhes pa'o/ /yu ba'i srid du mnyam pa'i sor ni bco brgyad pa zhes pa sbom phra med pa lcags kyu tsam gyi sbom du bya'o
<p>223b.6</p>zhes pa'o/ /nub mo mchod pa gtor ma bya/ /ri yi rtse la 'dug nas su/ /zhes pa ri'i rtse mor dkyil 'khor bris la der mchod pa dang / gtor ma dag sngar bshad pa bzhin du bya zhes pa'o/ /lcags kyu chen po bsgrub par bya/ /zhes pa yon tan che bas na zhes pas so/ /ser skya
<p>223b.7</p>zhes pa'i kha dog ces pa'o/ /bdug pa'i sbyin sreg byas nas su/ /zhes pa lcags kyu la reg par bya zhing sbyin sreg bsgrub pa'i rdzas gzengs bstod pa'i phyir sbyin sreg sngar bshad pa bzhin du bya zhes pa'o/ /bzung ste bzlas pa zhes pa lag pa g.yas pas bzung ste zhes pa'o/ /de
<p>224a</p>
<p>224a.1</p>nas de ni thogs pa yis/ /zhes pa 'bar bar gyur te thogs pas zhes pa'o/ /gyen du 'phar zhes pa nam mkha' la 'gro bar 'gyur zhes pa'o/ /bsgrub pa'i sngags pa de'i bka' yang rab tu nyan par 'gyur zhes pa'o/ /lcags kyu mchog ces pa yon tan
<p>224a.2</p>la bya ste zhes pa'o/ /du ba 'byung bar 'gyur na ni/ /zhes pa sgrub pa po de'i mthu stobs kyang che la lus mi snang bar 'gyur zhing 'di'i grib ma yang mi snang bar 'gyur ro zhes so/ /sngags pa bye ba gsum du gson/ /zhes pa sngags pa de'i tshe bye ba phrag gsum du 'tsho'i zhes so/ /
<p>224a.3</p>grub pa de la gnod sbyin rig 'dzin rnams kyis mchod ces so/ /bde ba zhes pa longs spyod kun dang rab tu ldan zhes pa'o/ /'dod par 'gro zhing stobs kyang che/ /zhes pa 'dod dgur 'gro zhing mthu stobs kyang che'o zhes pa'o/ /gal te lcags kyu de ni cher gyur na/ /zhes pa'o/ 
<p>224a.4</p>nang par bkra shis byas nas su/ /lcags kyu bzang po de thogs nas/ /zhes pa nub gcig sgrub pa po las dngos grub rnam gsum las gang 'grub kyang rung ste/ sgrub pa'i tshe nang bar bdag nyid khrus byas nas mchod pa yang bya/ /lus bsrung ba yang byas la 'grub pa'i rdzas de dag
<p>224a.5</p>thogs par bya'o/ /grub pa kun la 'di bzhin sbyar ro zhes so/ /bzlas nas brgya byin la sogs pa'i/ /zhes pa la sogs pa lcags kyu lag pa g.yas kyis thogs nas/ brgya byin la sogs pa lha rnams 'gugs par 'dod na sngags yi ge bcu bdun pa mjug na phaT ces bya ba'i gong du hUM
<p>224a.6</p>zhes bya ba'i 'og tu che ge mo zhig A kaR+Sha ya phaT ces bya ba la sogs pa'i tshul du bskul tshig bcug ste bzlas so zhes pa'o/ /sogs pa zhes bya ba 'og nas 'byung ba la bya ste/ lha rnams zhes pa tshul de ltar byas nas bkug na gdon mi za bar khugs zhes pa'i don to/ /
<p>224a.7</p>yi dgas zhes bya ba 'dre la bya'o zhes pa'o/ /ro langs kyi rigs kyi 'dre rnams dang zhes pa'o/ /ji ltar 'dod par byed du 'jug /ces pa bdag gi 'dod pa'i las rnams byed du gzhug go zhes pa'o/ /khu ba zhes pa gser sgyur rtsi zhes pa'o/ /ras ya na dang / zhes pa bong rdo la sogs pa la
<p>224b</p>
<p>224b.1</p>bsgrubs na/ gser la sogs par 'gyur ba'i khu ba'am/ dngul chu 'dra ba'i sbyor sman rnams rdzas dag tu sgyur du rung ba yang dbul bar byed ces pa'o/ /gzhan yang sgrub pa'i rdzas rnams dang / /zhes so/ /gzhan yang / sngags pa yid la gang 'dod pa/ /zhes pa'o/ /de dag thams
<p>224b.2</p>cad de la ni/ /zhes pa khu bar sa yan la sogs pa grub pa de sngags pa de la ni zhes pa'o/ /lha dang gnod sbyin tshogs la sogs/ /zhes pa lha de dag gis ji snyed pa sngags pa de la dbul bar byed do zhes so/ /de yi bka' ni thams cad kyang / /zhes pa sngags pa sgrub pa po de'i dka' zhes
<p>224b.3</p>so/ /'jigs pas nges par nyan par 'gyur/ /zhes pa sngags pa des lha dang gnod sbyin la sogs pa rnams shes pa'o/ /ngo mtshar kun gyis brgyan pa yi/ /zhes pa lha dang gnod sbyin la sogs pa rnams so so'i chas ngo mtshar can gyis brgyan cing zhes pa'o/ /bdag gis bzhon pas
<p>224b.4</p>yongs bskor zhing / /zhes pa lha dang gnod sbyin la sogs pa de dag rang rang gi bzhon pa la zhon te rang rang gi 'khor rnams kyis kyang so so'i gnas bskor cing zhes pa'o/ /ngo mtshar kun dang rab ldan pa/ /zhes lha de dag so so rang rang gi longs spyod ces pa'o/ /'jig rten ma lus ston
<p>224b.5</p>par byed/ /ces pa khams gsum dag kyang ston par byed do zhes so/ /rdzu 'phrul longs spyod yon tan gyis/ /zhes pa lha dang gnod sbyin de dag gis zhes pa'o/ /dga' bar byed ces pa 'grub pa'i sngags pas de la zhes pa'o/ /ji srid lcags kyu 'chang ba'i mi/ /zhes pa ji srid grub
<p>224b.6</p>pa'i lcags kyu lag na 'chang ba de la zhes so/ /de yi dka' yis nges pa ru/ /zhes pa lcags kyu lag na thogs te bcing ba'i bka' zhes pa'o/ /gnod sbyin mo dag rang rang gis/ /zhes pa/ gnod sbyin mo rang rang gi longs spyod dang 'dod pa'i longs spyod kyang nye bar sbyor ro zhes
<p>224b.7</p>so/ /de ste las kyi skyon dag gis/ /zhes pa sngon gyi las kyis sgrub zhes pa'o/ /lcags kyu de/ tsha ba tsam du ma gyur na/ /zhes pa grub par ma gyur pa'i lcags kyu de zhes so/ /lcags kyu de nyid 'dir bzung ste/ /zhes pa sgrub pa pos mtshan gcig tu lag pa g.yas kyis bzung
<p>225a</p>
<p>225a.1</p>ste zhes pa'o/ /nang bar dben par 'dug nas ni/ /zhes pa sgrub pa de ma grub pa'i nang mi la bya zhes pa'o/ /nu mo ngag gi ming bcug ste/ /zhes pa rtsa ba'i sngags kyi mjug tu che ge mo zhig A kar+Sha ya zhes pa'i bskul tshig bcug ste bzlas so/ /'di la maN+Dal bri mi
<p>225a.2</p>dgos so/ /de nas cho ga des myur du 'ong bar 'gyur zhes pa'o/ /me tog 'bras bu de bzhin grub/ /ces pa gzhan yang 'di dag 'gugs par byed do zhes so/ /ma grub na yang rtag pa ru/ /zhes pa dngos grub rnam gsum zhes pa'o/ /de ltar lcags kyu dam pa 'di/ /zhes
<p>225a.3</p>pa lcags kyu des dngos grub dam pa 'grub cing yon tan che bas na/ dam pa'i lcags kyu dngos grub ces pa bshad zin to/ /'di man chad thod pa la dngos grub bsgrub pa bshad de/ thod pa'i dngos grub gang yin pa/ /zhes pa nas bstan te/ sgrub pa gang dag bshad pa
<p>225a.4</p>ni/ lag pa g.yas pas gzung bar bya/ /zhes pa sngar bshad pa dngos grub bsgrub pa'i rdzas de dag ni lag pa g.yas pas bzung ste bsgrub par bya'o/ /ci'i phyir zhe na/ mtshon cha de dag phyag g.yas pa na bsnams pas sgrub pa'i tshe na yang lag pa g.yas kyis bzung ste
<p>225a.5</p>bsgrub pa zhes pa'o/ /thod pa la sogs pa zhes pa shak+ti dang tho mar dag bsdu zhes pa'o/ /lag pa g.yas pas bzung bsgrubs na/ /zhes pa phyag g.yon pas bsnams pa'i phyir sgrub pa'i tshe yang rdzas de dag lag pa g.yon pas bzung ste bsgrubs na ji ltar bshad pa bzhin du dngos
<p>225a.6</p>grub thob par 'gyur ro zhes bya ba'i tha tshig go/ /shing la legs par bya ba ni/ /zhes pa hoM gzar byed pa'i tshe shing gi mtshan nyid 'di la bya'o/ /thod pa'i sor ni nyi shu la/ /zhes pa gdong gi zheng gi tshad ces pa'o/ /mnyam la rab tu legs par byas/ /zhes pa che chung med cing thag
<p>225a.7</p>thug med pa zhes pa'o/ /nyes pa thams cad rnam spangs pa/ /zhes pa mdzer pa la sogs pa'i shing skyon de dag ces pa'o/ /ri yi rtse mor 'dug nas su/ /mchod dang gtor ma'i rim pa byas/ /zhes pa ri'i rtse mor dkyil 'khor bris la der mchod pa dang / gtor ma la sogs pa cho ga bzhin
<p>225b</p>
<p>225b.1</p>du bya zhes pa'o/ /bdug pa'i sbyin sreg byas nas su/ /zhes pa rdzas gzengs bstod pa'i phyir sbyin sreg bya'o/ /sngags kyi bsrung bas mthu bskyed do/ /zhes pa la sogs pa sgrub pa'i rdzas la sngags kyis mthu bskyed do/ /de'i phyir sngags kyis bsrung bsgrub pa'i rdzas kun la
<p>225b.2</p>sbyar ro/ /thod pa lag pa g.yon pas bzung / /zhes pa grub pa'i tshe na lhung bzed 'dzin pa'i thabs su lag pa g.yon pas zhags pas bzung nas lag pa g.yas pas thod pa'i steng nas kha dag pa pa'i tshul du bkab la phang bar blangs te sgrub po zhes pa'i don to/ /du ba'am tsha bar
<p>225b.3</p>'byung gi bar/ /zhes pa de ltar dngos grub rnam gsum 'byung gi bar du rtsa ba'i sngags bzlas par bya zhes pa'o/ /de la rnam par dpyad mi dgos/ /zhes pa/ de ltar gyur pa the tshom med/ /ces pa'o/ /'on te de 'dir ma grub na/ /zhes pa thod pa de de ltar bsgrubs pa las skabs
<p>225b.4</p>'dir ma grub na zhes pa'o/ /de nas sa la mi bzhag par/ /zhes pa thod pa de zhes pa'o/ /sngags pa des de'i thod pa de blangs nas zhes pa'o/ /shing gi khri la zhes pa/ /a ni khri'u'i steng du gzhag /ces pa'o/ /ras kyis zhes pa ni mi dag gis ma mthong bar ras dkar po du ma gcig
<p>225b.5</p>gis g.yog go/ /yid la ci 'dod ces pa la zan la sogs pa gang yang rung ba'i kha zas 'byung bar 'gyur ba'i thabs 'di ltar byas na kha zas 'di dag 'byung bar 'gyur ro zhes pa'o/ /lag gis bzung zhes pa thod pa lag pa g.yon pas bzung / /stong rtsa brgyad ces pa rtsa ba'i
<p>225b.6</p>sngags sgrub pa po la nyin re zhing zhes pa nyin ri mi 'chad par thod pa de las gang yang rung ba'i bza' ba 'dod pa de dag 'byung bar 'gyur ro zhes so/ /bya nar bcas pa nges pa ru/ /zhes pa zan dang mar du bcas pa'am/ zan dang tshod mar bcas pa zhes pa'o/ /bdud rtsi zas ni sbyin par
<p>225b.7</p>bya/ /zhes pa de yang bsti stang dang gus pa'i sems kyis sbyin zhes pa'o/ /tshul bzhin byin pa'i 'og tu ni/ /zhes pa sems can la de ltar sbyin pa'i 'og tu sgrub pa po bdag nyid khrus byas gtsang [(]sgra [,]sbra [)] byas te tshul bzhin du bzlas pa'o/ /thod pa bsgrub pa bshad pa 'di/ /lag pa g.yon
<p>226a</p>
<p>226a.1</p>pas gzung bar bya/ /zhes pa thod pa phyag g.yon na bsnams pas lag pa g.yon pas bzung ste bsgrub par bya'o/ /'di man chad shak+ti sgrub pa bshad de/ shak+ti rnon po zhes pa mdung thung zhes pa'o/ /legs byas pa zhes pa mtshan nyid dang ldan pa'o/ /bshol ba med
<p>226a.2</p>par bsgrub par bya/ /ur mo lcags las byas pa'i mchog /ces pa sngar bshad pa lta bu'i lcags la bya zhes pa'o/ /bkra shis sor ni nyi shu gnyis/ /zhes pa ci srid du sor sum cu gnyis shak+ti rtse la ni srid du sor bzhi sngar gsungs pa ste/ bshad pa'i cho ga bzhin du chu 'gram
<p>226a.3</p>gtsang mar dkyil 'khor bris la gzengs bstod pa dang / bsrung ba dang / /mchod pa la sogs pa tshul bzhin du byas te mtshan mo bsgrub po/ /tshul de ltar bsgrubs na dngos grub rnam gsum las gcig 'grub ces bya ba'i tha tshig go/ /'di man chad mda' bo che bsgrub pa bshad de/ 
<p>226a.4</p>to ma ra ya mkhas pas bsgrub/ /ces pa gong du ji skad bshad pa'i tshul bzhin du to ma ra sgrub pa ni sngags pas mda' bo che bsgrub ces pa'o/ /ur mo'i lcags las byas pa'i mchog /ces pa sngar bshad pa lta bu'i lcags la bya zhes pa'o/ /rab tu rno ba snga ma bzhin/ /zhes
<p>226a.5</p>pa to ma ra ya mtshan nyid ldan pa bzang po la bya'o/ /tshad ni shak+ti 'dra'o zhes pa'o/ /bdug pa'i sbyin sreg byas nas su/ /zhes pa gzengs bstod pa'i sbyin sreg kyang bya'o/ /tsan+dan dmar pos gdab par bya/ /zhes pa to ma ra tsan+dan dmar po'i 'de gus byug go zhes pa'o/ /
<p>226a.6</p>ri yi rtse mor gnas nas ni/ /zhes pa zhib tu sngar bshad pa'i tshul du bsgrub po zhes pa'o/ /grub na 'bras bu snga ma bzhin/ /zhes pa dngos grub rnam gsum las 'gyur ba snga ma bzhin no/ /'di man chad sdigs mdzub bshad pa/ lag pa g.yon pa'i mdzub mo ni/ /
<p>226a.7</p>zhes pa lag pa g.yas pa'i chang ba'i nang du sbas la snying ga tsam du bya'o zhes pa'o/ /cho ga snga ma bzhin byas na/ /zhes pa cho ga sngar bshad pa'i tshul bzhin du bsgrub po/ zla ba gza' yis zin pa'i tshe/ /zhes pa dus dang sbyar te dngos grub bsgrub pa 'di'i thad kar 'jug par
<p>226b</p>
<p>226b.1</p>bya'o/ /stan gcig la ni legs 'dug nas/ /zhes pa mi g.yo mi 'khrug pa 'dug pa'i don du'o/ /gdon mi za bar zhes pa the tshom med par zhes so/ /mdzub mo de ni tsha bar 'gyur yang srid ces pa'o/ /rig 'dzin go 'phang thob par 'gyur/ /zhes pa rig 'dzin du 'gyur ro
<p>226b.2</p>zhes pa'o/ /mdzub mo 'grub par ma gyur na/ /zhes pa dngos grub rnam gsum zhes pa'o/ /dngos grub nyams kyang nges par ni/ /zhes pa grub par ma gyur kyang / las rnams tshogs ni byed par 'gyur/ /zhes pa'o/ /khros nas de yis bsdigs na ni/ /zhes pa pha rol
<p>226b.3</p>la mdzub mo de yis bsdigs na/ mi de ji ltar 'dod pa ru/ /de ma thag tu 'gyel bar 'gyur/ /zhes bya ba'i don to/ /de ni lag pa g.yas pa yis/ /ji srid 'dod pa slong bar byed/ /ces pa sngags dang bcas par lag pa g.yas pas blang ngo zhes pa'o/ /bsdigs par
<p>226b.4</p>nus zhes pa mdzub mo des zhes pa'o/ /ljon shing dang ni nags tshal rnams/ /zhes pa shing gsher ba zhes pa'o/ /de nas de ni mdzub mo des/ /zhes pa tshul de ltar bsgrubs pa de yis ring po mi thogs par rnyil bar byed ces pa'i don to/ /kun sbyin pa'i zhes pa gong du
<p>226b.5</p>bshad pa rnams zhes pa'o/ /bsgrub pa mchog ces pa/ mdzub mo'i dngos grub mchog ces so/ /da ni zhags pa bsgrub pa bshad de/ shi ba'i skra las zhags pa ni/ /zhes pa skyes pa'am bud med gang yang rung ba'i skra las zhags pa bya zhes pa kha cig gis bshad nas sngar
<p>226b.6</p>bshad pa dang sbyar na/ bu mo'i skra las bya bar rigs so/ /mi gcig shi ba'i skra las ci langs pa'i zhags pa bya'o/ /sbom zhing yid du 'ong ba dang / /zhes pa 'jar 'jur dang phra sbom med pa'i mthe bong tsam mam/ mdzub mo tsam du bya'o/ /cho ga snga ma bzhin byas na/ /zhes
<p>226b.7</p>pa sngar byas zhags pa bzhin du bsgrub po/ /de nas dngos grub thob ces pa zhags pa de yis dngos grub rnam gsum thob po zhes pa'i tha tshig go/ /'di man chad gaN+DI'i bsgrub pa bstan te/ shing ni rab tu bzang po las/ /zhes pa a shwat+tha la sogs pa la bya zhes pa'o/ /gaN+DI
<p>227a</p>
<p>227a.1</p>sor ni bcu drug bya/ /zhes pa bong tshad la bya ste/ dbyug to la yang yin zhes pa'o/ /legs par bzhogs shing legs bris pa/ /zhes pa mgo mjug gnyis su ri mo dag bri zhes pa'o/ /bzang po yid du 'ong byas nas/ /gser bzang po khyim bdag
<p>227a.2</p>gis bkri/ /zhes pa'o/ /de yi rtse la nor bu ni/ /zhes pa gaN+DI de'i rtse mor zhes pa'i cho ga sngon du bshad pa bzhin zhes zhib tu bshad pa'i cho ga bzhin du bsgrub po zhes pa'o/ /nub sgrub ces pa mtshan gcig tu bsgrub po/ /snga ma bzhin du grub rnams su/ /zhes pa rig 'dzin
<p>227a.3</p>gyi rgyal por 'gyur ro zhes pa'o/ /'dod gzugs can zhes pa 'dod dgur sgyur ba'i gzugs can du yang 'gyur ro zhes pa'o/ /du ba tsha la sogs pas kyang / /zhes pa/ dngos grub rnam gsum nyid la bya/ /zhes pa'o/ /de yi 'bras bu sngon bzhin du/ /zhes pa sngar bshad
<p>227a.4</p>pa bzhin du thob bo/ /de ltar mdo ru bshad pa yin/ /zhes pa 'di yan chad lha'i mtshon cha zhes bya ba bshad do/ /'di man chad ro langs kyi dngos grub bshad do/ /de las rtog las 'byung ba yi/ /zhes pa nas bstan te/ dngos grub gzhan yang bshad par bya/ /zhes
<p>227a.5</p>pa rgyud chen po las 'byung ba'i dngos grub gzhan yang bshad par bya'o zhes so/ /de ltar khro bo'i mchog gis ni/ /nyid kyi mdo ru bshad pa'o/ /zhes pa de yang AR+Ya many+dzu shrI ya mAn+ta ka nyid kyis ji ltar mdor bshad pa'i dngos grub de dag bshad par bya'o/ /yi dgas mang po
<p>227a.6</p>zhes bya ba'i/ /dkyil 'khor thog mar bris nas su/ /zhes pa/ yi dgas phal po che'i dkyil 'khor de/ dur khrod thal bas dang por bri bar bya'o/ /rma med pa yi ro blangs nas/ /zhes pa nad kyis shi ba dang rul ba dang / mtshon gyis bsad pa ma yin pa ma god pa ma nyams
<p>227a.7</p>pa'i ro sar pa blang ngo zhes mkhas pas shes pa sngags pas ro de khrus byas zhes pa'o/ /legs par brgyan zhes pa me tog phreng bas brgyan zhes pa'o/ /mi ro de la/ me tog spos kyis mchod nas su/ /zhes pa'o/ /gtor ma sbyin zhes pa sha dang khrag tu bcas pa'i gtor
<p>227b</p>
<p>227b.1</p>ma sbyin zhes pa'o/ /las ni dur khrod dag tu bya/ /zhes pa dkyil 'khor de yang dur khrod du bri'o zhes pa'o/ /'di ni gzhan du yong mi bya/ /zhes pa gnas 'di las gzhan du dkyil 'khor mi bri zhes pa'o/ /me tog bkram pa'i gnas mal du/ /de ni lho phyogs mgo bstan
<p>227b.2</p>bzhag /ces pa dkyil 'khor gyi lho phyogs kyi sgo kar mal thabs su me tog bkram pa de'i steng du mi ro de mgo lho phyogs su bstan/ rkang pa gnyis dkyil 'khor logs su byang phyogs su bstan te bzhag go zhes pa'o/ /thod pa bzang po zas mchog gis/ /zhes pa kha
<p>227b.3</p>cig bshad pa ni 'bras bzang po btsos pa'i nang du blugs pa yin no zhes bshad pa yin no/ /'bras dang 'o ma bcas pa'i zas mchog btsos pa dag gis mi'i thod pa bkang ba de blangs nas zhes pa'o/ /zas mchog de yi nang du yang / /tshil chen dag gis blugs par bya/ /zhes
<p>227b.4</p>pa mi'i thod par blugs pa'i zas mchog de'i nang du yang mi'i tshil bzhu ba dag gis blugs par bya'o zhes pa'o/ /mkhas pas de dag de yi tshe/ /zhes pa sngags pas zas mchog sbyar ba de dag bsgrub pa'i tshe/ gzar bu mi ro'i khar blugs la/ /zhes pa seng ldeng gi gzar bu chung ngus
<p>227b.5</p>zas mchog bzhag pa de las bcus shing mi ro de'i khar blugs so/ /de yang khro bo'i sngags bzlas shing mi ro'i khar sbyin lugs brgya bya'o/ /de yi lce yang dbyung bar 'gyur/ mi ro de yang lce 'byung bar 'gyur ro zhes pa'o/ /de nas mtshon gyis bcad par bya/ /zhes pa lce
<p>227b.6</p>de'i rtsa ba nas mtshon ral gris bcad par bya'o/ /lce ni rtsa bar bcad pa las/ /zhes pa ral gri de dag gis blangs nas grogs po du yod pa la re re sbyin no zhes so/ /sgrub pa po yis blangs nas su/ /zhes pa de ltar grogs po rnams la yang ral gri re re sbyin pa'i 'og tu sgrub
<p>227b.7</p>pa pos bdag gi ral gri gcig blangs nas de ma thag tu 'grub par 'gyur ro/ /grogs po ral gri byin pa de rnams dang sgrub pa po bdag nyid kyang rig 'dzin thams cad kyi rgyal por 'gyur ro/ /grogs po de dang rnam bcas par/ /zhes pa ral gri sbyin pa'i grogs po de
<p>228a</p>
<p>228a.1</p>rnams dang sgrub pa po bdag nyid dang bcas te/ bskul ba bdun du gnas par 'gyur ro zhes pa'i tha tshig go/ /yang na mkhas pas zhes bsngags pas zhes pa'o/ /dkyil 'khor de ni bri bar bya/ /zhes pa snga ma bzhin du dkyil 'khor de dur khrod du bri zhes
<p>228a.2</p>pa'o/ /mchod pa ji skad gsungs pa bya/ /zhes pa gong du bshad pa bzhin du bya zhes pa'o/ /skyes bu nad med 'byin pa yi/ /zhes pa nad kyis ma btab par shi ba'i zhes pa'o/ /rma med pa yi ro blangs nas/ /zhes pa ro sar pa ma nyams pa zhes pa'o/ /brgyan zhes gong du
<p>228a.3</p>bshad pa bzhin du zhes pa'o/ /dkyil 'khor de yi sgor bzhag ste/ /zhes pa dkyil 'khor gyi lho phyogs kyi sgo snga ma bzhin du bzhag nas zhes so/ /de yi snying gar de 'dug nas/ /zhes pa g.yon brkyang pa'i tshul du 'dug nas zhes pa'o/ /yi ge bcu bdun de bzlas
<p>228a.4</p>nas/ /zhes pa lha 'og nas dngos grub 'byung ba kun la sngags 'di bzlas so/ /ar+g+ha legs par dbul bar bya/ /zhes pa bdag gi lus las bcad pa'i khrag dang sha bsres pa'i ar+g+ha mi ro de la dbul bar bya'o/ /de'i mgo la zhes pa mi ro de'i zhes so/ /sngags pa'i
<p>228a.5</p>lag pa g.yon gyis zhes pa'o/ /de nas bdag nyid chen po de'i/ /zhes pa mthu dang ldan pa'i mi ro de'i kha nas myur du 'byung bar 'gyur zhes pa ldong ros de 'dra ba zhes pa'o/ /sgrub pa po des de blangs nas/ /zhes pa sngags pas ldong ros des/ yan lag thams cad bskus nas ni/ /zhes
<p>228a.6</p>sgrub pa po'i lus zhes pa'o/ /grogs po rnams la'ang de bzhin sbyin/ /zhes pa ldong ros grogs rnams la'ang sbyin no/ /de ma thag tu de dag kun/ /zhes pa bskus ma thag tu de dag kun kyang btso ma'i gser gyi mchog tu 'gyur zhes pa rig 'dzin kyi rgyal por 'gyur
<p>228a.7</p>zhes pa'o/ /las rnams thams cad 'grub par ni/ /zhes pa grub pa'i rdzas rnams las 'grub par 'gyur na/ bgor rung dang mi rung ba rnams la ji ltar spyad pa'i mtshan nyid bshad do/ /dkon mchog gsum la cha gcig dbul/ /zhes pa ral gri mang po dang ldong ros
<p>228b</p>
<p>228b.1</p>lta bu dag gis rdzas bgor rung bar gyur na grub pa'i rdzas la cha gcig dkon mchog gsum la bsngos te dbul/ de'i 'og ma cha gcig sgrub pa po bdag nyid bskur ro/ /de la cha gcig grogs po rnams la sbyin no zhes pa'o/ /byin nas 'di la nam mkhar 'phar/ /zhes pa de
<p>228b.2</p>ltar cha gsum po so sor bgos nas de'i 'og tu sgrub pa pos bdag nyid grub pa'i rdzas de dag thogs nas nam mkhar 'phar bar 'gyur ro zhes bya'o/ /rdzas gcig gyur pa gyur pa las/ /cho ga gzhan ni bshad par bya/ /zhes pa de la rdzas bgor mi rung ba'i ral gri lta
<p>228b.3</p>bu gcig pu zhig grub par gyur na gong ma las gzhan pa'i cho ga dang / dpyad na sgrub pa po bdag nyid bskur bar bya ba de bshad do/ /rdzas gcig grub par gyur na ni/ /zhes pa la sogs pa dngos grub pa'i rdzas bgor mi rung ba gang yang rung ba gcig grub par gyur na/ 
<p>228b.4</p>rdzas de dag bgor med par dang por dkon mchog gsum la phyag 'tshal nas/ dkon mchog gsum la cho ga bzhin lus dbul bar bya'o/ /de yi gong du rdzas de blang / /zhes pa la sogs pa de ltar lus phul ba'i 'og tu bgor mi rung ba'i grub pa'i rdzas de bdag gis
<p>228b.5</p>blang bar bya'o/ /grogs po rnams la gces rigs su grub pa'i rdzas mi ro gser du 'gyur ba'i rdzas la so sor ci rigs par sbyin no/ /bsgrub pa'i rdzas de lta bu med par gyur na bdag gis nor rdzas ci bdog pa'i las grogs rnams la sbyin no/ /de'i 'og tu grub pa'i
<p>228b.6</p>rdzas de bdag gis khyer na grub par 'gyur te/ nam mkha' la 'phar ro zhes pa'i tha tshig go/ /phyi nas cho ga 'di dag spyad/ /ces pa gang yang rung ba'i grub pa'i rdzas de cha gsum la sogs pa'i tshul du so sor bgos te de'i 'og tu grub pa'i rdzas de bdag gis spyad do/ /
<p>228b.7</p>de ltar ma byas grub na yang / /zhes pa gang yang rung ba'i grub pa'i rdzas de bgo ba la sogs pa'i tshul du de ltar ma byas na yang dam tshig nyams pas de yi rdzas de phrog par 'gyur zhes pa'o/ /de bas dngos grub mchog rnams la/ /kun du ji skad bshad bzhin bya/ /zhes
<p>229a</p>
<p>229a.1</p>pa 'di skabs su dngos grub rnam pa gsum char dngos grub mchog go/ /'bring dang tha ma dngos grub ni lugs ma'i dngos grub kyi skabs su sngar bshad pa yin no/ /de bas na dngos grub rnams grub pa'i rdzas rnams la ji skad bshad pa bzhin du bgo ba la
<p>229a.2</p>sogs pa la bya'o zhes bya ba'i tha tshig go/ /'di man chad an dza la sogs pas mig bsku ba'i dngos grub bshad do/ /de nas gzhan yang an dza na/ /zhes pa nas bstan te/ de nas gzhan yang an dza na/ /zhes pa an dza na mig sman la bya ste/ sngon po gcig yod ces
<p>229a.3</p>pa'o/ /bzang po bsgrub pa bshad bzhin pa/ /zhes pa an dza na 'grub pa khro bo chen pos bshad pa bzhin zhes pa'o/ /sgrub pa'i dgos pa thams cad 'grub par 'gyur zhes pa'o/ /sgrub pa de zhag gsum bsgrub par byas nas su zhes pa'o/ /dur khrod dag tu dkyil 'khor bya/ /
<p>229a.4</p>zhes pa dur khrod kyi gnas su yi dgas phal po che'i dkyil 'khor bri zhes so/ /de nas cho ga snga ma bzhin/ /zhes pa sngar bshad pa'i cho ga bzhin no zhes so/ /thal bas bdag nyid bsrung bar bya/ /zhes pa dur khrod kyi thal ba la sngags kyis btab ste bdag gis lus
<p>229a.5</p>la gtor te bsrung ngo zhes pa'o/ /de yis bdag nyid byugs nas su/ /zhes pa thal ba de yis sngags pa'i lus la thal ba skam pos gtor ba la bya zhes pa'o/ /grogs po mchog ldan dpa' ba des/ /zhes pa sgrub pa po'i grogs mchog dang ldan pa'i sgrub pa po
<p>229a.6</p>nyid sems dpa'o zhes pa'o/ /gsal shing gis ni mgo la bzhag /ces pa gsal shing gsad pa'i mi ro'i mgo bo bcad pa dkyil 'khor gyi sgo'i mdun du bzhag pa de'i steng du an dza na bzang po bzhag pa'o/ /shi ba'i gos kyis g.yogs nas su/ /zhes pa
<p>229a.7</p>ras kyis an dza na dang mgo gnyis ka g.yogs nas zhes pa'o/ /lag pa g.yon pas bzung ste bzlas byas pa/ /zhes pa'o/ /sngags pa blo can gyis ni ji srid bzlas/ /zhes pa'o/ /de yang mig dag bskus nas ni/ /zhes pa an dza na grub pa de skam thags su cung zhig
<p>229b</p>
<p>229b.1</p>bdar te des mig bsku'o/ /de bzhin du ldang ros dang yang sbyar zhes pa'o/ /du ba 'byung na mig bskus pas/ lus ni mi snang bar 'gyur bar bshad ces pa'o/ /tsha bar gyur na mig bskus na bltas pa yis/ 'gro ba dag ni gsod par 'gyur/ /zhes pa'o/ /slar yang
<p>229b.2</p>legs par gso ba ni/ /zhes pa mig bskus sam phyis pa yis sos par 'gyur zhes pa'o/ /'di la grub par ma gyur na'ang / /zhes pa an dza na de de ltar dngos grub rnam pa gsum las 'ga' yang grub par ma gyur na/ mig dag legs par bskus
<p>229b.3</p>nas ni/ bltas pas 'gro ba dbang du 'gyur/ /zhes pa'o/ /pus mo btsugs shing mgo bo dud/ /ces pa de lta bu'i tshul du dbang du 'gyur ro zhes pa'o/ /'di man chad ni gi wang bsgrub pa bstan te/ an dza na yi rtog pa bzhin/ /zhes pa nas bstan te/ 
<p>229b.4</p>an dza na yi rtog pa bzhin/ /zhes pa/ an dza na ji ltar bsgrub pa bzhin du sngags pas gi wang tshul de dang 'dra bar bsgrub po/ /dngos grub dag kyang de bzhin bstan/ /zhes pa gi wang las dngos grub rnam pa gsum du yang an dza na'i dngos grub rnam gsum bzhin
<p>229b.5</p>du 'gyur ro/ /gi wang ma grub par gyur na yang mig gi bskus na/ ma grub 'gro ba dbang du 'gyur/ /zhes pa'o/ /'di man chad li khri dang ba bla ldong ros kyi bsgrub pa bshad de/ /li khri dang zhes pa nas bstan te/ li khri dang ni ba bla dang / /zhes pa li khri la sogs
<p>229b.6</p>pa'i bsgrub pa'i cho ga yang an dza na'i tshul bzhin du bsgrub par bya'o zhes pa'i don to/ /sngags pa mkhas pa dag gis bsgrub par bya zhes pa'i tha tshig go/ /'di man chad ro'i gos la bsgrub pa bshad de/ shi ba'i gos kyang cho ga bzhin/ /zhes pa nas bstan
<p>229b.7</p>te/ mi shi ma thag tu khrus byas nas ras kyis ro bkab ste/ dur khrod du bskyal nas ro la rdzas yod pa de ro bskyal ba'i mi rnams kyis khyer ba la sogs pa dag gis nyo bar bya'o/ /bsgrub pa gzhan dang zhes pa gong ma las gzhan zhes pa'o/ /khro bo nyid kyis
<p>230a</p>
<p>230a.1</p>gsungs pa'i sngags/ /mdor na rab tu bshad par bya'o/ /zhes pa khro bos gsungs pa'i sngags bzlas pas mi ro'i gos te sgrub pa'i cho ga mdor bshad par bya'o zhes pa'o/ /dur khrod dag tu dkyil 'khor bri/ /zhes pa dur khrod kyi gnas su yi dgas phal
<p>230a.2</p>po che'i dkyil 'khor dur khrod kyi thal bas bri zhes pa'o/ /mchod pa dang ni gtor ma bya/ /zhes pa sngar bshad pa bzhin du bya zhes pa'o/ /shi ba'i gos ni bgos nas su/ /zhes pa shi ba'i gos ras de sngags pas zhes pa'o/ /cho ga shes pas mtshan mo bzlas/ /zhes pa cho
<p>230a.3</p>ga shes pa'i sngags pas mtshan mo bsgrub po/ /de nas gos de dang bcas par shes par ras de dang bdag gi lus dang zhes pa'o/ /bdag nyid kyi lus/ 'bar zhing 'bar bas yongs bskor nas/ /zhes pa phan tshun nye 'khor gyis bskor yang zhes pa'o/ /legs par 'bar zhes pa de lta
<p>230a.4</p>bu'i mtshan ma byung nas zhes so/ /sgrub pa po de/ gad mor rab tu dgod pa'i sgra/ /'jig rten skrag par byed pa sbyin/ /zhes bya ba'i don to/ /rtag tu 'dod lha'i gzugs dang ldan/ /zhes pa 'dod pa'i gzugs dang 'dra ba bzang po zhes pa'o/ /bdag gis lus la/ de bzhin du ba
<p>230a.5</p>byung na yang / /zhes pa'o/ /gdon mi za bar mi snang ba'i/ /mchog tu 'gyur bar rab tu bshad/ /ces pa lus mi snang ba rnams kyis rgyal por 'gyur ro zhes pa'o/ /de ltar 'grub par ma gyur na'ang / /zhes pa dngos grub rnam gsum las gcig tsam yang 'grub par ma
<p>230a.6</p>gyur na/ rkang pa mgyogs shing stobs chen 'gyur/ /zhes pa'o/ /sgrub pa pos/ gang rnams mthong zhing gang gis de/ /pha rol pos grub pa de/ mthong bas de dag bran bzhin 'gyur/ /zhes pa'o/ /'di man chad gnod sbyin mo bsgrub pa bshad de/ gal te 'di la gnas
<p>230a.7</p>bzhin du/ /zhes pa nas bstan te/ mi'i gnod sbyin mo bsgrub pa bstan zhes pa'o/ /'ba' ta'i shing drung nyams dga' bar/ /zhes pa shing n+ya gro d+ha'i drung du sngags pa nyams dga' bar zhes pa'o/ /de'i tshe dkyil 'khor bris nas su/ /zhes pa dngos grub
<p>230b</p>
<p>230b.1</p>bsgrub pa'i tshe/ yi dgas phal bo che'i dkyil 'khor bris nas sgrub pa po nyid/ skra bshig gos kyang med par byas/ /zhes pa'o/ /zas mchog legs par btsos nas ni/ /lhung bzed bzang po yongs bkang nas/ /zhes pa 'bras dang 'o ma sbyar ba legs par btsos pa'i zas 'di
<p>230b.2</p>lhung bzed bzang po bkang nas 'bras dang / sA lu zho dang sbyar bas lhung bzed nas zhes pa'o/ /de nas chang bu bdun phyung ste/ /zhes pa nas lhung bzed kyi nang du blugs pa'i zas mchog de la zhes so/ /sngags kyis lan bdun btab nas su/ /zhes pa/ chang bu de sngags lan
<p>230b.3</p>re btab nas su/ lha yi bzang mo'i 'di bshos pa zhes byas nas zhes pa'o/ /de ni rgyab tu 'dor zhes pa bdag gis rgyab tu 'dor zhes pa'o/ /de nas chang bu gzhan yang bdun/ /sngags kyis btab nas bza' bar bya/ /zhes pa de'i 'og tu zas mchog de las chang bu bdun
<p>230b.4</p>byung ste/ sngags kyis btab nas bdag nyid bza' bar bya'o/ /grub pa gnod sbyin kun gyi rje/ /zhes pa gnod sbyin mo rnams kyi nang na rgyal mo de yang / 'khor rnams mang pos kun bskor nas/ /zhes bya ba'i don to/ /de ni de nas 'ong bar 'gyur/ /zhes pa lha'i bzang mo de'o
<p>230b.5</p>zhes pa'o/ /de nas kha bkrus de la ni/ /zhes pa 'ongs nas bdag nyid kyi kha lag bkrus te/ lha'i bzang mo de la/ spos dang me tog mchog ldan pa'i/ /chu yi ar+g+ha dbul bar bya/ /zhes pa 'di ltar ldan pa'i chu'i mchod yon dbul bar bya'o zhes pa'i don
<p>230b.6</p>to/ /legs 'ongs me tog dag kyang dbul/ /zhes pa legs par brjod nas me tog dag gis kyang mchod par bya'o/ /de nas nyams dga' stan bzang ba/ /zhes pa za 'ug la sogs pa nyams dga' ba'i stan bzang po bting ba'i steng du me tog bkram pa
<p>230b.7</p>dang ldan pa'i steng na bzang po phul nas zhes pa'o/ /de ni khyod kyis bdag 'grub ste/ /zhes pa lha'i bzang mos bka' stsal ba/ bka' bzhin byed pa de bzhin du/ /gzhan du mi 'gyur de bzhin du/ /zhes pa tshig 'di skad ces sgrub pa po la smra bar bya'o zhes
<p>231a</p>
<p>231a.1</p>so/ /bka' stsol cig ces de la smra/ /sgrub po pos ni rnam pa gcig tu gsol ba gdab po/ /ma'am yang na sring mo'am/ /mdza' mo'am yang na chung mar 'gyur/ /zhes pa'o/ /grub pa'i rdzas ni mang po dag /ma zhes smras na mi 'gyur bar/ /zhes pa ldong ros la sogs pa grub pa'i
<p>231a.2</p>rdzas mang po rnams ni mar gsol ba gdab ste/ bzung ba de ltar te/ de las gung du mi rung ba/ /the tshom med par 'gyur ro zhes pa'o/ /'bras bu dang zhes pa sring mor bzung na zhes pa ste/ yid du 'ong ba gzhan rnams dang / /zhes pa gang dang gang 'dod pa gzhan rnams
<p>231a.3</p>zhes pa'o/ /myur du chung ma sdug par yang ni byas na/ dpag tshad brgya nas khrid de 'ong / /zhes pa'o/ /de la chung mar smras zhes pa chung mar bzung na zhes pa'o/ /rnam par mdzes zhes pa lha'i bzang mo zhes pa'o/ /dga' bar byed ces pa srung ma nges par byed ces pa'o/ /des
<p>231a.4</p>ma 'dod pa dag par zhes pa bdag gang 'dod ces pa'o/ /sgrub pa ji srid 'dod par sbyor ro zhes pa lha'i bzang mo de sbyor ro zhes pa'i tha tshig go/ /'di man chad sha za mo sgrub ba'i dngos grub bshad de/ gal te mngal gnas ma skyes pa'i/ /zhes pa sha za mo rdzus te
<p>231a.5</p>skyes pa la bya zhes so/ /sha za mo ngag sgrub 'dod na/ /zhes pa 'dre mo la bya ste/ zas su sha za ba la bya zhes pa'o/ /sgrub pa po la de yi las/ /zhes pa sha za ba de'i dngos grub kyi las de dag 'dir ni bshad par bya zhes pa'o/ /gtsang mar dkyil 'khor bri bar bya/ /zhes
<p>231a.6</p>pa sa sbyang zhing phyag dar byas par yi dgas phal po che'i dkyil 'khor bri bar bya zhes pa'o/ /mchod pa chen po byas nas su/ /zhes pa snga ma bzhin du bya zhes pa'o/ /gtor ma las kyang sngon bzhin bya/ /zhes pa'i dkyil 'khor gyi mdun du sgo'i kha drang du hom bya'o/ /der
<p>231a.7</p>ni dur khrod shing dag gis/ /zhes pa dur khrod kyi mgal dum zhes pa'o/ /sngags pas me ni rab sbar nas/ /zhes pa rgyas pa'i thab tu bya'o/ /der ni gzegs ma'i sbyin sreg rnams/ /zhes pa 'bras grus pa'i bcag 'phro dang dum bu grugs pa la bya ste/ de la pho
<p>231b</p>
<p>231b.1</p>tshums kyis blang zhing sngags dang sbyar zhing bsreg go/ /mi 'jigs mdun du ar+g+ha dbul/ /zhes pa sha za mo de la khrag dang bcas pa'i ar+g+ha dbul zhes pa'o/ /de yi 'og tu de la ni/ /zhes pa ar+g+ha dbul ba'i 'og tu sgrub pa de la/ bdag nyid gzugs ni bzang bar
<p>231b.2</p>ston/ /zhes pa sha za mo de la tha mal pa'i gzugs bzang bar ston zhes pa'o/ /de yi ming ni ka rang gi/ /zhes pa la sogs pa sngags kyi mjug la bi sha tsa ka rang gi ni zhes bya ba bcug ste/ hom byas nas gdon mi za bar khugs par 'gyur te/ langs nas sgrub pa
<p>231b.3</p>pos gang bsams pa'i 'dod pa'i nor de rnams ring po mi thogs par gdon mi za bar dbul bar byed ces pa'o/ /ka rang ga ni zhes bya ba sha za mo'i ming zhes so/ /sha za mo ni kun gyi mchog /ces pa sha za mo'i gtso mo'i rgyal mo zhes pa'o/ /sgrub pa po ni sems dpa' zhing / /
<p>231b.4</p>zhes pa sgrub pa po'i mtshan nyid 'di lta bu ldan pa la bya'o/ /de ni don rnams thams cad bsgrub/ /ces pa sha za mo de don thams cad grub par byed do/ /de lta min na myur bar ni/ /sgrub pa po yang gsod par byed/ /ces sgrub pa po mtshan nyid de lta bu dang mi ldan na sha za des
<p>231b.5</p>sgrub pa po de dag gsod par byed do zhes pa'i tha tshig go/ /'di man chad ni klu'i bu mo bsgrub pa'i dngos grub bshad de/ de ste klu yi bu mo dag /ces pa nas bstan te/ de la rig 'dzin la la dag /ces pa sngags pa la la zhig klu'i bu mo bsgrub par 'dod na/ de sgrub
<p>231b.6</p>pa'i cho ga bshad do/ /pad+mo dkar po'i mtsho 'gram du/ /zhes pa pad+mo dkar po'i mtsho yang yod pa'i pad+ma dmar po dkar po dang 'dres pa'i mtsho yang yod pas de dag tu mi bya bar pad+ma dkar po'i mtsho 'gram du bya'o/ /mkhas pas gtor ma'ang cho ga bzhin/ /zhes pa zhi ba'i gtor
<p>231b.7</p>ma spyi rgyud nas 'byung ba bzhin du bya zhes pa'o/ /u dum bA ra'i yam shing gis/ /zhes pa u dum bA ra'i yam sreg gi shing gi rigs su gtogs pa'i shing gis me sbar ro zhes pa'o/ /thog mar me ni rab sbar nas/ /zhes pa rgyas pa'i thab khung du bya'o/ /mkhas pas
<p>232a</p>
<p>232a.1</p>stong rtsa brgyad du bsreg /ces pa gzar bu chung ngus sngags dang sbyar te bsreg ces pa'o/ /sgrub pa po ni gang 'dod pa/ /zhes pa klu'i bu mos sgrub pa po la gang 'dod pa the tshom med par ster bar 'gyur ro zhes pa'o/ /de'i tshe sngags pa lha min gyi/ /zhes
<p>232a.2</p>pa 'di man chad ni lha ma yin gyi bu mo sgrub par bshad de/ /las 'di dag gis nges par sgrub/ /ces pa cho ga 'og nas 'byung ba dag gis lha ma yin gyi bu mo sgrub po zhes so/ /snga ma bzhin bris nas zhes pa lha ma yin gyi phug tu yi dgas phal po che'i dkyil 'khor bri'o
<p>232a.3</p>zhes pa'o/ /zhugs thab rgyas pa'i thab tu ni/ /pri yang ku yi shing las me sbar nas/ /zhes pa'o/ /yungs kar dkar po gur kum la/ /zhes pa gzar bu chung dun gyis sbyin sreg bya/ /yang na phogs gsum blang zhing sngags dang sbyar te stong rtsa brgyad du sbyin
<p>232a.4</p>sreg bya'o zhes pa'o/ /bde ba'i lam nas 'jug par byed/ /ces pa nyon mongs pa'i lam ma yin par khrid par byed ces so/ /ldan par ni zhes pa longs spyod ces pa'o/ /de nas de ni dga' bar byed/ /ces pa lha ma yin gyi gnas de na sgrub pa po de dga' bar byed do/ /'di
<p>232a.5</p>man chad sha chen po btsong ba'i dngos grub sgrub pa bshad de/ sha chen ni mi sha la zhes pa'o/ /dpa' ba'i sems kyis mi sha blang / /zhes pa/ chu gris mi ro sar pa mtshan nyid dang ldan pa'i sha las sna dgu dang bzang dgu gdams te bcad la zhib pa'am/ skon bu bzang po'i
<p>232a.6</p>nang du gzhug go/ /g.yas na sha chen skyon med gzung / /zhes pa mtshan nyid dang ldan pa'i mi ro sar pa'i sha skyon med pa gzung bar bya'o/ /dur khrod ces pa dur khrod chen po ro ldan zhes par sgrub pa pos so/ /sha 'tshong ba yi sgra sgrogs so/ /zhes pa skabs su 'di skad kyi sgra bsgrag
<p>232a.7</p>par bya'o/ /tshig ces pa bsgrub pa po de'i tshig ces pa'o/ /srin po zhes pa srin po ngan phe'u phal ba zhes pa'o/ /sha chen de la sngags kyis bsrung ngo / /yi dgas phro mo kha cig gis/ /thos nas rab tu 'jigs par 'gyur/ /zhes pa sgrub pa po de'i sgra thos nas 'bros par
<p>232b</p>
<p>232b.1</p>yang 'gyur ro zhes bya ba'i don to/ /gang gzhan lhag pa'i sems yod cing / /zhes pa yi dgas gong ma las lhag pa'i zhes pa'o/ /dang por dur khrod zhing skyong ba'i/ /zhes pa dur khrod de nas dngos grub 'bum 'byung zhing stsol bar mdzad pas na zhing skyong ba zhes pa'o/ /stobs po
<p>232b.2</p>che zhes pa yi dgas phal po che zhes pa yi dgas phal lo/ /sgrub pa po zhes pa sha btsong ba zhes so/ /de nas sems dpa' drag po der/ /zhes pa sgrub pa po sems drag po des zhes pa'o/ /de dag zhing skyong de dag ni/ /zhi ba'i gzugs su gnas nas su/ /zhes pa de nas mthu dang
<p>232b.3</p>ldan pa'i drag po chen po de dag so so'i cha lugs tha mal bar zhi ba'i tshul du gnas zhes so/ /stobs chen khyod kyis sha chen 'di/ /zhes ba zhing skyong ba de dag gis/ sgrub pa po la smra bar byed/ /ces pa'o/ /'dod pa'i don ni rab bsgrub phyir/ /zhes pa bdag gang 'dod pa'i don bsgrub
<p>232b.4</p>par bya ba'i phyir/ /yang na an dza dag dang / yang / rdzas ni gang dag 'dod pa de/ /zhes pa an dza na la sogs pa sgrub pa'i rdzas gang 'dod pa de sha sbyin par byos shig ces zhing skyong ba de dag la smra bar bya'o/ /sgrub pa pos kyang smra bar bya/ /zhes pa de las lhag pa'i tshig
<p>232b.5</p>gzhan smra bar mi bya ba'o zhes pa'o/ /sems ni dpa' bar shes nas ni/ /sbyin par byed cing gzhan la min/ /zhes pa zhing skyong de dag gis sgrub pa po'i sems dpa' bar shes nas grub pa'i rdzas byin par byed kyi sgrub pa po sems mi dpa' ba phal gzhan las mi 'grub po zhes pa'i
<p>232b.6</p>tha tshig go/ /'di man chad ba dan sgrub pa zhes bya ba bshad de/ de nas gzhan yang 'di yi las/ /zhes pa/ khro bo'i rgyal po'i las gzhan yang / /dpung rnams mnan par bya ba gang / /zhes pa mi g.yo bar nges pa'i bya ba gang zhes pa ni/ khro bo mchog gis gsungs pa ni/ /
<p>232b.7</p>zhes pa khro bo'i rgyal pos gsungs pa de/ de dag 'dir ni bshad par bya/ /zhes pa'o/ /de ni mthing ka legs bya ba/ /zhes pa ras kha dog ces pa'o/ /srid du sor bcu drug gi tshad du bya/ /zhes pa ji tsam ran par bya zhes pa'o/ /btags te de nas bsgrangs nas su/ / 
<p>233a</p>
<p>233a.1</p>zhes pa 'phan 'dra bar gdags pa la bya zhes pa'o/ /dur khrod du ni mtshan mo bsgrub/ /ces pa yi dgas phal po che'i dkyil 'khor bris nas bsgrub ces pa'i tha tshig go/ /g.yon pas thogs te zhes pa'o/ /ba dan lag na thogs nas ni/ /zhes pa ming
<p>233a.2</p>gis gsal bar ma byung ba rnams ni lag pa g.yas pas thogs pa srid pa'i phyir ro/ /de tshe dgra ni dpung 'khrug cing / /ces pa bdag la 'khrugs te rngam pa zhes pa'o/ /the tshom med ces pa mi g.yo bar zhes pa'o/ /lag na mtshon cha thogs nas ni/ /zhes pa ming gi
<p>233a.3</p>mtshon cha thogs shing / bdag la rgol zhing gnod par byed pa gzhan dag gis kyang bdag mthong ba yin zhes pa'o/ /rgol zhing gnod par byed pa de dag thams cad mthong ma thag tu sgrub pa pos/ mnan te ri bzhin mi g.yor 'gyur/ /zhes pa mi g.yo zhing
<p>233a.4</p>'gul mi nus par nges par byed do zhes pa'i don to/ /myos pa dang zhes pa glang po che'i rgyal po zhes pa'o/ /rkang thang 'khrugs pa ma bcas pa'i/ /zhes pa bdag la 'khrugs te rngam pa dag la'o/ /sgrub pa pos mthong ba tsam gyis nyid kyis su/ rengs shing mi g.yo ba
<p>233a.5</p>bzhin du snang bar 'gyur ro zhes pa'i tha tshig go/ /'di man chad thal ba bsgrub pa zhes bya ba bshad/ de nas gzhan yang dur khrod kyis/ /zhes pa nas bstan te/ sbyor ba bkra shis dge ba dag /ces rdzas dngos grub dur khrod las phyung ste/ bkra shis pa ma yin gyi 'on
<p>233a.6</p>kyang de bsgrub pa'i tshe/ khro bo'i sbyor ba dang ldan la grub nas kyang sems can mang po'i don sna tshogs byed pas na yang sbyor ba bkra shis pa zhes bya'o/ /sbyor ba dge ba'i rgyud chen po las/ /mtshan mo 'bar ba bltas nas su/ /zhes pa mi shi ma thag tu dur khrod du bskyal
<p>233a.7</p>nas der bsregs pa bltas nas bdag nyid skra bshig gos kyang med par byas zhes pa'o/ /bzlas pa dag kyang bskor zhing bya/ /zhes pa ro bsregs pa'i mi ro de la khro bo'i sngags zlos shing g.yas phyogs nas bskor te bzlas pa byas nas/ me mdag shi shi'i bar du
<p>233b</p>
<p>233b.1</p>bya/ /ro bsregs pa'i me shi ba der zhes pa'o/ /lan cig thal ba spar gang la/ /zhes pa thal ba sngar spar gang lan cig blang ngo / /thal ba de yang / lag pa g.yon gyis blangs nas su/ /zhes pa'o/ /mkhas pas khyim du 'gro bar bya/ /zhes pa sngags pas khang pa stong par
<p>233b.2</p>'gro/ /yang na lha khang stong par 'gro/ /zhes pa la ma hA de ba la sogs pa 'jig rten pa'i lha khang stong pa'i gnas su 'gro bar bya'o/ /phyir yang lta bar yong mi bya/ /zhes pa de ltar gnas de dag tu 'gro ba'i tshe sngar thal ba blangs pa'i gnas su phyir yang mi lta bar
<p>233b.3</p>bya'o zhes pa'o/ /yang thal ba de zhes pa gnas der yang zhes pa'o/ /nam langs bar du bzlas pa bya/ /zhes pa kham phor gyi nang du zhes pa'o/ /sngags kyis thal ba de ni bsrungs nas su zhes pa'o/ /kham phor sar pa'i snod du gzhag par bya/ /zhes pa'o/ thal ba
<p>233b.4</p>de ni dgra yi dpung dag gnas pa'i phyir zhes pa'o/ /dgra'i dpung la/ thal ba de ni gtor byas na/ dgra'i mtshon cha thams cad 'khrugs pa dang zhes pa'o/ /thal ba de ni bsrungs nas su/ /zhes pa dgra la thal ba de/ lan cig gtor ba tsam gyis kyang / /zhes ba'o/ /lus
<p>233b.5</p>rnams mi 'gul gdon mi za/ /zhes pa dgra'i dpung gi lus rnams zhes pa'o/ /'di ni mtshon rnams gnon pa dang / /zhes pa thabs 'di ltar dpung gi lag nas mtshon cha thogs pa dag mi g.yo ba gnon pa'am rengs par 'gyur ro zhes pa'o/ /dpung yang gnon byed
<p>233b.6</p>dge ba'o/ /zhes pa dkon mchog gsum la gnod pa rnams gnon par byed pas dge ba'o/ /de bzhin nyid kyis log pa dang / /zhes pa pha rol po'i dpung rnams thams cad do/ /myos par byed pa sbyar ba yang / /rlung phyogs dag tu sbyar ba'am/ /zhes pa pha rol po'i dpung gi
<p>233b.7</p>rlung phyogs su 'dug la thal ba de gtor ba rlung gis khyer te/ pha rol po'i dpung rnams la reg par bya'o/ /yang na bsnyen te byas kyang rung / /zhes pa pha rol po'i dpung gi drung du bsnyen te thal bas gtor ro/ /bgrod dka'i dgra ni mtshon 'khrug la/ /zhes pa thub par dka'
<p>234a</p>
<p>234a.1</p>ba'i dgra de dag mtshon cha thogs te rngam nas 'byung ba dag las byas nas 'gro ba mi 'gul 'gyur zhes pa thal bas gtor na pha rol po'i dpung rnams mi g.yo mi 'gul bar 'gyur ro zhes pa'i thag tshig go/ /'di man chad snag tsha sbyar ba bsgrub pa bshad de/ 'gro ba
<p>234a.2</p>dbang byed sbyor ba na/ /zhes pa nas bstan te/ gong ma las/ rnam pa gzhan dag bshad pa ni/ /zhes pa'o/ /dur khrod dkyil 'khor bris zhes pa yi dgas phal po che'i dkyil 'khor bris zhes pa'o/ /mchod pa zhes pa sngar bshad pa bzhin du bya zhes pa'o/ /mi yi tshil gyi snum dag las/ /
<p>234a.3</p>zhes pa mi'i tshil bu bzhu ba thod pa'i nang du blugs te/ steng nas kyang thog ba gcig gis bkab ste mar me bus la de'i dud pa bsag go/ /snying po ni dur khrod kyi ras la bya'o/ /mkhas pa dag gis snag tsha sbyar/ /zhes pa snag tsha sbyar ba'i thabs 'dra bar mar me dud pa sbyor ro zhes
<p>234a.4</p>pa'o/ /du ba'i snag tshas mig bskus na/ /zhes pa ka la sha zhes bya ba mig bsku ba'i thur ma des mig bsku'o zhes pa'o/ /gang mthong ba de sngags pa de'i dbang du 'gyur zhes pa'o/ /dang por ci bgyi zhes par 'gyur/ /zhes pa dbang du gyur pa de dag kyang dang por sngags
<p>234a.5</p>pa la ci bgyi zhes pa'i tha tshig go/ /'di man chad btsag bsgrub pa zhes bya ba bstan te/ btsag gi sbyor ba'i dngos grub kyang / /zhes pa gser gyi btsag ces bya ste/ btsag yug snam bzang po la bya bar 'byung ngo / /dge ba dag ni da bshad do/ /zhes pa 'grub pa'i 'bras bu thob
<p>234a.6</p>pa la bya ste gong du bshad pa dang 'dra'o/ /yug snam btsag ni dge ba dag /ces pa btsag yug snam bzang po 'de gu gcig mi shi ba de'i khyim nas phyung ste/ bsreg pa'i gnas su khyer te de'i tshe'am yang na bsreg pa nyid kyi tshe/ mi ro'i khar khyer du bcug nas/ /de nas
<p>234a.7</p>mi ro mes phyed tshig phyed ma tshig tsam gyi tshe mtshan mo grogs med par gcig pu mi ro'i kha nas btsag rdog de blang bar bya'o/ /mtshan mo blang zhes pa 'di dang sbyar na de dag bdag nyid kyis bsreg pa khas blang dgos so/ /blangs nas lha yi khang stong du/ /zhes pa 'jig
<p>234b</p>
<p>234b.1</p>rten pa'i lha khang stong pa zhes pa'o/ /sngags pa mkhas pa dag gis bzlas par bya/ /zhes pa ras dmar po'i nang du bzhag la bsgrub po/ /bya zhes pa bsgrub par bya'o zhes pa'o/ /de nas 'dug cing zhes pa 'jig rten pa'i lha khang de na 'dug ces pa'o/ /de la bzlas zhes pa
<p>234b.2</p>btsag rdog la bzlas zhes pa'o/ /mchod cing zhes pa sgrub pa po'i rdzas zhes pa'o/ /de nas gang yang rung ba'i ming / /de nas bdag gi sngags sar skyang nul bzang po rab tu byas pa'i steng du btsag rdog des gang dgug par bya ba'i ming bri bar bya'o/ /de yi ming nas sgrub
<p>234b.3</p>pa pos/ /bskul nas dogs pa med par yang / /zhes pa de'i ming nas bskul zhing khro bo'i sngags dang ldan par bskul na the tshom med par gang dgug par bya ba de myur du khugs par 'gyur ro zhes pa'o/ /'di man chad sor gdub bsgrub pa bshad de/ cho ga bzhin du gsungs pa
<p>234b.4</p>dag /ces pa khro bo'i rgyal po'i rgyud chen las zhes pa'o/ /mi ro khyer te 'gro ba na/ /zhes pa mi shi ba'i ro bsreg pa'i gnas su khyer te 'gro ba'i tshe na zhes pa'o/ /de'i khar zhes pa ro de'i khar zhes pa'o/ /der song nas ni gzhug par bya/ /zhes pa mi ro bsregs pa
<p>234b.5</p>khyer te 'gro ba'i sar bdag song nas sor gdub mi ro'i khar gzhug go zhes pa'o/ /mkhas pas gcig pu khro bo'i sngags/ /zhes pa sngags pa de grogs med pa gcig pu zhes pa'o/ /zlos pa byed pa 'dug pa na/ /zhes pa mi ro bsregs pa'i drung du na zhes pa'o/ /ro yi kha ru
<p>234b.6</p>'dug pa ni/ /zhes pa mi ro de'i sngar khar bcug pa'i sor gdub lag pa g.yon pas blang zhes pa'o/ /nam langs bar du bzlas pa byas/ /zhes pa ro bsregs pa'i gnas de nyid du bzlas pa bya'o/ /sngags pa mkhas pa yis ni gzhug par bya/ /zhes pa'o zhes pa sgrub pa
<p>234b.7</p>po'i de'i las byed pa tsam du ma zad kyi/ phyi bzhin du'ang 'brang bar 'gyur zhes pa'o/ /'di man chad ni yungs kar bsgrub pa bshad de/ de nas gzhan yang yungs kar dag /ces pa nas bstan te/ shin tu ngo mtshar dang ldan pa/ /de kun de yi las byed 'gyur/ /
<p>235a</p>
<p>235a.1</p>zhes pa yungs kar grub pa ni ngo mtshar ya mtshan dag ston nus pa la bya'o zhes pa'o/ /khro bo nyid kyis ji lta bar/ /sgrub pa'i sbyor ba gsungs pa bshad/ /ces pa khro bo nyid kyis rgyud chen po las ji skad gsungs pa de bshad par bya'o/ /sid+d+ha'i shing zhes pa shing gi
<p>235a.2</p>ming zhes pa'o/ /bzang po sor ni brgyad par bya/ /zhes pa dbang dang zhing gi tshad ces pa'o/ /yungs kar dkar zhes pa dkar po nyi tshe zhes pa'o/ /dngos grub mchog ni ster ba blugs/ /zhes pa yungs kar de gab tse'i nang gang bar blugs zhes pa'o/ /nyi ma re re bzlas pa
<p>235a.3</p>yis/ /zla ba gzas zin bar du bya/ /zhes pa de la lo gcig gam/ zla ba drug tsam gyi sngon nas nyi ma re re dus gsum du rgyun mi 'chad par nam zla ba gzas zin dus bzlas so zhes pa ste/ 'di yang spyi rgyud las gsungs pa'i mtshan ma 'ga' zhig byung byung du bzlas so/ /
<p>235a.4</p>de nas 'dod pa bsgrub par bya'o/ /dkyil 'khor zhes pa la de nas zla ba gzas zin pa'i dgongs ka yi dgas phal po che'i dkyil 'khor bris nas/ dkyil 'khor mdun du bsgrub bo/ /yungs kar tseg tseg zer gyi bar du bzlas so zhes pa'o/ /de tshe yungs kar grub de dag /ces pa yungs kar
<p>235a.5</p>la sgra de dag byung nas zhes pa'o/ /blangs nas gang yang rung ba ru/ /zhes pa sngags dang ldan pas yungs kar de gtor na des zhes pa'o/ /de'i yungs kar des mi nus ci yang med ces pa'o/ /ri mthong zhes pa rin po che'i rnam pa mang po dag
<p>235a.6</p>ces pa'o/ /phyi ma zhes pa rmeg med par byed ces pa'o/ /sprin 'gog ba'ang zhes pa sprin rnam par bya ba dang zhes pa'o/ /rig 'dzin zhes pa/ sngags pa bdag gis sbyar na ni/ /zhes pa'o/ /glo bur dag tu thogs med byed/ /ces pa thogs pa med par glo bur du yang las de dag
<p>235a.7</p>byed do zhes pa'o/ /gsungs dang ma gsungs pa dag kyang / /zhes pa gong nas gsungs pa'i las dang rtags 'og nas bshad pa'i las dag kyang sngags pa rang gi blos brtags pa'i las de dag thams cad kyang zhes pa'o/ /gtor ma tsam gyis thogs med byed/ /
<p>235b</p>
<p>235b.1</p>ces pa gtor ma tsam gyis thags thogs med par las de dag byed par ro/ /de la sogs pa sna tshogs pa/ /zhes pa de la sogs pa'i dngos grub sna tshogs gong du bshad pa rnams zhes pa'o/ /dpa' bo brtul zhugs spyod pa yis/ /zhes dpa' bo brtul zhugs spyod
<p>235b.2</p>pa'o/ /sngags pa yis/ snga ma bzhin du mchog rnams dang / /zhes pa gong du bshad pa'i dngos grub mchog rnams zhes pa'o/ /'bring dag kyang ni bsgrub par bya/ /zhes pa dngos grub mchog gi 'bras bu dang / tha ma'i dngos grub dag kyang bsgrub par bya'o/ /de dag
<p>235b.3</p>kyang brtul zhugs ni med par byas na 'bras bu med ces pa dpa' bo brtul zhugs ma spyad par dngos grub kyang bsgrubs kyang 'grub par mi 'gyur ro/ /'bras bu me dar 'gyur ro zhes so/ /phyag rgya gnyis kyi gnyis rnams ni/ /zhes pa phyag rgya'i lha gnyis gang
<p>235b.4</p>bsgoms kyang rung ste/ de dag gsum spyan drangs te mdun du bsam zhing bsgom mo/ /gang dag 'dir ni bshad pa rnams/ /zhes pa la sogs pa 'dir ni gong du bshad pa rnams kyi las de slar dgrol bar bshad de gser dngul la sogs te/ rin po che'i lha'i sku
<p>235b.5</p>gzugs rnams kyis 'bring dang tha ma'i dngos grub bsgrub pa dang / las rnams sgrub pa ji skad bshad pa bzhin du be ta lI dang / be con phyag rgya'i gzugs gnyis la yang brtul zhugs ma spyod par yang bzlas brjod mchod pa 'ba' zhig byas pas kyang dngos grub 'bring dang tha ma
<p>235b.6</p>dag 'grub par 'gyur ro/ /'di'i skabs su byug spos kyi 'de gus gzugs la bsku bar mi bya ste/ mchod par bya ba tsam nyid du zad do zhes pa'o/ /ji skad bzlas pas 'thob par byed/ /ces pa la sogs pa de bas na sngon du bsnyen pa dang bzlas brjod byas pa dang / 
<p>235b.7</p>mchod pa 'ba' zhig byas pas lugs kyi sku gzugs skabs kyi dngos grub 'bring dang tha ma dag 'grub par 'gyur ro zhes pa'o/ /rtag tu bde gshegs sems dpa' de/ /zhes pa byang chub kyi sems dang ldan par de zhes pa'o/ /nyin re zlos pa'i sbyor ba yis/ /zhes
<p>236a</p>
<p>236a.1</p>pa nyin gcig kyang dus gsum rtag tu zlos pa'i sbyor zhes pa'o/ /rtag tu brtul zhugs ma byas pa/ /zhes pa dpa' bo brtul zhugs zhes pa'o/ /'dod pa'i don zhes pa bdag nyid 'dod pa'i don zhes pa'o/ /brtul zhugs kyis 'grub pa zhes pa gong ma'i
<p>236a.2</p>'phro sbyor ba'i tshig ste/ mjug sdud pa zhes pa'o/ /khro bo mchog gis ci gsungs pa/ /zhes pa rtsa ba'i rgyud chen po las bshad pa yin zhes pa'o/ /brgyad pa'o/ /brgyad pa'i bshad pa rdzogs so// //rtog pa phyi ma 'di la don rnam pa lngas bshad do/ /de la
<p>236a.3</p>skabs dbye ba dang / sngon du bsnyen pa'i cho ga dang / /mchod pa sngar byas pa'i las rnams bshad pa dang / de bzhin gshegs pa'i dam tshig sngar byas nas zhi ba la sogs pa'i las bya ba dang / dpal la sogs pa sgrub pa'o/ /de yang dang po skabs dbye ba
<p>236a.4</p>zhes bya ba bshad de/ de yang rtog pa phyi ma yi/ /zhes pa khro bo'i rgyal po de'i rtog pa bshad de/ phyi ma zhes bya ba ni sngar gong du bshad pa 'chad cing ma chud pa rnams 'di man chad du bshad pas ni rtog pa phyi ma zhes bya ste/ mdor na gong ma'i las rnams kyi mjug sdud pa thun
<p>236a.5</p>bu thu ba zhes bya ba'i tha tshig go/ /ji ltar brtul zhugs med kyang rung / /zhes pa rig pa phyi ma'i cho ga 'og nas 'byung ba 'di rnams la ni brtul zhugs spyad mi dgos zhes pa'o/ /de'i phyir khro bo bdag nyid kyis/ /zhes pa brtul zhugs dag spyad mi dgos pa de'i
<p>236a.6</p>phyir/ gsungs pa de yi cho ga brjod/ /zhes pa bshad pa zhes bya ba'i don to/ /bcu bdun pa zhes pa rtsa ba'i sngags so/ /rtsa ba'i sngags la/ khro bo zhes ni gang brjod pa/ /zhes pa'o/ /'di man chad ni sngon du bsnyen pa bya ba'i cho ga bshad de/ de la thog mar sngon bzhin
<p>236a.7</p>du/ /zhes pa la sogs pa 'di'i skabs su sku gzugs bri ba ni sngon du bsnyen pa sngar bshad pa dag bya mi dgos par bshad do/ /de'i ri mo'i sku gzugs dang por sngar bshad pa'i mtshan nyid bzhin du bri bar bya'o/ /de ltar ri mo'i mdun du sngar bshad pa bzhin du mchod par bya'o/ /
<p>236b</p>
<p>236b.1</p>yang na sngags pas brdungs sam blugs pa'i sku gzugs byas kyang rung ste/ bzo bo byed du gzhug go zhes pa'o/ /mkhas pas brgyad 'bum bzlas par bya/ /zhes pa brdungs sam ri mo'i sku gzugs gang yang rung ba byed du bcug nas zin pa'i 'og tu sku gzugs kyi spyan sngar
<p>236b.2</p>mchod pa chen po byas la dus gsum du brgyad 'bum tshang bar sngon du bsnyen pa bya'o/ /rtsa ba'i sngags bzlas so zhes pa'i don to/ /'di man chad mchod pa sngar byas nas las rnams sgrub pa zhes bya ba bstan pa'i phyir/ de yi thog mar dkon mchog ni/ /zhes pa la sogs
<p>236b.3</p>pa smos te/ de'i thog mar dkon mchog ni/ /zhes pa de ltar brgyad 'bum bzlas pa byas pa'i 'og tu sangs rgyas dang chos la mchod pa chen po byas shing dge 'dun la mchod ston bya zhing mchod de/ de ltar dkon mchog gsum la mchod pa'i 'og tu khro bo'i rgyal po la khyad par du
<p>236b.4</p>mchod pa ji skad bshad pa bzhin du mchod par bya'o zhes pa'i don to/ /'on kyang 'grub ste de yi tshe/ /zhes pa cho ga de ltar byas pas 'grub par 'gyur te/ de'i tshe na las 'di dag byed nus par 'gyur ro zhes pa'o/ /'byung po'i gdon dang zhes pa 'byung bo'i gdon la yang bya'o/ /
<p>236b.5</p>'byung po dang gdon zhes so sor yang bshad ces so/ /dug rnams dang zhes pa la sogs pa'i las rnams sgrub pa po gang dang gang 'dod pa'i las rnams yid la bsams pa tsam gyis las de dag 'grub par 'gyur ro zhes bya ba'i don to/ /yid la zhes pa 'gro ba dang mi 'gro ba'i zhes pa'o/ /
<p>236b.6</p>de yid bsams pa'i las kyang zhes pa 'byung po la sogs pa dang dug dang nad kyis btab pa'i las gang du bshad pa'i las rnams kyang khe dang / bkur sti dang / rnyed pa 'thob par bya ba'i phyir ni las de dag spyad par mi bya ste/ gzhan du na dkon mchog gsum gyi
<p>236b.7</p>don dam ched du las de dag bya'o zhes pa'o/ /dug la sogs pa gang brjod pa/ /las rnams kyi ni tshig gis bya/ /zhes pa 'byung po las gdon dag gis las gong du bshad pa rnams grub pa des tshig gis bsgo ba tsam gyis las de dag 'grub par 'gyur ro/ /gzhan du yengs
<p>237a</p>
<p>237a.1</p>pa'i tshig gis kyang / /zhes pa'i sgrub pa po de gung du dge ba'am/ las la yengs la de'i tshig gis kyang zhes pa'o/ /bdag nyid ji ltar 'dod bzhin du/ /zhes pa bsgo ba tsam gyis kyang 'grub ste/ ji ltar 'dod pa'i las rnams 'grub par 'gyur zhes
<p>237a.2</p>pa'o/ /da bdug pa yi sems can rnams/ /zhes pa grub pa'i des de bzhin/ /tshar bcad pa dang phan 'dogs nus zhes pa'o/ /gang gi nag pos zin pa yis/ /las rnams kyang ni byed 'gyur ba/ /zhes pa ka la na ta zhes pa dus kyis zin pa la yang bya/ nag pos zin pa la yang
<p>237a.3</p>bya'o/ /de la dus kyis zin pa la rnam pa gnyis te/ nyi ma'i gung la zin pa dang / 'chi ba'i dus kyi tshe na zin pa'o/ /dus der zin phan chad 'tsho mi srid de dag tu tshogs kyang mi slon no/ /dngos grub sbrul gyis zin pa la bya ste/ sbrul gyi dug des zin pa las slar gso ba'i
<p>237a.4</p>las rnams kyang las 'di dag gis bya'o zhes bya ba'i don to/ /lcag gam zhes pa zin pa de la zhu'am/ yang rkang pa yis zhes pa zin pa de rkang pas mnan pa'am zhes pa'o/ /sos bar 'gyur zhes pa nad de dag las thar bar 'gyur ro zhes pa'o/ /de ltar kun du yid kyis
<p>237a.5</p>sam/ /zhes pa de ltar las thams cad la yid kyis bya ba'am/ yang na tshig gi bsgo bas las de dag thams cad bya'o/ /ji ltar khros pa med pa yang / /zhes pa ched du brtab pa dang khros pa'i tshul med par yang phran tshegs kyi las rnams tshig gis kyang brjod pa tsam gyis
<p>237a.6</p>'grub par 'gyur te/ de yang yid la khro bo dran pa 'ba' zhig gis zhes pa'o/ /phran tshegs las brjod 'grub 'gyur te/ /dran pa tsam ni 'ba' zhig gis/ /zhes pa phran tshegs kyi las bshad pa de rnams 'grub par 'gyur te/ de yang las gang 'dod pa de yid la
<p>237a.7</p>bsams pa tsam 'ba' zhig gis sgrub pa po de'i las de yang 'grub par 'gyur ro/ /de nas snod la dbab pa yi/ /zhes pa byis pa gzhon nu ma khrus byas te/ gtsang ma khro bo gshegs su rung bar de la bya ba la snod ces bya'o/ /las gzhan du ni rab tu bya/ /zhes pa gong ma
<p>237b</p>
<p>237b.1</p>las gzhan pa'i las zhes pa'o/ /gzhon nu mtshan dang ldan gyur cing / /zhes pa spyi'i mtshan nyid bzang po dang ldan pa la bya'o/ /snod la dbab pa'i byis pa gzhon nu'i mtshan nyid 'di 'dra ba dang ldan pa la bya'o/ /yan lag tshang zhes pa gzhon nu de bzhes pa'o/ /bkrus te
<p>237b.2</p>brgyan zhes pa gos dang me tog gis so/ /ba las byung ba'i lnga yang blud/ /ces pa sngags kyis btab ste gzhon nu de la blud ces pa'o/ /de yi 'og tu smyung byas te/ /zhes pa la sogs pa de lta bas na cho ga de ltar byas te/ zhag gcig gi sngon rol nas gzhon nu de smyung ba
<p>237b.3</p>byed du bcug la/ sang nang par lta bu gzhon nu de khrus byas la/ tsan+dan dkar po dang / gur gum du sbyar ba'i byug spos kyi ri lus byugs la gos bzang po dang me tog la sogs pa'i rgyan sdug gu bzang pos brgyan par bya'o/ /de ltar mchod pa byas pa ni/ /zhes pa
<p>237b.4</p>de ltar gzhon nu de la mchod pa byas nas zhes pa'o/ /khro bo la yang mchod pa byas nas zhes par sbyar ro/ /gzhon nu de shar phyogs su kha bstan te zhes pa'o/ /cho ga bzhin du zhes pa ku sha'i stan la gzhon nu de bzhag la zhes pa'o/ /de yi lag pa gnyis kar yang / /zhes pa
<p>237b.5</p>gzhon nu de lag pa gnyis snyim pa zed du bcug la me tog bzang po la tsan+dan dkar pos gtor ba'i me tog snyim par sbyin no zhes pa'o/ /a ga ru nag po'i bdug pa sbyin/des ni myur du sngags brjod de/ /zhes pa gzhon nu de la a ga ru nag po'i bdug pas bdug
<p>237b.6</p>go/ /de ltar byas pa'i 'og tu bar gzhan gyis mchod par myur du sngags pa de rtsa ba'i sngags b+hany+dza hUM zhes pa dang / phaT ces bya ba'i bar du che ge mo zhig gr-i ha de sha hUM phaT bzlas shing gang ba ces pa'o/ /sgrub pas cho ga 'di yis ni/ /zhes pa sgrub pa pos gong du gsungs pa'i cho ga
<p>237b.7</p>snod la dbab pa'i cho ga byas te snod la dbab pa'i las bya'o zhes pa'o/ /snod la dbab gyur de nas ni/ /dge dang mi dge dri bar bya/ /zhes pa gzhon nu de la 'bab par 'gyur te/ lha 'dre gang 'bab pa'i mtshan ma de brtags pa ni spyi'i gzhung sbyar zhing las bya'o zhes pa'o/ /
<p>238a</p>
<p>238a.1</p>de ltar byung dang zhes snga ma nas 'das phyi ma snod de ma phyung de ltar sdod de smra bar byed de/ sems can chen po 'di gyis la/ /zhes pa'o/ /'di ni min zhes zlog par byed/ /ces pa mi rung gis ma byed cig ces zlog par byed ces pa'o/ /tshang bar byed ces pa lhag chad skang bar byed ces
<p>238a.2</p>pa'o/ /de nas khro bo mchog de la/ /zhes pa gang 'dri ba rnams bris zin nas de'i 'og tu khro bo'i rgyal po de la ar+g+ha dbul zhes pa'i don to/ /me tog ldan pa'i ar+g+ha dbul/ /zhes pa de yang snod nyid khro bo'i rgyal po yin pas snod nas ar+g+ha dbul bar bya'o/ /de nas
<p>238a.3</p>bde gshegs bstan pa yis/ /dam tshig dag ces pa de'i 'og tu de bzhin gshegs pas gsungs pa'i dam tshig gi sngags yi ge bcu bdun pa brjod par bya'o/ /de'i 'og tu ga dza ga dza zhes brjod par bya'o/ /khro bo'i rgyal po de/ de btang nas ni sa la
<p>238a.4</p>'gyel/ /zhes pa'o/ /bzhud par 'gyur zhes pa khro bo'i rgyal po de yang zhes pa'o/ /de nas snod ni bslang nas su/ /zhes pa gzhon nu sa la 'gyel pa de bslang nas khrus bya'o/ /zan za bar bcug ces pa gzhon nu de kha zas zos nas kyang zhes pa'o/ /mchod
<p>238a.5</p>pa byas zhes pa kha zas kyis mchod ces pa'o/ /slar btang ngo zhes pa ji skad bshad pa'i cho ga rnams kyis zhes pa'o/ /snod la dbab par byas nas ni/ /zhes pa la sogs pa gzhon nu la sngar phab nas/ 'og nas 'byung ba'i las rnams las gang dang gang byas na las de dag
<p>238a.6</p>grub par 'gyur ba'i las zin pa de nas las de bya bar rung na gdod las bya'o/ /nad pa la sngags gdab pa la sogs pa sngags kyi cho ga bya'o/ /cho ga la yang cho ga 'di sbyar bar bya'o/ /rgyal po dbang du byed par 'dod na/ /de tshe ri mo'i spyan snga ru/ /zhes pa dbang du bya
<p>238a.7</p>ba'i tshe ri mo'i spyan sngar skyang nul bya ste bstar ba'i steng du dur khrod kyi thal ba skam po de'i phye mas rgyal po de'i sku gzugs bris la sngags dang phyag rgyas bkug ste/ gcig tu byas pa de'i snying gar skyil mo krung du 'dug ste yid kyis ma yengs par khri bya'o/ /'dir yang
<p>238b</p>
<p>238b.1</p>der sngags bzlas pa'i bskul tshig kyang 'di ltar bcug ste bzlas so/ /de yi ming ni cho ga bzhin/ /zhes pa la sogs pa rtsa ba'i sngags kyi mtha' b+hany+dza hUM zhes bya ba'i ming bcug ste/ ma sha ma na ya swA hA/ zhes brjod do/ /phaT kyi skyin par yang swA hA byin te bzlas
<p>238b.2</p>pa'o/ /'di ni khro bos dbang du bya ba'i sbyor ba bshad/ de nas mdza' sdug skye bo btang / /zhes pa la sogs pa de nas rgyal po de dbang du 'gyur te/ dbang du byas nas kyang rgyal po de rang gi sna chen dang phal pa dag la mi phyogs par rgyal po nyid nor dag gis the tshom
<p>238b.3</p>med par bran bzhin du legs par byed do zhes pa'o/ /de bzhin bzlas pa khri byas na/ /bram ze dag kyang dbang du 'gyur/ /zhes pa gong du bshad pa'i cho ga bzhin du byas nas bskul tshig dang ldan par bzlas pa khri byas na bram ze dbang du 'gyur ro/ /bram ze dag kyang bdag
<p>238b.4</p>kyang smrang 'don pa gzhan yang 'don du 'jug pa la sogs pa'i cho ga drug dang ldan pas bram ze'o/ /de bzhin rigs gsum la yang cho ga bzhi dang gnyis dang / gcig dang ldan par spyod pa dang ldan pa'i rigs 'og ma gsum mo/ /dmangs rigs lta
<p>238b.5</p>bu ni phan chad na yang zhang blon tshong pa yi ge pa dag la bya ste/ 'di dang sbyar na bod yul na rgyal po man chad kun kyang dmangs rigs su nye'o/ /rje'u rigs dmangs rigs ma lus pa/ /zhes pa rgyal rigs kyang zhes 'byung ste/ phal pa ma lus pa thams cad la bya zhes
<p>238b.6</p>pa'o/ /drug stong dag gis nges par 'gyur/ /zhes pa bskul tshig dang ldan pa dag drug stong du bzlas na the tshom med par dbang du 'gyur ro/ /bud med rnams dang bu mo la/ /zhes pa sngar bshad pa'i cho ga bzhin du zhes pa'o/ /de nas gcig gi gzugs
<p>238b.7</p>brnyan ni/ /zhes pa mdza' bo gnyis las gang yang rung ba'i gzugs bri'o/ /snying ga ru zhes pa snga ma bzhin du bya zhes pa'o/ /rkang pa gcig bzhag tsog pur 'dug /ces pa rkang pa g.yon pas snying gar mnan nas sngags pa nyid kyang cog tsog por 'dug go zhes
<p>239a</p>
<p>239a.1</p>pa'o/ /de yi ming mthar sbyar nas zhes pa rtsa ba'i sngags kyi mjug tu zhes pa/ khro bo gshin rje gshed bzlas pas/ /zhes pa rtsa ba'i sngags la bya'o/ /'di la sngar 'gyur phaT ces bya/ /zhes pa rtsa ba'i sngags kyi mjug tu gzhug par bya'o/ /de ltar sdang bar bya ba
<p>239a.2</p>'di/ /zhes pa de ltar sdang bar bya ba 'di la 'bum bzlas par bya'o/ /de nas sems can rab 'jug par/ /zhes pa dkon mchog gsum la gnod pa byed pa'o/ /dgra yi gzugs brnyan ming smos na/ /dur khrod thal bas bris nas su/ /zhes pa sngar bshad pa bzhin du
<p>239a.3</p>dgra'i gzugs dur khrod kyi thal ba skam pos bri bar bya'o/ /de ltar gzugs brnyan bri ba'i tshe yang dgra de'i ming nas smos shing bri'o/ /de nas seng ldeng phur bu la/ /zhes pa phur bu zur gsum pa zhes so/ /de yi snying gar btab nas su/ /zhes pa dgra'i gzugs brnyan/ 
<p>239a.4</p>de'i snying gar gdab ces pa'o/ /rtsa ba'i sngags kyi tha mar ming bcug ste zhes pa'o/ /che ge mo zhig sod cig ces/ /zhes pa la sogs pa rtsa ba'i sngags b+hany+dza hUM zhes pa'i 'og tu che ge mo zhig g+ha ta ya hUM phaT ces bya ba'i tshul du bskul tshig bcug ste khri bzlas
<p>239a.5</p>te'o/ /gal te de ltar bzlas byas na/ /bya ba ni cho ga de yis zhes pa'o/ /'di la rnam par dpyad mi dgos/ /zhes pa 'di la 'grub mi 'grub the tshom za mi dgos so zhes bya ba'i tha tshig go/ /rtag tu bde gshegs bsam par bya/ /zhes pa sngags pa rtag tu byang chub sems
<p>239a.6</p>dang ldan pa la bya'o/ /bsam pa gdug par yong mi bya/ /zhes pa gong du bshad pa lta bu'i khro bo la yang mi bya'o/ /de yi snying la sdug bsngal dang / /bskyed nas gdul ba ma gtogs te/ /zhes pa 'o na de dag yang mi bya'am zhe na ma yin te/ dkon mchog gsum la gnod pa de gdul
<p>239a.7</p>ba'i phyir cho ga drag po de dag bya ba ni ma gtogs te/ de lta bu dag la re zhig nad la sogs pa'i sdug bsngal 'dul ba'i phyir drag po bya'o zhes so/ /zhi ba dag gi cho ga yis/ /de nas zhi ba dge bar bya/ /zhes pa de ltar drag shul spyad pa'i las gong du bshad pa rnams kyi cho ga de lta bu
<p>239b</p>
<p>239b.1</p>sngar brtul nas phyis zhi ba'i cho ga bya'o/ /zhi ba'i cho ga bya na yang thal ba'i gzugs brnyan de phyis la phur bu yang phyung ste 'o mas bkru'o/ /zhi ba'i bskul tshig dang ldan par sngags brgya rtsa brgyad tsam du bzlas pa bya'o zhes pa'i tha tshig go/ /mngon par spyod pa spang mi bya/ /zhes
<p>239b.2</p>pa sngags pas drag shul spyod pa'i las de spong mi bya'o zhes pa'i tha tshig go/ /sems can rnams la brtse ba'i phyir/ /bde gshegs bsam pas bya bar bstan/ /sems can sdig pa che ba rnams la snying rje skyed pa ni bdag nyid ngan song song yang bla'i/ sems can
<p>239b.3</p>sdig po che de mi btang ngo zhes snying rje chen po bskyed cing byang chub kyi sems dang ldan par byas nas sems can ma rungs pa de lta bu dag gi phyir drag shul spyod pa'i las bya bar bstan to/ /de bzhin gshegs pas ci gsungs pa'i/ /zhes pa de bzhin gshegs pas ji skad
<p>239b.4</p>gsungs pa'i dngos grub rnams zhes pa'o/ /de bzhin dngos grub med pa yi/ /zhes pa yon tan la bya zhes pa'o/ /dngos grub 'dod pa thob 'dod na/ /zhes pa sgrub pa pos dngos grub de dag thob par 'dod na de ltar drag shul spyod pa'i las mi bya'o zhes so/ /
<p>239b.5</p>bde gshegs bsam pa gang med pa/ /zhes byang chub kyi sems dang mi ldan na/ dngos grub thob par mi 'gyur ro/ /thob na yang nyams par 'gyur ro/ /de ni dngos grub nyams par 'gyur/ /zhes pa'o/ /mdor na byang chub sems med par/ /zhes pa la sogs par
<p>239b.6</p>byang chub sems dang mi ldan na/ brtul zhugs dang bcas pa'i dngos grub mchog ji skad gsungs pa rnams 'grub par mi 'gyur ro zhes pa'o/ /gang zhig bde gshegs sems ldan pa/ /zhes pa sgrub pa po gang zhig byang chub sems dang ldan na zhes pa'o/ /
<p>239b.7</p>brtul zhugs bzang po med pa dang / /zhes pa lha'i brtul zhugs dang zhes pa'o/ /de bzhin du gzugs la sogs pa med kyang / dngos grub mchog rnams 'dis thob cing zhes pa ri mo dang lugs ma dag med kyang khrus la sogs phyi rol gyi yo byad rnams ma byas shing
<p>240a</p>
<p>240a.1</p>ma spyad kyang dngos grub mchog rnams sgrub pa po de lta bu dang ldan pas thob par 'gyur ro zhes pa'o/ /nyon mongs med par ci 'dod par/ /zhes pa dka' ba dag ma spyad par zhes pa'o/ /'dod pa thams cad rnyed par 'gyur/ /zhes pa sngags pa de lta bu des rnyed par
<p>240a.2</p>'gyur zhes pa'o/ /sngags pa gang zhig bde gshegs bsam ldan zhing / /zhes pa byang chub kyi sems dang ldan zhing zhes pa'o/ /blo ni ma rmongs brtan pa yis/ /zhes pa sems mi 'gyur zhing brtan pa'i sngags pa de lta bu 'di 'dra ba'i yon tan dang ldan pa'i bla na
<p>240a.3</p>med pa'i de bzhin gshegs pa thams cad la phyag bya zhing byang chub kyi sems dang ldan pa'i sgrub pa pos dngos grub mchog rnams bsgrubs na thob par 'gyur ro zhes pa'o/ /de ltar shes nas de yi tshe/ /zhes pa tshul de ltar shes nas de'i tshe zhes pa'o/ /bde gshegs
<p>240a.4</p>lam mchog bstan par bya/ /zhes pa byang chub kyi sems de bstan par bya zhes pa'o/ /nyon mongs sdug bsngal 'jig 'gyur ba/ /zhes pa 'jig rten pa'i dngos grub dang mtshan ma la zhen pa dag ces pa'o/ /de ltar sems can gdul ba yi/ /las rnams ji
<p>240a.5</p>skad gsungs pa yis/ /zhes pa la sogs pa de ltar sems can ma rungs pa rnams gdul ba'i re zhig 'dul bar gsungs pa'i las bya ba'i cho ga rnams kyang nyes pa phran tshegs kyi phyir sbyar bar mi bya'o/ /dkon mchog bsrung ba'i don du las de dag la sbyar bar
<p>240a.6</p>bya'o/ /de bas na nyes pa phran tshegs dang zhes 'khon byung ba dang la sogs pa tsam gyi phyir drag shul spyad pa'i las de dag sbyar bar yang yang mi bya'o/ /'di dag gang yang rung bar ni/ /zhes pa las 'di dag gnas gang yang rung bar dgar zhes pa'o/ /de bzhin 'dod pa
<p>240a.7</p>byed pa la/ /zhes pa cho ga bzhin sngags pas ji skad gsungs pa bzhin du bshad par bya'o zhes pa'o/ /der ni dur khrod thal ba yis/ /mkhas pas dgra yi gzugs brnyan bris/ /zhes pa sngar gong du bshad pa bzhin du thal phyes dgra dgar ba gang yin pa de'i gzugs
<p>240b</p>
<p>240b.1</p>brnyan de khro bo'i spyan sngar bri'o/ /de steng rkang gnyis 'dug nas su/ /zhes pa gzugs brnyan bris pa de'i steng du rkang pa gnyis kyis mnan te tsog pur 'dug pa la bya'o/ /sku gzugs kyi spyan sngar gang dgar bar bya ba'i dgra de'i ming bcug ste u tsa ta ya zhes bya ba'i rtsa
<p>240b.2</p>ba'i sngags kyi mjug tu hUM phaT ces bya'o/ /gdon mi za bar bskrad par 'gyur/ /zhes pa the tshom med par bskrad par 'gyur ro/ /yang thal ba de nyid kyis zhes pa dur khrod kyi thal ba de nyid kyis so/ /dgra yi gzugs brnyan bris nas su/ /sngar bshad pa bzhin du zhes
<p>240b.3</p>pa'o/ /de yi snying gar rkang g.yon gyis/ /zhes pa gzugs brnyan de'i sgrub pa po yis zhes pa'o/ /gdon mi za bar brdzis nas su/ /zhes pa the tshom med par zhes pa'o/ /nyi ma la ni kha bltas la/ /zhes pa nyi ma 'char kar nyi ma la kha bltas nas rtsa ba'i sngags kyi
<p>240b.4</p>mjug tu b+hany+dza hUM zhes bya ba'i 'og tu che ge mo zhig la ta pra dz+wa re gr-i ha na hUM zhes bzlas so zhes pa'o/ /cho ga snga ma bzhin bya'o/ /zhi bar ma byas na/ de ltar ma byas zhag bdun gyis/ /gdon mi za bar 'chi bar 'gyur/ /zhes pa'o/ /de la sogs pa'i las rnams ni/ /
<p>240b.5</p>zhes pa de la sogs pa drag shul gyi las rnams zhes pa'o/ /bde gshegs sems dpa' spang mi bya/ /zhes pa byang chub kyi sems dang ldan pas so/ /'o na ci zhe na/ sems can rnams ni thams cad la/ /zhi ba dang ni rgyas pa bya/ /zhes pa'i don to/ /ci'i phyir zhe na/ 
<p>240b.6</p>byang chub sems kyi bdag nyid can/ /ring por mi thogs 'grub par 'gyur/ /zhes pa byang chub sems kyi bdag nyid can gyi sngags pas las byas na zhi ba dang rgyas pa dag myur du 'grub par 'gyur ro zhes bya ba'i tha tshig go/ /'di man chad de bzhin gshegs pa'i
<p>240b.7</p>dam tshig sngar bshad nas zhi ba la sogs pa'i las bya ba bshad pa'i phyir/ de nas sems can thams cad ni/ /zhes pa la sogs pa smos te/ /bde phyir zhi ba'i las rnams ni/ /zhes pa bde ba la dgod pa'i don du zhi ba bya zhes pa'o/ /ji skad gsungs pa bshad par bya/ /
<p>241a</p>
<p>241a.1</p>zhes khro bos ji skad gsungs pa de dag 'dir bshad par bya'o zhes bya ba'i don to/ /mchod rten 'gram gyi dkyil 'khor du/ /zhes pa/ yi dgas phal bo che'i dkyil 'khor du mchod pa gtsang ma tshul bzhin du mchod par bya'o/ /yang dang yang du phyag byas
<p>241a.2</p>nas/ /zhes pa dus gsum dag tu dge ba la'o/ /nyin par dang ni mtshan mo yang / /zhes pa srod dang tho rangs kyi dge ba la yang bya zhes pa'i don to/ /dkon mchog gsum la de brten nas/ /zhes pa lhag par mos shing der phyogs pas brten zhes pa'o/ /bde bar
<p>241a.3</p>gshegs pa'i bsam pa bya/ /zhes pa byang chub kyi sems dang ldan par bya zhes pa'o/ /'di yis sems can thams cad ni/ /shin tu sdug bsngal bder gyur cig /ces pa phyag bya ba de dang / nyin mtshan gyi dge ba spyad pa la sogs pas 'di sems can thams cad
<p>241a.4</p>sdug bsngal dang bral bar bde bar gyur cig ces yongs su bsngo bar bya'o/ /'di dag ni sngon du spyad pa'i dge ba'i tshe bya'o zhes pa'o/ /de yi dngos grub cung zad gang / /zhes pa de ltar dge ba spyod pa de yis phra mo dag kyang thob par 'gyur zhes pa'o/ /mkhas pa dag
<p>241a.5</p>gis phan par bya/ /zhes pa de ltar yi dam du bca' bar bya'o zhes pa'o/ /mkhas pas mchod rten las byas shing / /zhes pa 'dzab las 'byung kar dge ba 'di dag bya'o zhes pa'o/ /dge ba chung ngu zin kyang skabs 'di dag tu/ dngos grub mchog ni thob 'dod pa'i/ /sgrub
<p>241a.6</p>pa po des dge ba de dag gis kyang sems can thams cad 'jig rten dang 'jig rten las 'das pa'i bde ba phun sum tshogs par bsngo ba ni/ rtag tu sems can rnams la bsngo'o zhes pa'i don to/ /'di ltar de ni byang chub sems/ /chos kyi don du yul du gyur/ /zhes pa
<p>241a.7</p>tshul de ltar spyod pa de ni byang chub kyi sems dang ldan par byas te/ sgrub pa po des chos nyid khong du chud cing rtogs zhes pa'i don to/ /byang chub sems rnams nyer bstan pa'i/ /mtshan nyid rab tu bstan pa yin/ /zhes pa sngon byang chub sems dpa' rnams kyis kyang spyad
<p>241b</p>
<p>241b.1</p>cing nye bar bstan pa'i byang chub sems kyi mtshan nyid de ltar bstan te/ de ltar blo gros bstan byas nas/ /zhes pa sgrub pa pos zhes pa'o/ /dge ba dag ni spel bar bya/ /zhes pa gong du bshad pa'i tshul de ltar dge ba rgya cher spel lo zhes pa'o/ /sems can rnams la
<p>241b.2</p>yongs su bsngo/ /zhes pa bdag gi dge ba cung zad ci spyad pa thams cad kyang sems can gyi don gyi phyir bsngo zhes pa'o/ /sngags pas bde gshegs sems ldan gang / /zhes pa byang chub sems dang ldan pa'i sngags pa gang gis gong du bshad pa'i tshul de lta bur dus
<p>241b.3</p>thams cad du sems can rnams kyi don gyi phyir zhes pa'o/ /zhi ba dang ni rgyas pa 'phel/ /zhes pa zhi ba dang ni rgyas pa 'phel bar 'gyur ro zhes pa'o/ /thog mar dkon mchog gsum po la/ /gdod nas bshad do zhes pa'o/ /dkar po mchog gis mchod par
<p>241b.4</p>bya/ /zhes pa yon tan dang ldan pa'i me tog dkar pos mchod ces pa'o/ /mchod pa byas nas 'di dag tu/ /zhes pa skabs 'dir las bya ba'i bzlas brjod cho ga bzhin du bya'o/ /bde zhing stan la bde bar 'dug /ces pa sems nyams par mi 'gyur ba dang nyams
<p>241b.5</p>par mi 'gyur ba la bya zhes pa'o/ /rab tu dang zhing bde gshegs sems/ /zhes pa sems rab tu dang zhing byang chub sems dang ldan par zhes pa'o/ /de ming smos shing zhir 'gyur zhes/ /zhes pa gang zhi bar bya ba de'i ming smos shing shIn+tiM ku ru swA hA/ zhes pa'o/ /
<p>241b.6</p>khro bo'i tshig gis mtha' sbyar te/ /zhes pa rtsa ba'i sngags la b+hany+dza hUM zhes bya ba'i 'og tu sbyar te/ tha mar bau Sha Ta bcug ste bzlas so zhes pa'o/ /gang yang rung ba cig la ni/ /zhes pa gang rung ba cig zhi bar bya ba la zhes pa'o/ /de ltar tshul de ltar bzlas zhes pa'o/ /
<p>241b.7</p>yul zhes pa ljongs gcig la bya'o/ /yul gyi phyogs dag ces pa yul phyogs gcig pa zhes pa'o/ /rgyal po dag la nyis 'gyur bya/ /zhes pa de dag nyis stong du bya zhes pa'o/ /'di dag zhi bar bya ba'i phyir/ /ba lang dag la stong du bzlas/ /zhes pa'o/ /ra lug
<p>242a</p>
<p>242a.1</p>dang ni ma he la/ /'di dag zhi bar bya ba'i phyir/ /rtag par stong du bzlas par gsungs/ /zhes pa'o/ /yang na lus can thams cad la/ /zhes sems can thams cad la zhes pa'o/ /byang chub sems dang ldan pa la/ /zhi ba'i mchog tu nges par 'gyur/ /
<p>242a.2</p>zhes byang chub kyi sems dang ldan pa'i sngags pas zhi ba'i las de dag byas na/ zhi ba'i mchog tu 'gyur bar the tshom med do zhes bya ba'i tha tshig go/ /da ni rgyas pa'i las bshad pa'i phyir/ /de bzhin du ni rgyas 'gyur ba/ /zhes pa la sogs pa smos te/ de bzhin du ni
<p>242a.3</p>rgyas 'gyur ba/ /zhes pa la sogs pa cho ga 'di bya ba'i rim pa ni mdun gyi snod kyi nang na 'o ma yod pa la 'o ma'i rgya mtsho chen por byin gyis brlab po/ /chu lha spyan drangs pa'i kun sbyin ni/ /ba ru Na 'khor dang bcas pa nyid kyi phyag rgya dang sngags kyis spyan drangs nas/ mchod
<p>242a.4</p>pa la sogs pa dang / bsang gtor bya ba dag tshul bzhin du byas nas dang por mngar gsum gyis dgang blugs tshul bzhin du gsum mam bdun du dbul lo/ /de'i 'og tu me tog las kyang grangs de dag dang 'dra ba dbul lo/ /de nas bsang gtor byas te chu lha nub
<p>242a.5</p>phyogs su bzhugs su gsol lo/ /chu'i kun sbyin dang me tog dag sbyin pa'i tshe/ chu lha ba ru Na spyan drangs te 'di ltar bya ba pad+ma byU ha zhes bya ba'i rgyud las 'byung ngo / /de'i 'og tu 'o ma'i rgya mtsho chen po de'i dbus su pad+ma chen po bsams te/ de'i dbus su khro bo
<p>242a.6</p>bsams te/ spyan drangs te khro bo de la dang por mngar gsum gyi dgang blugs phul te/ de'i 'og tu me tog rnams tshul bzhin du dbul lo zhes bshad do/ /kha dog ni las rnam bzhi sbyar ro/ /spyan sngar zhes pa mdun du ri mo bri snod du dbul zhes pa me tog go/ /
<p>242a.7</p>rgyas pa la yang me tog dkar po yon tan ldan pa bzang po tsan+dan dkar po'i 'di gus bsgos pa'i me tog ste khro bo'i spyan sngar gser dang dngul dang zangs kyi snod gang 'byor bar 'o ma blugs pa'i steng du me tog re re la sngags lan re re sbyar te/ sngags brjod cing 'o mas
<p>242b</p>
<p>242b.1</p>bkang ba'i snod du blugs so/ /stong gis rab tu rgyas par 'gyur/ /snying la rab tu dga' 'gyur ba'i/ /zhes pa'i tshul de ltar me tog stong phul na gang rgyas par bya ba de rgyas par 'gyur ro/ /snying la rab tu dga' ba'i tshul gyis rgyas par 'gyur ba'i rgyas pa'i las
<p>242b.2</p>byed 'dod na zhes pa'o/ /gang yang rung ba de yi ming / /zhes pa gang rgyas par bya ba de'i ming smos pa ni/ cho ga bzhin du mtha' mar sbyar/ /zhes pa de puSh+TiM ku ru bau ShaT ces sbyar/ rtsa ba'i sngags kyi hUM zhes pa'i 'og tu sbyar ba bskul tshig gzhug pa'i thabs ni tshul de bzhin
<p>242b.3</p>du las gnyis ka la 'dra bar sbyor ro zhes pa'i don to/ /me tog yid du 'ong ba rnams/ /'o mar blugs par byas pa gang / /zhes pa gsum pa ni zhes bya ste me tog gi ming yid du 'ong ba'i me tog la stong snga ma bzhin du 'o mas bkang ba'i snod kyi nang du dbul lo/ /tshul de
<p>242b.4</p>ltar byas na rgyas par 'gyur ro/ /yang spyir me tog dkar po'am/ /ser po yid du 'ong ba bzang po yon tan dang ldan pa dbul bar bya ste/ me tog tsam gyis khyad par gyi sgo nas rgyas pa'i las gnyis su yang bshad pa yang rung ba de gnyis su gcig tu yang rung ngo zhes bya ba'i don
<p>242b.5</p>to/ /da ni dpal la sogs pa sgrub pa bshad pa'i phyir/ de nas gzhan yang dpal 'dod na/ /zhes pa la sogs pa smos so/ /de nas gzhan yang dpal 'dod na/ /zhes pa la sogs pa la rgyal po dang longs spyod sgrub 'dod na sngar bshad pa bzhin du sku gzugs bkram
<p>242b.6</p>la me tog yid du 'ong ba zhes bya ba'i me tog tsan+dan dkar pos gtor te bsgos pa'i me tog gis mchod do/ /spyir me tog yid du 'ong ba bzang po la yang bya zhes pa'o/ /bdug pa dag gi sngags kyis dbul/ /zhes pa bdug pa'i sngags kyis zhes pa'o/ /nyin re de ltar
<p>242b.7</p>byas nas su/ /zhes pa dus gsum du tshul de ltar mchod pa byas nas mchod pa de lta bu'i bzlas pa bya'o zhes so/ /mtha' ma dag tu sbyar nas su/ /de nas nA ma swA hAr ldan/ /zhes pa rtsa ba'i sngags b+hany+dza hUM zhes bya ba'i 'og tu shrI ri phra ma me saM pra pa yats+tsha nA ma swA hA/ zhes bya ba'i
<p>243a</p>
<p>243a.1</p>tshul du bskul tshig bcug ste sngon du bsnyen pa khri bya'o zhes pa'o/ /de nas rgya mtshor 'bab pa'i chu klung gi nang du song nas ni/ lte ba nub par chur 'dug nas/ /zhes pa de nas bsgrubs te rgya mtshor 'bab pa'i chu klung du song nas bdag nyid khrus byas te sbyor ba
<p>243a.2</p>byas te sbyor ba byas nas lte ba nub tsam du chur zhugs te 'greng pa la bya zhes pa'o/ /me tog puN+Da rI ka dang / /zhes pa pad+ma dkar po zhes pa'o/ /tsan+dan dkar pos bskus nas su/ /zhes pa gtor te bsgos te zhes pa'o/ /bzlas shing bzlas shing chur dbul ba/ /blo dang ldan
<p>243a.3</p>pas 'bum byas nas/ /zhes pa mdun du lha spyan drangs te de la me tog dbul lo/ /lan cig gis ma rdzogs na dus gsum du yang dbul lo/ /me tog pad+ma dkar po yang sngags brjod cing dbul lo/ /de yi mjug tu dpal chen thob/ /ces pa rgyal rigs can
<p>243a.4</p>la rgyal po thob par mos pa zhig gis de ltar byas na rgyal po thob po/ /longs spyod thob par 'dod na/ /mchod pa byas nas bsnyen pa khri byas pa la sogs pa sngar bshad pa bzhin du byas nas chu klung gi nang du zhugs te/ pad+mo dbul ba chu klung gi nang du pad+mo dmar po 'bum dbul
<p>243a.5</p>lo/ /de lta bu zin pa'i 'og tu cho ga de ltar byas na the tshom med par thob par 'gyur ro/ /rtsa ba'i sngags b+hany+dza hUM zhes bya ba'i 'og tu hi ma me pra yats+tsha nA ma swA hA zhes bzlas so zhes bya ba'i don to/ /cho ga 'di dag 'di nyid kyis/ /zhes pa sngar bshad pa bzhin du bya zhes pa'o/ /
<p>243a.6</p>bzlas shing bzlas shing snga ma bzhin/ /zhes pa snga ma bzhin du chu klung du dbul lo zhes pa'o/ /cho ga gsungs pa bzhin gnas pa'i/ /sngags pa nges par de yi mthar/ /zhes pa ji skad gsungs pa'i tshul bzhin gnas pa'i sngags pas cho ga de zin pa'i 'og tu de nas the
<p>243a.7</p>tshom med par byed na/ rang 'bum thob par 'gyur ro/ /rtsa ba'i sngags hU~M zhes bya ba'i 'og tu da ni rmA me pra yats+tsha na swA hA zhes bzlas so zhes so/ /'di la rnam par dpyad mi bya/ /zhes pa 'grub pa'am mi 'grub ces the tshom mi bya'o zhes pa'o/ /de steng de yi snga ma bzhin/ /
<p>243b</p>
<p>243b.1</p>zhes pa cho ga snga ma bzhin du a ti mug ta ka'i me tog ces so/ /'bum ni dbul bar byas nas su/ /zhes pa chu klung du dbul bar bya zhes pa'o/ /gdon mi za bar gnod sbyin ma/ /zhes pa the tshom med par de'i dbang du 'gyur zhes pa'o/ /cho ga gang 'dis sgrub pa pos/ /nor chen dag
<p>243b.2</p>kyang 'thob par 'gyur/ /zhes pa cho ga 'di byas pas gnod sbyin mo dbang du 'gyur bar ma zad kyi nor chen dag kyang thob po/ /snga ma bzhin du yak+Sha ni ma me pA shaM ku ru nA ma swA hA zhes bzlas so/ /de ste snga ma bshad pa bzhin/ /zhes pa/ cho ga snga ma bzhin du bya/ /zhes pa'o/ /me tog
<p>243b.3</p>dzA ti bzang po ni/ /zhes pa sri shing sna ma'i me tog ces pa'o/ /tsan+dan zhes pa dkar po tsan+dan gyis bskus pa rnams zhes pa'o/ /chu yi nang du phul na ni/ /zhes pa snga ma bzhin du dbul zhes pa'o/ /sa yi steng na 'dod pa thob/ /ces pa sa'i steng na gang 'dod pa'i
<p>243b.4</p>tshul de ltar sgrub pa na thob par 'gyur zhes bya ba'i don to/ /yang na pad+ma dkar po ni/ /zhes pa sngar bshad pa bzhin du sngon du bsnyen pa khri byas/ de'i 'og tu cho ga 'di brtsams te/ snga ma bzhin du rgyas pa'i zhugs thab brkos te byas la der me lha gnyer te kun sbyin
<p>243b.5</p>dbul ba dang / pad+ma nyid yang gsum mam bdun dbul lo/ /de nas me lha bsangs nas shar lho'i mtshams su bzhag la lha spyan drangs te kun sbyin sreg la sogs pa dbul ba byas nas/ de'i 'og tu gzod pad+ma dkar po mngar gsum la sbags pa 'bum dbul lo/ /cho ga
<p>243b.6</p>'di ltar sbyar bar bya ba 'og nas 'byung ba kun la yang sbyar ro zhes pa'i tha tshig go/ /mngar gsum zhes pa 'o ma sbrang rtsi mar zhes so/ /me 'bar nang du legs par bsreg /zhes pa tshul bzhin du sbyin sreg bya ba la sogs pa cho ga des na lha mo bzang mo zhig mthong
<p>243b.7</p>bar 'gyur ro zhes pa'o/ /de yis de la 'dod mchog dang / /nor dag kyang ni ster bar 'gyur/ /zhes pa lha mo de yis sgrub pa po de la 'dod pa'i mchog stsol ba dang nor dag kyang sogs par mdzad do zhes pa'o/ /blo dang ldan pa'i zas kyi mchog /ces pa 'o ma dang
<p>244a</p>
<p>244a.1</p>'bras sA lu sbyar ba'i zas kyi nang du mar dang sbrang rtsi blugs la bya'o zhes pa'o/ /zhag bdun du ni gzar bu yis/ /zhes pa zas de las zhag bdun du gzar bu chung dus sbyin sreg 'bum bya'o/ /yang na 'bru rnams thams cad kyis/ /zhes pa yang na 'bru
<p>244a.2</p>sna lnga la sogs pa 'bru thams cad la bya'o/ /sbyin sreg don rnams thams cad sgrub/ /ces pa 'bru'i sbyin sreg byas pas gang 'dod pa'i nor thams cad 'grub par 'gyur ro zhes pa'o/ /sbyin sreg tshig 'bum byas pa yis/ /zhes pa/ 'bru rnams las gang yang
<p>244a.3</p>rung ba sna gcig gis zhes pa'o/ /de dag nyid kyis mi zad 'gyur/ /zhes pa 'bru gang sbyin sreg byas pa de nyid mi zad par 'gyur ba la bya/ don de nor 'grub pa la yang bya zhes pa'o/ /bil ba mar la zhes pa/ bil ba'i 'bras bu mer bsregs pa 'bar ba la
<p>244a.4</p>zhes pa/ gzar bu chung dus/ bsregs nas sa yi bdag po las/ nor chen dag ni thob par 'gyur/ /zhes pa'o/ /dUr ba 'jag ma ma grugs pas/ /zhes pa la sogs pa bod yul na yod par grags pa la bya ba skad du bshad de/ rtswa dUr ba'i 'jag ma skam po ma yin pa/ 
<p>244a.5</p>rlon pa las ma chag pa ma grugs pa ma god pa bzang po las ring thung ji tsam yang rung ba las/ 'o ma las sbrags shing sbyin sreg 'bum byas na tshe ring por 'gyur ro/ /snga ma bzhin du rtsa ba'i sngags kyi mjug la A yu brta ya nA ma swA hA zhes bzlas na tshe ring bar 'gyur ro zhes
<p>244a.6</p>pa'o/ /rgya skyegs shing gi me dag la/ /de bzhin lan re mar gyi hom/ /zhes pa dus gsum du 'bum byas na tshe ring ba dang yid gzhungs pa dang grags pa chen po la sogs pa thob par 'gyur zhes bya ba'i don to/ /de bzhin zas rnams kun bsregs nas/ /zhes pa/ 
<p>244a.7</p>'bras sna mang po yod pa de dag la zas rnams kun zhes bya'o/ /gzar bu chung dus sbyin sreg bya'o zhes pa'o/ /dgu pa'i bshad pa rdzogs so// //phyi ma'i yang phyi ma rtog pa 'di la rnam pa lnga bshad do/ /gleng bslang ba dang / sngon du bsnyen pa'i cho ga dang / ri mo'i sku gzugs
<p>244b</p>
<p>244b.1</p>kyi cho ga dang / sgrub pa la 'jug pa dang / bsgrubs nas sbyin sreg bya ba'o/ /de la dang po gleng bslang ba bshad de/ de nas rtog pa thams cad kyi/ /phyi ma'i phyi ma zhes bya ba/ /zhes pa gong du bshad pa rnams kyis cho ga gong du ma bshad pa rnams le'u 'di las bshad pas phyi ma
<p>244b.2</p>zhes bya'o/ /sbyor bar bcas pas rgyas pa yi/ /rtog pa 'di ni bshad par bya/ /zhes pa de yang sbyor ba thabs dang bcas par rgya cher 'grel cing bshad pa'i rtog pa de dang de 'dir bshad ces pa'o/ /'di dag ni sngar gong du bshad pa'i 'phro sbyor ba'i tshig go/ /de bzhin bsnyen pa
<p>244b.3</p>sngon du rdzogs/ /zhes pa phyi'i yo byad rnams zhes pa'o/ /rtog pa dag ni 'di ltar zin/ /zhes pa cho ga de dag gi rtog pa dag ni sngar bshad zin to/ /sngags mchog dag ni gang gsungs pa/ /zhes pa rgyud chen po las gsungs zhes pa'o/ /da ni sngon du bsnyen pa zhes bya ba'i
<p>244b.4</p>cho ga bshad de de'i phyir/ de yi las ni cho ga bshad/ /ces pa gsungs te/ thog mar oM bzhag cho ga bzhin/ /zhes pa oM thog mar bzhag pa ni yongs kyis srid de bkra shis pa dang gzi byin dang ldan pa'am phyag 'tshal ba'i don to/ /ri mo'i spyan sngar 'dug nas su/ /zhes
<p>244b.5</p>pa mdun du ri mo'i sku gzugs bkram pa'i spyan sngar 'dug nas 'bum phrag bcur bzlas pa bya zhes pa'o/ /da ni ri mo'i sku gzugs kyi cho ga bshad de/ de'i phyir/ de nas de yi ri mo mchog /ces pa smos so/ /gang gis dngos grub rab thob pa/ /zhes pa ri mo'i sku gzugs
<p>244b.6</p>gang gis dngos grub rab tu thob pa zhes pa de/ tshul bzhin du ni rab tu bshad/ /ces pa'o/ /ras ni sar pa khru gang tsam/ /zhes pa ched du btags pa'i ras zhes pa'o/ /zhal gcig po la mdangs gsal ba/ /zhes pa mog mog ma yin pa gsal bar bya zhes pa'o/ /ma he
<p>244b.7</p>la ni bcibs par bya/ /zhes pa g.yon brkyang ba'i tshul du bzhugs par zhes pa'o/ /stag lpags zhes pa smad g.yogs byas/ /zhes pa'o/ /'khrug cing 'jigs pa zhes pa bdud dang bgegs kyi sde 'jigs pa bri zhes pa'o/ /gang du yang zhes pa gsung 'byin 'byin lta
<p>245a</p>
<p>245a.1</p>bu'i tshul du bya'o zhes pa'o/ /yan lag thams cad yongs rdzogs pa/ /zhes pa sku gzugs de zhes pa'o/ /de nas de la mkhas pa yis/ /mchod pa'i yan lag mchog gis mchod/ /ces pa de ltar gzugs bris zin nas sngags pas sngar bshad pa'i yo byad
<p>245a.2</p>rnams mchod par bya'o/ /ri mo'i sku gzugs kyi spyan sngar gzugs pa'i bsnyen pa 'bum phrag bcu bya'o zhes pa'i tha tshig go/ /da ni bsgrub pa la 'jug pa zhes bya ba bshad pa yang / sngags pa brtul zhugs brtan pa yis/ /zhes smos te/ sngags pa brtul zhugs brtan
<p>245a.3</p>pa yis/ /de yi 'og tu brag phug zhugs/ /zhes pa ji skad gsungs pa'i tshul bzhin du mi 'gyur bar brtan par gnas par bya'o/ /sngar bsnyen pa 'bum phrag bcu byas pa'i 'og tu sngags pa de brag phug tu gnas par bya'o zhes pa'o/ /kha zas zhes pa smyung ba bya/ /ri rab
<p>245a.4</p>ri ni ji tsam par/ /zhes pa bdag gnas pa'i ri g.yo bar 'gyur gyi bar du bzlas zhes pa'o/ /yang na ri mo bzhad kyi bar du bzlas zhes pa'o/ /yang na ri mo 'bar gyi bar du bzlas zhes pa'o/ /bzlas na de'i tshe dngos grub thob/ /ces pa de ltar mtshan ma byung byung du bzlas na dngos
<p>245a.5</p>grub 'thob po zhes bya ba'i don to/ /de ltar lha 'di bzlas pa yi/ /zhes pa la sogs pa'i ri mo'i lha'i sku gzugs 'di la dngos grub kyi mtshan ma byung ba dang bstan pa de dag yin no/ /mtshan ma de dag byung nas rig 'dzin du 'gyur ro/ /de ltar rig 'dzin grub nas 'bras bu'i don
<p>245a.6</p>thams cad sgrub nus par 'gyur ro/ /de yang yid la gang 'dod pa bsams pa tsam gyis de dag thams cad ring por mi thogs par 'grub par 'gyur ro zhes pa'o/ /khros nas yang 'gas par 'gyur/ /zhes pa la sogs pa'i las 'di dag kyang de bzhin du byed nus par 'gyur ro
<p>245a.7</p>zhes bya ba'i tha tshig go/ /chu dag ces pa chu klung dag skems zhes pa'o/ /de la sogs pa'i las rnams ni/ /zhes pa/ de la sogs pa'i ya mtshan las/ /ngo mtshar chen po gzhan dag kyang byed de/ ya mtshan chen po thams cad dang / /zhes pa'o/ /sems can rnams ni thams cad
<p>245b</p>
<p>245b.1</p>la/ /zhes pa la sogs pa yi dgas phal po che'i dkyil 'khor dang rtsa ba'i rtog pa la sogs pa'i cho ga sngar gsungs pa de dag gi dngos grub dang las rnams 'byung ba yang ji skad gsungs pa'i cho ga bzhin du bsgrubs na yang 'grub par 'gyur ro zhes bya ba'i don to/ /da ni bsgrubs
<p>245b.2</p>nas sbyin pa zhes bya ba bshad de/ de'i phyir bsgrubs nas sems can thams cad la zhes gsungs te/ 'bras bu mchog rnams bsgrub par bya/ /zhes pa gong du bshad pa'i dngos grub grub pa'i 'bras bu sems can thams cad la sbyin par bya'o zhes pa'i don to/ /grub pa'i
<p>245b.3</p>mthu ni gang yod pa/ /zhes pa dngos grub grub pa'i mthu gang yod pa de dag thams cad ces pa'o/ /bde gshegs bsam pas de dag kun/ /zhes pa la sogs pa byang chub kyi sems dang ldan pas mthu grub pa de dag kun kyang ser sna med pa'i sems kyis skye bo phongs pa rnams
<p>245b.4</p>la sbyin zhing so so'i las re ba yongs su bskang bar bya'o zhes pa'i tha tshig go/ /snying rje can gyis bdag gi lus/ /zhes pa bdag gi lus kyang sbyin par bya'o zhes pa'o/ /dri ma med par bsgrubs nas su/ /dge ba 'di yis sems can kun/ /bde gshegs sems can ldan
<p>245b.5</p>bde bar 'gyur/ /zhes pa skyon med pa'i sbyin pa sngon du bshad pa bzhin spyad pa'i dge ba 'di yis de ltar dge ba spyad pa sems can thams cad la bsngo'o/ /byang chub sems dang ldan zhing bde bar gyur cig ces pa'i don to/ /re ba thams cad yongs rdzogs shing / /zhes pa
<p>245b.6</p>'jig rten dang 'jig rten las 'das pa'i dge ba 'dod pa phun sum tshogs pa'i longs spyod dang ldan par gyur cig ces pa'i don to/ /dge ba kun gyi snod gyur ces/ /zhes pa de dag dang yang ldan zhing dge ba spyod pa'i skabs dang ldan pa'o/ /yid kyis yongs su bsngo bar
<p>245b.7</p>bya/ /zhes pa spyod pa'i skal ba can du gyur cig ces pa'o/ /gang zhig de ltar sngags grub kyang / /zhes pa phal cher sngags grub na sbyin pa'i dge ba de ltar mi spyod pa ste/ 'ga' zhig sngags grub nas kyang sbyin pa'i dge ba dag de ltar spyad pa des skyon med pa'i sbyin pa ni/ dri ma med pa'i
<p>246a</p>
<p>246a.1</p>byang chub sems zhes pa'i don to/ /dge ba rtag tu spyod pa'i de/ /zhes pa sbyin pa'i dge ba dag spyod pa zhes pa'o/ /dngos grub rtog las gang gsungs pa/ /zhes pa rtog pa dag las dngos grub gang gsungs pa de bzhin gshegs pa'i zhal nas byung ba de zhes bya ba'i don
<p>246a.2</p>to/ /thams cad de la nye bar gnas/ /zhes pa dngos grub thams cad kyang sngags pa grub pa de lta bu la 'grub par 'gyur bas ni nye bar gnas zhes bya'o/ /sngags pa sgrub pa po yi rdzu 'phrul gyi/ /yon tan kun dang ldan par 'gyur/ /zhes bya ba'i don to/ /rgya cher bstan zhes pa de ltar
<p>246a.3</p>rgya cher bstan to zhes pa'o/ /rtog pa thams cad 'dus pa'o/ /zhes pa de dag ni rtog pa thams cad 'dus pa yin no zhes pa'i don to/ /'jam dpal gshin rje gshed kyi rtog par gtogs pa bcu pa'i 'grel pa zhes pa rdzogs so// //dur khrod gnas kyi dkyil 'khor du
<p>246a.4</p>gtogs pa'i le'u 'di la don rnam pa bdun gyis bshad do/ /de la snying po khyad pa can bstan pa dang / dkyil 'khor gyi cho ga dang / mchod pa sngar byas nas slob ma bzung ba la sogs pa'i las bya ba dang / lha slar gshegs su gsol ba la sogs pa'i las bya ba dang / 
<p>246a.5</p>phyag rgya'i mtshan nyid dang / dkyil 'khor du dgod pa'i sngags kyi le'u dang / mchod pa'i cho ga rnams kyis bstan to/ /de la snying po'i khyad par bstan pa'i phyir/ /'jam pa'i dbyangs kyi khro bo yi/ /zhes gsungs te/ 'jam pa'i dbyangs kyi khro bo yi/ /zhes pa hUM ring
<p>246a.6</p>po 'bru gcig po sngar bshad zin te zhes 'phro sbyor ba'i tshig tu zad do zhes pa'o/ /de nas gzhan yang de yi ni/ /zhes pa 'jam pa'i dbyangs de'i gzhan yang rtog pa bsdus zhes bya ba'i don to/ /rtog pa bsdus pa rgya cher bshad/ /gshin rje rab tu 'joms pa 'di/ /zhes
<p>246a.7</p>pa rtsa ba'i rtog pa las gsungs pa'i dngos grub dang / las rnams le'u 'dir mdor bsdus nas yi ge 'bru gcig pa'i sgo nas rgyas par bshad pa'o/ /zhal ni hUM zhes bya bar bshad/ /ces pa zhal drug pa las hUM byung bas na zhal nyid hUM yin te hUM nyid khro bo yin par bshad do/ /
<p>246b</p>
<p>246b.1</p>hUM zhes bya ba mchog rig bya/ /zhes pa hUM de nyid khro bo yin par bshad par bya'o/ /de yi dkyil 'khor gzhan yin te//zhes pa 'jam dbyangs kyi khro bo dkyil 'khor sngar gong du bshad pa las gzhan pa'i dkyil 'khor 'og nas 'byung ba la bya'o/ /'og nas 'byung ba'i dkyil 'khor
<p>246b.2</p>de bris nas bsgrubs na dkyil 'khor de las dngos grub kun 'grub par shes par bya'o zhes pa'i don to/ /dur khrod gnas zhes bya ba ste zhes pa dkyil 'khor de'i nang du dur khrod gnas pas na yang dur khrod gnas zhes bya ste/ de ltar dkyil 'khor de la ming de skad ces bya ste/ 
<p>246b.3</p>mi ro de nyid la dur khrod ces bya ba'i phyir zhes bya ba'i don to/ /dur khrod gnas pa'i gang yin pa'o/ /zhes pa de la dur khrod gnas zhes ci'i phyir zhe na/ maN+Dal gyi gnas su dur khrod du bris na yang dur khrod gnas zhes bya ba'i don to/ /khru brgyad pa la sgo bzhi pa/ /zhes pa ngos
<p>246b.4</p>bzhi ngos gcig gi tshad ces pa'o/ /yang na gru bzhi pa yang rung / /zhes pa phyogs bzhir yang ngos bzhi pa'i ngos gcig gi tshad ces bya'o/ /dur khrod gnas pa bzang po ste/ /zhes pa dkyil 'khor nyid kyi yon tan la bya ba'i don to/ /dur khrod thal bas bri bar bya/ /zhes pa
<p>246b.5</p>dkyil 'khor de yang dur khrod kyi thal bas bri bar bya'o zhes pa'o/ /de yi dbus su yi dgas bri/ /yi dgas phreng ba dag gis brgyan/ /zhes pa dkyil 'khor de'i dbus su pad+ma 'dab ma brgyad pa gcig thal bas bris pa de'i steng du mi ro gcig bri'o/ /dkyil 'khor de'i nang
<p>246b.6</p>rol gyi ngos bzhir mi ro gnyis gnyis tsam bri'o/ /yi dgas 'di dag thams cad kyang phyag rgya yin pas na kun kyang pad+ma'i steng du bzhag go zhes pa'i don to/ /sgor ni yi dgas ro smad bzhag /ces sgo bzhir mi ro re re bri ba ni mgo med pa'i ro la bya'o/ /mtha' ma dag tu
<p>246b.7</p>mgo bo bzhag /ces pa dkyil 'khor de'i nang rol gyi ngos bzhir mi ro gnyis gnyis tsam bris pa'i bar du mi'i mgo bo bri bar bya'o/ /tshul de ltar 'dri nus na ni sngags pas de dag thams cad dur khrod thal bas bri'o zhes pa'i don to/ /grwa bzhir shU la bzhi rnams dang / thod pa
<p>247a</p>
<p>247a.1</p>dag kyang bri bar bya/ /zhes pa 'dir shU la zhes pa ni tri shU la bya'o/ /grwa bzhir shU la rtse gsum pa re re bzhi yis nang rol nas kha phyir bltas pa bri ste/ shU la re re'i glo pha rol tshu rol du thod pa re re ste gnyis gnyis bri'o/ /de ltar shU la bris pa'i tshe rtsa ba
<p>247a.2</p>dag tu thod pa re re bzhi bri zhes pa kha cig 'chad do/ /gal te 'dri bar mi nus na/ /mkhas pas de dag thal bas bri/ /zhes pa la sogs pa tshul de ltar ri mo 'dri bar mi nus na sa gzhi skyang nul gyis byugs te/ sa bstar ba bzang po la tsan+dan dmar po'i 'de gus bskus
<p>247a.3</p>nas thig tsam btab kyang rung ngo / /dkyil 'khor tshad kyang gong du gsungs pa dang sbyar zhes pa'o/ /dur khrod gnas su dang por ni/ /zhes pa dkyil 'khor dang por yi dgas la sogs pa'i sngags rnams gnas su dgod pa'o/ /sngags pas yi ge dgod par bya/ /
<p>247a.4</p>zhes pa yi ge rnams so sor bkod zin nas dkyil 'khor der khro bo'i rgyal po spyan drangs te mchod pa bya'o zhes pa'i tha tshig go/ /'di man chad mchod pa sngar byas nas slob ma bzung ba la sogs pa'i las zhes bya ba bshad de/ 'jigs pa'i zhal ni 'bar ba drug /ces
<p>247a.5</p>gsungs te/ de yang khro bo'i rgyal po de ni ci 'dra ba zhig ce na/ de bzhin zhabs kyang drug dang ldan/ /zhes pa la sogs pa bzhin zhes par bya'o/ /gzig lpags ni smad g.yogs zhes so/ /mtshon cha bzang po du ma bsnams/ /zhes pa ri mo 'dri ba'i skabs 'og nas
<p>247a.6</p>kyang 'byung ngo zhes pa'o/ /yi dgas steng du mchod pa bya/ /zhes pa de lta bu'i lha de dkyil 'khor gyi dbus su mi ro bris pa'i steng du spyan drangs te mchod pa bya'o zhes pa'i don to/ /'o ma'i 'bras thug gtor mar dbul/ /zhes pa lha bshos dbul ba'i don to/ /mar me
<p>247a.7</p>dag ni mar las bya/ /zhes pa mar me brgyad dang bcu drug tu sbyar zhes pa'o/ /sa bon yi ge gcig pa 'di/ /zhes pa/ oM AHhU~M swA hA/ zhes bzlas par rigs so zhes kha cig 'chad do/ /de nas stong du bzlas pa bya/ /de yi 'og tu mkhas pa yis/ /zhes pa de ltar sngar
<p>247b</p>
<p>247b.1</p>mchod pa dang / bzlas brjod byas nas de'i 'og tu sngags pas dkyil 'khor du slob ma gzung bar bya'o zhes pa'o/ /dur khrod gnas su zhes pa dkyil 'khor gyi ming zhes pa'o/ /hUM gi zhal ni zlos shing gzung / /ces pa dkyil 'khor du me tog gtor ba'i sngags kyang 'di nyid
<p>247b.2</p>do/ /slob dpon gyis hUM zhes bya ba bzlas shing slob ma gzung bar bya zhes pa'i don to/ /btsud nas de yi snying gar ni/ /zhes pa slob ma dkyil 'khor du btsud nas de'i 'og tu slob ma'i snying gar snying po hU~M zhes pa bsams la lha'i skur bsgyur te/ hUM zhes pa gzhag par bya
<p>247b.3</p>zhes pa'i don to/ /de nas shU la'am phyag rgya ni/ /ras kyis g.yogs te bcing bar bya/ /zhes pa shU la'i phyag rgya ni bdag gis kyang bcing / slob mas kyang 'ching du gzhug go/ /me tog dkyil 'khor du dor du gzhug go/ /'di ni dkyil 'khor du gzhug pa'i phyag rgya'o/ /phyag
<p>247b.4</p>rgya 'di bcing ba'i tshe gzhan gyis ma mthong bar ras kyis g.yogs la phyag rgya bcing bar bya'o zhes pa'i tha tshig go/ /slob ma dag la legs bstan na/ /de yang mchod pa byed du gzhug /ces pa de nas gdong gi ras phye la dkyil 'khor bstan nas slob ma de dkyil 'khor la
<p>247b.5</p>mchod pa byed du gzhug go zhes bya ba'i don to/ /de nas gshin rje rab 'joms pa'i/ /zhes pa la sogs pa de nas de'i 'og tu slob ma de la dbang rnam pa bzhi las rig pa'i dbang bskur bar bya'o/ /dbang bskur ba'i bum pa la yang snying po 'bru gcig pa bzlas so/ /de yi ge
<p>247b.6</p>'bru gsum sbyin pa bzlas so zhes pa/ oM AHhUM zhes bya ba'i yi ge 'bru gcig po slob ma la tshul bzhin du sbyin par bya ba'i rig pa'i dbang bskur bar bya'o zhes pa'i tha tshig go/ /'di man chad ni lha slar gshegs su gsol ba la sogs pa'i las bshad de/ de nas
<p>247b.7</p>mchod pa yang byas nas zhes pa nas bstan te/ de nas mchod pa yang byas nas/ /zhes pa la sogs pa de nas yang dkyil 'khor du mchod pa byas nas khro bo slar gshegs su gsol lo/ /shU la'i phyag rgya bcings nas su/ /de bzhin rtag par gshegs su gsol/ /zhes
<p>248a</p>
<p>248a.1</p>pa de ltar gshegs su gsol ba dang thabs gang gis gshegs su gsol zhe na/ shU la'i phyag rgya bcings nas mthe bong phyir bskyed pas slar gshegs su gsol/ /khro bo spyan drangs pa yang shU la'i phyag rgya bcings te/ mthe bong gnyis nang du g.yab
<p>248a.2</p>cing sngags dang ldan pas spyan drang bar bya'o zhes pa'i don to/ /khro bo spyan drangs pa dag kyang / shU la'i phyag rgya ldan par bya/ /zhes pa khro bo spyan drangs pa dang slar gshegs su gsol ba'i mdzub mo gnyis nang du g.yab par 'os te de ltar bya ba yang shU la'i phyag rgya bcings te bya'o zhes kha cig
<p>248a.3</p>'chad do/ /'di man chad phyag rgya'i mtshan nyid bshad do/ /dkon mchog gsum la phyag btsal nas/ /zhes pa thog mar lag pa gnyis thal mo sbyar te dpral bar bzhag la/ oM na mo bud+d+ha d+harma saM g+he b+h+yaH zhes pa brjod nas de'i 'og tu shU la'i phyag rgya bcing bar bya'o/ /de ni
<p>248a.4</p>dam tshig sngar byas nas gdong phyag rgya bcing zhes bya ba'i don to/ /'di man chad ni phyag rgya'i mtshan nyid ces bya ba bshad do/ /shU la rab tu bstan par bya/ /zhes pa nas bstan te/ mkhas pas zhes pa sngags pas zhes pa'o/ /sor mo phan tshun bsnol nas su/ /zhes
<p>248a.5</p>pa lag pa'i rgyab tu bsnol zhes pa'o/ /gung mor sor mo mchog gnyis ni/ /zhes pa rtse sprad de bsgreng ba dbus nas gyen du bsgreng ste bzhag ces pa'i don to/ /srin lag gnyis ni nang du bzhag /mdzub mo gnyis kyi drung du bzhag /ces pa srin lag gnyis nang du bzhag
<p>248a.6</p>pa yang mdzub mo dang gung mo gnyis kyi bar bar du bzhag pa'i skad du kha cig gis gsungs so/ /bsnol mar nang du bcug ste pha rol tshu rol rtsa ba la gtang la bzhag go/ /de ltar de gnyis bsgreng nas su/ /zhes pa mdzub mo gnyis kyang gung mo bsgreng ba'i so so'i ngos la sbyar ba la
<p>248a.7</p>yang bsgreng ngo zhes pa'o/ /lhag ma rnams ni nges par sba/ /zhes pa mthe bo mthe'u chung gnyis kyang bsnol mar nang du gzhug go/ /'di yi las rnams thams cad ni/ /zhes pa phyag rgya 'dis bdag bsrung ba dang / gzhan bsrung ba la sogs pa'i las thams cad bya ba'i tha tshig go/ /'di
<p>248b</p>
<p>248b.1</p>man chad ni dkyil 'khor du dgod pa'i sngags kyi le'u bshad de/ /de nas gzhan yang bshad pa bzhin/ /zhes pa nas bstan te/ oM hU~M laM laM ha zhes pa dkyil 'khor gyi nang gi phyogs bzhir yi dgas dgod pa'i sngags so/ /oM hUM dring dza zhes pa sgo bzhin yi dgas
<p>248b.2</p>kyi ro smad yod pa'i sngags so/ /oM hUM ha zhes pa dkyil 'khor gyi nang gi phyogs bzhir yi dgas phreng ba bkod pa'i bar bar du mgo bzhag pa'i sngags so/ /oM hU~M hrIH Sh+T+rir kha shU la bzhi char gyi'o zhes pa dkyil 'khor mtha' bzhir tri shU la bzhi bzhag pa'i sngags so/ /
<p>248b.3</p>oM hU~M tri ha zhes tri shU la'i rtsa ba'i grwa bzhir thod pa bzhi bri ba'i sngags so/ /tri shU la'i g.yas g.yon du thod pa re re gnyis gnyis bzhag pa rnams kyi sngags so/ /lho phyogs kyi ni sgo phye nas/ /lhag ma gzhan ni gcad par bya/ /zhes pa lho phyogs sgo ni phye ste/ /sgo lhag
<p>248b.4</p>ma gsum ni bcad do/ /dur khrod ces pa dkyil 'khor la yang bya'o/ /rtag tu bri ba'i sngags zhes pa'o/ /sngags 'di rnams kyis rab sbyar na/ /zhes pa sngags de rnams kyis dkyil 'khor der sbyar nas/ dur khrod kyi ni gnas su 'gyur/ /zhes pa sngar bshad pa bzhin
<p>248b.5</p>du dur khrod kyi gnas kyi dkyil 'khor du 'gyur ro zhes pa'i don to/ /tsan+dan dmar pos bskus pa yi/ /zhes pa yang na tsan+dan dmar pos bskus pa'i sa gzhi khru gang tsam gyi tshad du dkyil 'khor bris kyang rung zhes pa'i don to/ /sa gzhi khru gang tsam la ni/ /zhes pa ngos gcig
<p>248b.6</p>tshad du bya zhes pa'o/ /dkyil 'khor gyi tshad dang gnas ni ji lta bur yang gang yang rung zhes pa'i don to/ /dkyil 'khor dag ni bris nas su/ /de nas cho ga zhes pa yis/ /zhes pa de ltar dkyil 'khor bris pa nas de'i 'og tu lha spyan drangs pa la sogs pa bya'o zhes pa'i
<p>248b.7</p>tha tshig go/ /'di man chad ni mchod pa'i cho ga zhes bya ba bshad de/ sngags kyi mchod pa rim bzhin bshad/ /ces pa 'og nas 'byung ba bzhin bya zhes pa'o/ /spyan drangs pa'o zhes pa shU la'i phyag rgya dang sbyar te lha spyan drangs pa'o/ /oM hUM swA hA zhes pa/ oM hUM swA hA zhes
<p>249a</p>
<p>249a.1</p>bzlas so/ /swA hA ni zhi ba dang / rgyas pa la sbyar bar zad ces kha cig kyang 'chad de/ sngags 'dis khro bo bzhugs su gsol lo/ /khro bo nyid kyi snying po 'bru gcig pa'i sngags yin te/ bzlas pa'i tshe 'di bzhin du bzlas so/ /gong ma'i le'u las yang tshul
<p>249a.2</p>'di bzhin du bzlas so/ /khyad par du ni hUM ring thung tsam zhig yod do zhes pa'i don to/ /khro bo rnam par rgyal ba'i 'jam dpal gyi rtsa ba'i rtog pa phyi ma'i phyi ma las zhes pa dur khrod gnas kyi dkyil 'khor 'dir sngags kyi le'u sngags bshad pa rnams yi dgas phal po che'i dkyil
<p>249a.3</p>'khor du sngags ma gsungs pa rnams sam der ma tshang ba rnams kyang sngags 'di rnams kyis sbyar bar bya'o/ /bsgom pa'i yan lag gang du yang sngags dgos pa rnams kyang le'u ltag 'og tu de bzhin du sbyar ro zhes pa'i don to/ /rtog pa ste dang po'o zhes pa dur khrod gnas
<p>249a.4</p>kyi dkyil 'khor gnas su gtogs pa'i nang nas le'u 'di dang po'o zhes bya ba'i don to// //sku gzugs de'i spyan sngar ji skad gsungs pa'i bzlas pa'i cho ga'i las rnams kyi bzlas brjod bya'o zhes bya ba'i tha tshig go/ /dur khrod gnas kyi dkyil 'khor du gtogs pa'i ri mo'i
<p>249a.5</p>sku gzugs kyi mtshan nyid bshad pa'i le'u 'di la don rnam pa gsum gyis bstan te/ ri mo'i sku gzugs kyi mtshan nyid dang / bzlas brjod bya ba'i mtshan nyid dang sngags rnams bstan pa'o/ /de la dang por ri mo'i sku gzugs kyi mtshan nyid bshad pa'i phyir/ de nas 'di ni ri
<p>249a.6</p>mo'i mchog /ces bya ba la sogs pa smos so/ /bzlas pa'i las ni rab tu bya/ /zhes bya ba la de ltar sku gzugs bris nas de nas zhes pa/ khro bo 'di yi mchog tu 'gyur/ /zhes pa'o/ /ras phran khru gang tsam du ni/ /zhes pa ched du btags pa'o/ /bzang po sar pa
<p>249a.7</p>bkrus pa la/ /zhes pa thag thug can ma yin par phra mor byas pa'i don to/ /na bzar gsol zhes pa smad g.yogs byas pa'o/ /tshul bzhin yi dgas steng du bzhugs/ /zhes pa g.yon brkyang pa'i tshul du bzhugs pa'o/ /shU la ral gri 'khor lo dang / /dgra s+t+wa mchog
<p>249b</p>
<p>249b.1</p>sbyin pa yi phyag /ces pa 'di'i skabs su shU la zhes bya ba ni tri shU la la bya ste rtse gsum la drang por 'dug pa'o/ /kha cig gis rtse gsum la kha gdengs por 'dug pa yin zhes bshad do/ /lcags mda' be con rdo rje dang / /zhes pa nang yang zhes bya ste lcags dang shing las phyed
<p>249b.2</p>phyed ba'i mda' byas te/ 'di ni mi las bya'o/ /mda' dang mde'u lcags dang sgro yan chad kun lcags las byas pa'o/ /'ga' 'ang zhags pa zhes pa dbyug to'am mtho ba la yang bya'o zhes pa'o/ /shak+ti zhes pa mdung thung zhes pa'o/ /ba ti sa dang de bzhin sdigs/ /zhes pa la
<p>249b.3</p>gcig ni rtse gdengs por yin par bshad do/ /kha cig ni bre ba'i so 'dra ba rtse gsum drang por 'dug pa yin no zhes 'chad do/ /bung ba zhes ba sngon po bris nas de yang sba zhes pa gnas dben par bzhag pa'i don to/ /'di man chad bzlas brjod bya ba'i cho ga bshad de/ yid du 'ong ba'i
<p>249b.4</p>gnas dag tu/ /zhes pa la sogs pa smos so/ /bzhag nas bzlas pa dag kyang bya/ /zhes pa ri mo'i sku gzugs de yang / gnas yid du 'ong ba'i gnas dben par bzhag nas bzlas brjod bya'o zhes pa'o/ /bzlas pa'i cho ga 'dir bshad do/ /zhes pa khrus la sogs pa
<p>249b.5</p>yang bzlas pa'i yan lag tu gtogs pa'i phyir zhes pa'i don to/ /rig pa 'dzin pa'i sngags pas rtag pa ru khrus bya'o/ /'bar ba'i sngags kyis khrus bya'o/ /zhes pa mthu che ba gzi brjid can gyis khrus byas te/ sngags nyid 'og nas 'byung ngo zhes pa'o/ /bdud rtsi 'byung ba'i
<p>249b.6</p>sngags kyis ni/ /zhes 'og nas 'byung ba zhes pa'o/ /thog mar kha ni bkrus nas su/ /zhes pa khrus byas pa'i 'og tu nye reg gi phyag rgya dang ldan pa'i tshul bzhin du kha bkru'o/ /de'i 'og tu shU la'i phyag rgya dang ldan pa'i tshul bzhin du bsrung zhes pa'o/ /de nas bsrung ba legs
<p>249b.7</p>par bya/ /zhes pa de'i 'og tu shU la'i phyag rgya dang ldan pas bsrung bar bya ba'i sngags kyang 'og nas 'byung ngo / /de yi 'og tu cho ga bzhin/ /zhes pa de'i 'og tu 'dzab sar 'gro bar byas te/ de'i sngags kyang 'og nas 'byung ngo / /mkhas pas khro bo'i khang par 'jug /
<p>250a</p>
<p>250a.1</p>ces pa'i don to/ /zhugs nas ku sha'i las bya'o/ /zhes pa 'dzab sa'i khang pa'i nang du zhugs nas/ stan bzang de la sngags pa 'dug nas su/ /zhes pa'i don to/ /de nas cho ga sngon gsungs pa/ /zhes pa gong du bshad ba'i mchod pa'i yo byad rnams kyis mchod
<p>250a.2</p>par bya'o/ /sngags pa'i lag pa gnyis ni tsan+dan dris bskus pas zhes pa'i don to/ /sngags kyi nor bu blangs nas su/ /nyes pa'i skyon rnams sbyang ba'i phyir/ /zhes pa sngags kyi nor bu blangs pa'i sngags 'og nas 'byung ba brjod cing sngags kyi nor bu blang ngo / /nor bu'i skyon sbyang zhes pa'i don
<p>250a.3</p>to/ /khro bo bdud rtsi lan gsum bzlas/ /zhes pa khyor ba'i nang du bcug ste bzlas pa'i sngags 'og nas 'byung ngo zhes pa'i don to/ /mngon par phyogs 'dug bzlas par bya/ /zhes pa sngags pas bzlas zhes pa'o/ /sems rab dang zhing rtse gcig yid/ /sems mi g.yeng bar bya ba'i
<p>250a.4</p>don to/ /yid ni mi skyo bar du bya/ /zhes pa dus gsum du bzlas pa de yid la skyo ba'i mtshams kyis bzung ste bzlas par bya'o zhes pa'i don to/ /bzlas pa'i mthar zhes pa bzlas brjod zin pa'i mthar khro bo slar gshegs su gsol lo/ /shU la'i rgya bcings gshegs su
<p>250a.5</p>gsol/ /zhes pa shU la'i phyag rgya dang slar gshegs su gsol ba'i sngags rnams sbyar te slar gshegs su gsol lo/ /de ltar legs par nyin re zhing / /yi ge gnyis pa'i sngags 'di ni/ /rnam pa kun du cho ga bzhin/ /zhes pa gong du bshad pa de ltar legs par nyin re
<p>250a.6</p>bzhin dus gsum du yi ge gcig pa'i sngags 'di bzlas pa'i dus thams cad du cho ga bzhin du bzlas par bya'o/ /gang zhig bye ba gcig zlos pa/ /zhes pa 'bum phrag brgyar bzlas pa bya'o/ /de yi dngos grub dam pa thob/ /ces pa de ltar sngags bzlas pa byas nas de'i 'og tu
<p>250a.7</p>bsgrubs na dngos grub mchog 'thob bo zhes pa'i tha tshig go/ /'di man chad ni sngags rnams bstan te/ de nas gzhan yang ci bstan pa/ /zhes pa la sogs pa khro bo chen po nyid kyis gsungs pa'i rgyud chen po las ji skad bsten pa'i sngags rnams bsgrub la phan pa'i phyir bshad do/ /
<p>250b</p>
<p>250b.1</p>oM hUM di ba ta te tsa swA hA zhes pa khrus byed pa'i tshe chu la gdab pa dang / sa la gdab pa dang / sngags kyi chus lus la gtor bar bya ba'i sngags so/ /oM hUM a mr-i ta sra ba bA ma ba zhes nye reg gi phyag rgya sbyar te/ khar lan gsum du sbyar te/ khar lan gsum du chu btung ba dang / 
<p>250b.2</p>kha lan gsum du phyi ba'i sngags so/ /oM hUM sarba to zhes pa shU la'i phyag rgya dang sbyar te bdag nyid bsrung ngo / /oM nA ma sarba ta thA ga to zhes pa shU la'i phyag rgya dang sbyar te khrus bya ba'i tshe dang / bsrung ba'i tshe mtshams bcad pa'i sngags so/ /ra ba'i sngags so/ /zhes pa rdo rje
<p>250b.3</p>'bar ba bsam zhes pa'i don to/ /hU~M hU~M hU~M hU~M hU~M hU~M/ zhes pa shU la'i phyag rgya dang sbyar te gnas lngar gtug cing bdag bsrung dang pha rol yang bsrung ba'i sngags so/ /oM hU~M si ti kA la ma tha na phaT/ ces pa 'dzab sar nang du 'gro ba'i tshe sngags 'di zlos shing 'gro bar bya'o/ /
<p>250b.4</p>sngags 'di chu la zlos shing chur gtor zhing 'gro bar bya'o zhes pa'i don to/ /oM hU~M rak+Sha rak+Sha man swA hA zhes pa bdag nyid kyi stan la gdab pa'i sngags so/ /oM hUM sid+d+hi d+ha hUM dza dza zhes pa sngags 'di bzlas shing sngags kyi nor bu blang ngo zhes so/ /
<p>250b.5</p>oM d+h+ri kro ta a mr-i ta zhes pa snyim pa bsnol ba'i nang du nor bu bcug ste/ sngags 'di bzlas so/ /bzlas pa'i cho gar gtogs pa ste/ /zhes pa dur khrod gnas kyi dkyil 'khor le'ur gtogs pa las gnyis pa'o// //brtul zhugs su gtogs pa'i le'ur 'di la don rnam pa
<p>250b.6</p>bzhis bstan te/ /de la sngon du bsnyen pa byas nas brtul zhugs spyod pa dang / brtul zhugs ma nus na sngon du bsnyen pa lhag par byas te bsgrub pa dang / spyir bstan pa dang / dngos grub mchog dang 'bring mi 'dod na dngos grub phal bsgrub pa bstan pa'o/ /de la dang por sngon du
<p>250b.7</p>bsnyen pa byas nas brtul zhugs spyad pa zhes bya ba bshad pa'o/ /'di yi sngon du bsnyen pa ni/ /bye ba gcig tu nges par bshad/ /ces khro bo'i rgyal po 'di'i sngon du bsnyen pa bya ba ni sngar bshad pa bzhin du 'bum phrag brgya bya'o/ /khro bo brtul zhugs phyis spyod pa na zhes
<p>251a</p>
<p>251a.1</p>pa de ltar bsnyen pa byas pa'i 'og tu khro bo'i brtul zhugs spyad na dngos grub mchog thob po zhes pa'i don to/ /shing las byas pa'i thod pa ni/ /zhes pa thang shing las byas pa'i thod pa zhes pa'o/ /nyi shu rtsa drug sor tshad byas/ /zhes pa thod pa'i kha shing
<p>251a.2</p>gi tshad bya zhes pa'o/ /mkhas pas tri shU la rnon po ni/ /sngags pas tri shUl rnon po legs pa zhes pa'o/ /lag pa g.yas pas tri shU la bzung / /g.yon du thod pa bzung zhes pa'o/ /gzig lpags zhes pa smad g.yogs zhes pa'o/ /lus ni thal ba dag gis
<p>251a.3</p>bsku/ /zhes pa thal bas byug par bya ba'i don to/ /rus pa dag gi phreng ba yis/ /zhes pa mi rus dag gis lha'i rgyan bzhin du gdags so/ /rgyan du byas nas brtul zhugs spyad/ /ces pa tshul de ltar de brtul zhugs spyad do zhes pa'i don to/ /sngags pa de gad mo sgra chen dag
<p>251a.4</p>kyang 'byin zhes pa'o/ /dur khrod dam ni shing gcig gam/ /ri'am yang na tshal yang rung / /zhes pa sngags pa de lta bu de grong du 'gro zhing der gnas par mi bya ste/ /ming gis smos pa'i gnas 'di dag tu gnas par bya'o/ /mkhas pas zhes pa sngags pas zhes pa'o/ /lci
<p>251a.5</p>ba za zhes pa zas su lci ba za ba'o/ /blo ldan grong du yong mi 'jug /ces pa sngags pa de grong du 'gro zhing der yang gnas par mi bya'o/ /mnyam par gzhag ces pa sems rtse gcig tu gnas zhes pa'o/ /tshig mi smra zhes pa gzhan gang yang mi smra'o/ /gtsang zhing tshangs par
<p>251a.6</p>spyod la dul/ /zhes phyi nang gi khyim pa zhig yin na mi tshangs par mi spyad ces pa'i don to/ /rtag tu bde gshegs sems dang ldan/ /zhes pa byang chub sems dang ldan zhes pa'o/ /byang chub sems dang kun ldan zhing / /zhes pa gong ma nyid kyi 'grel pa gshin rjes rab tu
<p>251a.7</p>'joms pa 'di zhes pa de ltar spyad na dngos grub mchog 'grub par 'gyur gyi mi 'grub par mi 'gyur ro zhes pa'i don to/ /dus thams cad du byang chub kyi sems ldan par bya zhing khro bo'i brtul zhugs gang gsungs pa yang spyod cing rtag tu dus gsum du zlos pa byed pa ni dngos
<p>251b</p>
<p>251b.1</p>grub mchog thob par 'gyur ro zhes pa'i don to/ /'di man chad ni brtul zhugs ma grub na bsnyen pa lhag par bya ste/ /sgrub pa zhes bya ba bshad do/ /gang tshe 'di yi brtul zhugs ni/ /bsnyen pa bya bar mi nus na/ /zhes bya ba gong du bshad pa bzhin du brtul zhugs spyod mi nus na/ gnas
<p>251b.2</p>gang yang rung bar gnas shing zas su lci ba za zhing 'bum phrag brgyad bzlas pa'i bsnyen pa bya'o zhes pa'i don to/ /de nas bzlas pa'i tha mar yang / /mkhas pas mchod pa rgya cher bya/ /zhes pa de ltar sngon du bsnyen pa byas pa'i bzlas pa zin nas/ tha mar yang sngags pas sku
<p>251b.3</p>gzugs de la mchod pa rgya chen po bya'o/ /de nas me tog dzA ti stong / /ri mo dag la phog par dbul/ /zhes pa dri shing sna ma'i me tog la bya ste/ sngags bzlas shing sku gzugs pa phog par dbul lo/ /rig pa 'dzin zhes pa sngags pas zhes pa'o/ /de yis phog par
<p>251b.4</p>phul na ni/ /zhes pa sri shing sna ma'i me tog phul zhes pa'o/ /gang tshe rab tu 'bar 'gyur ba/ /zhes pa ri mo'i sku gzugs 'bar bar gyur na zhes pa'i don to/ /de'i tshe ri mo de yis ni/ /zhes pa ri mo'i sku gzugs 'bar bar gyur pa de'i mthus ni sngags pa nyid nam mkha' la
<p>251b.5</p>'phar bar gdon mi za bar zhes pa'i don to/ /mchog tu gyur te thog mar 'gro/ /zhes pa rig 'dzin gyi rgyal por 'gyur zhes pa'i don to/ /'on te phog par phul ba na/ /zhes pa me tog snga ma de nyid kyis sku gzugs la phul zhes pa'i don to/ /gzugs de rab tu g.yo bar
<p>251b.6</p>gyur na ni/ /zhes pa'o/ /rtog la ji skad gsungs pa yi/ /zhes pa ji skad gsungs pa'i dngos grub 'bring / lus mi snang ba 'thob par 'gyur ro zhes pa'i don to/ /de la dngos grub 'bring du sgrub pa po de la 'gyur zhes pa'i don to/ /de ste rab tu mi g.yo bar ri mo rang bzhin
<p>251b.7</p>du 'dug pa/ dngos grub tha ma thob par 'gyur/ /zhes pa de ltar byas pa las kyang sku gzugs mi 'gul zhing mi g.yo bar gyur te/ sku gzugs tha mal par 'dug na cho ga de ltar byas pa'i dngos grub tha ma rkang mgyogs tsam du 'gyur ro/ /de lta bu'i 'bras bu rnam pa gsum
<p>252a</p>
<p>252a.1</p>gsum bshad ces pa de ltar dngos grub rab 'bring tha ma gsum du bshad do zhes bya ba'i tha tshig go/ /'di man chad ni spyir bsnyen pa zhes bya ba bshad do/ /lus ni nyon mongs spyad pa las/ /dngos grub rnam gsum thob par 'gyur/ /zhes pa gong du bshad
<p>252a.2</p>pa'i brtul zhugs dag ma yin par spyir yang lus nyon mongs pa'i dka' thub spyad pa las dngos grub rnam gsum thob par 'gyur ro zhes pa'i don to/ /brtul zhugs smyung bar 'dug la 'bad/ /ces pa lus la nyon mongs par bya ba'i dka' thub de dag kyang gang zhe na/ 'di dag
<p>252a.3</p>go yang na chu'am/ /rlung dag bza' zhes pa chu 'ba' zhig btung ba'am rlung chen rngub cing bza' bar bya'o/ /ci la'ang ma chags phyugs gcin btung / /zhes pa 'dod pa'i longs spyod la sogs te/ gang la yang chags par mi bya'o/ /phyugs gcin zhes pa
<p>252a.4</p>phyugs gcin 'ba' zhig btung zhes pa'o/ /byang chub sems dang kun ldan na/ /zhes pa de ltar dka' thub spyod pa dang ldan zhing byang chub kyi sems dang yang ldan na/ de'i tshe dngos grub dam pa 'thob ces pa'i don to/ /rig pa mchog kun bsgrub pa la/ /zhes pa khro bo'i
<p>252a.5</p>rgyal po la bya ste/ de'i sngags sgrub pa la bya zhes pa'i don to/ /'di dag spyir na bstan pa yis/ /zhes pa cho ga de ltar spyad na dngos grub rnam gsum thob par 'gyur ro zhes spyir bstan pa yin no zhes bya ba'i don to/ /'di man chad dngos grub mchog 'bring mi 'dod na/ dngos grub phal
<p>252a.6</p>pa sgrub pa bstan te/ gang tshe dngos grub mchog rnams dang / /'bring yang gal te mi 'dod na/ /longs spyod rtag tu 'dod na ni/ /zhes pa la 'og nas 'byung ba'i longs spyod dag ni dngos grub phal pa 'dod na zhes pa'i don to/ /de tshe rtag tu bzlas par bya/ /zhes pa dus gsum du
<p>252a.7</p>bzlas pa rgyun du bya'o/ zhes pa'o/ /'di yi cho ga gzhan dag kyang / /de nas mdor ni bshad par bya/ /zhes pa dngos grub phal pa sgrub pa'i cho ga gzhan dag kyang mdor bshad par bya'o zhes pa'o/ /sa gzhi rab tu mdangs dga' ba/ /zhes pa nyams dga' ba'i sa gzhi
<p>252b</p>
<p>252b.1</p>bzang po la bya'o zhes pa'o/ /der ni tsan+dan dmar po yis/ /zhes pa de'i steng du tsan+dan dmar po'i 'de gus bsku bar bya'o zhes pa'i don to/ /mkhas pas bya zhes sngags pas bya'o/ /de yang bzang po khru gang tsam/ /zhes pa de ltar yid kyi dkyil 'khor bya ba de yang che chung gi
<p>252b.2</p>tshad khru gang tsam du bya'o/ /rab tu mnyam zhing yid du 'ong / /zhes pa dkyil 'khor gyi yon tan la bya'o/ /gshin rjes rab tu 'joms pa gang / /zhes pa la sogs pa gshin rje rab tu 'joms zhes bya ba'i dkyil 'khor dur khrod gnas zhes bya ba gang gsungs pa de dag
<p>252b.3</p>gi sngags rnams kyis me tog la bsngags te/ so so'i gnas gnas su bkod pas dkyil 'khor de byas nas zhes bya ba'i don to/ /de yi 'og na sngags rig pas/ /zhes pa de ltar yid kyis dkyil 'khor legs par bkod nas de'i 'og tu sngags pas ji skad
<p>252b.4</p>gsungs pa'i las dag gis zhes pa mchod pa bya ba'i las dag gis ci 'byor pa dang / /ci nus par khro bo'i rgyal po'i gtso bo la mchod par bya zhes pa'i don to/ /nyi ma re re cho ga bzhin/ /bzlas pa dag kyang stong du bya/ /zhes pa nyi ma re re zhing dus gsum du zlos pa
<p>252b.5</p>yang dus gcig gi tshes grangs stong stong du bzlas brjod byas pa'i dus gsum char yang mchod pa'i cho ga dang dkyil 'khor tshul de ltar bkod nas bzlas pa bya'o/ /de ltar rtag tu byas pa yis/ /zhes pa tshul de ltar rtag tu byas pas bdag nyid gang 'dod pa'i 'bras bu
<p>252b.6</p>thob par 'gyur ro zhes pa'i don to/ /gdon mi za zhes pa the tshom med par dga' bar 'gyur/ /de'i zhes pa sngags pa de'i dgra yang med par 'gyur ba'i don to/ /nad med rang gis zhes pa'o/ /sa'i dbang po dang zhes pa rgyal po dang zhes pa'o/ /g.yo dang mi g.yo 'jig rten
<p>252b.7</p>rnams/ /zhes lha klu la sogs pa ri dang mtsho la sogs pa mi g.yo ba la gnas pa'i lha klu rnams zhes pa'i don to/ /byang chub sems ldan pa de ni/ /zhes pa sngags pa byang chub kyi sems dang ldan pa de'i dbang du gyur pa gdon mi za zhes pa'i don to/ /rig pa'i brtul zhugs
<p>253a</p>
<p>253a.1</p>su gtogs pa ste/ gsum pa'i bshad pa rdzogs so// //rtsa ba'i rtog par sdud par gtogs pa'i le'u 'di la don rnam pa gnyis kyis ston to/ /de la skabs dbye ba dang / dngos grub dang las thams cad sbyar bar bya'o/ /de la rtsa ba'i rtog pa
<p>253a.2</p>sdud par gtogs pa zhes bya ba ci'i phyir bya zhe na/ sngar bshad pa'i rtsa ba'i rtog pa thams cad kyi dngos grub dang las rnams le'u 'dir sdud par gyur pas na yang le'u 'di la rtsa ba'i rtog pa sdud par gtogs pa'i le'u zhes bya'o/ /de la dang po skabs dbye ba zhes bya ba bshad
<p>253a.3</p>de/ de nas gzhan yang brtul zhugs kyis/ /bsgrub pa'i las rnams bshad par bya/ /zhes pa khro bo'i brtul zhugs spyad pas 'grub par 'gyur ba'i las rnams bshad do/ /dngos grub mchog rnams thams cad kyi/ /zhes pa dngos grub mchog rnams thams cad khro
<p>253a.4</p>bo'i brtul zhugs spyad pas bsgrub par bya'o/ /brtul zhugs med pas mi 'grub ste/ /zhes pa khro bo'i brtul zhugs med par phal cher dngos grub mchog rnams mi 'grub ste/ brtul zhugs spyad pa byas nas su/ /dngos grub mchog rnams legs par 'grub/ /
<p>253a.5</p>ces pa khro bo'i brtul zhugs sngar spyad nas de'i 'og tu dngos grub mchog rnams 'grub po zhes pa'i don to/ /mkhas pas gzhan yang ma yin no/ /zhes pa brtul zhugs ma spyad par dngos grub mchog rnams bsgrub kyang 'grub par mi 'gyur ro zhes pa'i don to/ /'di man
<p>253a.6</p>chad ni dngos grub dang las thams cad la sbyar ba zhes bya ba bstan to/ /ji skad bstan pa'i mtshon cha rnams/ /rtsa ba'i rtog pa'i cho ga bzhin/ /zhes pa sngar rtsa ba'i rtog pa rnams las ral gri dang / be con dang / /dgra sta dang / shUl la sogs pa'i lha'i mtshon cha rnams
<p>253a.7</p>sgrub pa'i sbyor ba sngar gsungs pa rnams bzhin du 'dis bsgrubs na/ de bzhin du 'grub par 'gyur ro zhes so/ /de la 'di ni rtag pa ru/ /dur khrod gnas pa'i dkyil 'khor ni/ /zhes pa de la rtsa ba'i rtog pa las khyad par du 'dir ral gri la sogs pa bsgrub pa'i tshe/ dur
<p>253b</p>
<p>253b.1</p>khrod kyi gnas su dkyil 'khor bris la sgrub po zhes pa'i don to/ /dngos grub mchog rnams rab sbyin pa'i/ /zhes pa dkyil 'khor gyi yon tan la bya'o/ /bye brag tu ni logs shig gsungs/ /zhes pa ral gri la sogs pa'i dngos grub bsgrub pa'i tshe/ rtsa ba'i rtog
<p>253b.2</p>pa las bye brag tu 'dir dur khrod kyi dkyil 'khor bris te bsgrub par gsungs so/ /ral gri sa 'og ro langs dang / /zhes pa rtsa ba'i rtog pa las gsungs pa'i dngos grub 'di dag gis zhes pa'o/ /gzhan yang las dag ci 'dod dang / /zhes pa mi ro'i ras bsgrub
<p>253b.3</p>pa dag ces pa'o/ /bud med dam pa spyad bsgrub pa/ /zhes pa 'dod pa'i phyir bsgrub ces pa'o/ /rtsa ba'i rtog pa cho ga yis/ /zhes pa sngar rtsa ba'i rtog pa'i le'u las dngos grub sgrub pa'i mtshan nyid bshad pa'i rnam grangs 'di rnams rtsa ba'i rtog pa las gsang ba'i cho ga
<p>253b.4</p>bzhin du 'di yang skabs su yang bsgrub par bya'o/ /de las rtsa ba'i rtog pa las khyad par du na 'di'i skabs su dngos grub de dag bsgrub pa'i tshe/ khro bo'i rgyal po'i yi ge bcu gcig pa'i snying po sgrub par gsungs so/ /de nas ji skad bstan pa kun/ /ma smos pa yang bsgrub pa
<p>253b.5</p>bya/ /zhes pa de bas na rtsa ba'i rtog pa las dngos grub bshad pa rnams las/ ming gis smos pa 'di rnams ma gtogs par dngos grub 'byung ba rnams kyang tshul bzhin du bsgrub par bya'o/ /'jam dpal khro bo'i snying po 'di/ /hUM zhes bya ba rgyas pa ste/ /zhes pa hUM
<p>253b.6</p>zhes bya ba'i snying po 'bru gcig pa'i cho ga rgyas pa'i yi ge ste/ hUM 'di ni rtsa ba'i rtog pa sdud par yongs su grags/ /yi ge hUM rtsa ba'i rtog pa gsungs pa/ dngos grub thams cad bsgrub pa'i phyir/ /zhes bya ba'i don to/ /'di ni rtsa ba'i rtog pa yi/ /bsdus pa'i
<p>253b.7</p>yongs su bsgrags pa'o/ /zhes pa sngar rtsa ba'i rtog par gtogs pa'i dngos grub rnams las le'u 'dir mdor bsdus nas yi ge 'bru gcig pa'i sgo nas de rgyas par bshad par bya'o/ /rtsa ba'i rtog pa las gsungs pa'i dngos grub las rnams le'u 'dir mdor
<p>254a</p>
<p>254a.1</p>bsdus nas bshad pa dang / dngos grub de dag kyang yi ge 'bru gcig pos dngos grub sgrub cing las sbyar rung bar rgyas par bshad pa'o/ /rtsa ba'i rtog par gtogs pa ste bzhi pa'o/ /bzhi pa'i bshad pa rdzogs so// //phyi ma'i phyi ma rtog pa lnga pa 'di
<p>254a.2</p>la don rnam pa lngas ston te/ de la mtshams sbyor ba dang / sngags bstan pa dang / sngags kyi mthu bstan pa dang / sngon du bsnyen pa byas nas sgrub pa dang / sbyor ba bstan pa'o/ /de la dang po 'di la mtshams sbyor ba zhes bya ba bshad do/ /rtog pa mdo ru bsdus pa dang / rgyas
<p>254a.3</p>pa dag tu bshad pa dang / /zhes pa rtsa ba'i rtog par gsungs pa'i dngos grub rnams dang / las dang le'u 'dir bsdus nas yi ge 'bru gcig pa'i sgo nas de dag rgyas par bshad par bya'o/ /rtsa ba'i rtog pa las gsungs pa'i dngos grub dang las rnams le'u
<p>254a.4</p>'dir mdor bsdus te bshad pa dang / /dngos grub de dag kyang yi ge 'bru gcig pos dngos grub ci las byar rung bas rgyas par bshad pa'o/ /brtul zhugs dang ni nges pa yis/ /zhes pa bsdam par byas te smyung ba byas pa la bya'o/ /sgrub pa ci bstan bshad pa
<p>254a.5</p>yin/ /zhes pa tshul de dag gis sgrub pa la de yan chad kyis bshad zin to/ /de nas khro bo gzi chen gyis/ /zhal drug hUM zhes bya ba'i sngags/ /zhes bya ba la sogs pa khro bo chen po gzi byin chen po'i zhal drug nas hUM drug 'byung ba'i hUM zhes bya ba'i sngags dngos grub
<p>254a.6</p>ji ltar bsgrub pa rnams bshad pa yin no zhes gong ma dang tshig gi 'phro sbyar ro/ /hU~M gi sngags de sngon du bsnyen pa byas nas de'i 'og tu bzlas pa tsam gyis las de dag 'grub par 'gyur ro/ /gsang ba de mdor bshad par bya'o zhes pa'o/ /brtul zhugs spyad dang
<p>254a.7</p>brtul zhugs dka'/ /de dag 'di la yod med de/ /zhes brtul zhugs spyad pa dang / khyad par gyi brtul zhugs dga' ba de dag hUM zhes bya ba'i sngags kyis las sgrub pa 'di dag la dka' thub dang brtul zhugs spyad mi dgos so zhes pa'i don to/ /lan cig
<p>254b</p>
<p>254b.1</p>klags pa tsam gyis kyang / /las rnams thams cad byed par 'gyur/ /zhes pa gong du bsnyen pa byas nas de'i 'og tu las byas pa 'grub par 'gyur ba la bya'o zhes pa'o/ /'di man chad sngags bstan pa zhes bya ba bshad de/ oM na ma zhes bya ba rnams bstan te/ oM na maH
<p>254b.2</p>zhes pa nas swA hA/ zhes pa'i bar gyi sngags ni zhal re re nas hUM drug drug 'byung ba dang sbyar ro/ /'og nas sbyor ba bstan pa'i skabs nas las rnams 'byung ba'i bskul tshig re re'i hUM drug gi skabs skabs su bcug ste/ che ge mo zhig gis ri rnams khos shig g.yos par gyur
<p>254b.3</p>cig ces pa'i so so'i tshig kyang bcug ste sngags rim gyis bzlas so/ /yi ge bzhi bcu rtsa gsum 'di/ /khro bos klags pa tsam gyis 'grub/ /ces pa'i yi ge bzhi bcu rtsa gsum 'byung ste bgrang bar bya ba'i lugs lags so/ /hUM gi sngags nyid khro bo'i rang bzhin te
<p>254b.4</p>'grub par 'gyur ba na sngar bshad zin to/ /sangs rgyas kun gyis mngon par bstod/ /ces pa hUM gi sngags kyi yon tan la bya'o zhes pa'i don to/ /de ni rtag par bzlas pa ni/ /zhes pa hUM gi sngags te rtag par bzlas par byas na dngos grub stsol bar mdzad do/ /'di man
<p>254b.5</p>chad ni sngags kyi mthu bstan pa zhes bya ba bshad do/ /dngos grub thams cad ster bar bshad/ /ces pa nas bstan te/ dur khrod gnas su rtag par ni/ /rtag tu zlos pa'i cho ga yis/ /zhes pa de ltar rtag tu bzlas pa bya ba yang sngar bshad pa'i dur khrod kyi dkyil 'khor snga
<p>254b.6</p>ma'i tshul bzhin du dkyil 'khor bris sam bsams te/ dkyil 'khor 'dir rtag tu bzlas pa bya zhes pa'i don to/ /lha dang lha min dri za dang / /zhes pa de ltar bzlas pa byas pa de'i mthus/ /de yi gzis ni 'byer bar 'gyur/ /zhes pa sngags de'i gzi byin dang mthus
<p>254b.7</p>zhes pa'o/ /'gro dang mi 'gro 'jig rten na/ /de la dka' ba cung zad med/ /ces pa snod kyi 'jig rten dang / g.yo ba'i 'jig rten te bcud kyi 'jig rten la bya'o/ /hUM gi sngags de las bya ba la zhes pa'o/ /zhal drug hUM zhes bya ba'i sngags/ /zhes bya ba la
<p>255a</p>
<p>255a.1</p>sogs pa sngon du bsnyen pa byas pa'i 'og nas hUM gi sngags de dag dang / shU la'i phyag rgya dang ldan par sbyar na rgyud 'di'i cho ga'i las rnams 'grub par 'gyur ro zhes pa'i don to/ /'di man chad ni sngon du bsnyen pa byas nas sgrub pa zhes bya ba bshad de/ 
<p>255a.2</p>dur khrod gnas su cho ga bzhin/ /zhes pa sngon du bsnyen pa bya ba yang dur khrod kyi dkyil 'khor gyi cho ga bzhin du bris sam bsams te/ dkyil 'khor des sngon du bsnyen pa bya'o/ /thog ma nyid du chig 'bum bya/ /zhes pa hUM gi sngags de thog mar bsnyen pa 'bum bzlas
<p>255a.3</p>par bya zhes pa'i don to/ /de nas rtag pa'i cho ga bshad/ /ces pa de ltar sngon du bsnyen pa byas nas de phan chad kyang yal bar mi 'dor bar dus gsum du bzlas par bya'o/ /rtag par spyod pa'i cho ga yis/ /de nas chig 'bum bzlas nas kyang / /zhes pa de ltar rtag par
<p>255a.4</p>bzlas pa spyod pa'i cho gas sngon du bsnyen pa 'bum byas pa'i 'og tu yang 'bum bzlas te sbyor ba nyid 'bum sngon du bsnyen pa bya'o/ /kha cig gis bshad pa ni 'di ni sngar bsnyen pa bya ba zlos bur bshad par zad de bsnyen pa'i chig 'bum bya bar nges so zhes bshad do/ /ji skad
<p>255a.5</p>gsungs pa'i las rnams kyis/ /de yi 'og tu sgrub la 'jug /ces pa de ltar bsnyen pa byas pa'i 'og tu sngar rtsa ba'i rtog pa las gsungs pa'i las dang / 'og nas 'byung ba'i las rnams sgrub pa la 'jug pa'o zhes bya ba'i don to/ /rtsa ba'i rtog pa'i cho ga yis/ /de
<p>255a.6</p>nas thams cad bsgrub par bya/ /zhes pa rtsa ba'i rtog pa las gsungs pa'i las thams cad kyang rtsa ba'i rtog pa'i cho ga bzhin du las thams cad bsgrub par bya'o/ /'di la dka' ba ci yang med/ /ces pa hUM gi sngags de las bya ba 'di la dka' ba med do/ /cho ga bzang po ci
<p>255a.7</p>gsungs pa'i/ /zhes pa'o/ /rtog pa de bzhin bdag gis bshad/ /ces pa 'og nas 'byung ba la bya'o/ /zhal drug hUM zhes bya ba 'di/ /zhes pa zhal drug nas hUM zhes bya ba re re 'byung bas zhal drug tu bshad do zhes pa'o/ /'di man chad ni sbyor ba bstan pa zhes bya ba
<p>255b</p>
<p>255b.1</p>bshad do/ /khro bo'i zhal nas mdo ru ni/ /cho ga bzang po zhes bya ba la sogs pa smos so/ /hU~M gi mthar ni bskul bar bya/ /zhes pa la sogs pa hUM drug gi 'og ya ma pra ma zhes bya ba'i gong gi bar der tra zhes bya ba'i bskul tshig bcug ste/ /yi ge bzhi bcu rtsa gsum ril gyis
<p>255b.2</p>bzlas te/ shU la'i phyag rgya dang ldan par sngags brjod pas las bya ste tshul 'di bzhin du sbyar te/ las bya ba las gang dang gang byas pas de dang de bzhin du 'grub par 'gyur ro/ /hUM ni bskul ba'i tshig gi brdas 'dzin tsam du zad pas 'di'i hUM nyid dkyus su gzhug mi dgos te/ 
<p>255b.3</p>hUM drug gi mjug la so so'i bskul ba'i tshig gzhug par zad de/ 'og ma kun la 'di sbyar ro zhes pa'i don to/ /hUM tshig rig sngags thams cad dang / /zhes pa pha rol po'i rig sngags bcad pa dang zhes pa'o/ /ri bkas par bya ba dang sa g.yo bar bya'i tshig gzhug mi dgos
<p>255b.4</p>te/ so so'i bskul ba'i tshig yi ge 'bru re re po dang bsam pa'i khyad par tsam gyis las rnams bya'o zhes kha cig 'chad do/ /mtshon cha rnams ni mchod par bshad/ /ces pa pha rol gyi mtshon cha rnams ni gcod do/ /shU la'i phyag rgya dang ldan par/ /hUM kha rtag par rab sbyar na/ /
<p>255b.5</p>zhes pa shU la'i phyag rgya ni las 'di dag thams cad la sbyar bar bya'o/ /gdug pa rnams ni za dang 'chi/ /dgra yi dpung dag rab tu 'jig /ces pa gdug pa rnams za ba dang / dgra'i dpung rnams 'chi bar 'gyur ro/ /hUM thar mtshon cha kun 'phen tshe/ /zhes pa pha rol po'i
<p>255b.6</p>dpung la mtshon cha 'phen pa'i tshe sngags 'di brjod na pha rol po'i sde'i lha ma yin rnams 'jig par byed cing pha rol po'i mtshon las thar bar 'gyur ro/ /rmongs pa zhes pa 'thom par 'gyur/ /zhes pa'o/ /hU~M dag rab tu sbyar na ni/ /zhes pa pha rol po'i sde'i nang na gcig la gcig
<p>255b.7</p>mtshon cha 'khrugs par byed do/ /slar yang thar bar byed pa yin/ /zhes pa gong ma de dag slar yang thar bar 'gyur ro zhes pa'i don to/ /gnon par byed pa'i mchog yin no/ /zhes pa mi g.yo bar 'gyur te nges par gyur te zhes pa'o/ /hU~M mu rab tu sbyar na ni/ /zhes pa rgya gar gyi yi ge gnyis
<p>256a</p>
<p>256a.1</p>las gcig la ni ma zhes 'byung / gcig la ni sa zhes 'byung ngo / /mnan pa rtag tu thar bar byed/ /ces pa gong du rengs par byed pa de dag las thar bar byed do zhes pa'o/ /lha dang lha min gzhan yang 'gugs/ /zhes pa sems can gzhan zhes pa'o/ /dngos grub
<p>256a.2</p>phra mo thams cad la/ /zhes pa sbyor ba bstan pa de dag thams cad ni dngos grub phra mo'o zhes pa'o/ /hU~M ba kun du dbang byed pa/ /zhes pa snga ma bzhin du sbyar na zhes pa'o/ /tha mar rab bzhag bsdu bar byed/ /ces pa snga ma bzhin du sbyar nas zhes pa'o/ /ma dang sbyar na gsod bar byed/ /
<p>256a.3</p>ces pa snga ma bzhin du sbyar nas zhes pa'o/ /zhi dang sbyar la 'ba' zhig go/ /zhes pa zhi ba dang rgyas pa la sogs pa'i las rnam pa bzhi dag la ni yi ge bzhi bcu rtsa gsum pa'i sngags bzlas pa che ge mo zhig shAn+tiM ku ru bo ShaT ces bya ba'i tshul du bskul tshig bcug ste de la
<p>256a.4</p>bya'o/ /de dag gi bskul tshig kyang hUM drug gi 'og tu gzhug gam swA hA'i 'og tu'am de gnyis gcig tu bcug ste las bya'o zhes pa'i don to/ /de la sogs pa gzhan rnams kyang zhes pa de la sogs pa'i rtsa ba'i rtog pa las gsungs pa'i las gzhan rnams kyang rtsa ba'i rtog
<p>256a.5</p>pa las gsungs pa bzhin du 'dir yang sbyar bar bya zhes pa'o/ /yi ge gcig pa'i cho ga bzhin/ /'jam dpal khro bo gtso bo yis/ /zhes pa 'jam dpal gyi rtog pa gang yi ge 'bru gcig pa gsang ba gzhan dag bshad zin to/ /khro bo gshin rje'i rgyal po zhal drug hUM zhes bya
<p>256a.6</p>ba las byung ba'i rtog par gtogs pa ste zhes pa dur khrod gnas kyi dkyil 'khor du gtogs pa'i le'u lnga pa 'di yan chad du rdzogs te/ 'di yang sngar rtsa ba'i rtog par gsungs pa'i dngos grub dang las rnams 'dir bsdus nas yi ge hUM gcig gi sgo nas rgyas par bshad do/ /
<p>256a.7</p>lnga pa'i bshad pa rdzogs so// //don grub kyi rtog pa 'di la don rnam pa lngas bshad de/ de la skabs dbye ba dang / dkyil 'khor byas pa'i cho ga dang / dkyil 'khor gyi las dang / lha bstan pa dang / spyan drang ba byas nas slob ma bzung ba la sogs pa las
<p>256b</p>
<p>256b.1</p>bya'o/ /de la dang po skabs dbye ba zhes bya ba bstan to/ /de nas rtog pa rab rgyas pa/ /zhes pa la sogs pa las dang / dngos grub dag le'u 'dir rgyas par bshad pas na rab tu rgyas zhes bya'o/ /sngar gong du gtogs pa'i phyi ma'i yang phyi ma zhes bya ba'i le'u bcu pa dang 'phro
<p>256b.2</p>sbyor ba'i le'u bcu gcig pa dang 'di man chad bshad do/ /don bsgrub pa'i le'u 'dir sngar gsungs pa'i rtog pa rnams kyi nang nas ma bshad pa yang 'dir bshad pa dang / rtog pa snga ma rnams las kyang 'di mchog tu gyur cing don thams cad 'grub par byed pas na yang dngos
<p>256b.3</p>grub ces bya ste/ de bshad par bya'o zhes pa'i don to/ /'di man chad ni dkyil 'khor bri ba'i cho ga bshad de/ de nas rig 'dzin dpal ldan pas/ /zhes pa sngags pa mtshan nyid kyi yon tan dang ldan pa zhes pa'o/ /las rnams thams cad 'grub pa'i phyir/ /zhes pa la
<p>256b.4</p>sogs pa 'og nas bshad pa'i las thams cad 'grub par bya ba'i phyir sems rtse gcig tu byang chub kyi sems dang ldan par byas nas thog mar dkyil 'khor bri bar bya'o/ /de ltar thog mar dkyil 'khor bri bar bya ba na/ gnas gang du dkyil 'khor bri bar bya zhe na gsungs
<p>256b.5</p>pa/ bgrod dka' ba la bya ste/ mi dag mi 'grul ba'i gnas so/ /gcong rong dur khrod du yang rung / /zhes pa dur khrod rnam gnyis lta bu la bya'o/ /de nas der ni zhal zhal byas/ /zhes pa gnas de dag tu 'og nas bshad pa'i tshul bzhin du sbyangs te/ slar sa brnyan
<p>256b.6</p>bzang po blugs nas bcags te/ de'i steng du ba'i lci bas skyang nul bya ba dag go/ /me tog sil ma dag gis brgyan/ /zhes pa de ltar skyang nul byas te/ sa gtor ba'i steng du zhes pa'o/ /dpa' bo gcig pa'i sngags 'bar ba/ /zhes pa yi ge bcu gcig
<p>256b.7</p>pa'i sngags 'og nas 'byung ba la bya'o/ /me lce 'phro bas khrus byas pa/ /sa dang skyu ru ra la sogs pa zhes pa sngags 'di mthu dang gzi la bya ste/ sngags des khrus bya ba'i 'dag rtsi dang skyu ru ra dag la btab ste 'dag rtsi'i chal de dag de ltar sngags kyis
<p>257a</p>
<p>257a.1</p>bsangs nas chal des khrus bya'o/ /rig khrus khrus byas gtsang ma yis/ /zhes pa de ltar khrus byas pa'i sngags pa phyi nang gi gtsang sbra dang ldan zhes pa'o/ /de nas sngags de thams cad kyis/ /zhes pa la sogs pa de ltar khrus byas pa'i 'og tu bdag gi
<p>257a.2</p>lus la 'og nas 'byung ba bzhin du yi ge bcu gcig pa dkong nas bdag nyid khro bo'i skur bsgyur nas bdag gi lus la sngags dgod ces bya ba yang spyi bor oM bsam/ AHmig tu bsam/ hUM snying gar bsam zhing dgod pa'o/ /skur bsgyur ba'i snying po ni yi ge hUM gis so/ /
<p>257a.3</p>phyag dang zang zing yongs spangs la/ /zhes pa la sogs pa lugs kyi yi ge las rnam gnyis ltar bshad du rung ste/ dkyil 'khor gyi sa gzhi de nyid kyi gyo mo dang skra shad dang phub ma la sogs pa'i skyon med par brkos nas bsal te/ sngar sa bzang pos bkang nas
<p>257a.4</p>bcags te lci ba'i skyang nul byugs te sa gzhi bzang po bstar ba la yang bya'o/ /rnam pa gcig tu na dkyil 'khor de lta bur bgegs zhi bar bya ba'i cho ga de lta bu byed pa'i tshe sngags pa de 'dod pa'i yon tan la sogs pa zang zing la chags pa'i sems spangs nas las de dag bya'o
<p>257a.5</p>zhes pa'i tha tshig go/ /rang sngags zlos shing blta bar bya/ /zhes pa phyogs bcur blta ba dang / yi ge gcig pa bzlas zhes pa'o/ /gcig pu yi ge bcu gcig pa dpa' bo'i sngags zlos shing zhes pa'o/ /dkyil 'khor bzang po gru bzhi par/ /dur khrod thal bas bri
<p>257a.6</p>bar bya/ /zhes pa dkyil 'khor tshad gong du bshad pa bzhin du khru brgyad pa'am/ khru bzhi pa'am/ khru gang yang rung ba'am/ /yang na 'og nas 'byung ba'i las dang sbyar te/ de yang gru bzhi por dur khrod kyi dkyil 'khor gyi tshad ci tsam gyis bya bar 'byung ba dang sbyar te/ de yang gru bzhi
<p>257a.7</p>por dur khrod kyi thal bas bri'o zhes pa'i don to/ /nub phyogs zhes pa 'di'i skabs su ni nub phyogs su sgo btod sgo lhag ma bcad ces pa'o/ /de yi dbus su pad+mo bri/ /zhes pa dkyil 'khor gyi dbus su pad+mo bri ba ni 'og nas lha bstan pa bshad pa dang sbyar ro/ /be con phyag rgya
<p>257b</p>
<p>257b.1</p>rtse 'bar ba/ /grwa bzhi dag tu bri bar bya/ /'di ni be con mang po yin/ /zhes pa be con gyi mgo thod pa can la de nyid 'bar ba'i be con gyi phyag rgya bzhi dkyil 'khor gyi grwa bzhir re re pad+mo'i steng du bris pa 'di ni be con mang po'i dkyil 'khor zhes bya'o/ /shU la can ni shU la mang / /zhes
<p>257b.2</p>pa dkyil 'khor grwa bzhi'i pad+mo'i steng du shU la re re bris pa ni shU la mang po zhes bya ba'i dkyil 'khor ro/ /shak+ti rnams kyis yongs bskor ba/ /de bzhin shak+ti mang zhes bya/ /zhes pa dkyil 'khor gyi grwa bzhir shak+ti bzhi pad+mo'i steng du snga ma bzhin du bris pa ni shak+ti mang po zhes bya ba'i
<p>257b.3</p>dkyil 'khor bri/ /shak+ti nges par byin gyis brlab pa'i sngags ni mtshon cha'i sngags kyis dgod par bya'o/ /de bzhin mi thod mang po yin/ /zhes pa dkyil 'khor gyi grwa bzhir thod pa bzhi snga ma bzhin du bris nas thod pa mang po zhes bya ba'i dkyil 'khor ro/ /mi ror ldan pa'i mi ro mang / /zhes
<p>257b.4</p>pa la sogs pa'i dkyil 'khor gyi grwa bzhir mi ro re re ste bzhi bri ba ni mi ro mang po'i dkyil 'khor ro/ /dkyil 'khor gyi grwa bzhir mgo med pa'i mi ro mi sdug pa bzhi snga ma bzhin du bri ba dang / dkyil 'khor gyi nang gi ngos bzhir yi dgas rangs pa dang / srin po'i gzugs lto
<p>257b.5</p>ba che ba/ skra gyen du lhugs par 'dug cing gzugs mi sdug pa dag gis spel zhing bris pa'i dkyil 'khor 'di ni dur khrod mang po zhes bya ba'i dkyil 'khor zhes bya'o/ /phyogs bcu kun na 'jigs pa can/ /zhes pa dkyil 'khor gyi phyogs bzhi dang / mtshams bzhi
<p>257b.6</p>dang / bla 'og rnams su mi ro mgo med pa'i mi sdug pa dang / yi dgas 'bar ba dang / srin po ldan par bris pa ni phyogs bcu'i 'jigs pa can zhes bya'o/ /gshin rje gshed po dpa' bo yi/ /dkyil 'khor rnam pa drug du bshad/ /ces pa dkyil 'khor drug car
<p>257b.7</p>gyi mtshan ma nges par byin gyis brlab pa dgod par bya ba ni le'u ste/ 'og nas sngags kyi le'u gnyis 'byung ba la brtags te/ gang rigs mthun mthun du sbyar te/ de dag gi sngags kyis byin gyis brlab par bya'o/ /de ltar dkyil 'khor rnam pa drug tu bshad do/ /da ni
<p>258a</p>
<p>258a.1</p>dkyil 'khor gyi las so so'i bya ba bshad do/ /de la be con mang po ni/ /zhes pa de la dang por be con mang po'i dkyil 'khor gyis ni dngos grub phra mo ster zhes pa'o/ /shU la mang po srin po rnams/ /'joms par rab tu bsgrags pa yin/ /zhes pa shU la mang po'i
<p>258a.2</p>dkyil 'khor gyis ni srin po 'bar ba rnams 'joms par mdzad do/ /de bzhin du shak+ti mang po ni/ /zhes pa shak+ti mang po'i dkyil 'khor gyis ni bgegs rnams thams cad tshar bcad pa'o/ /thod pa mang po zhes bya ba/ 'khrul 'khor thams cad rab tu 'jig /ces pa thod pa
<p>258a.3</p>mang po'i dkyil 'khor gyis ni lha ma yin gyi 'khrul 'khor 'jig par mdzad do zhes pa'i don to/ /mi ro mang po zhes bya ba/ /zhes pa mi ro mang po'i dkyil 'khor gyis ni ro langs thams cad bsgrub pa'o/ /dur khrod mang por rab grags pa/ /zhes pa dur khrod mang po'i dkyil
<p>258a.4</p>'khor gyis ni dngos grub thams cad rab tu sbyin pa'o/ /'di man chad lha bstan pa zhes bya ba bshad do/ /de la pad+mo'i dbus su ni/ /zhes pa lha bstan pa zhes bya ba bshad do/ /de la pad+mo'i dbus su ni zhes pa sngar dkyil 'khor gyi dbus su pad+mo bris pa de'i dbus su zhes pa'o/ /
<p>258a.5</p>cho ga bzhin du bzhugs par bsam/ /zhes pa spyan drangs te pad+mo'i dbus su bzhugs zhes pa'o/ /in+d+ra nI la zhes pa ni mthing ga 'tsher ba'i mdog ces pa'o/ /'jigs 'jigs lta la 'jigs pa'i gdon/ /zhes pa khro bo nyid pha rol 'jigs pa'i gzugs can nam
<p>258a.6</p>yang gdon zhes pa'i don to/ /dril bu dang zhes pa g.yer ka'i dril bu la bya'o/ /thod pa skam po zhes pa'o/ /mi mgo rlon dang mi rus dang / zhes pa khrag dang / skra dang bcas pa dang / rje ngar dang / dpung pa dang / lag pa rnams las gcig bsnams zhes pa'o/ /
<p>258a.7</p>'jigs pa'i mi ro dbyug to 'bar/ /zhes pa khrag dang bcas pa'i daN+Da 'bar zhes pa'i don to/ /'bar zhes pa me lce kha gsum tsam du 'bar ba'i me lce bsnams so/ /shi ba'i ro yi steng na bzhugs/ /zhes pa maN+Dal gyi dbus su pad+mo bris pa de'i dbus su mi ro bris pa la
<p>258b</p>
<p>258b.1</p>ro'i steng du lha bzhugs par bya'o zhes pa'i don to/ /'jigs pa'i mtshon cha gdengs 'jigs lta/ /zhes pa mtshon cha'i phyag mtshan kun 'jigs zhes pa'i don to/ /dur khrod na ni rtag tu bzhugs/ /zhes pa lha nyid dkyil 'khor de lta bu'i tshul du rtag tu zhugs pa zhes pa'i don
<p>258b.2</p>to/ /thams cad 'joms zhes pa lha de'i yon tan la bya'o/ /lha rnams kun gyis phyag byas shing / /zhes pa 'jig rten pa'i lha rnams zhes pa'o/ /khro bo thams cad legs par 'dud/ /ces pa/ 'jig rten pa yi khro bos 'dud/ /ces pa'i don to/ /sku ni rab tu 'bar
<p>258b.3</p>ba can/ /zhes pa sku me lce 'bar ba can no zhes pa'i don to/ /'khrug pas dkrugs shing rab tu zab/ /ces pa lha de nyid la bya/ spyir na khro bo'i tshul du pha rol po la sbyar zhes pa'o/ /stag lpags na bza' bsnams par dgyes/ /zhes pa de nyid kyi tshul lam nyams sus
<p>258b.4</p>kyang mi rtogs pa'o/ /rjes su 'brangs shing phyag rgya byas pa'o/ /zhes pa khro bo de'i rjes su 'brangs shing khro bo de la phyag byas zhes pa'o/ /khro bo gshin rje gshed dran bya/ /zhes pa de lta bu'i khro bo chen po 'di dran par bya'o/ /bdag gis dran byas nas zhes pa snying pos de lta bu'i
<p>258b.5</p>lha spyan drang bar bya'o zhes pa'o/ /'di man chad ni spyan drang bar byas nas slob ma gzud pa la sogs pa'i las bya'o zhes pa bstan pa bshad de/ /spyan drangs na lha de lta bu drang zhes pa'o/ /tsan+dan gyis bskus zhes pa dkar pos bskus zhes pa'o/ /rim pa bzhin du mchod nas ni/ /slob ma
<p>258b.6</p>khro bo'i sngags dag dang / /sangs rgyas spyan gyi sngags dag gis/ /zhes pa me tog la sogs pas rim pa bzhin du mchod nas slob ma la bdud rtsi 'khyil ba'i sngags kyis bsngags pa'i tshul gyis bsang ba dang / sangs rgyas spyan gyis kyang bsrung ngo / /gong du dkyil 'khor
<p>258b.7</p>drug bshad pa las be con gyi phyag rgya'i dkyil 'khor bris na be con gyi phyag rgya bcings pas me tog dor bar bya'o/ /yang na shU la'i phyag rgya'i dkyil 'khor bris nas/ shU la'i phyag rgya bcings la me tog dor bar bya'o/ /ming gis smos pa'i dkyil 'khor 'di rnams las ma gtogs par
<p>259a</p>
<p>259a.1</p>gzhan zhig bris na be con gyi phyag rgya'am shU la'i phyag rgya gnyis las gang yang rung ba cig bcings te me tog dbul bar bya'o/ /dkyil 'khor drug car du yang de ltar shes par bya'o/ /btsud nas me tog dor du gzhug /ces pa sngags yi ge bcu gcig pa brjod nas
<p>259a.2</p>me tog dkyil 'khor du dor du gzhug go zhes pa'i don to/ /de nas rig 'dzin dpal dang ldan/ /zhes pa sngags pas slob ma rnams bsrung ba'i phyir yang sngags bzlas nas slob ma dang / slob dpon gyis dkyil 'khor la mchod pa 'di dag la sogs pas mchod par bya'o/ /mchod pa
<p>259a.3</p>byas nas slob ma la/ /zhes pa'i don to/ /de nas sangs rgyas spyan yang bzlas/ /zhes pa kha cig gis bshad pa ni de ltar mchod pa byas pa'i 'og tu me tog la bud+d+ha lo tsa na dang khro bo'i sngags bzlas pas btab la slob ma'i lag tu sbyin te/ de ni de bzhin gshegs pa dang / /rdo rje'i rigs
<p>259a.4</p>kyis byin gyis brlab pa'i phyir ro/ /de nas dbang rnam bzhi las gcig sbyin no/ /'di'i skabs su rig pa'i dbang bskur bar bya'o/ /dbang bskur ba 'di dag kyang spyi'i cho ga dang sbyar te bya'o zhes pa'i don to/ /lha khyod bdag gis mnos zhes pa slob mas de skad smra bar bya'o/ /de nas
<p>259a.5</p>sngags rig cho ga bzhin/ /zhes pa'i de'i 'og tu slob mas bla ma slob dpon la phyag bya'o/ /cho ga bzhin du dbang bskur bas/ /zhes pa'i spyi'i cho ga dang sbyar te/ dbang bskur ba la bya zhes bya ba'i don to/ /khro bo gshin rje gshed po bzlas/ /zhes pa de yan chad khro bo'i bzlas brjod rgyun du bya'o/ /gshin
<p>259a.6</p>rje gshed du gtogs par bcu gcig pa'i bshad pa rdzogs so// //gsang ba'i phyi ma'i yang phyi mar gtogs pa 'di la don rnam pa bcus ston te/ de la ri mo'i sku gzugs kyi cho ga dang / sngon du bsnyen pa byas nas sgrub pa la 'jug pa'i gleng bslang ba dang / sngags bstan
<p>259a.7</p>pa dang / gnas sngar bstan nas bzlas pa'i mtshan nyid sngar bstan pa dang / sgrub pa la 'jug pa dang / grub nas las rnams sgrub pa dang / ma grub pa'i las bya ba dang / rtog pa phyi ma dang / rtog pa phyi ma'i yang phyi ma dang / phyag rgya'i mtshan nyid do/ /gsang ba'i phyi mar gtogs
<p>259b</p>
<p>259b.1</p>pa'i le'u 'di ni gong du sngar bshad pa'i phyi ma'i yang phyi ma zhes bya ba'i sngar gsungs pa rnams kyi ma chud pa rnams rgyas par bshad pa'o/ /de la ri mo'i sku gzugs kyi cho ga zhes bya ba dang por bshad do/ /de nas gzhan yang gshin rje yi/ /bshad pa'i sngags ni mnos nas su/ /mi yi
<p>259b.2</p>ro gos blangs nas su/ /zhes pa ras blangs pa de la khro bo de'i sku gzugs bri zhes pa'o/ /bzang po khru gang zhes pa ras bzang po khru gang tshad du bya zhes pa'o/ /gang tshe sngags pa bdag nyid kyis/ /zhes pa sngags pa bdag nyid ri mo 'dri mi shes pa de'i tshe/ bzo bo smyung bye byas pa ni/ /
<p>259b.3</p>zhes pa ri mo bzo bo smyung ba byed du bcug la khrims mnos par 'drir gzhug go/ /shi ba'i ro yi steng na bzhugs/ /zhes pa 'dod pa'i khams kyi lha'i bu'i bdud kyi ro'i steng na bzhugs zhes bshad de/ mdor na mi ro'i steng na bzhugs pa bri'o/ /'jigs pa gnon zhes
<p>259b.4</p>pa pha rol po rnams gnon zhes pa'o/ /'jigs 'jigs lta zhes pa khro bo nyid kyis kyang lta zhes pa'o/ /kha cig bshad ces pa zhal dbu ma'i steng ma la'o/ /ljags 'dril kha cig mche ba gtsigs/ /zhes pa g.yas pa'i zhal dang po'o/ /kha cig zhal gdangs pa
<p>259b.5</p>g.yon dang po'o/ /kha cig khros zhes pa g.yas pa'i zhal gnyis pa'o/ /kha cig 'jigs pa zhes pa g.yon gnyis pa'o/ /ji skad gsungs pa'i mtshon cha rnams/ /zhes pa sngar don grub kyi rtog par bshad pa'i mtshon cha rnams phyag na bsnams pa'o/ /dben zhing 'du
<p>259b.6</p>'dzi med pa ru/ /zhes pa gnas 'di lta bur ri mo mkhan mkhas pas 'drir gzhug go/ /'di man chad sngon du bsnyen pa byas nas sgrub pa la 'jug pa gleng bslang ba zhes bya ba bshad de/ de ltar bris na sngags mkhan de zhes pa la sogs pa smos te/ ri mo bris nas de nyid kyis/ /
<p>259b.7</p>zhes pa de'i 'og tu sgrub pa la 'jug pa'i tshe yang ri mo nyid kyang mdun du bkram ste bsgrub par bya'o zhes pa'i don to/ /de ltar gong du bshad pa'i tshul bzhin du bris nas mdun du bkram ste/ ri mo de la mngon du phyogs nas tshul bzhin du bsnyen pa 'bum bya'o/ /'di man chad ni sngags
<p>260a</p>
<p>260a.1</p>bstan pa zhes bya ba bshad de/ gshin rje gshed po 'di yi sngags/ /zhes bya ba la sogs pa smos te/ gshin rje gshed po 'di yi sngags/ /zhes pa drag po gang yin de bshad do zhes pa khro bo de'i mthu rtsal che ba'i sngags de yang 'bru lhag chad du 'gyur ba dang / 
<p>260a.2</p>lhag 'og gi go rims shor du dogs pa'i phyir 'bru re re nas bshad do/ /oM ni de yi dang po yin/ /zhes pa khro bo de'i sngags kyi dang por oM 'byung ngo / /de bzhin phaT ni lhag ma ste/ /zhes pa 'bru bcu las lhag pa la'o/ /mi mnyam sngags ni bcu gcig pa'o/ /zhes pa yi ge 'bru de
<p>260a.3</p>nyid zung du 'brel ba ma yin te/ /yan gar byung ba'i tha tshig go/ /'jam dpal gyi ni khro bo mchog /ces pa de nyid mthu stobs sam/ /yon tan gzhan las che bar gyur pa'o/ /rtog pa phyi ma'i yang phyi ma ste/ /sangs rgyas kun gyis mngon bstod pas/ /zhes pa rtog pa phyi ma'i yang phyi
<p>260a.4</p>mar gsungs pa'i sngags 'di ni sangs rgyas kun gyis kyang bstod pa'o/ /sngags de de ltar mnos nas su/ /zhes pa sngar gong du bshad pa'i tshul de ltar mnos nas zhes bya ba'i don to/ /go cha bgos nas bzlas byas nas/ /zhes pa brtson 'grus [(]gyi [,]kyi [)]go cha bgos nas
<p>260a.5</p>bzlas pa byas na/ rig 'dzin go 'phang thob par 'gyur/ /zhes pa'i don to/ /oM a kro te ka ya mAn+ta ka hU~M phaT/ /ces pa yi ge 'bru bcu gcig pa'i sngags so/ /sngags 'di las bya ba'i bskul tshig ni hUM phaT gnyis kyi bar du bcug ste las bya'o/ /oM a m-i ta kuN+Da li zhes pa
<p>260a.6</p>slob ma pa sang ba bsrung ba'i sngags so/ /'di man chad ni gnas sngar bstan nas bzlas pa'i tshul mtshan nyid bstan pa zhes bya ba bshad do/ /de nas gzhan yang bzlas pa yi/ /gnas ngag ji ltar yin pa bshad/ /ces bya ba la bzlas pa'i gnas ni ji skad gsungs pa yin
<p>260a.7</p>pa de bshad par bya'o/ /tshang tshing pad+ma'i mtsho 'gram du/ /zhes pa nags tshal stug po bgrod dka' ba'i gnas la bya'o/ /gshin rje gshed po ni zhes pa lha'i sku'i tshul du bya ba'o/ /ku sha zhes pa bzlas pa'i mtshan nyid 'di dag go/ /ri mo la ni phyogs 'dug pa/ /
<p>260b</p>
<p>260b.1</p>zhes pa mdun du ri mo'i sku gzugs bris pa la phyogs par bya ste'o/ /ru rak+sha yi phreng ba thogs/ /zhes pa sngags kyi nor bu zhes pa'o/ /sngags pas rtag tu bzlas pa byas/ /zhes pa mtshan nyid de ltar bzlas pa bya'o/ /myur ba dang ni bul ba dang / /zhes pa zur mi phyin pa'i
<p>260b.2</p>skyon dang bar chad pa'i skyon no/ /de bzhin yi ge 'dres par ni/ /zhes pa go rims 'chol bar te/ nam yang smra bar yong mi bya/ /zhes pa de lta bu'i skyon gyi tshul du sngags bzlas pa yang mi bya'o/ /bzlas pa'i mtshan nyid 'di dag go/ /rtag tu rab tu gsal bar smra/ /zhes
<p>260b.3</p>pa myur ba'ang ma yin bul ba yang ma yin/ 'chol ba yang ma yin par drag dal snyoms par zur phyin par gsal bar sngags bzlas par bya'o/ /yid snyoms nas zhes pa de ltar bzlas pa byed pa'i tshe bsdam zhes pa'o/ /bu don la ni sems bzhag ste/ /zhes pa sems rtse gcig
<p>260b.4</p>tu sems shing zhes pa'o/ /skyo ba med pa'i sems kyis ni/ /zhes pa mi skyo ba'i bar gyis sngags kyi rim pa bzhin du bzlas so/ /'bum gcig bzlas pa'i tha mar ni/ /bsgrub par bya ba bshad kyis nyon/ /zhes pa de ltar sngar bsnyen pa 'bum byas nas de'i 'og tu bsgrub pa
<p>260b.5</p>la 'jug pa bstan to/ /mtsho yi 'gram du dkyil 'khor ni/ /zhes pa chu klung dag la yang bya'o/ /dur khrod mang po bri bar bya/ /zhes pa dur khrod ces bya ba'i le'u dur khrod mang po'i dkyil 'khor 'byung ba de 'dir 'dri bar bya'o/ /de yi nang du ri mo bkram/ /zhes pa mdun du ri
<p>260b.6</p>mo bris pa bkram zhes pa'o/ /sems dpa' mtshan mo bzhugs nas ni/ /bsgrub pa la 'jug go zhes pa'i don to/ /sems kyis kyang ma rmongs par zhes pa sngags kyi cho ga rnams shes par bya ba la ma rmongs pa zhes pa'o/ /gu gul bdug pa de yis bsreg /ces pa de
<p>260b.7</p>ltar nub mo sgrub pa'i tshe/ gu gul bdug pas bsreg go/ /zlos shing me tog dzA ti stong / /zhes pa sngags zlos shing / sri shing sna ma'i me tog stong mdun gyi ri mo'i thugs kar phog par bya zhing dbul lo/ /ri mo la bzhugs khro bo'i spyan/ /zhes pa ri mo dang gcig tu
<p>261a</p>
<p>261a.1</p>byas pa'i khro bo'i spyan dang bcas pa zhes bya ba'i don to/ /g.yo'am yang na 'gul yang rung / /zhes pa ril gyis g.yo'am cha'am phyogs 'ga' 'gul pa'o/ /de nas lha de 'grub gyur nas/ /gang 'dod pa yi las rnams byed/ /ces pa ri mo'i sku
<p>261a.2</p>gzugs de la mtshan ma 'di lta bu byung ba la grub pa zhes bya ste/ des ni gang 'dod pa'i las rnams de bzhin du byed nus par 'gyur ro/ /de ste grub par ma gyur na/ /gzhan yang tshig 'bum bzlas par bya/ /zhes pa ste mtshan ma de lta bu dag byung bar ma gyur na yang lan cig
<p>261a.3</p>spogs te bsnyen pa 'bum bya'o/ /de nas de yi tha mar sgrub/ /ces pa de'i 'og tu mtshan gcig snga ma bzhin du sgrub po/ /des kyang ma grub gsum pa la/ /mtshams med lnga rnams byed pa yang / /gdon mi za bar 'grub par 'gyur/ /zhes pa de ltar bsgrubs te ma grub
<p>261a.4</p>par gyur na lan gsum du bsgrubs te/ yang dang por bsnyen pa 'bum byas la de'i 'og tu mtshan gcig snga ma bzhin du bsgrubs te/ de ltar bsgrubs na mtshams med pa lnga byas pa'i sems can gyis kyang 'grub par 'gyur te/ the tshom med par las rnams de bzhin du nus
<p>261a.5</p>par 'gyur ro zhes pa'i tha tshig go/ /'di man chad ni de ltar gong du bshad pa ltar bsgrubs te grub par gyur na/ grub pa des las rnams bya ba na de bzhin du 'grub par 'gyur ba'i las bshad do/ /grub pa'i las rnams gang dag 'dir/ /zhes pa la sogs pa smos te/ de dag
<p>261a.6</p>phyin chad snyoms par ni/ /zhes pa de ltar grub zin phan chad las rnams byed par 'gyur ro zhes pa'i don to/ /dpung rnams rengs par byed ces pa'o/ /stong ngam yang na 'bum yang rung / /zhes pa pha rol po'i dpung ngo / /gnon pa rengs pa zhes pa'o/ /rmongs pa 'thom pa
<p>261a.7</p>zhes pa'o/ /de ma thag tu 'bebs par byed/ /ces pa snod la dbab pa'i las de nus par 'gyur pa'o/ /pha rol dpung dag rab tu 'khrug par byed/ /ces pa nang 'khrug dag byed do/ /rmongs par nus zhes pa sems can dag rmongs nus zhes so/ /sprin yang
<p>261b</p>
<p>261b.1</p>legs par gnon par nus/ /zhes pa sprin mi g.yo bar gnas shing 'dug nus par byed nus so/ /char pa dag kyang 'bebs par byed/ /ces pa dus kyi char mi 'bab pa dag kyang 'bebs nus so/ /de ni nag pos zin pa yang / /mthong ba'am sbyin pa tsam gyis grub/ /ces
<p>261b.2</p>pa ka la du hUM zhes bya ste/ dus su zin pa la yang bya ste/ sbrul gyis nyi ma'i gung dang 'chi ba'i dus kyi tshe zin pa yang sngags pas mthong ba'am yang na sngags mkhan gyis spring ba tsam gyis sos par 'gyur ro zhes pa'i don to/ /de ni sbyor ba tsam gyis su/ /zhes pa sngags pa des
<p>261b.3</p>sbyor ba tsam gyis sa'i 'og kyang 'khrugs par byed ces pa'o/ /de bzhin lha dang mi rnams la/ /gnod pa chen po 'byung bar byed/ /ces pa gnod pa chen po 'byung ba dang sbyar na yang de bzhin du byed nus par 'gyur ro zhes pa'i don to/ /phyis 'byung ba dag gang yang med/ /ces
<p>261b.4</p>pa mdor na dus gsum gyi las gang yang byed mi nus pa med do/ /'di man chad ni ma grub pa'i las bshad de/ lha de grub par ma gyur kyang / /zhes bya ba la sogs pa smos so/ /lha de grub par ma gyur kyang / /zhes pa snga ma bzhin du bsgrubs kyang ma grub par gyur na yang las 'di
<p>261b.5</p>dag byed nus par 'gyur ro/ /mthong ba tsam zhes pa sngags pas so/ /tshig gis kyang zhes pa bsgo ba tsam gyis so/ /dug dang rims dang gdon la sogs/ /zhes pa 'gro ba dang mi 'gro ba'i dug la bya'o/ /bdug pa dang zhes pa bdug pa'i sbyor bas so/ /sbyor ba yis
<p>261b.6</p>zhes pa 'di dag sngar gong du bshad pa'i las de dag rnams zhes pa'o/ /las rnams 'di dag thams cad ni/ /bzlas pa brgya byas bsgrub par bya/ /zhes ming gis smos pa'i las de dag gang byed kyang rung ste las de dag la sngags brgya rtsa brgyad bzlas pas las de dag 'grub
<p>261b.7</p>par 'gyur ro zhes pa'i don to/ /song ste bsgrub pa byas nas su/ /bgegs rnams kun gyis mi 'jigs par/ /zhes pa gter gang la yod pa'i gnas su song ste bdag nyid bsrung ba dang / mtshams bcad de bsrung ba byas na bgegs dang 'byung pos mi 'jigs pas
<p>262a</p>
<p>262a.1</p>zhes pa'o/ /nor de bzlas pa stong byas pas/ /bdag gi khyim nas len pa bzhin/ /zhes pa gter chen po las bzlas pa stong byas pas bdag gi khyim nas nor blang ba bzhin du yod do zhes pa'i don to/ /phra mo rnams la brgya yis 'thob/ /ces pa gter phra mo rnams
<p>262a.2</p>la bzlas pa brgya yis 'thob po/ /hom dang bzlas pa ma byas kyang / /zhes pa lha rnams skrag par bya ba ni/ hom dang bzlas pa ma byas par yang khro bo'i mtshan brjod pa tsam gyis ring por mi thogs par lha rnams skrag par 'gyur bar the tshom med do/ /ma rungs par ni bya ba yang / /
<p>262a.3</p>zhes pa gang yang rung bar gzugs byas pa la sngar bshad pa lta bu'o/ /dngos grub rnams zhes pa de lta bu la sogs pa'i las bya'o zhes pa'i don to/ /bltas pa rnam pa du ma yang / /rtog pa gzhan gyi cho ga yis/ /ring por mi thogs bsgrub par nus/ /zhes pa gang la bya
<p>262a.4</p>ba de dag la bltas te bsam pa'i khyad par tsam gyis kyang / las de dag 'grub par 'gyur la/ rtog pa gzhan gyi cho ga las/ de dag ji ltar sgrub par 'byung ba'i cho ga bzhin du bsgrubs na/ /de bzhin du 'grub po/ /rmongs pa dang zhes pa la long ba dang zhes pa'o/ /skyo
<p>262a.5</p>zhing slar yang g.yo ba dang / /zhes pa gnas nas skyo zhing 'gro 'dod pa'o/ /nor 'gugs de bzhin mnod pa dang / /zhes pa slar yang gnas de nyid du 'ong 'dod lta bu'o/ /skye bo dag gis 'gugs pa dang / /zhes pa pha rol po rengs par bya'o/ /yul du 'tshe zhing 'jigs
<p>262a.6</p>pa dang / /zhes pa lo tog la sogs pa la gnod pa'o/ /'khrug dang zhes pa pha rol po 'khrug ces pa'o/ /bru ba nyid ces pa bkres pa'o/ /gang dag gzhan dag de 'dod pa/ /sngags pa gshin rje gshed dran pas/ /zhes pa de la sogs pa'i las de dag byed
<p>262a.7</p>'dod pas sngags pa khro bo chen po'i sbyor ba byas pas las de dag thams cad byed par 'gyur ro zhes pa'i don to/ /'di man chad ni rtog pa phyi ma zhes bya ba bshad do/ /de nas rtog pa phyi ma 'di/ /ji lta yin pa de bshad do/ /zhes pa le'u 'di nyid du gtogs pa phyi ma'i phyi ma bshad
<p>262b</p>
<p>262b.1</p>pa la bya ste/ de yang ji skad gsungs pa'i de bzhin du bshad par bya'o/ /sngon du bsnyen pa byas pa'i 'og tu lha ma yin gyi phug sgor song ste/ sgrub pa po'i ri mo'i sku gzugs mdun du bkram nas smyung ba byas te stan la 'dug ces pa'i don to/ /khri yi grangs tsam bzlas byas na/ / 
<p>262b.2</p>zhes pa/ dkyil 'khor bri ba dur khrod mang / /sngar bshad mtshan gcig gis sngags bzlas zhes pa'o/ /de nas bud med gzugs mchog ldan/ /zhes pa de nas lha ma yin gyi bu mo sgor 'byung ngo zhes pa'o/ /sgrub pa po de'i mdun du ni/ /zhes pa 'ongs nas lha ma yin gyi phug
<p>262b.3</p>tu gshegs shing dga' bar byed do/ /de dag grogs po yid gcugs nas/ /zhes pa la sogs pa grogs po dang lhan cig tu de'i tshe/ lha ma yin gyi bu mos sngags pa la bsgo ba khyod kyis 'di dang 'di byar rung gis de bzhin du byar mi rung gis ma byed cig bsgo ba lta
<p>262b.4</p>bu'am/ yang na cho ga de ltar bsgrubs pas na dam tshig gis lha ma yin gyi bu mo'i gnas su 'jug par byed do zhes pa'i don to/ /yang na gang 'dod pa'i lha yi/ /zhes pa la sogs pa gnas gang yang rung ba'i gnas gtsang mar lci ba'i skyang nul byas te sa bstar ba'i bsang
<p>262b.5</p>po byas la mdun du sa gzhi bstar ba bzang por byas par sre nas gang 'dod pa'i ming bri'o/ /btsag gam ldong ros kyis kyang 'drir rung zhes pa'o/ /mi skyo bar du 'bum bzlas na/ /zhes pa gnod sbyin la sogs pa gang 'gugs pa 'ong bar 'gyur zhes pa'o/ /sgrub par ji srid
<p>262b.6</p>'dod par ni/ /zhes pa sgrub pa po ji srid 'dod pa de dag gi las rnams byed par 'gyur ro/ /lha rnams dag ni thams cad dang / /zhes pa 'dir ni mjug sdud pa'i tshig go/ /gnod sbyin la sogs bsgrub pa spangs/ /zhes pa sha za dang dri za mo dag ces pa'o/ /phyi ma'i phyi ma zhes bya
<p>262b.7</p>ba snga ma rnams kyis ni rtsa ba'i rtog par gsungs pa rnams kyi mjug sdud thun bu thu ba yin par bshad do/ /gsang ba phyi mar gtogs pa'i le'u 'di na gong du bshad pa'i phyi ma'i phyi ma zhes bya ba gsungs pa rnams kyi mjug sdud pa dang thun bu thu ba yin no/ /mdor na sngar
<p>263a</p>
<p>263a.1</p>gong du gsungs pa rnams kyi cho ga rgyas par bshad pa la bya'o/ /'di man chad le'u 'dir gtogs pa'i rtog pa phyi ma'i yang phyi ma 'di la zhes bya ba bshad do/ /de 'dir rtog pa phyi ma yi/ /phyi ma dag kyang bshad par bya/ /zhes bya la sogs pa'o/ /ri'i mchog
<p>263a.2</p>dag gi rtse mo la/ /zhes pa ri btsan po bzang po'i mchog gi rtse mo la zhes pa'o/ /yi dgas mang po'i dkyil 'khor bri/ /zhes pa don grub ces bya ba'i le'u ru gsungs pa'i nang nas yi dgas mang po zhes bya ba'i dkyil 'khor 'byung ste bri bar bya'o/ /thams cad sha yi gtor ma
<p>263a.3</p>bya/ /zhes pa thams cad kyi gtor ma dkyil 'khor du dbul bar bya'o/ /grogs po sems ni dpa' ba dang / /yon tan ldan pa bzo bo dang / /zhes pa mtshan nyid kyi yon tan dang ldan pa la bya'o/ /mi ro'i gos la sngon bris pa'i/ /ri mo gzhag nas de nas su/ /zhes pa la
<p>263a.4</p>sogs pa dkyil 'khor de'i dbus su mi ro'i ras de'i steng du ri mo'i gzugs sngar bris pa de bkram la de nas bdag gi lus la yan lag la sogs pa dang / de dag gi yang yan lag tu gtogs pa thams cad las mi rus sbom phra khab tsam gyi rnon po byas pas yan lag de dag gi
<p>263a.5</p>khrag cha shas kyis phyung nas mi thod kyi nang du gzhag la/ de nas mi ro de'i bar gyi bdag gam/ /grogs po gnyis las gang bzo bo gcig gis ri mo bris zin pa de'i skra'i pir gyis gzugs de'i yan lag dang / nying lag thams cad un mi lan zhes bya ba'i tshul du ri mo bri bar
<p>263a.6</p>bya ste/ mdor na bye brag gam khyad par can du bri bar bya'o zhes pa'i don to/ /de nas de yi lus dag dang / /ming kyang rab tu gsal bar bya/ /zhes pa de nas ri mo'i de'i sku gzugs kyi yan lag dag tu sngags pa dag las byed pa'i tshe lus dag la tsan+dan dang / khrag dag gis
<p>263a.7</p>ji ltar bsku bar grags pa de lta bu'i tshul du sku gzugs la yang bri ba yin par shes par bya ste/ khro bo'i spyan dag kyang dmar por bri'o zhes pa'i don to/ /de la bgegs kyang mang du 'byung / /zhes pa de ltar byas pa de la'o/ /der ni dpa' bos spyad par gsungs/ /zhes pa cho ga
<p>263b</p>
<p>263b.1</p>'di ni sgrub pa po sems stobs can gyis bsgrub po/ /dpa' bo dag gi las kyang bya/ /zhes pa de ltar byed cing sgrub pa nyid dpa' bo'i las yin par bshad pa'i rigs so/ /sha chen po'i bcings pa'i las kyang de dag gis bya'o/ /de yi 'og tu bzo bo la/ /zhes pa de ltar ri mo 'dri
<p>263b.2</p>ba'i grogs po bzang po de la dpa' bo dag gis yon yang dbul/ /zhes pa rin thang med pa'i yon dbul pa la bya'o/ /de nyid yongs su rdzogs par ni/ /zhes pa ri mo'i de'i sku gzugs kyi yan lag dang / nying lag thams cad du bye brag gam/ khyad par can du bya ba de yongs su
<p>263b.3</p>rdzogs par gyur gyi bar du tshul bzhin du bri'o/ /de ltar bris pa'i 'og tu gnas de nyid du mdun du bkram ste mtshan gcig bsgrub po/ /ri mo'i sku gzugs de yang na dgod dam/ g.yo yang rung ba'i mtshan ma de dag byung na zhes pa'o/ /de nas dngos grub thob par bshad/ /ces pa de
<p>263b.4</p>ltar mtshan ma byung ba'i ri mo de/ sku gzugs de yis dngos grub thob par 'gyur zhes pa'o/ /mtshan ma nyi ma bzhin du 'bar/ /zhes pa sgrub pa po de'i 'bar zhes pa'o/ /sgrub pa de la lha rnams kyang / /zhes pa de ltar bsgrub pa'i sgrub pa po de la gdon mi za bar phyag 'tshal
<p>263b.5</p>bar 'gyur zhes pa'i don to/ /kun du bkur ba rgyal por 'gyur/ /zhes pa rig 'dzin gyi rgyal por 'gyur zhes pa'o/ /yang na cho ga shes pa yis/ /zhes sgrub pa pos zhes pa'o/ /ri mo zhi ba sngon bzhin du/ /blangs te bsregs pa'i steng du gzhag /de nas bsregs pa
<p>263b.6</p>der 'dug nas/ /gcig pu ral gri blangs nas su/ /zhes pa khrag dang skra'i pir gyis ma bris pa'i ri mo'i sku gzugs la bya ste/ sku gzugs de blangs la mi ro bsregs pa'i mdun gyi nam mkha' la bris te gzhag go/ /mi ro bsregs pa'i gnas der sngags pa
<p>263b.7</p>nyid kyang 'dug nas grogs med pas sgrub pa'i ral gri blangs nas bsgrub ces pa'o/ /mtshan mo gshin rje gshed bzlas pa/ /zhes pa mtshan mo bsgrub ces pa'o/ /'bar bar 'gyur gyi bar du'am/ /zhes pa ri mo'i sku gzugs la dngos grub rnam gsum ma byung gi bar du
<p>264a</p>
<p>264a.1</p>bzlas brjod bya'o/ /ral gri mchog de bya ba yang / /zhes pa de ltar sgrub pa'i ral gri'i tshad gsungs so/ /srid du sor ni sum cu rtsa gnyis kyis zhes pa'o/ /yan lag thams cad yongs rdzogs pa/ /zhes pa la sbom phra med pa zhes pa'o/ /sgrub cing sgra yi
<p>264a.2</p>so'i do can/ /zhes pa ral gri rnon po'i so la bya'o/ /de ltar rtog pa phyi ma yang / /zhes pa mjug sdud pa'i tshig la bya'o/ /'di man chad phyag rgya'i mtshan nyid bshad do/ /de nas gzhan yang phyag rgya ni/ /rab tu 'bar ba gcig pu bshad/ /ces pa gcig ces bya ba ni
<p>264a.3</p>mchog dam pa la bya ste/ de yang gzi brjid dang ldan pa de bshad do zhes pa'o/ /gang gis 'grub par 'gyur pa yi/ /zhes pa be con gyi phyag rgya 'grub par 'gyur pa la bya'o/ /lag pa g.yas pa'i sor mo yis/ /zhes pa sngar bshad pa dang 'dra'o/ /mthe bong sbas te
<p>264a.4</p>gyen du bsgreng bar byas pa'i phyag rgya de zhes pa de mthe bong nang du bcug ste bcings la gyen du bsgreng ba'o/ /lha nyid kyi ni sngags ldan par//be con gyi phyag rgya 'di la yang las thams cad dang sbyar bar bya ste/ las kun la bcing bar bya zhes pa yi ge bcu gcig pa'i sngags
<p>264a.5</p>dang ldan par phyag rgya bcing bar bya'o/ /spyan drang ba dang / mchod pa dang zhes pa mdzub mos nang du g.yab pas spyan drang zhes pa'o/ /gshegs su gsol ba dang / /zhes pa mdzub mos phyir g.yab pas gshegs su gsol zhes pa'i don to/ /'jam dpal gshin rje
<p>264a.6</p>gshed rgyal po'i rtog pa phyi ma'i yang phyi ma gsang ba'i bshad pa rdzogs so// //rab tu gsang bar gtogs pa'i le'u 'di'i don rnam pa dgus bstan pa'o/ /de sngags thog mar bstan nas dngos grub gleng ba dang / zhu ba zhus pa dang / zhus pa'i lan bstan pa dang / bsam
<p>264a.7</p>gtan pa dang / dkyil 'khor bstan pa dang / mchod pa bstan pa dang / sa bon dgod pa bstan pa dang / sngags spel ba bstan pa dang / mjug sdud pa rnams kyis bstan pa'o/ /sngags thog mar bstan pa'o/ /sngags thog mar bstan nas dngos grub gleng ba zhes bya
<p>264b</p>
<p>264b.1</p>ba dang por bshad de/ oM a kro te ka ya mAn+ta ka hUM hUM hUM phaT phaT phaT swA hA/ zhes pa bcu gcig pa'i sngags dang sngags 'di 'dra ste/ sngags 'dis yi ge bcu gcig pa'i dngos grub dang las thams cad 'dir 'grub tu rung ngo / /sngags gzhan no zhes pa yi ge bcu gcig pa
<p>264b.2</p>las gzhan no zhes bya ba'i don to/ /oM AHhU~M/ snying po zhes pa'o/ /'di yang gzhan no zhes pa gong ma las gzhan zhes pa'o/ /yi ge bcu gcig rgyal po yis/ /zhes pa yi ge bcu gcig pa'i mgor sngags 'di bzlas na/ dngos grub dang las 'di dag 'di bzhin
<p>264b.3</p>du 'grub par 'gyur ro/ /de la rab tu gsang ba zhes ci'i phyir bya zhe na/ sngags kyi rgyud 'di dag nyan thos dang rang sangs rgyas la sogs pa dang / phyi rol pa rnams la yang gsang ba dang sngags pa nyid la yang gsang ste dka' thub spyad mi dgos par rnal 'byor bya ba 'ba'
<p>264b.4</p>zhig gis 'grub par 'gyur ba'i chog 'di sngar thog mar bstan na sngags pa dka' thub dag mi spyod cing cho ga can gyis sgrub cing las bya ba rnams la dad cing mos pa dang / 'jug par mi 'gyur ba'i phyir 'dir dka' thub spyad pa dang / cho ga phal po che sgrub cing las su bya ba
<p>264b.5</p>rnams sngar bstan cing bshad nas de'i 'og tu dka' thub dang cho ga dag bya mi dgos par sems nyid kyis rnal 'byor du byas pa tsam gyis thams cad 'grub par 'gyur ba'i cho ga 'og nas 'byung ba 'di bshad pas na/ de lta bu dag gi phyir gsang ba zhes bya'o/ /'di man chad zhu ba
<p>264b.6</p>zhus pa zhes bya ba bshad do/ /khro bo rnam par rgyal ba yi/ /rtsa ba dang ni phyi ma dang / /zhes pa gong du bshad pa rnams kyi rtog pa'o/ /rtog pa ma lus rgyas pa dag /ces pa gong du rgyas par bshad pa de dag ces pa'o/ /lha de rnams kyis legs mthong nas/ /zhes pa dang por
<p>264b.7</p>bshad pa lha'i 'khor du 'dus pa rnams la bya'o/ /'jig rten 'jig rten 'das pa kun/ /thal mo rab tu sbyar nas su/ /zhes pa lha kun gyi sa 'og nas 'byung ba'i the tshom zhu ba'i phyir thal mo sbyar nas khro bo'i rgyal po la zhus pa zhes pa'i don to/ /gshin rje gshed la 'di skad smras/ 
<p>265a</p>
<p>265a.1</p>bcom ldan khyod kyis rtog pa 'di/ /sgrub pa rnams la phan pa'i phyir/ /rab tu ngo mtshar bshad lags te/ /zhes pa las dang dngos grub dang ngo mtshar che ba sngar gong du bshad pa rnams zhes pa'o/ /ji skad bshad pa'i smyung ba yis/ /zhes pa la sogs pa bzlas
<p>265a.2</p>brjod dang sbyin sreg la sogs pa ji skad gong du bshad pa'i cho ga rnams kyi tshul de bzhin du spyad pas khro bo kI li kI la la sogs pa 'ga' zhig gis bsgrub na dka' thub la sogs pa spyod pa de'i rgyus gang gi tshe mnyes par 'gyur ba de'i tshe sgrub pa po la dngos grub stsol bar mdzad na/ khro bo'i
<p>265a.3</p>rgyal po'i khyod dang bye brag dang / khyad par ci mchis par 'gyur zhes dris pa'i don gong du sngar bshad pa'i spyad pa'i cho ga rnams la bya'o/ /phyi'i cho ga dka' thub la sogs pa rnams ma spyad par yang sems kyi rnal 'byor tsam gyis dbang nyid du dngos grub thob par 'gyur ba de'i cho ga
<p>265a.4</p>khyod kyis gsungs zhes bya ba'i tha tshig go/ /bcom ldan 'das kyi rtog pa dang / /zhes pa khro bo chen po khyad par gyur pa ci zhig mchis zhes pa khro bo gzhan las khyad ci mchis zhes pa'o/ /'di man chad zhus pa'i lan bstan pa zhes bya ba bshad do/ /lha mchog de dag thams cad
<p>265a.5</p>kyis/ /phyag 'tshal de skad smras pa dang / /khro bo drag tu bzhad pa yis/ /zhes pa khro bo bzhad pa'i sgra gsungs pa'o/ /lha yi tshogs rnams 'jigs rmongs pa/ /zhes pa bzhad pa chen bos lha rnams thams cad skrag pa dang rmongs par gyur pa'o/ /ma 'jigs ma 'jigs
<p>265a.6</p>zhes gsungs pa'i/ /zhes pa 'di skad bka' stsal pa nyid phan pa'i tshig gis lha rnams dbugs phyung zhes bya'o/ /khyed rnams kyis ni gang smras pa/ /zhes pa lha rnams nga la gang zhus pa rnams zhes pa'o/ /sgrub pa dag ni med par yang / /zhes pa phyi'i cho ga spyod pa'i cho ga rnams
<p>265a.7</p>ni dngos grub 'grub par 'gyur ba'i rgyu ste/ de sgrub mi dgos zhes bya'o/ /sbyin sreg dang dka' thub la sogs te phyi'i spyod pa'i cho ga rnams med par yang / sbyor ba shes pas 'grub 'gyur ba/ /zhes pa nang gi sbyor ba ni byang chub sems so/ /phyi'i sbyor ba ni kun rdzob byang chub
<p>265b</p>
<p>265b.1</p>kyi sems de lha'i sku bsgoms pa'o/ /de yang 'og nas zhib tu bshad do/ /phyi nang gi sbyor ba zhes pas 'grub par 'gyur ba de bshad par byas/ lha rnams kyis mnyan par gyis zhes pa'i don to/ /bde gshegs dngos grub gcig pu las/ /zhes pa spyir ni bla na med
<p>265b.2</p>pa'i byang chub sgrub pa'i dngos grub gcig pur zad pas de las sgrub tu med mod kyi 'on kyang byang chub sems kyis zin pa'i dngos grub tha dad pa rnam pa mang po sgrub pa'i thabs dag bshad cing bstan pa rnams ni sems can gyi skal ba dang / dad pa dang / /bsod nams kyi tshad dang / 
<p>265b.3</p>las dang rnam par smin pa tha dad pa mi 'dra ba rnams 'dul ba'i dbang dang dngos grub tha dad pa rnam pa mang po dag gsungs so/ /de nas ting 'dzin tshul las ni/ /mtshan ma de dang dngos grub ste/ /zhes pa dka' thub dang / brtul zhugs dang smyung la sogs pa'i cho ga dag spyod pa'i
<p>265b.4</p>sgo nas zhugs te 'grub ste/ sems can rnams kyis ting nge 'dzin gyi tshul du bsgoms pas las kyang mtshan ma de dag 'byung bar 'gyur zhing dngos grub dag kyang thob par 'gyur ro zhes pa'i don to/ /'di man chad bsam gtan pa zhes bya ba bshad de/ 
<p>265b.5</p>thog ma byang chub rtsa ba brtan/ /zhes pa sangs rgyas rnams kyang sngon byang chub kyi sems 'di la brten te/ de'i sgo nas mngon par sangs rgyas pa'o/ /mngon par sangs rgyas su bsgrub 'dod pa de yang byang chub kyi sems rtsa bar 'gyur ba de la brten nas bla na med par
<p>265b.6</p>'gyur ba'o zhes pa'i don to/ /shes rab de lta bu yang bsgom/ /zhes pa byang chub kyi sems bsgom zhes bya ba'i don to/ /de yang lhag mthong dang zhi gnas dang 'brel bar bsgom mo/ /sems kyang rnam par mi rtog pas/ /bde gshegs dngos grub de dag thob/ /ces
<p>265b.7</p>pa zhi gnas kyi tshul du rnam par mi rtog pa'i ting nge 'dzin bsgoms na/ bla na med pa'i byang chub kyi dngos grub dag thob par 'gyur ro/ /sngar stong pa nyid mi dmigs pa'i ting nge 'dzin bsgoms nas de'i rjes su 'byung ba'i dkyil 'khor bsam de'i steng du pad+ma'i dkyil 'khor
<p>266a</p>
<p>266a.1</p>bsams te/ de'i steng du bdag gi snying ga tsam du nyi ma'i dkyil 'khor bsams te/ de'i steng du sa bon hUM bsams pa las rim gyis be con las lha'i skur rdzogs pa bsgom mo/ /de'i gzugs su bsgyur ba byas so/ /zhes pa de ltar rnam par mi rtog pa'i ting nge 'dzin
<p>266a.2</p>bsgom pa las langs nas/ kun rdzob tu byang chub kyi sems lha'i skur bsgyur ba bstan to/ /sa bon mtshon cha mang por ldan/ /zhes pa sa bon hUM las lha'i sku'i mtshon cha'i phyag rgya thams cad 'byung ngo / /phyag mtshan gyi mtshon cha rnams dang ldan par bsgoms zhes pa'i don to/ /
<p>266a.3</p>khro bo nga yi zhal du bsgyur/ /zhes pa khro bo nga'i zhal du bsgyur ro/ /dril bu gsil ba'i sgra yang 'byin/ /zhes pa a la la zhes pa ljags 'dril ba'i tshul du sgra 'byin no/ /khro bo zhal ni babs par ldan/ /zhes pa de lta bu'i tshul du bsgom pa yang / ro yod pa'am/ nyams
<p>266a.4</p>pa dang ldan pas bsgom mo/ /nga yi gzi dang mthu ldan byas/ /zhes pa gzi brjid dang / mthu dang / khro bo'i rgyal po'i tshul ltar bsgom par bya'o/ /kun du dga' ba'i snying por ldan/ /zhes pa yi ge hUM gi sgo nas lha'i skur gyur cing nges 'byor ba phun sum tshogs par 'byung
<p>266a.5</p>bas na yi ge hUM las kun du dga' ba zhes kyang bya ste/ snying po de thugs kar bsam mo zhes bshad de/ gang gi yid la gang bsgom pa/ /de la nga yis thugs dgyes pa/ /zhes pa su'i yid la gong du bshad pa'i tshul bzhin du bsgom pa de la khro bo'i rgyal po dgyes zhes pa'o/ /
<p>266a.6</p>ji lta ba'am gang yang rung / /zhes pa la sogs pa cho gar spyod pa rnams de ltar bsgoms pa de'i mdun nam rgyab bam phyogs gang nas kyang skyob cing stong pas na sngags pas las kun byed par 'gyur te/ de bzhin du 'grub par 'gyur ro zhes pa'i don to/ /gang dag nga yi
<p>266a.7</p>phyag lnga bcu/ /zhes pa phyag g.yas g.yon la phyag nyi shu rtsa lnga lnga ste/ spyir phyag lnga bcu par bsgom mo/ /be con gdengs pas bsdigs par mdzad/ /ces pa 'di ni mtshon cha tsam du zad de gong du smos pa'i phyag rgya'i mtshan ma rnams kyi steng du ci rigs pa'i mtshon cha
<p>266b</p>
<p>266b.1</p>rnams kyis mnan te/ spyir phyag rgya'i mtshon cha rnams lnga bcu tshang bar phyag na bsnams pa la bya'o/ /khro gnyer bsnyer ba'i lta ba can/ /zhes pa dpral ba'i gnyer ma nyid de dang ldan par byas la khro bo'i lta ba yang bya'o/ /'jigs pa'i sbrul gyis ro stod dkris/ /zhes pa
<p>266b.2</p>sbrul chen pos se ral kha la sogs pa'i tshul du rgyan du byas pa'o/ /zhal gcig spyan yang gsum mnyam pa/ /zhes pa dbu gcig la spyan yang gsum zhes pa'o/ /'brug gi sgra dbyangs sgra sgrogs pa/ /zhes pa 'brug gi sgra sgrogs pa'i tshul du'o/ /stag lpags
<p>266b.3</p>zhes pa sham thabs so/ /phyag lnga bcu na bsnams pa'i phyag mtshan rnams/ /mtshon cha'i phyogs rnams 'bar zhing 'khrugs/ /zhes pa'o/ /spyan dang gtsug phud rtsa dmar ser/ /zhes pa gtsug phud de lta bu la bya zhes pa'o/ /zhal gnyis gdangs shing tsham ngam mdzad/ /
<p>266b.4</p>ces pa g.yon brkyang ba'i tshul du gdangs pa de nyid tsham ngam mdzad pa'o/ /sa yi steng du za za lta/ /zhes pa 'di 'dra ba'i gzugs can du gnas so/ /bcibs pa ma he la bcibs pa/ /zhes pa 'og nas bshad pa 'dra ba'i ma he la bcibs so/ /sems pa'am ri mo la
<p>266b.5</p>bris pa la sogs pa de lta bu'i gzugs yid la sems pa'am yang na ri mo'i sku gzugs bris shing sgrub pa po mos shing 'dug pas gzugs de mdun du bsams pa la'am/ ri mo'i sku gzugs mdun du bkram pa la mchod pa bya'o/ /tshul de ltar byed pa de la ring por mi
<p>266b.6</p>thogs par khro bo de dgyes nas sgrub pa po la 'phrogs par 'gyur ro/ /ji ltar 'dod pa'i don rnams ni/ /zhes pa de ltar gyur na bdag gang 'dod pa'i don rnams the tshom med par 'grub par 'gyur ro/ /gdon mi za bar sgrub par byed/ /ces pa the tshom med par 'grub par
<p>266b.7</p>'gyur ro/ /rnam par gnod pa zhes pa bdud dang / mu stegs dang / log 'dren rnams gnod pa'i gzugs zhes pa'o/ /gzugs de ni zhes pa de lta bu'i ri mo'i gzugs de bdud las rgyal ba yin par bsgrags so/ /de yang gzugs de'i yon tan la bya zhes pa'i don
<p>267a</p>
<p>267a.1</p>to/ /thog mar bdag gi dam tshig sbyin/ /zhes pa thog mar khro bo'i rgyal po'i gzugs 'dri bar 'dod na dang por bzo bo ri mo mkhan dam tshig can du bya ba'i phyir dkyil 'khor du gzhug gam/ yang na de bzhin gshegs pa'i dam tshig lag pa gnyis thal mo sbyar
<p>267a.2</p>nas sngags oM na mo bud+d+ha d+ha rma saM g+he b+h+yaH zhes bya ba brjod cing dam tshig bstan pas ri mo mkhan la byin te dam tshig can du 'gyur te/ de nas ri mo 'dri ru gzhug go/ /bsrung mchog tshul bzhin byas nas su/ /zhes pa ri mo mkhan la sngags dang phyag rgyas bsrungs te/ de la sngags man
<p>267a.3</p>zhes bya ba'i skyin par oM 'am yang na ma zhes bya ba bzlas pas bsrung ngo zhes bya ba'i don to/ /ras ni sor bcu'i sor tshad la/ /zhes pa ras ched du btags pa'i srid du sor bcu'i tshad du phyin pa gru bzhi pa la bri'o/ /sngags pa bzo bo yon tan can/ /zhes pa ri mo mkhan yon tan
<p>267a.4</p>can la sngags pas 'dir gzhug go/ /yid ni brtan par bya ba'i phyir/ dben pa'i gnas su mi mngon par/ /zhes pa ri mo'i sku gzugs de ltar bri bar yang sems goms par bya ba'i rten tsam gyi phyir bri'o/ /de ltar bri ba yang dben pa'i gnas su sus kyang mi mthong bar bri'o/ /
<p>267a.5</p>tshon rtsi dge ba bzang po yis/ /zhes pa sbyin med pa la bya/ /ri mo thog mar bri bar bya/ /zhes pa tshul de ltar ri mo'i sku gzugs thog mar bri bar bya'o/ /bris zin nas ni bde bar gzhag /ces pa'o/ /nga yi gzugs su gyur par byas/ /zhes pa ri mo'i sku gzugs ci 'dra
<p>267a.6</p>ba bri bar bshad de sngar de gong du bshad pa dang 'dra'o/ /khro bo'i zhal ni babs par byas/ /zhes pa byin can du bzhugs pa'i tshul du bri bar bya zhes pa'o/ /nga yi gzi dang zhes pa khro bo bzhin du bri zhes pa'o/ /kun du dga' ba'i snying por ldan/ /zhes pa mdun gyi gzugs
<p>267a.7</p>de'i thugs kar snying po bsam zhes pa'o/ /gal te dam tshig mi ldan pa'i/ /zhes pa dam tshig med pa'i sems can gyis mthong na/ myur du rnam par rmongs par 'gyur/ /zhes pa myos pa 'thom pa mi dran par 'gyur ro zhes pa'i don to/ /de bas rnam pa thams cad du/ /zhes pa
<p>267b</p>
<p>267b.1</p>ri mo mkhan bzo bos so/ /bsrung ba drag po kun du bya/ /zhes pa sngags pas sngags dang phyag rgya mtshams bcad pa dang bsrung ba byas zhes pa'o/ /rnam pa gzhan du bzhag gyur tam/ /zhes pa gnas gzhan du'o/ /gang du mchod pa ma byas na/ /zhes pa gzugs de la mchod
<p>267b.2</p>pa ma byas na'o/ /myur du 'jigs pa skyed par 'gyur/ /zhes pa khyim mes tshig pa'am dgra'am nad kyis 'debs par 'gyur ro/ /ri mo la gnas pa yi gzugs/ /de ltar rtag tu bsgom byas shing / /de bsgyur de yi yid du 'gyur/ /zhes pa spyod lam rnam bzhir las
<p>267b.3</p>rnam bzhis goms par byed pa gzugs ci 'dra ba de bzhin du rtag tu goms par bsgom zhing bdag lus lha'i skur bsgyur te de'i thugs dang bdag gi yid gcig tu bsgom mo/ /de ltar lha'i sku dang bdag gi lus bye brag med par bsgom mo/ /bdag gi lus lha'i skur bsgyur ba nyid
<p>267b.4</p>gsal bar bsgoms te/ gong ma nyid gsal bar bsgom pa la bya'o/ /ji srid yang dag goms pa'i phyir/ /kun du mdun na gnas pa ru/ /zhes pa de ltar yang dag par bsgoms pas goms pa'i mthus dus thams cad du mngon sum du 'dra bar gnas pa mthong gi bar
<p>267b.5</p>du bsgom zhes pa'i don to/ /gang tshe mthong bar gyur pa na/ /de tshe ri mo med par yang / /zhes pa der bsgom pa goms par gyur pa de'i tshe ri mo la rtog par yang / rtag tu sbyor ba byas nas ni/ /zhes pa sku'i tshul ji lta ba bzhin du dus kun du sbyor ba byas na zhes pa'o/ /sbyor
<p>267b.6</p>ba nyid kyis rtag pa ru/ /zhes pa de ltar sbyor ba byas pa nyid kyis rtag par 'gyur ba zhes pa'o/ /khro bo kun du sbyor na ni/ /zhes pa sngags dang ldan par sbyar na sngags yi ge bcu gcig pa'am le'u 'di nyid kyi mgo la 'byung ba dang sbyar ro zhes pa'o/ /yang na bdag nyid de 'dra
<p>267b.7</p>bar/ /zhes pa la sogs pa yang na ri mo'i sku gzugs med par gong du ji ltar bshad pa'i lha yin par de ni bdag go/ /bdag ji ltar yin pa 'di ni lha'o/ /zhes pa de ltar tha dad du dbyer med par gcig tu bsgom par bya'o/ /kha cig gis yi ge skabs dang sbyar te shU la'am be
<p>268a</p>
<p>268a.1</p>con gyi phyag rgya gnyis las gcig gis mdun gyi lha dang bdag 'dres par byas te bsgom dgos so/ /lha 'di ltar bsgom pa'i tshe na phyag rgya shU la'am be con gyi phyag rgya gcig bcings te thams cad du bya ba'am sbyor ba rigs so zhes bshad do/ /de nas de
<p>268a.2</p>yis dngos gnas pas/ /zhes pa lha'i rang bzhin du gnas pas zhes pa'o/ /yid la cung zad gang bsam pa'i/ /dgos pa goms par byas nas ni/ /zhes pa bdag gang 'dod pa'i dgos pa bsgrubs na/ de nyid 'bras bu yod par 'gyur/ /zhes pa gang
<p>268a.3</p>bsgrubs pa 'grub par 'gyur ro zhes pa'i don to/ /gang phyir khro bo bsgom pa yin/ /zhes pa de lta bu'i phyir ro/ /khro bo yong ye bsgoms na ni/ /zhes pa thams cad du bsgoms na zhes pa'o/ /bzlas pa la sogs med par yang / /dngos grub dam pa thob par 'gyur/ /
<p>268a.4</p>zhes pa dka' thub dang brtul zhugs dang smyung ba dag med par yang dngos grub dam pa thob par 'gyur zhes pa'i don to/ /'di man chad dkyil 'khor bstan pa zhes bya ba bstan te/ bsgrub pa rnams la dam tshig ni/ /zhes pa 'og nas 'byung ba'i dkyil 'khor 'di dang
<p>268a.5</p>bsgrub pa'i dbang dang dam tshig gis dbang bskur bar bya'o/ /gal te sbyin par byas na yang / /zhes pa sngar bshad pa'i cho ga bzhin sbyar bar bya'o/ /thog mar spos chus gdab par bya/ /zhes pa dris chus bsang zhing gdab po/ /kun du zlum pos zhes bya ba'i/ /dkyil
<p>268a.6</p>'khor 'di ni logs shig tu/ /zhes pa'i gong du dkyil 'khor bshad pa rnams las logs shig tu 'dir mthun par dkyil 'khor nyid kyang zlum por bris la dkyil 'khor gyi ming nyid kyang zlum po zhes bya ba'i dkyil 'khor de bri bar bya'o/ /kun du zlum po bri bar bya/ /
<p>268a.7</p>zhes pa dkyil 'khor gyi dbyibs nyid kyang zlum por bri ba la bya'o/ /tshon rtsi nag po zhes pa dud pa dang sol ba bsres sam yang na sol ba gcig pus bya'o/ /nub phyogs sgo btod khru do tsam/ /zhes pa nub phyogs 'ba' zhig tu sgo dag btod cing dkyil 'khor zlum
<p>268b</p>
<p>268b.1</p>po che chung gi tshad ni kha zheng dang khru do bar bya'o/ /de yi dbus su mchog bri ba/ /zhes pa dkyil 'khor de'i dbus su zhes pa'o/ /'gying zhing ldem bag can gyi lus/ /zhes pa ma he'i lus 'di 'dra bar bri bar bya'o/ /char sprin dang zhes pa smug nag tu bya'o/ /'jam zhing
<p>268b.2</p>mnyam la dpal dang ldan/ /zhes pa yon tan 'di 'dra ba dang ldan par bri'o/ /gser gyi dril bu'i sgra dang ldan/ /g.yag rnga'i bsil yab g.yob pa can/ /zhes pa 'di 'dra bar bri bar bya'o/ /dril bu btags pa dag rwa las btags pa'i tshul du rna drung pha rol tshu rol du
<p>268b.3</p>sbyar ba'i thabs su ri mo bris te 'di bzhin du bsam mo/ /ma he chen po dam pa bri/ /dkyil 'khor dam pa bris te zhes pa yon tan la bya zhes te/ smug nag gi tshul du bris te de lta bu'i tshul du ma he bri'o/ /ma he de'i mgo byang phyogs su lta bar bri'o/ /ma he'i sa bon yi ge ma'o/ /ma he'i
<p>268b.4</p>mgo lhor lta bar bri bar zhes kyang bshad do/ /bsrung ba'i cho ga bzhin byas nas/ /zhes pa bdag dang gzhan bsrung ba dang / mtshams bcad pa dag bya ba'i don to/ /da ni mchod pa bstan pa zhes bya ba bstan pa'i phyir/ sngags shes pa yis mchod bya ba/ /zhes pa la sogs pa smos so/ /sngags
<p>268b.5</p>shes pa yis mchod bya ba/ /zhes pa de ltar dkyil 'khor bris nas der mchod par bya ba bshad do/ /cho ga bzhin du 'dir bshad do/ /zhes pa mchod pa bya ba yang cho ga bzhin du bshad par bya'o/ /spyan drangs gdan dang dgag pa dang / /zhes pa 'di dag kyang 'og nas
<p>268b.6</p>bshad pa dang sbyar ro/ /ar+g+ha gtor ma lha bshos ar+g+ha zhes pa'o/ /mchod pa zhes pa me tog yin no/ /mar me bdug par bstan pa dang / /zhes pa dang por spyan drangs nas/ tha mar mchod pa bya ste slar gshegs su gsol ba'i bar du bya ba de dag thams cad mchod pa yin
<p>268b.7</p>no zhes pa'o/ /gzugs dgod pa dag thog ma ru/ /zhes pa 'dir lha'i gzugs dgod pa de dag kyang dang por sa bon gyis dgod par bya ba de tshul bzhin du bshad par bya'o/ /'di man chad ni sa bon dgod pa bstan pa zhes bshad de/ de la dang por thams cad kyi/ /sa bon khro
<p>269a</p>
<p>269a.1</p>bo'i gzugs yin te/ /zhes pa mtshon cha thams cad kyi sa bon yang yi ge hU~M nyid yin la hU~M nyid kyang khro bo'i gzugs kyi yi ge'o/ /de nyid phal cher rab tu grags/ /zhes pa yi ge hU~M nyid mtshon cha phal po cher 'byung ba'o/ /gcig tu phal cher du ma'i mchog
<p>269a.2</p>ces pa hU~M nyid la mtshon cha du ma'i mchog bya'o/ /de nyid der ni brtag bya ba/ /zhes pa hU~M de nyid sngar bshad pa'i ma he'i steng du bsam par bya zhes pa'o/ /rtag tu mtshon cha 'bar bar byed/ /ces pa hU~M gi rang bzhin la bya'o/ /de yi gzugs 'dir bya ba la/ /sa bon gyis su
<p>269a.3</p>bskul ba'i zhal/ /zhes pa sa bon gyis hU~M bskul bas hU~M nyid zhal du bsgyur ro/ /dril bu'i sa bon drug rnams kyi/ /sgra rnams de bzhin sgrogs par brtag /ces pa a la la zhes pa'i tshul du ljags 'dril zhing sgra 'byin pa'i tshul du bsam mo/ /'di ni khro bo'i zhal yin
<p>269a.4</p>gsungs/ /zhes pa de lta bur 'di ni khro bo'i zhal yin no/ /de ni thog ma nyid kyi gzugs/ /zhes pa de lta bu'i sku de ni gces pa'am/ /dkon par bstan pa ste thog ma nyid kyi gzugs zhes bya'o/ /gang zhig dran pa tsam gyis ni/ /zhes pa sgrub pa po gang zhig gis sku de dran pa
<p>269a.5</p>tsam gyis ni/ bdud dang gdug pa'i gdon la sogs/ /mthu rtsal gnon pa nyams nas su/ /zhes pa bdud de dag gi mthu rtsal nyams pa'i don to/ /da ni sngags spel ba zhes bya ba bstan pa'i phyir/ /zung shig ces pa'i tshig gnyis ldan/ /zhes pa la sogs pa smos
<p>269a.6</p>so/ /zhal yang gdangs te 'bar ba can/ /zhes pa lha de gra sa gra sa zhes bya ba'i sngags kyi tshig gnyis dang ldan pa'i rang bzhin can du bsam mo/ /zhal gcig po zhes so/ /snying po dga' bar rnam par gzhag/ /ces pa thugs kar yi ge hUM bsam mo/ /hU~M de'i mtshan
<p>269a.7</p>nyid mtshon cha 'bebs pa'i mthu rtsal can zhes pa'o/ /sngags kyi dngos po shes na ni/ /zhes pa khro bo'i rgyal po de sa bon hU~M las 'byung bar sngags kyi dngos por shes na/ sngags pas dngos grub thob par 'gyur/ /zhes pa'i don to/ /mtshon cha 'phangs pa tsam gyis
<p>269b</p>
<p>269b.1</p>ni/ /de yis kun du bsrung bar bya/ /zhes pa mtshon cha'i phyag rgya bcings pa tsam mam/ yang na mtshon cha'i phyag rgya dngos gdengs pa tsam gyis bsrung bar bya'o/ /sa bon dgod pa tshul bzhin du/ /bdag gi lus la sbyar bar bya/ /zhes pa bdag gi lus lha'i skur bsgyur ba
<p>269b.2</p>las sa bon dgod pa tshul bzhin du bya'o/ /gzugs ni gzugs la bzhag nas su/ /zhes pa mdun du lha'i gzugs ci 'dra bar bsams pa de bzhin du/ bdag kyang de 'dra ba'i gzugs su bsgom mo/ /mtshon cha'i de nyid lag na thogs/ /zhes pa mdun gyi lha ci lta
<p>269b.3</p>bu bzhin du bdag lhar bsgyur ba'i phyag rgya mtshon cha de dag thogs par bsgom mo/ /sa bon rnams kyang khar bzhag ste/ /hUM lcer bsams pa las zhal du gyur cing / drug gis ljags 'dril ba'i tshul du sgra 'byin zhes pa'o/ /rkang pa nyid kyang tsham ngam bya/ /zhes pa
<p>269b.4</p>g.yon brkyang ba'i tshul du gnas pa nyid la bya/ de nas kun du khros nas su/ /rang gi sa bon dgod par bya/ /zhes pa sa bon rnams de ltar bzhag pa yang bdag nyid khro bor bsgyur nas/ de nas dgod par bya'o zhes bshad do/ /thog mar bdag la ma yengs par/ /zhes
<p>269b.5</p>pa sems rtse gcig par bsam zhes pa'o/ /bsrung ba de ltar byas nas su/ /dkyil 'khor de ni spyan drangs te/ /de nas mdun du mchod pa bya/ /zhes pa gong du bshad pa'i tshul de ltar bsgom pa nyid bsrung ba'o/ /de ltar byas pa'i 'og tu gdod lha spyan drangs nas lha'i mdun du
<p>269b.6</p>'og nas bshad pa rnams kyis mchod par bya'o/ /sngags kyi snying po tha ma la/ /zhes pa dang por spyan drangs te/ oM AHhU~M A gats+tsha ya A gats+tsha ya zhes bya bas spyan drang ngo / /tshur gshegs pa yi tshig gnyis dang / /rtag tu ldan par byas na ni/ /zhes pa spyan drang ba'i cho
<p>269b.7</p>ga thams cad du tshig 'di skad ces bya bar sbyar ro/ /spyan drang ba dag bya bar bshad/ /ces pa snying pos skur bskyed de mdun du bsams pa la yang spyan drangs pa ci dgos she na/ sems can rtog pa can gyi don du spyan drang bar bya'o/ /me tog gi gdan 'di la zhes pa de
<p>270a</p>
<p>270a.1</p>ltar me tog 'dor ba'i tshe sngags 'di brjod de/ oM AHhU~M i daM A sa naM a d+hi tiSh+Tha zhes brjod cing gdan gyi steng du bzhugs su gsol lo/ /bzhugs su gsol zhes rtag tu bya/ /zhes pa bzhugs su gsol ba'i don to/ /me tog gcig gis dbus kyi
<p>270a.2</p>ma he'i gdan la gtor ro/ /de lta bur ni spyan drangs pa/ /me tog dag gis snga ma bzhin/ /bzhugs shig ces pa'i tshig gnyis byas/ /cho ga bzhin du bzhugs su gsol/ /zhes pa de ltar spyan drangs pa ste/ de gdan gyi steng du bzhugs su gsol nas de'i 'og tu yang me
<p>270a.3</p>tog gcig snga ma bzhin du sku gzugs kyi steng du dor te/ oM AHhU~M tiSh+Tha zhes pa'i tshig gnyis brjod de/ sngags mkhan gyis 'dzab bam/ las ma zin pa dang re ba ma bskangs kyi bar du gud du mi bzhud par rtag par gnas 'dir bzhugs su gsol zhes pa'i don to/ /khro bo'i rgyal po
<p>270a.4</p>de la ni/ /dgag par bya ba bstan pa yi/ /zhes pa tshul de ltar bya ba de nyid lha gud du mi gshegs par bya ba bstan pa yin no/ /gong du dgag pa bshad pa'i 'phro sbyor ba'i tshig go/ /me tog sngags kyis btab pa yis/ /de ltar dgag pa byas nas su/ /zhes pa'o/ /ar+g+ha 'di
<p>270a.5</p>ni bzhes shig ces/ /tshig 'di mjug tu brjod nas su/ /zhes pa de'i 'og tu mchod yon dbul ba'i tshe/ sngags 'di brjod cing dbul lo/ /oM AHhU~M i daM ar+g+ha nA ma ya tat+t+wa na gr-ih+Na zhes brjod/ /mchod yon dbul bar bya'o/ /spos chu sme gtor sbyar ba yi/ /zhes pa
<p>270a.6</p>la sogs pa yi ge 'bru gsum pa'i mjug tu 'di bzhin pa'i tshig bcug ste dbul bar bya'o/ /spos chu bzang pos btab pa yis/ /zhes pa me tog dri zhim po dang ldan pa la bya'o/ /bzhes su gsol zhes brjod nas su/ /zhes pa me tog gi sngags 'di brjod cing dbul lo/ /oM
<p>270a.7</p>AHhU~M i daM puSh+pa nA ma ya tat+t+wa na gr-i h+Na zhes brjod cing dbul lo zhes so/ /sngags pas rtag tu tshig mjug la/ /ces pa yi ge 'bru gsum gyi tshig go/ /gtor ma bdag gis phul ba 'di/ /bzhes su gsol zhes brjod nas su/ /zhes lha bshos dbul ba'i sngags 'di
<p>270b</p>
<p>270b.1</p>brjod cing dbul lo/ /oM AHhU~M ba li nai wi t+ya nA ma ya tat+t+wa na gr-i h+Na zhes brjod cing dbul lo/ /gtor ma sna tshogs dbul bar bya/ /mar me bdag gis dbul bar bya/ /bzhes su gsol zhes mjug tu brjod/ /ces pa mar me dbul ba'i sngags 'di brjod cing dbul lo/ /oM AH
<p>270b.2</p>hU~M i daM dI pa nA ma ya tat+t+wa na gr-ih+Na zhes brjod cing dbul lo zhes pa'i don to/ /bdug pa bdag gis phul ba 'di/ /bzhes su gsol zhes mjug tu brjod/ /ces pa bdug pa dbul ba'i tshe yang / /oM AHhU~M i daM d+hU ba nA ma ya tat+ta na gr-i h+Na zhes brjod cing dbul lo/ /bdug
<p>270b.3</p>pa thang chu rnam pa lnga/ /sngags kyis btab ste dbul bar bya/ /zhes pa sra rtsi pog phor lce pog ga pur thang chu dang lnga la bya'o/ /thang chu rnam pa bdun ni snga ma'i steng du gnad sa ra dang / gu gul dang bdun no/ /kha cig gis bshad pa'i thang chu rnam pa lnga la ga pur dang / sa ra la
<p>270b.4</p>dang ni nir+ya la dang de ba ti nir+ya la dang / sa la ki nir+ya sa dang / sa la nir+ya sa dang lnga'o zhes pa'i don to/ /dkyil 'khor dag gam ri mo la/ /zhes pa la sogs pa dkyil 'khor der ri mo'i sku gzugs bkram pa de la gong du bshad pa'i tshul du yan lag la bkod pa dag kyang byas
<p>270b.5</p>pa'i dkyil 'khor de slob ma dam tshig can la bstan na dkyil 'khor de mthong ba tsam gyis dam tshig can du 'gyur ro/ /dkyil 'khor du 'jug pa'i phyag rgya ni be con gyi phyag rgya bya'o/ /dam tshig can la bstan na ni/ /zhes pa sngar bshad pa'i dkyil 'khor du zhugs pa la
<p>270b.6</p>bya'o/ /sngags pa dam tshig can du 'gyur/ /zhes pa'o/ /sgrub pa po ni ma yengs par/ /zhes pa rtse gcig tu sngags brjod ces pa'o/ /sngags brjod slar yang gshegs su gsol/ /zhes pa oM AHhU~M gats+tsha gats+tsha bya zhing gshegs su gsol lo/ /me tog snyim
<p>270b.7</p>pa bkang nas ni/ /phyag btsal slar yang gshegs su gsol/ /zhes pa me tog snyim pa bkang ba thogs shing gong ma'i sngags brjod do/ /phyag btsal nas slar yang gshegs su gsol lo/ /dkyil 'khor dag gam ri mo la/ /zhes pa lha 'di rtag tu bsgom pa nar
<p>271a</p>
<p>271a.1</p>ma la yang mchod pa'i tshul du de ltar sbyar ro/ /rtag par mchod pa'i cho ga 'di/ /zhes pa bsgom pa'i tshe yang rtag tu mchod pa 'di dag bya'o/ /da ni mjug bsdu ba zhes bya ba bstan pa'i phyir/ bzlas pa dang ni ho ma dag dang / /zhes pa la sogs pa smos
<p>271a.2</p>so/ /rtag tu khro bor 'du shes pa/ /zhes pa dus thams cad du khro bo'i nga rgyal du bya'o/ /rtsa ba'i rtog pa las gsang ba'i rtog par gtogs pa ste dang po'o/ /dang po'i bshad pa rdzogs so// //gsang bar gtogs pa'i le'u gnyis pa 'di la don rnam pa lngas bstan te/ 
<p>271a.3</p>de la sa bon dgod par byas nas sbyar ba'i go rims dang / ma shes na nyes dmigs su 'gyur ba bstan pa dang / spyi'i sa bon dgod pa'i rim pa dang / /tsham ngam dang / 'khor lo'i phan yon bsngags pa'o/ /'khor lo dang sbyar te dang po dang / tha ma dang / 'og ma dang / tha
<p>271a.4</p>ma dag tu sbyar te/ 'og ma yang de bzhin du drug gis tha ma mu dang drug /'og ma'i dang po mu gnyis su sbyar te bya'o/ /'khor lo bzlas pa la 'og ma lta bu 'bru gnyis las drug gi dang po dang / drug gi 'og mar sbyar/ de ltar rim bzhin du sbyar la dang po dang sbyar ba tha ma
<p>271a.5</p>ste/ yi ge bzhi bzhi pa tha mal pa de nyid yang ltag 'og bsnor te bkod pa de de ltar rnam pa gsum gyi las bya'o/ /ma mai mA mA/ mu mU/ /mu mu/ mI mA/ mai ma/ yi ge zung zhes pa dang po'i yi ge 'bru drug tu zung du sbyar ba ste sngags tha mal pas sgrub pa'i don to/ /zung dang
<p>271a.6</p>zhes pa bsnol ba'i yi ge ste/ /'og ma'i yi ge 'bru drug po zung du sbyar ba'o/ /ya bral bye brag gis zhes pa sngags gong ma'i 'bru drug tu byas pa dang / sngags 'og ma 'bru drug po yang zung du sbyar la/ zung de yang bsnol bar bya'o/ /thog ma tha ma zung gcig tu/ /zhes
<p>271a.7</p>pa yi ge thog ma'i 'bru drug po dang / yi ge tha ma'i 'bru drug po gnyis las rim bzhin du re re sbyar na zung de nyid ltag 'og bsnol lo zhes pa'i don to/ /khro bo zhes bya sa bon ni/ /zhes pa khro bo zhes bya ba'i sa bon 'khor lo'i lte ba la sa bon bzhag pa de dag de dbang la sogs
<p>271b</p>
<p>271b.1</p>pa'i las so sor sbyar bar bya'o zhes kyang bshad du rung ngo / /rgya gar gyi yi ge las kha cig gis bshad pa las gsal bar 'di skad du 'byung ste/ sa bon zhes bya dkyil 'khor du gzhag /khro bo dag ni so so ru/ /zhes 'byung bas zhes pa'i don to/ /dkyil du bzhag ste so so
<p>271b.2</p>ru/ /zhes pa oM ni 'khor lo'i dkyil lte ba la bzhag go/ /AHni rtsibs kyi dang po'i gnas la bzhag go/ /hU~M dang la drug ni rtsibs gnyis dang gnas la bzhag go/ /ma ma dag ni rtsibs gsum pa'i gnas la bzhag go/ /dbang dang zhes pa yi ge kha dog dmar por bsam
<p>271b.3</p>mo/ /'khon pa dang bsad pa zhes pa las 'di dag byed pa'i tshe yi ge kha dog sngon por bsam mo/ /de bzhin bskrad dang zhi ba dang / /zhes pa ming gis smos pa'i las 'di drug sngags pa tha mal pa zung du spel bas sgrub pa dang / des ma grub na sngags bzlog pa'am bsnol ba'i tshul
<p>271b.4</p>gyis las de dag byas na myur du 'grub par 'gyur ba ni/ zung dang bsnol bas myur du 'grub/ /ces pa'o/ /yi ge kha dog ser por bsam pa yang / yang na rgyas par bya ba'i phyir/ /zhes pa yi ge kha dog ser por bsam mo/ /da ni dang por tha mal pa'i tshul gyis dbang la sogs pa'i
<p>271b.5</p>las drug bya ba bshad pa'i phyir/ zung shig tshig gnyis tha mar bzhag /ces pa la sogs pa smos so/ /zung dang bul bas myur du 'grub/ /ces pa ni yi ge zung gis las tha mal par bya ba dang / yi ge zung bsnol bas las drug po de dag myur du 'grub par 'gyur ba la bya'o/ /zung shig tshig
<p>271b.6</p>cha gnyis zhes pa gra sa gra sa bya ba gnyis gzhag go/ /che ge mo zhes pa dbang du bya'o zhes pa 'di ni dbang du bya ba'i las so/ /hU~M gzhag ces pa ni pin+dar+tha'i nang nas slob dpon gyi lung las 'byung ste de bas na mtshon cha dang bcas pa'i sa bon gzhag pa'i rigs so/ /bsgrub par bya ba'i
<p>271b.7</p>gzugs byas nas/ /zhes pa grog mkhar las byas pas gzugs zhes bya'o/ /de la rkang pas brdzi ba ni/ /zhes pa brkyang bskum gyis gnas pa'i tshul gyis brdzi bar bya zhes pa'o/ /rkang pa skyo ba'i bar du tshad kyis bzlas so/ /de yi dbang du myur du 'gyur/ /zhes pa
<p>272a</p>
<p>272a.1</p>de ltar sgrub pa po de'i dbang du myur du 'grub ces pa'i don to/ /da ni 'khon par bya ba bshad de/ /gcig pu de la spos nas su/ /zhes pa la sogs pa smos so/ /gcig pu de la spos nas su/ /zhes pa la sngar las bshad pa'i go rims la bya ste/ las drug po de
<p>272a.2</p>dag ni go rims bzhin du mi sgrub tu mi rung ba med do/ /de las gang 'dod pa bya'o/ /sa bon gnyis pa'i gnas la ni/ /zhes pa tsakra'i mig lnga ma gtogs pa dang / gnyis pa dmigs las byas pa'i gnas la ni zhes pa'o/ /gnas nas gdong yang bsgyur nas su/ /
<p>272a.3</p>zhes pa de'i sngags bzlas te zhes pa'i don to/ /lha'i zhal yang snga ma'i tshul las khro bo'i skur bsgyur ro zhes pa'i don to/ /bsgrag par bya ba cung zad med/ /ces pa snga ma'i swA hA mi gzhug pa'i don la bya ste/ de ltar swA hA mi gzhug na/ hUM gzhug par rigs na slob dpon gyis
<p>272a.4</p>pir dar ta'i lung las swA hA gzhug par 'byung ngo / /bsgrub par bya ba gnyis ka yi/ /zhes pa mdza' bo gnyis kyang gzugs bya'o zhes pa'o/ /gzugs ni 'jim pa las byas te/ /zhes pa grog mkhar gyis las bya zhes pa'o/ /gcig tu dpa' ba'i nyams ldan par/ /
<p>272a.5</p>zhes pa khro bo'i ting nge 'dzin gyi nyams dang ldan par bya'o/ /gnyis ka la yang rkang pas mnan/ /zhes pa gzugs byas pa gnyis ka'i steng du brkyang bskum gyi tshul du rkang pas mnan zhes pa'o/ /sngags mkhan de la gnas pa yis/ /zhes pa sngags nyid khro bo'i ting
<p>272a.6</p>nge 'dzin dang / sngags la yang gnas shing 'jim pa'i gzugs kyi steng du yang gnas pa yis zhes pa'o/ /mel tshe thun de phyed tsam gyi/ /zhes pa bzhi mthun gyi thun phyed la bya'o/ /de nas sgrub par 'dod pa bzhin/ /zhes pa mdza' bo gnyis dbye bar bya ba de gnyis phan tshun
<p>272a.7</p>dgar gyur pa zhes pa'o/ /khro bo rim bzhi bsgoms pas ni/ /zhes pa khro bo nyid tshul bzhin du bsgom par byas pa'o/ /lan cig byas pa tsam gyis 'gyur/ /zhes de lta bu'i tshul du lan cig mel tshe thun phyed tsam gyis 'grub par 'gyur zhes pa'i don to/ /da ni bsad
<p>272b</p>
<p>272b.1</p>pa'i las bshad pa'i phyir/ /sa bon gnyis pa de las kyang / /zhes pa la sogs pa smos so/ /sa bon gnyis pa de las kyang / /zhes pa dbang dang 'khon par bya ba'i sa bon gnyis pa'i gnas de las ldang ba'o/ /drag po'i rtsal gyis spos nas su/ /zhes pa sngags pa de
<p>272b.2</p>khyad par du 'di lta bu'i tshul du bsgom mo/ /gnas te gsum pa la gnas te/ /zhes pa 'khor lo'i mig gsum pa la bya'o/ /g.yo ba'i gnon pas mnan pa ni/ /zhes pa tsham ngam gyi tshul du bsgyur bar bya ste 'og ma gnyis kyis bshad do/ /kha dang brla dang rgyab dang bsgyur/ /
<p>272b.3</p>zhes pa kha gcus te rkang pa brkyang bskum byas kyang rgyab kyis bsgyur bar bya'o/ /dril bu dkrol ba'i sgra sgrogs shing / /zhes pa la drug gis ljags 'dril ba'i tshul du sgra 'byin pa'o/ /zung zhig tshig gnyis tha mar gzhag/ /ces pa gra sa gra sa zhes bya ba'i tshig
<p>272b.4</p>gnyis gzhag ces pa'o/ /che ge mo zhes bya ba'i sgra/ /zhes pa/ a mu ka ste gang la bya ba'i mi de'i ming gzhug go/ /sod ces bya ba'i sgra yang brjod/ /ces pas mA ra ya bya'o/ /sa bon mtshon cha 'dir gzhag pa/ /zhes pa hU~M gzhag par bya ba ste/ de'i rjes thogs su phaT
<p>272b.5</p>gzhag par rigs zhes bshad de/ /khro bo'i lcags kyi shU las gcod/ /ces pa phan chad na mi gsod pa'i gsal shing rtse gcig pa byed pa de 'dir lcags las gsal shing byas pa ni khro bo yin te de dag dgra bo'i gzugs sol ba las byas pa de'i rkub nas gyen du btsugs
<p>272b.6</p>te khar phyung la gzugs te/ de lta bu'i tshul gyis gzhig par bya ba ni gcod pa'o zhes bya'o/ /dur khrod sol bas dgra bo yi/ /zhes pa de yang dur khrod sol ba zhib tu btags pa las gzugs bya'o/ /phan tshun mngon du phyogs byas nas/ /zhes pa lag pa gnyis kyi thal mo
<p>272b.7</p>gnyis zhes pa'o/ /lag pa gnyis phan tshun drud par bya zhes pa lag pa'i thal mo gnyis stong par byas te/ drud ces pa ste dgra'i gzugs gsal shing dang 'dra bar lcags las byas pas gzugs bshig pa de lag pa gnyis kyis drug par bya'o/ /de ltar byas na myur
<p>273a</p>
<p>273a.1</p>ba ru/ /tshe ring ba dang ldan pa yang / /dgra de ring por mi thogs par/ /zhes par tshul de ltar byas na ring po mi thogs par dbang dang 'khon pa dang / /bsad pa dag la gzugs brnyan byas pa gang la bya ba de nyid bkug la der bsams te de las bya'o zhes pa'i
<p>273a.2</p>don to/ /shing ni bcad pa bzhin du 'gyel/ /zhes pa 'di dang 'dra ste/ 'chi ba'i las 'di yang mel tshe phyed tsam gyis 'grub bo/ /gsum pa las ni 'phos nas su/ /zhes pa snga ma'i gnas bor te zhes pa'i don to/ /da ni bskrad par bya ba'i las bshad pa'i phyir khro bo'i
<p>273a.3</p>rgyal po'i gnas zhes pa la sogs pa smos te/ bzhi pa de la sgrub pa 'dug /ces pa 'khor lo'i mig bzhi pa la sngags pa 'dug par bya'o/ /drag shul can gyi lus su gnas/ /zhes pa rtsal che ba dang ldan pa'i skur bsgyur ba'o/ /zung shig tshig gnyis tha mar gzhag / 
<p>273a.4</p>ces pa sngags rnams kyi tha mar gra sa gra sa zhes bya ba'i tshig gnyis gzhag par bya'o/ /skrod cig ces pa'i tshig gi mthar/ /zhes pa u tsa ta ya mthar zhes so/ /yi ge ha ni phul ba bzhag /ces pa de'i 'og tu yi ge ha tsheg drag po gnyis kyis phul ba gzhag go/ /sa bon bstan
<p>273a.5</p>pa bkod pa las/ /bskrad par bya ba tha dad pa'o/ /zhes gra sa gra sa a mu ka u tsa ta ya ha zhes bya ba bskrad pa'i sa bon bkod pa 'di ni gong du bsad pa'i las bshad pa las tha dad pa ste 'di ni bskrad pa'i las so/ /dgra yi phyir ni rings pa ru/ /mel tse thun gcig tsam du bsgom/ /zhes pa
<p>273a.6</p>dgra bskrad pa'i phyir myur du bzhi thun gyi thun gcig tsam du bsgom zhes pa'o/ /dgra de'i gzugs brnyan byas nas su/ /zhes pa'o/ /sbyor ba shes pas ma yengs par/ /zhes pa sngags pa sems rtse gcig tu byas pa la bzlas brjod bya'o/ /zlos pa bdag nyid de steng 'dug /
<p>273a.7</p>ces pa sngags bzlas brjod byed pa dang / /gzugs bsnyen byed pa de'i steng du/ /g.yon brkyang ba'i tshul du 'dug go/ /'khor gyi skye bo myur spangs nas/ /zhes pa bskrad par bya ba'i dgra bo de/ de las gzhan pa'i gnas su 'gro/ /zhes pa dgra bo de gnas de
<p>273b</p>
<p>273b.1</p>las gzhan du 'gro zhes pa'o/ /de dag zhi bar bya 'dod na/ /zhes pa 'khon pa dang bskrad pa dang gsad par bya ba'i las de dag slar zhi bar bya 'dod dam/ yang na tha mal par zhi bar 'dod na sngags pa/ sgrub pa po ni mchog gis su/ /snying rje zhi bar bya ba yi/ /zhes pa de ltar zhi
<p>273b.2</p>bar byed pa'i tshe lhag par snying rje bskyed par bya'o/ /cho ga tshul bzhin 'dir bshad do/ /zhes zhi ba dang rgyas par byed pa'i tshe skyil mo krung du 'dug par bshad do/ /kha cig na re/ 'greng ste zhi rgyas bya bar rigs/ /zhes bshad do/ /khro bo'i 'khor lo'i gnas lnga la/ /zhes pa
<p>273b.3</p>tsakra'i mig lnga pa la sngags pa 'dug par bya'o/ /sgrub pa po rim bzhin 'dug ces pa bshad pa'i tshul du bya zhes pa'o/ /de nas yid ni bder gyur nas/ /rkang pa mnyam zhing gdong yang mnyam/ /zhes pa sems bde bar gnas nas snga ma'i brkyang bskum yang btang nas
<p>273b.4</p>rkang pa tha mal par mnyam par gzhag pa dang zhal khros pa yang mi khro bar zhi ba'i mnyam par bsgom pa ni tshul tha mal par 'dug ces pa'o/ /zung shig tshig gnyis tha mar gzhag /ces pa gra sa gra sa gnyis la bya'o/ /sngon bzhin che ge mo zhes bya/ /zhes pa snga ma bzhin
<p>273b.5</p>du gang zhi bar bya ba'i ming gzhug go/ /rab tu zhi bar gyur ces brjod/ /ces pa shAn+tiM ku ru zhes sbyar ro/ /de yi mjug tu zhi bar 'gyur/ /ring por mi thogs gdon mi za/ /zhes pa 'khon pa dang / bskrad pa dang / /bsad pa dang gsum las zhi bar bya dgos te/ de dag gi
<p>273b.6</p>phyir zhi bar byed na snga ma'i gzugs de'i sngar 'o mas bkru ba la gdod zhi bar bya'o/ /sngon bzhin khro bo'i 'khor lo yi/ /drug pa'i gnas la song nas su/ /zhes pa snga ma bzhin du tsakra'i mig drug pa la sngags pa bdag 'dug la snga ma de dag gi phyir yang rgyas par byed na/ 
<p>273b.7</p>rkang pa dal bus gnon pa yis/ /zhes pa zhi ba'i tshul dang 'dra'o/ /gcig pu dpa' bo'i tshul 'dug nas/ /zhes pa mthu stobs dang / /gzi byin can gyi tshul du skur bsgyur ba la bya'o/ /zung shig ces pa tshig gnyis gzhag /ces gra sa gra sa la bya'o/ /rgyas
<p>274a</p>
<p>274a.1</p>par 'dod pas dga' bzhin du/ /zhes ba rgyas par byed 'dod pas sems dga' zhing mos pa dang ldan pas bsgrub ces pa'o/ /mel tshe thun gcig rtag tu bzlas/ /zhes pa mel tshe thun gcig gis rgyas pa 'grub bo/ /khro bo'i 'khor lo la ni
<p>274a.2</p>gnas/ /zhes pa khro bo'i tsakra'i mig drug pa la sngags pa 'dug pa la bya/ sku yi tshul du bsgyur byas pas/ /lha'i skur bsgyur ro zhes pa'o/ /mel tshe thun gcig byas pas ni/ /zhes pa la de ltar mel tshe thun gcig tu bzlas na/ 'khor lo'i nang na khro bo'i
<p>274a.3</p>sngags bkod pa de'i mthu 'grub ces pa'o/ /gang gsungs pa ni myur du 'gyur/ /zhes pa skabs 'dir rgyas pa gsungs pas na rgyas pa 'grub bo/ /phyis kyang rim gyis 'di la gnas/ /zhes pa gong ma bzhin du rim gyis bsgrubs te las rnams grub par ma gyur
<p>274a.4</p>na/ phyis kyang sngags bzlog pa'am bsnol ba'i tshul du 'di la gnas te las rnams bsgrub bo/ /logs shig khro bo'i 'khor lo'i bkas/ /zhes pa gong ma bzhin du rim gyis sgrub pa las 'di bzhin no/ /sngags bzlog pa 'khor lo'i rtsibs la bkod pa'i tshig bkod
<p>274a.5</p>pa 'di khro bo'i bka'o/ /rkang pa'i tsham ngam de bzhin byas/ /zhes pa gang la bya ba'i dngos po de lag pa'am/ der zhen pa'i las sems kyis gtad pa'i tshul du byed pa yang a ga she zhes bya ste/ 'og nas bshad pa dang sbyar na rkang pa gnyis kyi bar gung mo'i mtho
<p>274a.6</p>gang yod par bya'o/ /gdong yang dal bas bsgyur nas su/ /zhes pa rim gyis dal bus tha mal pa'i sku'i tshul du bsgyur ba'o/ /dang po sa bon gang yin pa/ /zhes pa dang po'i yi ge 'bru drug las ma ma zung du byas pa'i sa bon gang yin pa dang / gong
<p>274a.7</p>ma'i yi ge drug zung du sbyar ba mu mU rgyas pa la sbyar ba'i sa bon gang yin pa de 'dir zung ltag 'og bsnol nas dbang gi las la sbyar ro/ /zung ltag 'og bsnol ba ni 'di ltar bya'o/ /mu mU/ ma ma zhes bya'o/ /de yi mtha' dang lhan cig tu/ /zhes pa gong ma'i yi ge / 
<p>274b</p>
<p>274b.1</p>'bru drug po'i mtha' la rgyas par bya ba'i sngags 'byung ba de dbang la yang sbyar bar bya ba sngar bshad pa dang 'dra'o/ /kha cig gis bshad pa 'og ma'i yi ge 'bru drug po'i dbang po la mU 'byung ba de sbyar ba yang rgyas pa la yang sbyar bar rig par bya zhes bshad de/ ltag 'og
<p>274b.2</p>gnyis kyi mthar yi ge mu mu 'byung ba gang sbyar ba yang don du gcig par zad de 'dra'o zhes pa'i don to/ /me dang 'dra bar 'bar ba de/ /zhes pa zung ltag 'og bsnol ba'i zung gong ma de 'bru gnyis po la tsheg drag pos phul bas 'og ma'i zung tha mal pa la bskul bas gzi
<p>274b.3</p>byin can du byas pa zhes pa'i don to/ /sngon gyi las ni grub 'dod na/ /zhes pa sngar bshad pa bzhin du rim gyis bsgrubs pa las ma grub par gyur te/ las de dag 'grub par 'dod na shin tu legs par sbyar bar bya'o zhes pa tshul de ltar legs par sbyar te 'dis ni dbang gi
<p>274b.4</p>las bshad de/ /de yan chad dbang gi las bshad zin to/ /de nas zung mas bskul ba la'ang / /zhes pa de yang zung mas bskul ba zhes bya ste/ yi ge 'og ma drug po drag por phul ba'i zung mas gong ma'i yi ge 'bru drug po'i zung ma tha mal pa la bskul bar bya ste mu mu
<p>274b.5</p>ma ma zhes kyang byar rung ngo / /gcig tu'ang rung bar bshad ces pa gong du bshad pa zung mas bsgrub pa la bya bar zad do/ /so so'am yang na phral te 'og ma'i yi ge 'bru drug pa'i dang po la mu dang / dang po'i yi ge'i 'bru drug po'i/ thog ma las ma byung ba dang sbyar ba'i
<p>274b.6</p>tshul 'dra bar sa thams cad sbyar te las la sbyar du yang rung ngo / /'di 'dra ba'i las la sbyar ro zhes pa'i don to/ /da ni 'khon pa'i las bshad pa'i phyir/ khro bo yi ni 'khor lo'i mthu/ /zhes pa la sogs pa smos so/ /khro bo yi ni 'khor lo'i mthu/ /zhes pa
<p>274b.7</p>'khor lo'i rtsibs brgyad kyi sngags la bya'o/ /brgyad pa dag la myur bar gnas/ /zhes pa rtsibs brgyad pa'i sngags la gnas pa ste/ le lo dang snyom las med par zhes pa'o/ /rim pa snga ma'i tshul gyis ni/ /zhes pa gong ma'i yi ge 'bru drug po tha mal pa'i
<p>275a</p>
<p>275a.1</p>zung ma la 'og ma'i yi ge 'bru drug po drag pos phul ba'i zung mas bye brag phye ste bskul ba la bya'o zhes pa'o/ /sa bon zung mas phye ba dang / /brgyad po 'byed pas bsgrubs pa la/ /zhes pa gong ma yi ge 'bru drug po tha mal zung ma la 'og ma'i yi ge 'bru
<p>275a.2</p>drug po drag pos phul ba'i tshul du zung mas bskul ba'i tshul du ltag 'og tu bsnur te phye ba de rtsibs brgyad pa dbye bar bya ba bsgrub pa la sbyar bar bya'o/ /mdza' ba myur du bzlog pa'i phyir/ /zhes pa mdza' bo gnyis myur du dbye ba'i phyir/ cho ga bzhin du rim par sbyar/ /zhes
<p>275a.3</p>pa gong du bshad pa'i tshul bzhin du sbyar bar bya'o/ /rim pa snga ma'i tshul bzhin du/ /zhes pa yi ge dgod pa'i rim pa tshul bzhin bya'o/ /khro bo'i 'khor lor gnas zhes pa 'khor lo'i rtsibs dgu pa'i sngags la gnas par bya'o/ /'jig par 'gyur te/ 'chi bar
<p>275a.4</p>zhes bya'o/ /lha rnams kyis ni sbas pa yang / /zhes pa bsad par bya ba de lhas bsrungs pa zhig yin na yang ngo / /gshed po'i drung du khrid par 'gyur/ /zhes pa gshin rje'i drung du khrid par 'gyur zhes gshin rje'i drung du 'gro bar byed de 'chi bar 'gyur zhes bya ba'i don
<p>275a.5</p>to/ /khro bo yi ni 'khor lo'i gnas/ /zhes pa rtsibs bcu pa'i gnas pa'o/ /de yi sa bon gyis kyang phye/ /zhes pa bskrad par bya ba'i sa bon gyis phye zhes pa'o/ /sngon gyi sa bon 'bar ba/ /zhes pa snga ma bzhin du zung gnyis ltag 'og bsnol ba'i zung gong mas
<p>275a.6</p>'og ma bskul bas mthu can du gyur pa'i don to/ /snga ma bzhin du rim gyis bzlas/ /zhes pa 'khor lo'i rtsibs kyi sngags rnams rim gyis bzlas pa'o/ /sngar bshad pa yi las bsgrub po/ /zhes pa bskrad pa'i las bsgrub pa'o/ /'khor lo'i rim pa bcu gcig
<p>275a.7</p>po/ /zhes pa rtsibs bcu gcig pa'i sngags la'o/ /gang yin pa ni de bzung nas/ /sngags pa des zhes pa'o/ /sngar bshad pa bzhin du bskul ba dang zhes pa sa bon ltag 'og bsnol zhing dgod pa dang / bskul ba dag kyang snga ma dang 'dra bar bya'o/ /snga ma'i las ni byed par
<p>275b</p>
<p>275b.1</p>'gyur/ /zhes pa zhi ba'i las tha mal par sngar bsgrubs te/ ma grub pa de zhi ba dag la gang gsungs pa zhes pa zhi ba dang rgyas pa gnyis spyi'i las kyi mtshan nyid gcig par yang bshad do/ /rgyas pa dag la'ang de bzhin bya/ /zhes pa la zhi ba dag gi las bya ba bzhin du rgyas
<p>275b.2</p>pa dag gi las kyang 'og nas 'byung ba bzhin du bya'o/ /bcu gnyis pa la gnas su zhes pa rtsibs bcu gnyis pa'i gnas la'o/ /de yi sa bon bskul ba byas/ /zhes pa rgyas pa'i sngags kyang snga ma bzhin du bya zhes pa'o/ /bdag gi mthu rtsal gnon pa brtag pa la zhes
<p>275b.3</p>pa lha'i sku bsgoms pas rgyas pa'i las bya'o/ /sa bon zung mar sbyar ba yis/ /zhes pa yi ge gong ma'i 'bru drug po'i zung ma tha mal pa dang / 'og ma'i 'bru drug po drag por phul ba zung du byas pa de nyid zung ltag 'og bsnol te sbyar bas bya'o/ /sa bon mthu ni 'bar
<p>275b.4</p>ba can/ /zhes pa gong ma'i yi ge drug po'i zung tha mal ba'i gong du 'og ma'i yi ge 'bru drug drag tu phul ba'i zung ma gzhag pas/ /tha mal pa'i zung ma bskul bas gzi brjid can dang mthu can du 'gyur ba'i don to/ /'khor lo bkod pa'i las rnams ni/ /sngar gsungs pa dag grub
<p>275b.5</p>phyir bya/ /zhes pa rtsibs bcu gnyis pa la sngags bkod pa'i las rnams las drug po rnams tha mal par bsgrubs te/ ma grub par gyur na gdod phyi mi'i bzlog pa'i sngags kyi cho ga 'di las de dag 'grub par bya ba'i phyir sbyar ba'i tha tshig go/ /de ltar khro bo'i 'khor lo ni/ /
<p>275b.6</p>zhes pa 'di ni khro bo'i rgyal po nyid kyi 'khor lo yi/ /cho gar bcas pa rgyas pa dag /ces pa 'khor lo'i rtsibs la sngags bris pa dang / las drug po de dag byed pa'i tshe na stang stabs dang / gzugs brnyan bya ba la sogs pa'o/ /gsang ba bskul mar
<p>275b.7</p>bcas pa yis/ /zhes pa zung ltag 'og bsnol ba pa las bya ba tha ma'i bskul ba'i tshig la yang bya'o/ /sa bon zung ma bskul ba'i gang / /zhes pa dang po'i yi ge 'bru drug po'i zung ma tha ma'i skul bar byed pa nyid gang yin pa de ni/ /'og ma'i yi ge 'bru drug po drag por
<p>276a</p>
<p>276a.1</p>bskul bas zung mas skul bar byed pa'o/ /gnyis pa rab tu bsgrags pa yang / /de 'dir sa bon gnyis pa yis/ /zhes pa 'og ma'i yi ge 'bru drug po drag tu phul ba'i zung gnyis gnyis su byas te sbyar ba ni gnyis pa'o/ /myur du 'grub par 'gyur ba
<p>276a.2</p>bshad/ /ces pa de ltar 'dir 'og ma'i yi ge 'bru drug po drag tu phul ba'i zung mas gong ma'i yi ge zung ma la bskul bas las rnams sbyar na ring por mi thogs par 'grub par bshad do/ /tha ma'i sa bon thams cad la/ /phul bas tshig gnyis rtag tu sbyar/ /zhes pa 'og
<p>276a.3</p>ma'i yi ge 'bru drug po drag tu phul ba'i tshe tsheg drag gnyis gnyis sbyar ro/ /de ltar tsheg drag po gnyis phul ba yang 'og nas bshad de/ de la gong ma'i yi ge 'bru drug po'i zung ma dang / 'og ma'i yi ge 'bru drug po'i zung ma gnyis ltag 'og bsnol ba'i zung ma gong ma
<p>276a.4</p>shos kyi yi ge 'bru gnyis po de'i zung mar mi bya bar tsheg drag po gnyis gnyis kyi sa bcad pas na yang cher 'gyur ba'i don to/ /zung ma zung ma'i tshig 'di la/ /zhes pa Ar+ya shI len+d+ra'i rgya gar gyi yi ge las 'di skad du 'byung ba ste/ bsgyur ba 'di ni gong ma'i 'bru drug po'i
<p>276a.5</p>zung dang yi ge ma'i yi ge 'bru drug po'i zung du byas pa de ltag 'og bsnol ba'i gong zung de/ zung ma yin par bya ba'i don te/ gong ma'i zung ni yi ge 'bru gnyis tsheg drag po'i gnyis gnyis kyis drag tu phul bas na gong ma'i zung de zung ma yin pa'i tshig tu 'gyur ro/ /tha ma dag
<p>276a.6</p>la ma yin no/ /zhes de ltar zung gnyis po de ltar ltag 'og bsnol zin pa'i 'og ma'i zung tsheg drag po mi gzhug ces pa'o/ /zung ma zung ma'i tshig 'di la/ /zhes pa la sogs pa 'di yang don du na zung gnyis gnyis po de ltag 'og bsnol zin pa'i gong ma'i zung la tsheg
<p>276a.7</p>drag po gnyis gnyis kyis drag tu phul te bsnol ba'i 'og ma'i zung la tsheg drag pos ma dbul zhes pa'i don to/ /mdza' ma'i rgya gar gyi yi ge las tshig 'di skad du 'byung ste bsgyur ba ni 'di'o/ /de bas na rgya gar gyi yi ge gsum char gyis mthun par 'byung bas na/ gcig
<p>276b</p>
<p>276b.1</p>kho na ltar 'jug bgrang ste ma bshad kyi/ sngar bsgyur ba'i dkyus pas kyang / ma bcos par so so ru bzhag go/ /rgya gar gyi yi ge gnyis las ci 'byung ba yang 'phral du bsgyur nas bshad pa yin no/ /khro bo'i rgyal po'i dngos grub thob/ /ces pa las drug pa'i dngos grub
<p>276b.2</p>thob par 'gyur ba'i don to/ /zhi ba dang rgyas pa dang / /byed pa'i tshe bskul ba'i tshig ka ra la ba da na zhes bya ba dag gzhug par mi rigs so zhe na/ slob dpon chen po pra ti war+Na tsan+d+ra'i pin+dar+tha'i nang nas thams cad la sbyar bar bya ba lung las 'byung ngo / /dbang la yi ge kha dog
<p>276b.3</p>dmar por bya bar bshad pa dang / 'khon pa dang / bskrad pa dang / /bsad pa gsum 'dra ste/ sngags kyi yi ge kha dog sngon por bsam pa dang / /zhi ba dang rgyas pa kha dog ser po dang / dkar por bshad pa'i las drug po de dag so sor 'byed pa'i tshe/ /yid la sngags kyi 'bru nyid
<p>276b.4</p>mi bsam par sngags brjod pa'i tshe/ sngags kyi yi ge'i kha dog de 'dra bar so sor bsams te las bya'o/ /yang na nyi ma'i dkyil 'khor dang zla ba'i dkyil 'khor dag la sngags de dag phreng ba so so'i kha dog bzhin du bkod pa las so so'i las la bzlas brjod byar yang rung ngo / /
<p>276b.5</p>zhi rgyas dag la chu'i dkyil 'khor dang / dbang chen gyi dkyil 'khor la sbyar bar rigs na/ de'i skabs su las rnam bzhi dag byed na nyi ma dang zla ba la spyi'i rgyud dang mthun par so so'i kha dog tshang bar ma gsungs pas 'dir ji skad gsungs pa bzhin du khro bo sngon pa'i rang bzhin
<p>276b.6</p>du gnas pas las thams cad bsgrub po/ /yang na spyi'i rgyud dang sbyar te kha dog so sor tshang bar sbyar te las byar rung ngo / /da ni mi shes na nyes dmigs su 'gyur ba bstan pa'i phyir/ khro bo'i 'khor lo'i gsang ba 'di/ /zhes pa la sogs pa smos so/ /mi shes par ni
<p>276b.7</p>gang sbyor ba/ /zhes pa 'khor lo'i mtshan nyid mi shes pa yang / de 'di dngos grub mi thob kyi/ /zhes pa/ ma shes bzhin du mun sprul du byed pa de rgyud 'di las mi 'thob bo zhes bshad de/ myur du smyo ba thob par 'gyur/ /zhes pa mi shes bzhin du sbyor ba 'dir zhes
<p>277a</p>
<p>277a.1</p>pa'o/ /da ni spyi'i sa bon dgod pa'i go rims bshad do/ /ma mai/ mA mai/ mu mU/ drug rnams kyi zhes pa'o/ /gong du bshad pa rnams kyi mjug sdud pa'i tshig ste/ de la dang po yi ge drug po rnams go rims bzhin du zung du byas pa rnams kyis ni dbang la
<p>277a.2</p>sogs pa'i las drug po 'di dag bsgrub po/ /de ltar zung mar bya ba ni gong du bshad pa'i don to/ /bskrad dang zhi dang rgyas pa'i mtha'/ /zhes pa mjug rgyas pa'i mtha' bar la thug pa'i las drug po de dag sngags pas de ltar spyad ba dang / 'grub par bya ste/ mkhas
<p>277a.3</p>pa dag gis bsgrub par bya/ /zhes pa'i don to/ /de dag nyid las bzlog pa yis/ /zhes pa gong ma'i yi ge 'bru drug po zung du byas pa dang / 'og ma'i yi ge 'bru drug po zung du byas te drag po'i tshig gis phul nas zung ltag 'og bsnol te bkod pa ni gong ma'i yi ge 'bru gnyis pos
<p>277a.4</p>'og ma'i yi ge zung bskul bas las rnams myur du 'grub pa'i don to/ /de ltar yi ge bzlog pa las bya ba 'di yang sngar rim bzhin yi ge tha mal ba'i zung gis las drug po de dag ma grub par gyur na gdod yi ge bzlog pa'i tshul 'di las drug po sngar bsgrubs te ma grub pa'i las
<p>277a.5</p>rnams bya'o/ /gyi na myur du 'grub ces te/ sngar dang po ni yi ge bzlog pas las drug po dag bsgrub par mi bya'o/ /zung ma las sngar bsgrubs te/ ma grub na gdod yi ge bzlog pa 'dis bsgrub par bya'i/ sngar dang por yi ge bzlog pa 'dis las bsgrub par mi bya ba ni ma
<p>277a.6</p>grub na ste gzhan du min zhes pa'i don to/ /de la mu mu mI mI mai mA zhes 'og ma'i yi ge 'bru drug po 'di zung du byas pa dang / gong ma'i yi ge 'bru drug zung du sbyar ba gnyis zung ltag 'og bsnol te bzlog pa'i yi ge 'dis/ mjug tu rgyas pa'i mtha' bar la thug pa'i las
<p>277a.7</p>drug po de dag bzlog pa 'dis bsgrub par bya'o/ /'khor lo rtsibs kyi gnas rnams ni/ /zhes pa 'khor lo'i rtsibs bcu gnyis pa'i gnas kyi mig mig rnams su dam tshig dang snying po AHdang hUM dgod pa dang / yi ge tha mal zung dang zung ltag 'og bsnol ba rnams
<p>277b</p>
<p>277b.1</p>dgod pa de dag rtsibs kyi gnas kyi mig mig rnams su sbyar te dgod do/ /de bzhin 'khor lo'i nang du yang / /khro bo'i sku mchog sa bon ni/ /zhes pa 'khor lo'i rtsibs gnyis pa bar ma/ khro bo'i sa bon yi ge hUM bzhag nas de'i mjug thogs nyid du khro bo'i sngags kyi snying po
<p>277b.2</p>la drug dgod par bya'o/ /bzhag nas tshig gi tha mar yang / /zhes pa rgya gar gyi yi ge kha cig las hUM gi drung du ma ma zhes bya ba'i sngags bris la la drug ma mi'i gnas su bzhag la de nas bskul ba'i tshig gzhug pa'i skad du 'byung ba yang yod de/ 'di mi rigs te pra ti
<p>277b.3</p>war+Na tsan+d+ra'i pin+dar+tha'i lung las sngar bshad pa bzhin du 'byung bas de ltar bya ba'i rigs zhes bshad do/ /khro bo'i dril bu 'khrol ba dgod/ /'khor lo'i mu ran bar dag tu/ /zhes pa phyi'i mu ran gyi rim gcig bya ba rigs pa 'dra ste kha gsum du byas pa'i 'khor lo'i rtsibs
<p>277b.4</p>bcu gnyis pa'i gnas kyi mig tu tha ma'i nang du sngags ma ma 'dra ba lta bur zung du re re dgod pa'i mjug thogs su bskul ba'i gra sa gra sa ka ra la ba dan la sogs pa bskul ba'i tshig bcug la bya'o/ /zung shig ces pa gra sa gra sa dgod pa'o/ /'khor lo rtsibs bcu gnyis pa'i
<p>277b.5</p>gnas kyi mig mig rnams su dang por AHdang hUM dang / ma ma zung du byas pa dgod pa'i sngags rnams la gnas par bya ste/ mkhas pas 'khor lo'i mig gi nang / /sa bon dgod pa rnams la gnas/ /zhes pa'i don to/ /khro bo 'khor lo'i bsgrags pa ni/ /zhes pa
<p>277b.6</p>'di ni khro bo'i 'khor lo bshad do/ /bshad pa'i tshul gyi tshe bzhi/ /shes nas ji skad bshad pa yi/ /dngos grub rnams ni thob par 'gyur/ /zhes pa 'khor lo'i sngags bkod pa'i mtshan nyid gong du bshad pa'i don kun shes te bsgrub po/ /ji skad bshad pa bzhin
<p>277b.7</p>shes te bsgrubs na/ /ji skad bshad pa'i las drug po dag gi dngos grub rnams thob par 'gyur ro zhes pa'i don to/ /da ni tsham ngam bshad de/ /dngos grub tshul bzhin thob 'gyur ba/ /zhes bya ba la sogs pa smos so/ /de'i sbyor ba'ang bshad par bya/ /thog mar
<p>278a</p>
<p>278a.1</p>phyag rgya bcings nas su/ /zhes pa sngags rnams bsnol ba'am/ bzlog pa'i las drug pa ji skad bshad pa'i tshul bzhin du bsgrub par 'gyur ba'i tsham ngam ste/ sngags de'i sbyor ba yang bshad par bya'o zhes so/ /tsham ngam 'di drug byed pa'i dang por be con gyi
<p>278a.2</p>phyag rgya bcings te/ gdod de'i 'og tu tsham ngam sbyor ba bya'o/ /tsham ngam stang stabs sam/ 'phen stangs sam thabs sam gang la gzas pa'i tshul yang a shes pa zhes bya ba 'di dag kyang sngags bsnol ba'am bzlog pa'i las drug la tsham ngam 'di drug la rim bzhin
<p>278a.3</p>du sbyar te/ las bsgrubs na ji skad bshad pa'i las drug po de dag 'grub par 'gyur ro/ /rim bzhin du tha mal par ma bsgrubs pa'i las drug po las ni a shog 'di dag khro bo'i tshul yin pas na mi sbyor ro/ /de bas na bsnol ba'i las drug po la sbyor te/ sku las su ni sku
<p>278a.4</p>bsgyur te/ /zhes pa dang por de bzhin gshegs pa'i dam tshig gi phyag rgya rnams bcings te/ de'i 'og tu dngos po stong par bsgom pa dang nyi ma'i dkyil 'khor la snying po hUM bsam pa ni sku'o/ /hUM de las rim gyis skur bsgyur ro zhes pa'i don to/ /las rnams tshul bzhin
<p>278a.5</p>mthong ba yis/ /zhes pa sngags bsnol ba'am bzlog pa'i las drug shes pa'o/ /sbyor ba dag ni legs par byas/ /zhes pa tsham ngam gyi sbyor ba de dag legs par bya'o zhes pa'o/ /gdong dang kha mig rkang pa mnyam/ /zhes pa gdong dang kha dang / mig dang / rkang pa dag tha
<p>278a.6</p>mal pa'i tshul du bsgyur cing bsgom mo/ /rkang pa gnyis kyi bar du gung mo mtho gang bya'o/ /snying yang de bzhin rab tu dga'/ /zhes bsgrub pa'i sems der bya'o/ /gang dbang du bya ba la bya'o/ /gang la bya ba'i dngos po de la gzas pa'am zhes pa'i lung dang man ngag
<p>278a.7</p>sems kyis gtad pa la ya a ga she zhes bya'o/ /tshul 'di ltar gnas te las byed pa yang tsham ngam zhes bya'o/ /dbang du bya ba'i sngags gsung ba zhes 'khor lo'i rtsibs kyi gnas las dbang du bya ba'i sngags gsungs pa de sems rtse gcig pas bsgrub po/ /dbang du
<p>278b</p>
<p>278b.1</p>byed pa'i tshe yang lag pa g.yas pa be con gyi phyag rgya bcings te phyar la/ lag pa g.yon pas khro bo'i mdzub mo brang du bsgreng ste las bya'o/ /las zin pa'i 'og tu lag pa gnyis gar thabs su sbyar te/ lte ba khung gi thad kar dkrol lo/ /de bzhin du 'khon pa dang / bsad pa
<p>278b.2</p>gnyi ga yang btang ste zin pa'i rjes la gar thabs su ni 'khon pa'i ni g.yon pa'i lte zur du dgrol lo/ /bsad pa ni g.yas pa'i lte zur du dgrol lo/ /'di dag ni slob dpon gyi lung ngo / /phyag rgya bcings te las bya ba ni snga ma bzhin 'bad par bya'o/ /rkang pa ya gcig thur du
<p>278b.3</p>bzhag /ces pa rkang pa gnyis snga ma bzhin bzhag pa las rkang pa g.yas pa'i rtse mos la btsugs te bteg go/ /gdong dang nu mjing gcus te mnan/ /zhes pa/ gdong dang nu mjing g.yon phyogs su gcus te gnas pa la bya'o/ /kha dang mig ni ya gcig btsums/ /zhes
<p>278b.4</p>g.yon la sogs pa kha phyed btsums pa'i tshul du byas pa dang / g.yon pa'i mig kyang btsums pa la bya'o/ /tsham ngam gnon pa chen pos bya/ /zhes pa mthu rtsal dang ldan pa dpa' bo chen po'i tshul du gnas par bya'o/ /be con la ni mig gnyis blta/ /zhes pa 'khon par
<p>278b.5</p>bya ba 'di la khro bo'i mdzub mo dang be con gyi phyag rgya bcings te/ las bya ba ni snga ma bzhin no/ /mig g.yas phye bas be con gyi phyag rgya bcings pa la blta bar bya'o/ /bsgrub par bya sgrub pa la 'bad/ /ces pa 'khon par bya ba la sems rtse gcig tu gtad pas 'bad ces
<p>278b.6</p>pa'o/ /gang dbye bar 'dod pa gnyis zhes pa dbye bar 'dod pa gnyis phan tshun dbye bar 'dod pa las 'bad cing brtson par bya ba ste/ de dag dbye ba brtsam par bya/ /zhes pa'o/ /rkang pa gnyis pa bteg pa yi/ /zhes pa rkang pa g.yas pa gyen du bteg nas tsham ngam byas pa
<p>278b.7</p>slar yang bzhag ces pa gdangs ba'i tshul du tsham dam byas pa des slar sa la gzhag par bya ba ni g.yas brkyang ba'i tshul du gnas par bya'o/ /phyag rgya bcings nas su/ khros par lta zhing yid kyang khros/ /zhes pa bzhin yang khro gnyer can du bya'o/ /khro bo'i mdzub mo dang be
<p>279a</p>
<p>279a.1</p>con gyi phyag rgya gnyis bcings te sbyar la bza'o/ /khro bo'i lta ba yang bya zhing yid kyang khro bor bya'o/ /rab tu dpa' ba sren dang bcas/ /rtsal gyis gnon par rab tu 'dul/ /zhes pa mthu rtsal chen po dang / dpa' bo cis kyang mi bzlog pa'i sren dang bcas
<p>279a.2</p>pa'i tshul du gnas par bya'o/ /sngags sngon bzhin du sngags tshul gnas/ /gang 'dod pa ni gzhom par bya/ /zhes pa sngar bshad pa bzhin du khro bo'i sku yang bsgyur zhing 'khor lo'i rtsibs kyi gnas gsum po'i sngags pa yang tshul bzhin du gnas te sgrub pa pos gang 'dod
<p>279a.3</p>pa de gsad par bya'o zhes pa'o/ /drag shul can brkyang ste bzhag ces pa g.yon brkyang pa'i tshul du gnas par bya'o/ /bzur te 'dug pa'i tshul du gnas/ /zhes pa g.yas logs su bzur ba'i tshul du gnas par bya'o/ /gdong yang g.yon par bsgyur bar bya/ /zhes
<p>279a.4</p>pa g.yas logs su gdong yang gcus te gnas par bya'o/ /mdzub mo bsgrengs te gdongs pa dang / /zhes pa brang du bsgreng zhes pa'o/ /g.yas pa be con gyi phyag rgya dag gis bsdigs zhes pa'o/ /de nas rkang pa mnyam par gzhag /ces pa rkang pa gnyis kyi bar du
<p>279a.5</p>gung mo mtho gang gi bar du gzhag go/ /yan lag g.yas pa mtho bar bya/ /zhes pa lag pa g.yas pa be con gyi phyag rgya bcings te/ mtho bar phyar la dpung bstod do/ /dpal dang ldan zhing zhes sngags pa'i yon tan la bya'o/ /g.yon pa smad ces pa g.yon logs kyi dpung pa smad do/ /zhi
<p>279a.6</p>bar 'dod na zhi bar 'gyur/ /zhes tshul de ltar gnas pas zhi bar las bsgrubs pas zhi bar 'gyur ro/ /phyed ni dma' bar bkug ste gnas/ /zhes pa rkang pa g.yas tsham ngam byed pa nyid cung zad tsam pa bkug pa'i tshul du gnas pa ni phyed dma' bar bkug pa ste de ni tsham ngam mo/ /rkang pa
<p>279a.7</p>g.yas pa tsham ngam byed/ /ces pa g.yas logs dma' bar bya zhes pa'o/ /sngags tshul gnas pas bsgrubs na ni/ /zhes pa sngags bsnol ba'i 'khor lo rtsibs drug pa'i gnas la sngags bris pa la gnas te zhes pa'o/ /rgyas par 'dod na thob par 'gyur/ /zhes
<p>279b</p>
<p>279b.1</p>pa tshul 'di ltar gnas pas rgyas pa'i las byan rgyas par 'gyur ro zhes pa'o/ /slar yang de bzhin shes bya ba/ /bzlog ste bya yi gzhan du min/ /zhes pa 'di ni tshig gi rgyan tsam du zad de sngags bsnol ba'am/ bzlog pa'i las drug po la tsham ngam 'di drug rim bzhin du sbyar bar bya'o/ /
<p>279b.2</p>gzhan la ni mi sbyor ro/ /tshigs bcad gong ma dang sbyar na snga ma'i las tha mal ba drug po la sbyar ba skad du bshad do/ /tsham ngam 'di dag drag po la sbyar bar rigs zhes kha cig 'chad do/ /bsgrub pa bdag nyid chen po yi/ /zhes pa bsgrub pa'i yon tan dang ldan pa de'i zhi bar 'gyur zhes
<p>279b.3</p>pa'o/ /tsham ngam rigs drug gsungs pa zhes pa las drug la go rims bzhin du tsham ngam drug gsungs pa/ dang po'i ming ni legs par phyogs/ /zhes pa dbang gi las kyi tsham ngam dang por gsungs pa de'i ming ni legs par phyogs zhes bya ste gang dbang du bya ba de bdag la phyogs
<p>279b.4</p>shing dga' bar bya ba bsgrub pa'i phyir tsham ngam de'i ming yang de skad ces bya ste/ tsham ngam 'di drug char gyi ming las kyi don dang / rjes su mthun pa'i mtshan nyid can sha stag go/ /de yi 'og ma rgyab kyis phyogs/ /zhes pa 'khon par bya ba'i tsham ngam gyi ming khro bo can zhes pa gsad
<p>279b.5</p>pa'i tsham ngam gyi ming ngo / /bzhi pa'i mdzub mo bsgreng ba yin/ /zhes pa bskrad par bya ba'i tsham ngam gyi ming ngo / /lnga pa la ni stobs zhes bya/ /zhes pa zhi bar bya ba'i tsham ngam gyi ming ngo / /drug pa stobs po che zhes bya/ /zhes pa rgyas par bya ba'i tsham ngam gyi ming ngo / /
<p>279b.6</p>'di rnams tsham ngam drug tu bsgrags/ /zhes pa 'di ni tsham ngam drug tu bsgrags pa yin no/ /da ni 'khor lo'i phan yon bsngags/ /zhes bshad pa'i phyir/ /tshang ngam gdangs pa byas pa yin/ /zhes pa la sogs pa smos so/ /tsham ngam dgangs pa byas pa yis/ /
<p>279b.7</p>dgra bo'i 'khor rnams g.yen spyo ba/ /zhes pa gang la bya ba'i don de la gzas pa'am zhen pa'am lus dang sems kyis gtad pa'i tshul lta bu la yang a gshe zhes bya ste/ /de lta bu'i tshul gyis byas pa yis/ /zhes pa'o/ /'khor lo'i cho ga la goms par byed pas zhes
<p>280a</p>
<p>280a.1</p>pa 'khor lor gsungs pa'i sngags rnams las zhes pa'o/ /rab tu gsang ba'i rgyud 'di dkon/ /zhes pa rgyud 'di nyid la bya'o/ /khro bo rnam par rgyal ba 'di/ /zhes pa khro bo chen po nyid bya'o/ /gsang ba'i rtog pa bzang po 'di/ /kun du dngos grub
<p>280a.2</p>kun sbyin pa/ /zhes pa dka' thub dang brtul zhugs dang / khrus dang bzlas brjod la sogs pa bya mi dgos par sems kyi rnal 'byor byas pa tsam gyis dngos grub kun stsol bar mdzad pa'i gsang ba'i rtog pa de bas so/ /'khor lo 'di ni shin tu dkon/ /zhes pa 'khor
<p>280a.3</p>lo gsum pa'i las 'di ni hom dang bzlas pa yong mi dgos zhes pa'o/ /bsam gtan pa'ang mi dgos te/ /zhes pa bsam gtan lhur byas pas/ gang la 'khor lo 'ba' zhig yod/ /gang gsungs pa yi dngos nas ni/ /zhes pa 'khor lor gsungs pa'i las
<p>280a.4</p>gang bsgrub pa'i sngags la gnas na ring por mi thogs par de 'grub po zhes pa'i don to/ /de bas 'di ni gsad byas nas/ /zhes pa 'khor lo 'di ni gsang byas na/ /thams cad sgrub pa'i sgrub pa pos/ /zhes pa las drug 'grub ces pa'o/ /khro bo rnam par rgyal ba 'jam
<p>280a.5</p>dpal gyi rtsa ba'i rtog pa las/ gsang ba'i rtog pa gnyis pa'i bshad pa rdzogs so// //gong du sngar yi ge bcu bdun pa dang bcu gsum pa dang yi ge bzhi bcu rtsa gsum pa dang bcu gcig po dang 'khor lor gsungs pa'i sngags la sogs pa'i las bshad nas
<p>280a.6</p>gsad pa'i rtog par gtogs pa'i le'u gsum pa 'dir yang gong du sngar bshad pa rnams las tha dad du gyur pa'i yi ge 'bru gsum la las mang po sgrub pa de 'chad de/ de yang don gyi dbye ba rnam pa bzhis bstan te/ de la gleng bslang ba'i zhes bya ba dang / gsang sngags bstan
<p>280a.7</p>pa'i mtshan nyid dang / sngon du bsnyen pa bya ba'i cho ga dang / sngon du bsnyen pa byas nas phyir las mang po bya ba rnams kyis bstan to/ /da ni gleng bslang ba'i zhes bya ba bshad pa'i phyir khro bo'i rgyal po'i dngos grub 'di gsungs so/ /khro bo'i rgyal po'i dngos grub ni/ /zhes pa khro bo'i
<p>280b</p>
<p>280b.1</p>rgyal po chen po las mang po sna tshogs pa 'og nas 'byung ba rnams kyang yi ge 'bru gsum pa'i mthus thogs pa med par 'grub par 'gyur ba de yang yi ge 'bru gsum pas bsgrubs na sngar gong du bshad pa rnams las tha dad pa zhes bya ste/ sngags pa bsgrub par 'dod na/ dang po
<p>280b.2</p>sngags pa'i cho ga'i mchog de tshul bzhin du sngar spyad/ de'i 'og nas bshad pa'i las mang po de dag bsgrubs na/ de bzhin du 'grub par 'gyur zhes so/ /rab tu gsang ba'i sngags 'di ni/ /btung ba gang rnams sngar gsungs pa/ /re zhig de yi mtshan nyid 'di/ /
<p>280b.3</p>gzhan dag 'dir ni bshad par bya/ /zhes pa yi ge 'bru gsum po dang 'brel bar bya ba grangs su gtogs pa'i yi ge bcu bdun po'i sngags dang bcu gsum po'i sngags dang / bzhi bcu rtsa gsum po la sogs pa'i sngags rnams btus te gang gsungs pa/ rnams kyi de'i
<p>280b.4</p>mtshan nyid kyi gong ma las gzhan pa dag bshad par bya'o zhes pa'i don to/ /da ni gsang sngags bdun pa zhes pa bshad pa'i phyir/ de yi las ni gang gsungs pa/ /zhes pa la sogs pa smos so/ /de yi las ni gang gsungs pa/ /gang dag phyis kyang bsgrag 'gyur ba/ /
<p>280b.5</p>dpa' bo gcig pu 'ba' zhig gis/ /zhes pa yi ge 'bru gsum po'i grangs su gtogs pa'i yi ge 'bru gsum po'i las sngar gong du gsungs pa rnams 'og nas las mang po bshad pa rnams so/ /dpa' bo zhes pa sngags kyi yon tan te/ de yang sngags gzhan dang ma 'dres pa'i yi
<p>280b.6</p>ge 'bru gsum po'o/ /thams cad de nyid de gzhan min/ /zhes pa yi ge 'bru gsum po de yang sbyor ba'am rdzogs pa nyid yin te ma tshang ba'am nyams pa ni ma yin no/ /thams cad du yang bshad pa yin/ /zhes pa yi ge 'bru gsum po de yang 'byor pa'am rdzogs par bshad par
<p>280b.7</p>bya'o zhes pa'i don to/ /sngags de las rnams kun byed pa'o/ /zhes pa yi ge 'bru gsum po'i sngags de'i 'og nas 'byung ba'i las mang po kun byed pa'o/ /rgyud las dngos grub gang gsungs pa/ /zhes pa rgyud 'di las dngos grub gang gsungs pa zhes pa'o/ /dpa' bo
<p>281a</p>
<p>281a.1</p>gcig pu'i mthus kyang 'grub/ /ces pa yi ge gzhan du ma 'brel pa'i yi ge 'bru gsum po gcig pu'i mthus 'grub po/ /da ni gsang sngags btu ba'i mtshan nyid bshad de/ oM ni de yi thog ma ste/ /bde bar gshegs pa'i dam tshig yin/ /zhes pa yi ge 'bru
<p>281a.2</p>gsum po de'i thog ma zhes bya ba'i don de 'bru gsum po de'i thog ma la/ oM 'byung ba ni dam tshig yin no/ /thog ma yi ni gnyis pa yin/ /drag po'i tshig gis phul ba'i lus/ /zhes pa dang po'i oM gtogs par gnyis pa yang drag po'i tshig gnyis phul ba'i AHgzhag
<p>281a.3</p>go zhes pa'o/ /sngags kyi yi ge phreng bkod la/ /sngags rnams thams cad gsal byed pas/ /zhes pa AHde'i mthu dang gzi byin ltag 'og gi sngags phreng ba bkod pa'i tshul du gnas pa'i sngags thams cad mthu can du 'gyur zhing yongs su rdzogs pa dang / gsal bar ston pa yin
<p>281a.4</p>zhes pa'o/ /khro bo'i rgyal po'i snying po ni/ /gsum po de nas sbyar bar bya/ /zhes pa gong ma'i gnyis po gtogs par gsum par sbyar te de ltar yi ge 'bru gsum mo/ /de nas khro bo'i rgyal po yi/ /sku ni de yi 'og tu brtag /ces spyi bor yi ge oM/ /mgrin par yi ge AH
<p>281a.5</p>snying gar yi ge hUM bsam pa las khro bo'i skur bskyed de bsgom mo zhes bshad do/ /sngags pas sngags rnams kun gyi mtshan/ /zhes pa yi ge 'bru gsum pa'i sngags kyi mtshan nyid de ltar shes par bya'o zhes pa'i don to/ /da ni sngon du bsnyen pa bya ba'i cho ga bshad pa'i phyir/ thogs pa
<p>281a.6</p>med pa'i sngags rnams ni/ /zhes pa la sogs pa smos so/ /bdag nyid chen po thams cad kyis/ /zhes pa sngags kyi yon tan te yi ge 'bru gsum pa'o/ /bsrung ba la sogs pa'i las rnams kun zhes pa bskrad pa dang / mtshams bcad pa dag bya zhes pa'o/ /go rims bshad pa bzhin du
<p>281a.7</p>bya/ /zhes pa 'og nas 'byung ba'i go rims bzhin du las bya'o/ /thams cad bdag nyid chen po 'dis/ /zhes pa sngags kyi yon tan la bya ste/yi ge 'bru gsum po be con gyi phyag rgya dang ldan pas/ bsrung ba dag ni byas nas su/ /zhes pa'o/ /sngon gyi tshul bzhin rab dben par/ /ri mo yi ni mchog
<p>281b</p>
<p>281b.1</p>bzhag nas/ /zhes pa sngon du bshad pa'i phyag lnga bcu po'i ri mo'i sku gzugs nyid de/ de yang cho ga bzhin du bris nas rgyun 'grul med pa'i gnas dben pa'i ri mo mchog ste bzhag nas ji skad du sngar gsungs pa'i cho ga'i mchod pas mchod par bya'o/ /nyin re me tog phreng ba la/ /zhes
<p>281b.2</p>pa ma le'i phreng ba sku la gsol zhing mchod do/ /lan bdun bzlas pa rnams kyis mchod/ /ces pa 'bru gsum po'i sngags kyis me tog phreng ba la bzlas la mchod ces pa'o/ /me tog dmar po kha 'bus pa/ /zhes pa kha 'bus ma khad la bya'o/ /ri mo la ni phog par dbul/ /zhes pa
<p>281b.3</p>yi ge 'bru gsum po zlos shing dbul zhes pa'o/ /cho ga 'di yis dus gsum du/ /zhes pa cho ga de lta bus nyin gcig kyang dus gsum du zla ba gcig tu byas na ni/ khro bo mngon sum mnyes gyur nas/ /zhes pa nyid thor ma yin par bdag gis mnyes par gyur nas rmi lam du ni dngos grub bdag
<p>281b.4</p>la stsol cig bka' stsal to/ /rmi lam du ni dngos grub ster/ /zhes pa'o/ /cho ga 'di ltar sngar byas na/ /gang 'dod pa yi dgos pa dag /de tshe gdon mi za bar 'grub/ /ces pa gong du smos pa lta bu'i cho ga 'di sngar spyad nas/ de'i 'og tu gang 'dod pa'i las rnams bsgrubs na the tshom med
<p>281b.5</p>par 'grub par 'gyur ro/ /de dag ni gong du bsnyen pa bya ba'i cho ga mchog bshad pa'o/ /da ni gong du bsnyen pa byas nas phyis las mang po zhes bya ba bshad de/ /da ni cho ga mchog bshad do/ /zhes pa'o/ /da ni gong du bsnyen par bya ba'i cho ga bshad do/ /de ltar zla gcig mnyes byas
<p>281b.6</p>nas/ /zhes pa sngar bshad pa'i cho ga bzhin du byas nas zhes pa'o/ /sngags pas las rnams gang bya ba/ /de yi cho ga mdor bsdus nas/ /zhes pa rgyud chen po las bsdus nas de ni legs par bshad par bya zhes pa'o/ /gnas dang 'gro dang sbyar ba yis/ /zhes pa 'bras bu'i rtsa ba la
<p>281b.7</p>sogs pa'i dug go/ /sbyar zhes pa ni ched du sbyar ba'i dug go ces pa'o/ /dug ni rnam pa gsum dag dang / /zhes 'di dag las kyang sos par byed nus so/ /bdag gis byas pa'i phyag rgya sngags/ /zhes pa bdag gis phyag rgya dang sngags la sogs pa'i sbyor ba byas pa de dag
<p>282a</p>
<p>282a.1</p>gzhan gyis mi shes shing mi 'gyur bar bstan par bya ba'i phyir sngags lan cig brjod pa tsam gyis bsrung ngo / /yid la bsams pa tsam gyis kyang / /zhes pa ltag 'og gnyi ga'i las byed do/ /gzhan dag gis kyang gcod par byed/ /ces pa pha rol po'i rig
<p>282a.2</p>sngags bdag la gnod par byed pa yang gcod par byed do/ /bzhi pa'i rims la sogs pa yang / /zhes pa lnga pa drug pa bdun pa'i rims la sogs pa dag ces pa'o/ /ma dang byis pa'i gdon rnams drag /ces pa ma bdun byi to ta ma la'i nang nas byis pa la gnod pa'i ming gis smos
<p>282a.3</p>pa lta bu zhi bar byed do/ /bdag dgar phab nas dgos pa'i don/ /zhes pa gdon de dag kyang gang la dbab pa'i mi de'i spyi bor thal ba'am/ sa gtor zhing sngags brjod de phab dgos pa'i don rnams dri bar bya zhing sngags pa ci 'dod pa'i don rnams bsgo ba de bzhin du byed do/ /yid la
<p>282a.4</p>bsams pa de las thar/ /zhes pa de ltar phab nas slar btang ba yang yid la bsams pa tsam gyis thar bar yang 'gyur zhes pa'o/ /rdo la lan gsum bzlas pa'i tshe/ /zhes pa chu las rgal ba'i tshe/ /chu'i nang du bor na chu srin kum+b+hi la sogs pa zhes pa chu'i nang gi bgegs
<p>282a.5</p>rnams chu las bsal ba mchog tu 'gyur zhes pa chu'i bgegs rnams zhes pa'o/ /lam la rkun po 'jigs pa med/ /ces pa lam du zhugs te 'gro ba'i tshe 'jigs pa med ces pa'o/ /sngags kyis spyi gtsug bcings nas ni/ /zhes pa lag pa g.yas pas bdag gi spyi
<p>282a.6</p>gtsug mdud pa dor zhing sngags brjod de/ de ltar byas nas yang rgyal po khros pa yang bdag gi dbang du 'gyur na ma khros pa lta ci smos te/ rgyal po khros pa'ang myur bar rab tu zhes pa'i don to/ /yid la dran zhing bzlas byas na/ /zhes pa sngags bzlas zhes pa'o/ /mi bde nyam thag
<p>282a.7</p>gyur pa la/ /sngags ni myur dran brjod par bya/ /zhes pa 'phral du myur du nyam thag pa ni bstud pa byung ba la'o/ /myur ba'i tshig ni gnyi gar sbyar/ /zhes pa'o/ /sprin dag mnan par bya ba'am/ /zhes pa sprin gyes pa dgag par bya ba la'o/ /'dod bzhin myur du slar yang bzlog /ces pa ji ltar
<p>282b</p>
<p>282b.1</p>'dod pa bzhin du myur du char yang gcod par byed do/ /dbyig pa'i phyag rgya grub par byed/ /ces pa de yang be con gyi phyag rgya'o/ /yid kyis sprin rnams brdab par bya/ /zhes pa sprin gang 'khrug cing 'thab pa las lcags dang / ser ba dbab pa'i sprin dag las sems kyis/ /bsdigs
<p>282b.2</p>pa'am dral bar bya zhing bsam zhing las bya'o/ /myur du rnam par gdags par bya/ /zhes pa gnam lcags dang ser ba bcad cing med par bya ba'i don to/ /rnam pa de nyid ces pa gong du bshad pa de dag gis zhes pa'o/ /sbyor ba mkhas pas ci 'dod par/ /zhes pa sbyor ba mkhas pa'i sngags
<p>282b.3</p>mkhan dag gis bdag nyid ji ltar 'dod pa'i sbyor ba dag gis char pa dag gcad par bya ba ni/ char pa dag kyang gcad par bya/ /zhes pa'o/ /gos ni sngon po bgos nas su/ /zhes pa yo byad thams cad char sprin gyi kha dog dang sbyar ro/ /kho ra khor yug bsrung byas nas/ /zhes pa sngags
<p>282b.4</p>dang phyag rgyas mtshams bcad de zhes pa'o/ /med pa tsam du chur 'dug ste/ /zhes pa sngags pa nyid 'dug ces pa'o/ /nyin gsum legs par bzlas par bya'o/ /zhes pa nyi ma gsum dus gsum du bzlas zhes pa'o/ /brgya byin gyis ni sprin bsdus nas/ /zhes pa brgya byin
<p>282b.5</p>gyis klu la bka' stsal nas sprin bsdus te char 'bebs so/ /nyi ma la ni mngon phyogs nas/ /zhes pa sgrub pa po ni kha nyi ma la bltas te nyin re bzhin rtag tu bzlas byas na zhes pa/ nyin gcig kyang dus gsum du bzlas zhes pa'o/ /nad rnying de nas med par 'gyur/ /zhes pa nad rnying gcong
<p>282b.6</p>chen dag zhi bar zhes pa'o/ /rgyal po'am de'i chung ma'ang rung / /zhes pa rgyal po'i btsun mo yungs kar dkar po bzang po las zhes pa yungs kar btags pa las so/ /gang gi ming smos nyin bdun du/ /zhes pa rgyal po'i btsun mo gang dbang du bya ba de'i ming ngo / /de ni tshe gang 'dis
<p>282b.7</p>zhes pa/ gang dbang du bya ba de bran bzhin du ni dbang du 'gyur zhes pa'o/ /dmangs rigs dag ni dbang du 'gyur/ /zhes pa dbang du bya ba kun 'dra ste snga ma bzhin du gzugs brnyan byas pa gzugs kyi steng du 'dug nas sngags bzlas so/ /bzlas na rje'u rigs 'dod pa bzhin/ /
<p>283a</p>
<p>283a.1</p>zhes pa snga ma bzhin du bzlas zhes pa'o/ /zhag gsum zhes pa smyung bar gnas pa'o/ /bzlas pa cho ga bzhin bshad na/ /zhes pa rgyal po dang btsun mo dbang du bya ba'i cho ga bzhin du byas te las byas nas sngags pa 'dod pa bzhin du gang dbang du bya ba de bdag gi dbang
<p>283a.2</p>du 'gyur ro/ /'bru dang phub ma thams cad las/ /zhes pa 'bru sna lnga la sogs pa'i 'bru thams cad dang 'bru de dag gi phub ma thams cad dang bsres te btags pa las gzugs bya'o/ /mdza' bo gnyis 'khon par rab tu sdang bar byas par 'gyur zhes pa'i don to/ /rgyal rigs
<p>283a.3</p>dang zhes pa zhag gsum 'grub ces pa'o/ /bram ze'i zhes pa zhig bzhi smyung ba bya zhes pa'o/ /de ltar ji skad gsungs pa yi/ /las kyi bya yis gzhan du min/ /zhes pa de ltar cho ga ji skad gsungs pa bzhin du dbang gi las bya'i cho ga gzhan gyis mi bya'o/ /gang yang rung ba'i
<p>283a.4</p>gzugs brnyan ni/ /zhes pa/ bsad pa dag ni gzugs brnyan bya zhes pa'o/ /snga ma bzhin du dben par bri/ /zhes pas/ bstar ba'i steng du gzugs brnyan bri/ /rgyun 'grul med pa'i sar zhes pa'o/ /de nas seng ldeng phur bu la/ /zhes pa phur bu zur rdo rjes mtshan pa sor brgyad
<p>283a.5</p>pa'o/ /sngags kyis stong du bzlas byas na/ /zhes pa 'bru gsum pa'i sngags kyis btab ces pa'o/ /de yi lus la phur bus gdab/ /ces pa bsad par bya ba'i gzugs brnyan la gdab ces so/ /'di la khros par byas nas su/ /zhes pa bsad par bya ba yang khros
<p>283a.6</p>zhes so/ /de nas de yi snying khar 'dug /ces pa sngags pas mchog phur gzugs brnyan de'i snying khar 'dug par bya'o/ /phur bus btab ste bzlas pa bya/ /zhes pa gzugs brnyan phur bus btab pa de yang phur bus gdab ces pa'o/ /de nyid lag pas bzung nas su/ /
<p>283a.7</p>zhes pa phur bu lag gi sa bzung ste/ /dus gsum nyin gsum bzlas byas na/ /zhes pa nyi ma gsum dus gsum du bzlas na/ dgra la gang du btab pa der zhes pa dgra bo'i gzugs brnyan la phur bus gang du btab pa der/ gzer thabs drag pos btab nas su/ /zhes pa gnas de nyid du gzer
<p>283b</p>
<p>283b.1</p>thabs 'gyur zhes pa'o/ /'gul mi phod par sa la ltung / /zhes pa dgra de yang sa la 'gyel bar 'gyur te/ zhag bdun na gdon mi za bar 'chi bar 'gyur ro/ /ma mo'i gnas su song nas ni/ /zhes pa phan chad ni ma mo bdun gyi mchod pa'i rten yod pa der song nas/ g.yas pa be con
<p>283b.2</p>gyi phyag rgya bcings zhes pa'o/ /g.yon pa'i [(]mdzum[,]mdzub [)] mo yis zhes pa brang du bsgreng nas bzung zhes pa'o/ /dgra la bsdigs shing nyi ma nub kyi bar zhes pa'o/ /khros shing dgra yi ming smos bzlas/ /zhes pa nam langs nas nyi ma nub kyi bar du bzlas so/ /de nas dgra bo ma gdon
<p>283b.3</p>gyis/ /zhes pa rnams rbad pas dgra bo de ma'i gdon gyis zin nas/ zin nas spyod pa sna tshogs pa/ /'chi bar 'gyur ba dag ni byed/ /ces pa chur mchod pa dang / mer mchong ba la sogs pa'i smyo bla can te/ bab col du gyur nas/ srog dang bral bar 'gyur ro/ /de nas
<p>283b.4</p>bsgrub pa zhi ba yi/ /cho gas de las zhi bar bya/ /zhes pa de nas de slar zhi ba'i cho ga bya ste de yang gzugs brnyan snga ma de nyid spyi'i gzhung las 'byung ba bzhin du 'o mas bkru ba la sogs pa'i zhi ba'i cho ga bya'o/ /ma mo rnams kyi mdun 'dug nas/ /zhes pa ma mo bdun gyi rten gyi
<p>283b.5</p>drung du 'dug nas zhes pa'o/ /zhi ba'i cho ga mkhas pa yis/ /zhes pa zhi bar byas nas so/ /nyin gcig tu ni bzlas byas na/ /zhes pa nyin gcig dus gsum du bzlas zhes so/ /nyi ma la ni mngon phyogs nas/ /zhes pa sgrub pa po kha nyi ma la bltas te/ lag pa g.yas pas
<p>283b.6</p>bdag gi mgo byug cing zhes pa'o/ /dgra bo ming smos mnan nas su/ /zhes pa gong du bshad pa bzhin dgra'i gzugs brnyan bris te/ de'i steng du mnan pa'am yang na khro bo mthu rtsal gyis dgra bo de mnan pa'i tshul du yang bya'o/ /nyi ma nub tu bzlas byas nas/ /zhes pa nang par nam langs
<p>283b.7</p>nas nub kyi bar du bzlas pas zhes pa'o/ /de ni klad pa na gyur pa/ /zhes pa dgra bo de/ de nas zhi bar byas nas ni/ /nyi ma la ni thal sbyar bzlas/ de nas zhes pa de nas slar zhi bar bya na/ /sgrub pa po nyid nyi ma la kha bltas shing thal mo sbyar te bzlas pa byas na zhi bar 'gyur ro/ /sa steng
<p>284a</p>
<p>284a.1</p>rkang pa gcig gis 'dug /ces pa rkang pa g.yon pa 'ba' zhig sa la bzhag g.yas pa bskum mo/ /lag pa g.yas pas be con gyi phyag rgya bcings te sbyar bar bya'o/ /nyin par lag pas gyen du brkyang / /zhes pa nyin zhag gcig tu bya ste/ /de yang nang par nam
<p>284a.2</p>langs nas/ nyi ma shar gyi bar du bya'o/ /mi dga' khros shing bzlas bya ba/ /zhes sgrub pa po mang po gnas gcig tu 'dug /mi 'dod pa'i sems dang ldan par byas nas bzlas pa bya zhes pa'o/ /nyi ma nub kar de nas dgra/ /zhes pa de ltar bzlas pa byas pa'i dgongs mo mi dga' ba dang
<p>284a.3</p>myos par 'gyur te zhes pa gang bskrad par bya ba'i dgra de/ gnyen dang mdza' bo rnams bor nas/ /zhes pa'i don to/ /de las gzhan pa'i gnas su 'gro/ /zhes pa snga ma'i gnas de las gzhan du 'gro bar byed pa'o/ /de la 'dir ni zhi ba'am/ /zhes pa de dag slar zhi ba'am/ 'on te
<p>284a.4</p>rgyas par bya 'dod na/ /zhes pa rgyas par byed 'dod na spyi'i las kyi mtshan nyid gcig pa las 'di ltar bya'o/ /bde zhing brtan la ma yengs par/ /zhes pa/ sgrub pa po'i lus sems kyi 'gyur ba med par rtse gcig tu bya zhes pa'o/ /'o ma 'thung zhes pa zas su zhi bar 'gyur gyi bar zhes pa nam
<p>284a.5</p>zhi ba'am rgyas par 'gyur gyi bar du bzlas so/ /de ltar 'di ni sna tshogs pa'i/ /sbyor bcas rgyas pa bshad pa yin/ /zhes pa de ltar rtog pa 'dir sbyor ba dang bcas pa'i las rnams sna tshogs mang po'i cho ga rgyas par bshad pa yin no/ /rtog pa'i cho ga bzhin du ni/ /zhes pa le'u 'dir phyag
<p>284a.6</p>rgya dang / sngags dang / lha'i sbyor bas rgyud 'di nyid las gsungs pa'i las dang / rgyud gzhan las 'byung ba'i las rnams kyang rgyud de dag gi cho ga bzhin bsgrubs na 'grub par 'gyur ro zhes bya ba'i don to/ /gsang bar gtogs pa gsum pa'i bshad pa rdzogs so// //gsang
<p>284a.7</p>bar gtogs pa'i le'u bzhi pa 'di la don rnam pa drug gis bstan te/ de la dang por skabs dbye ba zhes bya ba'i don bshad de/ de nas gzhan yang bzang po 'di/ /zhes pa gong du gsungs pa las gzhan pa 'og nas 'byung ba ste/ tsan+d+ri zhes bya ba ste tshig dang / don 'byung ba bzang po la
<p>284b</p>
<p>284b.1</p>bya'o/ /'og nas las sna tshogs pa 'byung ba'o/ /he le'i 'khor lo rgyas pa ni/ /zhes pa/ he zhes bya ba ni gnas gang du 'gro bar lan mang du mi zlos par lan gcig gis phyin zhes te myur ba'i don to/ /de las bzang po'i gzhan med pa/ /zhes pa he le'i 'khor lo de las gzhan
<p>284b.2</p>med pas bla na med ces bya ba'i don to/ /da ni sa bon sngar byas nas gsang ba'i sngags 'byung ba bstan pa zhes bshad de/ dang po he zhes gang gsungs pa/ /zhes pa byA ka ra Na'i gzhung gis yi ge gug skyed dang bcas par med de/ /yi ge gang yin pa'i gzhung nyid pas yi ge ha zhes pa
<p>284b.3</p>gang du gsungs pa ste/ 'greng bu dang / gu gu dag ma gtogs so/ /bskul ba'i sa bon thams cad pa'o/ /zhes pa yi ge ha de dag gis bskul ba'i sa bon thams cad pa yin pas na de yang yi ge thams cad kyi sa bon yin te/ /oM dang AHdang hUM la sogs pa'i sa bon yin te/ 
<p>284b.4</p>des thams cad bskul bas las thams cad byed pas na/ bskul ba'i sa bon thams cad pa'o/ /de ni len dang 'dzin pa ste/ de ltar blangs nas kyang las sbyor ba'i he dag la bya ste/ de ni las byed pa la dbang bskur ba'i phyir blangs pa'o/ /las la myur du 'grub pa'o/ /zhes
<p>284b.5</p>pa bra bud de zhes bya ste/ bskul ba la yang bya/ mkhas pa la yang bya ste/ des bskul ba ni las rnams myur du 'grub pa dang / he he de ni mkhas pas las la sbyar bar bya'o zhes bya bar yang bshad do/ /de bas thog mar bskul ba dang / /zhes pa/ de bas na thog ma'i yi ge he he
<p>284b.6</p>dag gis bskul ba dang ldan par 'khor lor sngags bkod pa dag gis las la sbyar ba zhes bya ba'i don to/ /khro bo'i rgyal po yis zhes pa khro bo'i sngags rnams 'byung ba ni 'jam dpal gyi sngags te/ de'i sprul pa yin pa'i phyir ro/ /de'i sngags ha rnams 'byung ba ni thogs pa med
<p>284b.7</p>pa'i yi ge ste/ las rnams myur du 'grub par byed pa'o/ /he la 'khor lo rim bzhin bstan/ /ces pa gug skyed pa gtogs pa'i ha 'di bcu gnyis thogs pa med pa ste/ sngags 'dis ni las myur du 'grub par byed do/ /go rims bzhin du 'bru bcu gnyis zung du sbyar na/ zung
<p>285a</p>
<p>285a.1</p>drug tu gyur pas 'khor lo'i rtsibs kyi gnas phyed las mched pas na de ltar sbyar du mi rung ste/ go rims bzhin du zung 'dra ba gnyis su sbyar na/ zung bcu gnyis su 'gyur bas de ltar sbyar bar rigs so/ /'o na las tha dad pa mi 'dra ba bcu gnyis 'byung ba la sngags 'dra ba
<p>285a.2</p>zung re rer sbyar ba 'di 'gal ba'i skyon du mi 'gyur ram zhe na mi 'gyur te/ he he dag zung du sbyar ba'i sngags 'di yis ni/ khro bo'i bskul bar mdzad pa'i yon tan no/ /las bcu gnyis po de dag dngos khro bo bcu gnyis kyi so sor mdzad pa ni/ /sngags 'dra bar bkod pa'i skyon du mi 'gyur
<p>285a.3</p>ro/ /he he/ ha ha zhes pa zla ba ni/ hi hi gnyis ring po 'dra bar 'os so/ hi hi zhes pa 'di gnyis dang / /drug pa'i zung du 'os so/ /khro chen tshig gi thog mar bcas/ /zhes pa he he zung du drug sbyar ba'i sngags bcu gnyis po de dag kyang gang du dgod par bya zhe na/ ma hA kro d+ha zhes pa khro
<p>285a.4</p>bo'i sngags zlos pa'i dang po'i mgo la dgod par bya'o zhes so/ /zung gcig ces pa'i tshig gnyis po/ /zhes pa he he dag khro bo chen po'i tshig gi thog mar zhes 'byung ba/ khro bo chen po'i tshig de dag 'khor lo'i rtsibs kyi gnas kyi mig gang du bri ba de bshad do/ /zung drug
<p>285a.5</p>'khor lo'i mtha' mar bkod/ /ces pa 'khor lo zung drug ya phral na/ rtsibs bcu gnyis te/ gra sa gra sa zhes bya ba'i tshig gnyis po 'di dag 'khor lo'i/ rtsibs bcu gnyis pa'i mthar dgod par bya ba yang / gang du dgod par bya zhe na/ 'khor lo'i rtsibs bcu gnyis pa'i
<p>285a.6</p>so so'i gnas gnas kyi mtha' la mu ran gyi nang rol mtha'i mig rnams su dgod par bya'o/ /mu ran rtsibs kyi mig rnams su/ /sngags las 'byung ba re re'o/ /don rnams thams cad grub par byed/ /ces pa yi ge he la bya ste de yang sngags kyi rang bzhin las byung ba'i yi ge 'bru gnyis pa'i
<p>285a.7</p>zung re re'o/ /'khor lo'i rtsibs bcu gnyis po'i gnas kyi mig tu bris pa de ni/ las 'di dag thams cad 'grub par 'gyur ro/ /bcu gnyis dag tu gsungs pa'i sngags/ zhes pa yi ge he he drug la bcu gnyis zung // //