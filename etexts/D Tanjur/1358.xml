<?xml version="1.0" encoding="UTF-8"?>
<text>
<item><p>1b.1</p><section></section><text>@##/ /rgya gar skad du/ dwakra ma tat+t+wa b+hA wan nA ma mu khA ga ma/ bod skad du/ rim pa gnyis pa'i de kho na nyid bsgom pa zhes bya ba'i zhal gyi lung / thams cad mkhyen pa</text></item>
<item><p>1b.2</p><section></section><text>la phyag 'tshal lo/ /dpal ldan bde rdzogs zab gsal gnyis med 'od zer ldan/ /de yi rang bzhin zhi ba bcu drug phyed cha 'bar/ /don dam snying po de ston bla ma gsum po rab/ /de la bya byed</text></item>
<item><p>1b.3</p><section></section><text>gsum mnyam pa yis rtag tu 'dud/ /'jig rten gsum gyi sgron ma kun gyis rab bsngags pa/ /chos rnams kun gyi snying po dngos po'i de bzhin nyid/ /srid pa'i dug chu zlog byed gsum khong waM</text></item>
<item><p>1b.4</p><section></section><text>steng 'bar/ /'jam dbyangs bla ma'i lung gis rtogs phyir bshad par bya/ /dbus kyi yul chen kha bir grong khyer rdo 'jog tu/ /bzang po seng ge zhes byar grags pa rab thob pa/ /bla ma de ni mnyes byas</text></item>
<item><p>1b.5</p><section></section><text>lung thob gzhung mang thos/ /de la rnam dpyad rig 'byung shI len na len+d+rar/ /yon tan bshes gnyen zhes bya rigs can de yi ngor/ /blun blos rab tu byed pa phyogs 'ga' rtsom byed pa'i/ /brod</text></item>
<item><p>2a.1</p><section></section><text>pas der gnas rnams la gzhung des phan gdags par/ /bsams nas der gnas rtsom dang ston sogs rab tu byas/ /de nas yon tan kun 'byung u rgyan yul du bgrod/ /'jo sgeg rdo rje zhes byar mtshan</text></item>
<item><p>2a.2</p><section></section><text>gsol rab tu grags/ /de la mang thos rnam par dpyad cing de nyid du/ /gu ne nu grags bla ma de yang mnyes byas te/ /lung thob gnas de'i byang phyogs chab sgo bdag /dzA thig dza la zhes bya'i bu mo bcu drug pa/ /lak+Sh+mI chen</text></item>
<item><p>2a.3</p><section></section><text>mo mnyes byas zla ba brgyad kyi bar/ /de yi lung ni rab thob mnos nas grub pa thob/ /de nas dzAlen+d+ha rar grong khyer ko no dzer/ /phyin nas bA li pA da zhes byar grags pa rab thob gang / /mnyes byas gzhung thos lung ni</text></item>
<item><p>2a.4</p><section></section><text>mang du thos gyur nas/ /lho phyogs nam mkha'i shing ldan kong ka na ru bgrod/ /grub pa'i dbang phyug bA li pA dar rab grags pa/ /rdzu 'phrul ldan pa'i slob ma'i tshogs dang rab tu bcas/ /de kun yo byad gos zas nor rgyun</text></item>
<item><p>2a.5</p><section></section><text>gyis sbyor ba/ /bla ma dam pa de drung lo dgu rab tu btud/ /'dus pa'i rgyud chen 'grel bcas bco brgyad rab tu mnyan/ /bdag gis ma rtogs bla ma chen pos de bzhin gsungs/ /'dir ma rtogs par gzhan ni don med par</text></item>
<item><p>2b.1</p><section></section><text>bsams nas/ /glegs bam mgul btags byang phyogs yul du rab bgrod de/ /rdo rje gdan rgyab ku ba rtsa zhes bya ba'i tshal/ /stag dang dred sogs mang zhing shin tu 'jigs pa'i sar/ /zla ba drug gnas pa yis chos rnams de nyid rtogs/ /sprul pa'i dge slong bla ma gnyis dang bcas</text></item>
<item><p>2b.2</p><section></section><text>dang phrad/ /mgo dang lag gnyis yol dang tshes brgyad rgyal la bab/ /ston zla ra ba'i tho rangs skya rengs shar dus su/ /'jam dpal dbyangs kyis dkyil 'khor 'khor lor sprul pa la/ /bdag gis don 'di blang phyir gsol ba rab tu btab/ /khyod ni sems can kun gyi yab ste</text></item>
<item><p>2b.3</p><section></section><text>yum yang yin/ /khyod kyis bdag la sogs te 'jigs pa che las skyobs/ /'gro ba'i dbang po rje btsun khyod kyis sdug bsngal sel/ /khams gsum stong byed chi ba che khyod skye bo skyongs/ /thog ma med khyod nga ro thigs pa'i steng cha med/ /rje btsun yid med bdud rtsi rab dga'</text></item>
<item><p>2b.4</p><section></section><text>bde btang byed/ /'gro la phan phyir bde bas sangs rgyas rnams kun la/ /rab dgyes bde ba'i mgon chen khyod kyis gtang bar mdzod/ /skyon gyis ma gos bla na med pa'i byang chub lam/ /sna tshogs sdug bsngal zhi mdzad skom pa ngoms mdzad cing / /'khor ba dba' klong thar mdzad</text></item>
<item><p>2b.5</p><section></section><text>bde la 'god mdzad pa/ /dngos kun rgyal bas mi dpogs lam 'di bstan par mdzod/ /zhi ba'i zhi ba rdul dang rab bral 'dzum pa spangs/ /bsgom pa las 'das mkha' 'dra dri mas ma gos pa/ /sgyu ma kun 'das 'dod pa kun la rgyab kyis phyogs/ /de 'dra'i rje btsun khyod la bdag</text></item>
<item><p>2b.6</p><section></section><text>ni skyabs su mchi/ /dregs med 'jigs med byang chub chen po thob kyi bar/ /'khor bar 'tsho bar 'jig rten dmyal rtsub ma lhung bar/ /khyod gsung dam tshig sdom pa thun mong ma yin rnams/ /bdag la sogs pas rtag tu rab tu bskyang bar bgyi/ /gar chen rnam par rol pas gar mdzad</text></item>
<item><p>2b.7</p><section></section><text>cing / /sna tshogs phyag ni bcu dang bsgyings pa yis/ /pad+mo lo ma 'jam pa brgyad phye nas/ /gnyis med bde rgyu rdo rje gzhag par mdzod/ /gsang ba'i de nyid mi nyams gsal bar 'gyur/ /rdo rje 'dab skyes zla ba'i yang dag 'du/ /thabs shes las byung chos kun de nyid mchog /rje btsun</text></item>
<item><p>3a.1</p><section></section><text>bdag la phan phyir sbas pa shod/ /de nas 'jam dbyangs byang chub sems dpa' chen po yis/ /bdag la 'dzum pa'i bzhin bltas legs zhes lan gsum gsungs/ /rol pa'i gar dang chos kun de bzhin nyid/ /sgra brnyan lta bur rdo rje glu yis bdag</text></item>
<item><p>3a.2</p><section></section><text>la bstan/ /a bi yaM raM baM laM hUM a la la ho/ /rje btsun thugs rje che rnams kyis/ /'di rtogs pa yis bde gshegs kyi/ /phun sum tshogs pa 'thob 'gyur ba'i/ /'das dang da ltar ma byon pa'i/ /rdo rje 'dzin pas snod 'ga' la/ /gsungs shing gsung dang gsung 'gyur</text></item>
<item><p>3a.3</p><section></section><text>ba/ /yang dag don rab rab rtogs phyir/ /nga yis khyod la bstan par bya/ /yid gcig bsdus la mnyan par gyis/ /chos rnams gzugs la sogs pa rnams/ /kun mkhyen bar gyi rang bzhin ni/ /nam mkha'i dkyil ltar rnam dag pa'i/ /zab gsal gnyis med ye shes</text></item>
<item><p>3a.4</p><section></section><text>te/ /de ni dngos med bsgom dngos med/ /dngos po thams cad dang bral ba'i/ /khams dang skye mched kyis ma zin/ /rang bzhin gyis ni 'od gsal ba/ /gdod nas dag pa nam mkha' bzhin/ /med nas chos rnams mtshan nyid spangs/ /chos dang chos nyid yang med de/ /dngos</text></item>
<item><p>3a.5</p><section></section><text>po med pas mkha' dang mtshungs/ /tshig dang yi ge kun las grol/ /de ni dus dang phyogs rnams dang / /chos kun gyi ni ngo bor song / /lus ma yin te ngag dang ni/ /yid kyang ma yin 'dod khams dang / /gzugs dang gzugs med khams ma yin/ /'byung chen bzhi yang ma</text></item>
<item><p>3a.6</p><section></section><text>yin te/ /de bas de ni gang na yang / /mi gnas pas na mnyam pa nyid/ /de 'dra rdo rje 'chang chen po/ /chos rnams kun gyi chos nyid mchog /thabs kyis bsgrub par bya ba'i dngos/ /brtag pa kun las rab dben pa/ /phun sum tshogs rgyu dpag dka' ba/ /phyag rgya chen por rab</text></item>
<item><p>3a.7</p><section></section><text>snang ba'i/ /zer gyis rang gzhan smin byed pa'i/ /de gnyis med pa'i rang bzhin mchog /rdo rje 'dzin pa chen pos kyang / /brjod du med pa'i sku chen po/ /de nyid rgyal sras zhing bcas dang / /srid gsum rgyu dang mi rgyur bcas/ /thams cad kun gyi bdag nyid de/ /dngos kun gtso bo</text></item>
<item><p>3b.1</p><section></section><text>rang sems kyi/ /ngo bo nyid de de rtogs na/ /sangs rgyas byang chub de nyid do/ /'jig rten gsum yang de nyid do/ /'byung chen rnams kyang de nyid do/ /ci yi phyir na chos thams cad/ /sems la gnas te de nyid kyang / /nam mkha' la gnas nam mkha' ni/ /gang du mi gnas 'od</text></item>
<item><p>3b.2</p><section></section><text>gsal ba/ /gzod nas rnam dag stong pa'o/ /sangs rgyas mya ngan 'das pa'i khams/ /skye med rdo rje mngon byang chub/ /bder gshegs kun gyi snying po mchog /gnyis med rtog bral don chen te/ /rim pa gnyis par rab tu bshad/ /de 'dra'i don des dngos po kun/ /rnam par</text></item>
<item><p>3b.3</p><section></section><text>khyab ste rnam gnas kyang / /thog med dus nas de las kyang / /rnam rtog chen po tshul byung ste/ /de las yang ni 'byung ba che/ /rlung gi dkyil 'khor nyid byung ste/ /de las kyang ni me yi khams/ /chen po byung nas khyab mdzad de/ /de las chu khams chen po yang / /byung ste khyab mdzad</text></item>
<item><p>3b.4</p><section></section><text>de las kyang / /sa byung bzhi bsdus ngo bo las/ /ri sogs sems can thams cad kyang / /sna tshogs phra ba sbom po dang / /skyes pa bud med ma ning dang / /gzhon nu dang ni rgan po dang / /lha dang klu dang gnod sbyin dang / /gdon dang skar ma gshin rje dang / /chu bdag brgya byin dmyal</text></item>
<item><p>3b.5</p><section></section><text>ba dang / /yi dgas dud 'gro dang de kun/ /spangs dang shes tsam rab brten pa'i/ /'gro ba kun du rgyas par gnas/ /de bas de yi gong ma yi/ /gnyis med rtog bral rab bsgrims te/ /ma rtogs pas na 'gro ba kun/ /'khor bar rab tu 'khor bar 'gyur/ /de ni 'khor ba'i</text></item>
<item><p>3b.6</p><section></section><text>sdug bsngal che/ /dug chu lta bur 'khrul pa yis/ /rnam bsgrubs thag pa'i sbrul lta bur/ /snang zhing med pa nyid du 'dod/ /de bas gnyis med don chen po/ /rang rig dkyil 'khor chen po mchog /rgyun dang rnam grangs kyis gnas pas/ /de yi ngo bo rtogs par bya/ /gang zhig</text></item>
<item><p>3b.7</p><section></section><text>de rtogs rab 'dun pa/ /sems kyi smon lam yang dag can/ /sngon du bsod nams mthu bskyed dang / /skyes bu yang dag bzhi la brten/ /spro dang gus dang bsnyen bkur dang / /'dun par ldan zhing sgom pa dang / /brtan po som nyi rnam spangs pa/ /rjes mthun gtong phod des shes 'gyur/ </text></item>
<item><p>4a.1</p><section></section><text>de yis rje btsun yang dag pa/ /mchog gi gdams ngag rgyud la ldan/ /theg chen lam gyi spyod pa dang / /bsgom pa la ni lhur len dang / /de nyid bcu la sogs pa yi/ /gsang dang rab gsang shin tu gsang / /shes shing de yi don gab par/ /ston byed bla ma</text></item>
<item><p>4a.2</p><section></section><text>mnyes par bya/ /yul dang mkhar dang khyim dang rta/ /glang po che sogs mal stan dang / /chung ma sdug dang yid 'ong bu/ /bu mo sring mo tsha mo sogs/ /gzhan yang gser dang dngul gyi rdzas/ /zangs lcags sogs las byas pa yis/ /mdzes pa'i rdzas dang mu tig gi/ /phreng dang pad+ma</text></item>
<item><p>4a.3</p><section></section><text>rA ga dang / /pu shar in+d+ra nI la dang / /margad g.yu sogs mchod pa'i tshogs/ /zhing 'di mkhas pas rab bkang ste/ /de 'dra'i rje btsun dbang po mchod/ /gsal zhing rab dga' mkha' mnyam pa/ /gzhan du rigs par mi 'gyur bas/ /bud med sgyu ma'i phyag rgya ni/ /sgyu ma kun las</text></item>
<item><p>4a.4</p><section></section><text>khyad par 'phags/ /sgyu ma de yang 'jig rten 'dir/ /spyan la sogs par rnam dag par/ /rigs ni rnam pa bzhir 'gyur te/ /ming dang mtshan nyid bshad par bya/ /ka ma lI dang shad+khI ni/ /tsi tri ni dang ha stI ni/ /dang po klu mo'i rigs yin te/ /gnyis pa stag dang seng ge'i rigs/ /gsum</text></item>
<item><p>4a.5</p><section></section><text>pa ri dgas kr-iSh+Na sogs/ /bzhi pa glang po che rigs so/ /de la ka ma lI yi ni/ /dbyibs dang mtshan nyid bstan par bya/ /bu mo pad+ma'i dri bro zhing / /ngo zlum sna rtse til 'dra ste/ /sen mo dmar zhing rgyab sgur dang / /rkang mthil kun gyis sa la reg /ba spu 'khyil ldan sen mo can/ /dkar</text></item>
<item><p>4a.6</p><section></section><text>'chang til gyi 'bras bu 'dra/ /gsus pa gnyer ma gsum ldan zhing / /brang mdzes glang chen ltar 'gros dang / /rak+ta'i ro ni skar ba'o/ /sha mdog dmar te lha mo 'di/ /mA ma kI yis rnam par dag /shad+khI ni yi mtshan nyid dang / /dbyibs ni khyod la bstan par bya/ /bu mo ba tsha'i dri</text></item>
<item><p>4a.7</p><section></section><text>bro zhing / /skra ni ring zhing sna yang ring / /dkar 'chang na ra ga 'dra ba/ /'o ma zho la rab tu sred/ /rak+ta'i ro ni mngar ba'o/ /mdog ni dkar ser gnas pa yi/ /gos dkar mo yis rnam par dag /de bzhin tsi tri na ya ni/ /dbyibs dang mtshan nyid bshad par bya/ /bu mo sha rlon dri bro</text></item>
<item><p>4b.1</p><section></section><text>zhing / /lus chung brla ni shin tu mdzes/ /dkar 'chang shing thog pa la 'dra/ /ngo tsha med cing khro 'dod pa/ /rtag tu 'thab mo dag la dga'/ /rje ngar bya rog rkang 'dra zhing / /mchu 'phyang gan rkyal du nyal ba/ /phug ron skad 'dra sha mdog ni/ /sngo bsangs rak+ta'i ro tsha ba'o/ /de ni lha</text></item>
<item><p>4b.2</p><section></section><text>mo sgrol mas dag /ha stI ni yi mtshan nyid dang / /dbyibs ni nga yis bstan par bya/ /bu mo chang gi dri bro zhing / /byin sbom sna ni cung zad yo/ /dri nga zhing ni lus sbom dang / /spyod pa rtsing zhing mdog rdul skya/ /dkar 'chang g.yas g.yon du dgye ba/ /sha mdog smug cing rak+ta'i ro/ /bsngal</text></item>
<item><p>4b.3</p><section></section><text>zhing de 'dra'i bu mo ni/ /sangs rgyas spyan mas dag pa'o/ /da ni de dag thams cad kyi/ /rung dang mi rung spyod pa bstan/ /rol tshe rgyab kyis phyogs pa dang / /khong du dga' zhing tshig mang dang / /bsgo ba bzhin du bka' yang gcog /'o byas kha ni 'phyi byed de/ /bla ma'i yon tan shes</text></item>
<item><p>4b.4</p><section></section><text>'gyur yang / /gzhan du de la cung zad bsnyad/ /bla ma ma mthong ltar byed cing / /'ongs kyang de la phyag mi 'tshal/ /rje btsun de dang mi mthun pa'i/ /mi gzhan dang ni rtse dga' byed/ /de sogs rab tu mi rung ste/ /mkhas pas rab tu spang bar bya/ /rung ba 'di ni mkhas pas</text></item>
<item><p>4b.5</p><section></section><text>btsal/ /mig gi rtsa mdangs mig rtsa rgod/ /sla zhing skad cig bsam pa dang / /skad cig rgod pa'i 'phro bzhag nas/ /bsam zhing yang na smra'am 'dzum/ /rje btsun bla ma mthong gyur na/ /dga' zhing mdzes lta 'dzum par byed/ /de yi bka' stsal nyan zhing mos/ /steg pa'i tshul</text></item>
<item><p>4b.6</p><section></section><text>gyis zhe sar ldan/ /gzhan du de la snyan par brjod/ /de mthong 'grogs la 'khyud cing bsnyen/ /phag tu 'khri zhing sor tshigs nyed/ /skra ni bkrol nas slar 'ching byed/ /gos 'chos shing ni bar bar 'dzum/ /bla ma ma mthong ltar byed cing / /gos 'chos pa dang lus nyed dang / /rkang pas sa la</text></item>
<item><p>4b.7</p><section></section><text>'drud cing 'dri/ /bus pa'i kha la 'o byed cing / /nu ma ston cing ske rags 'grol/ /rje btsun de yis ma mthong na/ /glu dbyangs len cing mthong bar byed/ /de ni gang la gnas pa der/ /don med bsnyad kyis 'gro ba dang / /drag tu gad mos rab steg ste/ /lu zhing glal ba ltar byed cing / /</text></item>
<item><p>5a.1</p><section></section><text>mi mo 'di yang sten par byed/ /da ni gsang gnas dbyibs kyi ni/ /mtshan nyid rung dang mi rung ba/ /nga yis yang dag bstan par bya/ /yid gcig bsdus la mnyan par gyis/ /gyo mo lta bu kha sbub dang / /khung ring shin tu mi sdug dang / /rtag tu skam por</text></item>
<item><p>5a.2</p><section></section><text>gnas pa dang / /rtag tu zil pa 'dzag pa dang / /sbal pa'i rgyab ltar rtsub pa yi/ /gnas ni spang bya mi rung ngo / /rus sbal rgyab ltar 'phang mtho zhing / /steng mnyam shin tu 'jam po dang / /ba glang gi ni ltag pa ltar/ /steng mnyam thog gi dbyibs kyang ring / /pad+ma'i snying po bzhin</text></item>
<item><p>5a.3</p><section></section><text>du zlum/ /cung zhig 'dzag min cung zad 'byung / /sbu nyung sgyu ma'i phyag rgya ni/ /mkhas pas thabs kyis shin tu btsal/ /mtshan nyid de dang mi ldan yang / /rigs dang gzugs dang lang tshor ldan/ /rgyan mdzes yid 'ong bu mo ni/ /longs spyod gsum ldan gzung bar bya/ /</text></item>
<item><p>5a.4</p><section></section><text>chos zab la mos sems dang ni/ /las 'brel gyis 'khyud ma byas dang / /sngon gsungs grogs kyis shes bslus pa'i/ /mi mo yang ni mkhas pas bsgrubs/ /de ltar de sogs bud med kyi/ /sgyu ma'i phyag rgya chen pos ni/ /'jig rten gsum du rnyed dka' ba'i/ /lhag pa'i</text></item>
<item><p>5a.5</p><section></section><text>lha zhes bya ba sgrub/ /de yang thun mong dang bcas pa/ /tshogs kyi mchod pa yang byas te/ /gang gsungs bu mo btsal nas kyang / /bla ma la ni dbul bar bya/ /de nas bla ma de mnyes nas/ /de dang snyoms par zhugs pa yis/ /bde gshegs zhu gyur bcu drug char/ /gyur pa slob</text></item>
<item><p>5a.6</p><section></section><text>ma'i kha ru ltung / /ltung bas snying gi pad+mar zhugs/ /de yis zhing ni dag byas te/ /chos kun sgyu ma la sogs pa'i/ /bcu gnyis don du rtogs par 'gyur/ /de nas de la rang 'byung gi/ /chos sku rab dga' mkha' mnyam pa/ /lhag pa'i lha zhes bya ba ni/ /rtogs bya'i</text></item>
<item><p>5a.7</p><section></section><text>ched du bu mo byin/ /lha mo 'di ni khyod dang mthun/ /sems can khyod kyis 'dod pa gyis/ /yid 'ong bu mo 'di nyid ni/ /sangs rgyas kun gyis spyod du gnang / /dkyil 'khor 'khor lo'i cho ga yis/ /bu mo sgrol byed dga' byin ma/ /byang chub chen po bsgrub pa'i phyir/ /khyod </text></item>
<item><p>5b.1</p><section></section><text>kyis bde chen myong bar gyis/ /gzhan gyis sangs rgyas mi nus pa/ /bu mo 'di ni yang dag mchog /de bas mtha' med 'khor ba'i bar/ /khyod kyis 'di dang bral mi bya/ /de nas sems can de yis ni/ /yid 'ong bu mo blangs byas te/ /de yis dam tshig sdom pa'i mchog / </text></item>
<item><p>5b.2</p><section></section><text>tshig 'dis rab tu smra bar bya/ /smros shig bu khyod rdo rje can/ /sha khrag khu ba la sogs pa/ /dri chen dri chu sogs za'am/ /b+ha ga 'o byed mi rtog gam/ /gzungs mang la khyod brod dam/ /de yis bzhad gad dang ldan par/ /kye lha mo ci phyir bdag mi brod/ /dri chen dri chu sogs</text></item>
<item><p>5b.3</p><section></section><text>za'o/ /lha mo khyod la bkur sti dgos/ /b+ha ga 'o byed nga mi rtog /de nas bu mos ga sha phud/ /pad+ma gsal bstan tshig 'dis bstod/ /e ma ho bdag gi pad+ma 'di/ /bde ba thams cad dang ldan pa/ /cho ga'i rim pa gang gis spyad/ /de yi mdun na rtag tu gnas/ /don</text></item>
<item><p>5b.4</p><section></section><text>byed pad+ma dam pa 'di/ /sangs rgyas kun gyis bkur ba'i gnas/ /rang 'byung bde ba chen po ni/ /'di na rtag par bzhugs pa yin/ /b+hany+dza mok+Sha ho/ /de nas rang gi sa bon las/ /'od zer stug pos nang gsal nas/ /lha yi 'khor lo chags byas nas/ /rdo rje nang</text></item>
<item><p>5b.5</p><section></section><text>nas phying byung ste/ /pad+ma'i nang du zhugs byas nas/ /rig ma'i lha yi 'khor lo rnams/ /chags pa chen po bskyed nas kyang / /zhal nas zhal zhugs 'khor lo rnams/ /chags chen bskyed nas rdo rjer phyung / /sngon bzhin zhugs sogs rab byas pas/ /yang nas yang du</text></item>
<item><p>5b.6</p><section></section><text>lha'i dkyil 'khor/ /yid kyis shin tu chags par bya/ /de nas 'dod pa'i sgyu ma'i tshig /brjod pas bu mo chags par bya/ /gnyis su med pa bde ba chen po mchog /lha mo khyod ni sgyu ma'i phyag rgya ste/ /zhal bzang khyod ni nga dang lhan cig tu/ /rnam par brtson pas mkha'</text></item>
<item><p>5b.7</p><section></section><text>'dra myang bar bya/ /des kyang sgyu ma lta bu yi/ /'dod pa'i tshig gis gsol btab nas/ /bdag nyid chags pa chen po yang / /bskyed nas rtsa yi 'khor lo btsal/ /bde mchog rgya chen bdag la dgongs su gsol/ /bsam mi khyab pa'i bde chen dag dang ldan/ /mi g.yo</text></item>
<item><p>6a.1</p><section></section><text>tshig dang bral ba'i dbyangs snyan pas/ /bdag la khyod kyis rol cig bzhengs su gsol/ /ngo mtshar che ba'i rol pas snang mdzad cing / /byang chub snying por 'gro ba'i lam mchog 'di/ /rgyud rnams yang dag gang la mi rten pas/ /bde chen yid 'ong</text></item>
<item><p>6a.2</p><section></section><text>nga yis grol bar gyis/ /ho ho ho/ /rol cig rol cig bdag la rol/ /'dod pa gyis shig dga' gsol ba/ /khyod kyis gzhan du mi rtogs pa/ /rtogs pas the tshom ma byed cig /a la la ho/ /de nas rab tu chags ldan pas/ /de dang lhan cig lus kyi ni/ /spyod</text></item>
<item><p>6a.3</p><section></section><text>pas dben pa'i gnas su spyad/ /rol pas dga' ba brtag par bya/ /dang por 'dus pa byas nas su/ /de nas gru mo mtshan nyid dang / /yang ni brkyang par bya ba dang / /de bzhin yar bteg mtshan nyid dang / /shin tu brkyang pas lnga ru 'gyur/ /dpung pa rab tu brkyang byas nas/ /</text></item>
<item><p>6a.4</p><section></section><text>gru mo mdud pas mgul nas 'khyud/ /bcing bas dam 'khyud g.yas g.yon skra/ /mgo ni mi g.yo bzung nas blta/ /de nas brla gnyis bar bltas te/ /bung ba lta bu zid sgra'i glu/ /blangs nas mchu yis rtse bar bya/ /'gying bag stabs kyis 'khyud nas ni/ /g.yon gyis</text></item>
<item><p>6a.5</p><section></section><text>spyi bo'i skra bzung ste/ /g.yas kyis lkog ma brten nas kyang / /ma mchu'i sbrang rtsi gzhib par bya/ /gzhib cing zid sgra brjod nas kyang / /nu ma lag rtsa mgrin pa dang / /ma mchu 'gram pa rna ba'i rtsa/ /mig dang spyi bo gsang bar yang / /kha yis 'o byas rtse bar bya/ /rna ba gnyis</text></item>
<item><p>6a.6</p><section></section><text>dang mchan khung dang / /mgrin pa gnyis dang sum mdo rnams/ /sen mo re mos gdab par bya/ /nu ma gnyis dang mchan khung gnyis/ /gtso gnyis dang ni 'gram pa gnyis/ /lag mthil gnyis dang rkang mthil gnyis/ /mnyes pas mdza' ba chen po 'grub/ /g.yon</text></item>
<item><p>6a.7</p><section></section><text>gyis pad+ma'i dkyil 'khor ni/ /mnye zhing lce yis bskyod par bya/ /steng 'og tu yang blta byas nas/ /sems kyis de la chags par bya/ /de nas dga' ba'i bu mo des/ /pad+ma bstan nas 'di skad smra/ /rang byung bde chen rgyal po ni/ /pad+ma 'di la rab tu gnas/ /rtsa dang rlung</text></item>
<item><p>6b.1</p><section></section><text>gis rtogs 'gyur bas/ /khyod kyi rtsa yi 'khor lo tshol/ /de nas de yi sor mo yis/ /nang nas rtsa yi 'khor lo che/ /pad+ma la gnas snying po lngas/ /rgyan byas ze'u 'bru ge sar dang / /'dab ma brgyad pa gsal byas nas/ /A li kA li man+t+ra dang / /kur ma ka dang sha sha ka /nA</text></item>
<item><p>6b.2</p><section></section><text>li gsum po btsal bar bya/ /rdo rje dbyings kyi dbang phyug rtsa/ /gzung 'dzin bral ba b+ha ga'i dbus/ /bla ma'i man ngag stobs kyis ni/ /sor mos go bar bya dgos so/ /de nas sa bcu dang ldan pa'i/ /lha mo de la 'khyud par bya/ /rdo rje pad+mar reg pa ni/ /bsnyen pa'i de nyid</text></item>
<item><p>6b.3</p><section></section><text>yin par bshad/ /rdo rje pad+mar zhugs pa ni/ /nye bar sgrub pa'i de nyid do/ /de nas bsgul zhing bskyod tsam gyis/ /snying ni 'dar zhing dran pa nyams/ /spyi bo'i skra grol gos kyang 'dor/ /rdul gyis lus khyab mdog dmar te/ /mig dmar phra bas bdag la blta/ /yang du bskul</text></item>
<item><p>6b.4</p><section></section><text>bas bsgrub pa'o/ /de bas sems khral med pa ru/ /sdom brtson gzhu dbyibs g.yo ba yis/ /sum mdo ye shes me sbar nas/ /khams bzhus nas ni bcu drug char/ /gyur pa me tog kun+da 'dra/ /rlung gi sbyor bas phul bar bya/ /rang bzhin gyis ni rab zhi ba/ /chos kun zhi ba de kho</text></item>
<item><p>6b.5</p><section></section><text>na/ /bde ba de nyid nor bur 'dug /skad cig dran med g.yo bar byed/ /sgrub pa chen po de nyid do/ /nam mkha'i khams dang rdo rje sbyor ba las ni yang dag spyan can bde chen 'byung bar 'gyur/ /gang gang yang dag dga' byed chags bral dga' gnyis bar du bden gnyis mthong</text></item>
<item><p>6b.6</p><section></section><text>byas brtan par gyis/ /pad+ma'i mkha' la rdo rje nor bu pad snying gnyis la 'byor dang rdo rje skyil krung sems/ /nor bu'i bar du mthong byas gang de bde ba 'byung ba nges par de nyid ye shes te/ /'di ni rdzogs pa'i rim pa yin par bla ma mchog rnams kun gyis yang dag bshad/ /'dod chags</text></item>
<item><p>6b.7</p><section></section><text>chags bral bar ma ma dmigs ye shes lha ni skad cig de ru bsam/ /chu tshod brgyad dam nyin gcig dang ni zla ba gcig tu'am/ /lo gcig bskal pa'am bskal pa stong du ye shes de myong bya/ /pad+ma la gnas bdud rtsi khu ba blo gros can gyis kha yis blangs nas btung bya'o/ /de 'dra'i dngos po</text></item>
<item><p>7a.1</p><section></section><text>thams cad kyi/ /mtha' yi de nyid zab gsal ba/ /thog med dus nas so so yi/ /skye bo nga dang ngar 'dzin pas/ /ma brtags par ni bdag tu bzung / /dus las byung dang 'dod rgyal dang / /gnam gyis bskos dang gyin dang / /'dzin pa pos ni sprul pa dang / /</text></item>
<item><p>7a.2</p><section></section><text>khams kun las ni nges 'byung dang / /dbang phyug dang ni 'byin pa'o/ /dus dang gtso bo byed pa dang / /byed pa po ni ma yin dang / /rnal 'byor dang ni tshad ma dang / /dag pa dang ni ma dag pa/ /nang nas brjod du med pa'i bdag /skyes bu dang ni khyab bdag dang / /srog dang gang</text></item>
<item><p>7a.3</p><section></section><text>zag rnam shes dang / /kun gzhi dang ni shes pa po/ /mthong ba po dang gzung 'dzin dang / /shes pa dang ni shes bya dang / /shed las skyes dang shed bu dang / /srog dang gso ba la sogs pa/ /mu stegs rnams kyis rnam par rtogs/ /nam mkha' dang ni 'gog pa gnyis/ /</text></item>
<item><p>7a.4</p><section></section><text>shin tu 'dus ma byas pa ste/ /shin tu brtan byas 'dus byas kun/ /skad cig ma ste bdag po med/ /phra rab rdul las grub pa ni/ /blo yi rnam pa med pa ru/ /kha che bye brag smra bas rtogs/ /rang gi rig pa skyed byed pa/ /blta bya spyod yul rnam par ni/ /'dus ma byas pa</text></item>
<item><p>7a.5</p><section></section><text>gsum po dang / /mo gsham bu bzhin med pa dang / /'du byed thams cad bems rig dang / /dus gsum rgyu ba ma yin dang / /dman min thogs med gzugs su ni/ /mdo sde pa yis rab tu rtogs/ /yan lag can yang don dam min/ /rdul phran dag kyang de bzhin no/ /</text></item>
<item><p>7a.6</p><section></section><text>so sor snang ba mi dmigs pa/ /rmi lam lta bur mi snang ste/ /gzung 'dzin spangs pa'i ye shes te/ /don dam shel ltar dag pa ru/ /rnal 'byor spyod pas rab tu rtogs/ /so sor snang ba'i gzhung thams cad/ /don dam min te gcig pa dang / /du ma'i rang bzhin bral ba'i</text></item>
<item><p>7a.7</p><section></section><text>phyir/ /nam mkha'i chu skyes bzhin du ni/ /gnyis med gnyis su med min zhi/ /shin tu dri med nam mkha' ltar/ /blo ldan dbu ma pa yis rtogs/ /de la rtogs te mtha' yas pa/ /don de kho na la gnas nas/ /tha dad so sor rtogs pa'o/ /de bas de dag thams cad kyang / </text></item>
<item><p>7b.1</p><section></section><text>yang dag min pas bla dang bcas/ /'og ma 'og ma'i rnal 'byor blo/ /gong ma gong ma'i khyad par 'phags/ /'og ma'i blo ni gong ma yi/ /shes rab kyis ni sun 'byin no/ /de bas gong ma'i rim pa yis/ /lhan cig pa yi slob dpon gyis/ /byin gyis brlabs pa yang dag bya/ /</text></item>
<item><p>7b.2</p><section></section><text>gsal zhing rab dga' nam mkha' 'dra/ /rang byung lhag pa'i lha chen po/ /lhan cig skyes pa'i ye shes kyis/ /bla ma'i kha las rtogs par bya/ /de ltar dam tshig sdom ldan pa'i/ /snod du rtse gcig chu 'dra las/ /ye shes gzugs brnyan lta bu ru/ /rnal 'byor pa yis rab tu</text></item>
<item><p>7b.3</p><section></section><text>brtag /de thob phyin chad rnal 'byor pas/ /'khor ba nyid na gnas pa'i tshe/ /de yi nyes pas mi gos so/ /ji ltar sngags dang sman ldan pas/ /sbrul dag gsod par byed pa bzhin/ /de 'dra'i rnal 'byor dbang phyug che/ /ye shes sman gyis rgyas btab pas/ /nyon mongs kyis</text></item>
<item><p>7b.4</p><section></section><text>ni ci byar yod/ /gang zhig lag na gdugs thogs la/ /de la char pas ci byar yod/ /de bzhin gnyis med ye shes kyi/ /gdugs thogs la ni rtog pa yi/ /char pa rab tu 'bab gyur yang / /de la de yis ji ltar gnod/ /de 'dra'i rab mchog ye shes ni/ /so so skye bos ga la</text></item>
<item><p>7b.5</p><section></section><text>shes/ /nyan thos rnams kyis mi shes so/ /rang sangs rgyas kyis kyang mi shes/ /rnal 'byor spyod dang dbu ma pa/ /byang chub sems dpas mi shes so/ /bla bcas sangs rgyas kun gyis kyang / /'di ni cung zad mi shes so/ /'di yi don shes ma 'ongs pa'i/ /rdo rje 'dzin pa</text></item>
<item><p>7b.6</p><section></section><text>mnyes byas nas/ /rang gi bsod nams chen stobs kyis/ /yi ge med par rnam par 'pho/ /de la dkyil 'khor sbyin sreg dang / /gtor ma bzlas pa bgrang phreng dang / /skyil mo krung dang stang stabs sogs/ /spros bral rnam par slu ba ste/ /bya ba ma yin dgag pa min/ /lhag pa'i lha</text></item>
<item><p>7b.7</p><section></section><text>yis sprul phyir ro/ /bya ba rnams la rnal 'byor pa/ /lam chen dag tu yongs 'dzin pa/ /ri dwags smig rgyu snyeg pa ltar/ /rtag tu snang yang ma zin no/ /bya ba'i nad chen gyis zin la/ /ye shes g.yo med sman chen gyis/ /gso byed skyes bu dam pa'o/ /de bas lus ngag yid gsum gyi/ </text></item>
<item><p>8a.1</p><section></section><text>sdom pa mchog la gnas byas nas/ /nga'o snyam pa'i gzi bskyed la/ /rim pa gnyis pa de nyid bsgrub/ /dgon pa'am yang na grong gi mthar/ /gang rung ci rung de lta bur/ /bya bar 'os pa'i las kun yang / /byas nas bde ba'i stan la 'dug /de nas sems</text></item>
<item><p>8a.2</p><section></section><text>can thams cad kun/ /tshangs spyod chen po bzhis dmigs te/ /de la sogs pa rang rgyud kyi/ /las kyi sgrib pa dag byas nas/ /sems tsam la ni blta byas te/ /phyi rol rang bzhin stong par bya/ /sems tsam de yang stong byas nas/ /rang rig tsam du gnas par bya/ /rang rig</text></item>
<item><p>8a.3</p><section></section><text>de yang zla ba sogs/ /gdan du brtags nas yi ge'o/ /smyu gus bsnun byas mtshan mar gyur/ /de las rang nyid lhar bskyed la/ /lha yi nga rgyal dang ldan par/ /phyag rgya bzhis ni rgyas btab ste/ /dkyil 'khor 'khor lo sprul par bya/ /de mnyes de la goms bslabs pas/ /phyi</text></item>
<item><p>8a.4</p><section></section><text>rol lus ni ldog byed de/ /sangs rgyas rnams kyi spyod yul mchog /mtha' yi de nyid bsgom par bya/ /rang snying dam tshig phyag rgya yis/ /thugs kar mtshan ma la gnas pa/ /de bzhin gshegs kun ye shes mchog /rim pa dang po pa rnams la/ /yi ge gzugs su rab snang</text></item>
<item><p>8a.5</p><section></section><text>ba/ /gzhom du med pa rang lha yi/ /sa bon 'od zer lnga 'bar ba/ /de yi kha dog rnam lnga yis/ /'od zer steng gi sgo yi ni/ /g.yas nas rnam par spro bar bya/ /de yi rtsa la dkyil 'khor gyi/ /'khor lo ldan pa'i bde gshegs rnams/ /phyogs bcu'i 'jig rten bkang byas</text></item>
<item><p>8a.6</p><section></section><text>nas/ /dbugs kyi kun rtog las byung ba'i/ /sems can thams cad sangs rgyas sku/ /bskyed nas zla bar zhu byas te/ /thim nas rnam par dag byas nas/ /de rnams ye shes ngo bo ru/ /g.yon pa'i ha sar zhugs par bya/ /de yi mtshan ma dbus gnas pa/ /sa bon la ni</text></item>
<item><p>8a.7</p><section></section><text>gzhug byas par/ /de nyid sangs rgyas thams cad kyi/ /yon tan kun bskyed rin po che/ /dngos po kun la khyab pa'i bdag /mi shigs pa yi thig le che/ /'od zer lnga dang rab ldan pa/ /tsa na ka yi 'bru tsam du/ /rang gi sems su chos thams cad/ /bsdus nas rnam par bsam</text></item>
<item><p>8b.1</p><section></section><text>par bya/ /de yi 'od zer rim pa yis/ /rang gi gnas ni khyab par bya/ /de las phyir byung dam tshig rgya/ /nang gsal de yis phyi yi lus/ /gsal byas dkyil 'khor gsal byas nas/ /de yi gnas kyang gsal bar bya/ /de las phyir byung bdag nyid nang / /byang chub sems</text></item>
<item><p>8b.2</p><section></section><text>gzugs bcu drug po/ /mthe bo'i rtsa bar yi ge a/ /rje ngar gnyis la de bzhin A/ /brla gnyis la ni i yi gzugs/ /gsang ba la ni I yi gzugs/ /lte ba'i rtsa ru u gzugs gnas/ /de bzhin gsus par U yi gzugs/ /nu ma gnyis su r-i gzugs gnas/ /</text></item>
<item><p>8b.3</p><section></section><text>de bzhin lag par rA gzugs te/ /mgrin pa la ni l-i yi gzugs/ /de bzhin ma mchur yi ge l-I/ /'gam pa gnyis su e gzugs so/ /de yi mig gnyis yang ni ai/ /rna ba'i rtsa bar o yi gzugs/ /spyi bor au gzugs yang dag gnas/ /aM aH'i gzugs</text></item>
<item><p>8b.4</p><section></section><text>su tshigs kun la/ /bcu drug dus su rdzogs 'gyur ba/ /gong ma'i 'od kyis rnam bkug ste/ /thig le ru ni bzhug par bya/ /de ru sems ni cung zad tsam/ /gzung bas lha yi 'khor lo che/ /rten dang bcas pa mos pas bsgom/ /de dbus bdag po thugs ka ru/ /gong ma'i</text></item>
<item><p>8b.5</p><section></section><text>rim pas mi shigs pa'i/ /thig le chen po bsgom byas nas/ /yungs kar tshad tsam de las spro/ /rang gi gnas dang phyag rgya yi/ /nang gsal dkyil 'khor gsal byas nas/ /de yi gnas dang bdag po yi/ /nang gsal phyi lus gsal byas nas/ /dkyil 'khor rten</text></item>
<item><p>8b.6</p><section></section><text>bcas gsal bar bya/ /de nas bcu drug gnas pa yi/ /'od zer gzhag pa phyung byas te/ /phyi yi lus ni gsal bar bya/ /de yis dkyil 'khor 'khor lo dang / /rten dang bcas pa gsal byas nas/ /phyogs bcu'i 'jig rten bzhugs pa yi/ /bde gshegs kun gyi</text></item>
<item><p>8b.7</p><section></section><text>spyan sngar gshegs/ /bdud rtsi zhu nas zhal zhugs te/ /thig ler bdud rtsi blangs byas nas/ /rdo rje'i lam du byung nas su/ /'o ma'i rgyun ltar 'ong byas nas/ /thabs kyi ye shes g.yas zhugs te/ /de bzhin gzhan ni g.yon du zhugs/ /de nas ye shes thig le la/ /snang ba'i</text></item>
<item><p>9a.1</p><section></section><text>thigs pas thim par 'gyur/ /de ni 'dzag pa'i ngang tshul can/ /'od zer lnga 'bar dkar 'tsher ba/ /cung zad dmar ba'i nang du sems/ /mi g.yo zhing ni gzung bar bya/ /de la gong ma'i rim pa ltar/ /spro ba dang ni bsdu ba dang / /gzung ba yang dag byas</text></item>
<item><p>9a.2</p><section></section><text>gyur pas/ /'gog pa'i rdo rje sems nyid du/ /nam zhig de la reg gyur pas/ /sangs rgyas kun gyis mchog 'dzin pa/ /yid bzhin dpal dang 'dra ba yi/ /rtags rnams yang dag skye bar 'gyur/ /phung po khams dang skye mched kyi/ /lha rnams ye shes me yis su/ /thog mar snying</text></item>
<item><p>9a.3</p><section></section><text>gar sdud byed pa'i/ /cho ga 'di ni dang por bshad/ /de la bsgrub pas byin brlabs pas/ /sna yi rtse mor 'gro bas na/ /mi shigs thig le'i rjes thogs la/ /gsang ba'i thig le bsgom par bshad/ /gong ma'i ye shes thig le las/ /'od zer lcags kyu 'dra ba rnams/ /</text></item>
<item><p>9a.4</p><section></section><text>phyogs bcur spros pas bde gshegs rnams/ /dkyil 'khor 'khor lo dang bcas kun/ /bkug nas ye shes ngo bo ru/ /rang gi snying gar rab tu btsud/ /de rnams zhu nas thig le la/ /zhugs pas rdul dang mun pa dang / /snying stobs tshul du thig le yang / /snying gi pad+ma la</text></item>
<item><p>9a.5</p><section></section><text>babs nas/ /rang gi rdo rje nor bu yi/ /dkyil du rnam par gnas pa las/ /'byung ba lnga yi gzugs can mchog /ye shes lnga yi ngo bo nyid/ /'od zer lnga 'bar rang lha yi/ /mtshan ma phra mo rnam bsams nas/ /de yi bum par rten gyi tshad/ /yungs kar tsam dbus 'khor lo che/ /</text></item>
<item><p>9a.6</p><section></section><text>thig ler bcas pa mos par bsgom/ /gal te de la rang gi sems/ /bying bar song ngam skyo ba na/ /rdo rje las ni phyir byung ste/ /sna rtser rnam par gnas byas nas/ /dga' bral dga' bas brtag par bya/ /'di yi thig le rnal 'byor las/ /gong gi rim pas 'od zer lnga/ /steng gi</text></item>
<item><p>9a.7</p><section></section><text>sgo las byung ba dang / /slar yang bdud rtsi 'gugs pa dang / /de bzhin gzhi la gzhug pa dang / /dbugs dgag stong pa'i yan lag go/ /de nas gsang ba'i thig le che/ /rab tu phra ba gong ma bzhin/ /rang sems dal bu dal bus gzung / /dngos po med pa'i gnas su</text></item>
<item><p>9b.1</p><section></section><text>'gyur/ /de yang bzung ba goms pa yis/ /phyin ci log ni rnam par ldog /smig rgyu lta bu snang ba ni/ /rtags ni dang por shes par bya/ /de bzhin du ni chu log pas/ /du ba lta bur 'byung ba ni/ /gnyis pa yin par shes par bya/ /me ni rnam par log gyur pas/ /mkha' snang</text></item>
<item><p>9b.2</p><section></section><text>'dra ba gsum pa'o/ /rlung ni de bzhin log pas na/ /mar me lta bu rab snang bas/ /rtags ni bzhi par shes par bya/ /de bzhin phyin log rnam par shes/ /log pas zab gsal gnyis med kyi/ /don dran sprin med nam mkha' ltar/ /gsal ba rtags ni lnga pa'o/ /mtshan ma lnga</text></item>
<item><p>9b.3</p><section></section><text>po de yis ni/ /mi gnas mya ngan 'das thob pas/ /rnal 'byor pas ni 'di la 'bad/ /gzung ba yi ni yan lag go/ /de ltar de la mtshan ma lnga/ /mthong byas don des khyab bya'i phyir/ /rdo rje yi ni lam nas su/ /nam mkha'i khams su spro bar bya/ /spros pa de las mngon</text></item>
<item><p>9b.4</p><section></section><text>mthong ba'i/ /so sor snang ba bskyed par bya/ /sangs rgyas rjes su dran pa dang / /chos ni yang dag rjes dran dang / /rdo rje rjes su dran pa dang / /rigs ni yang dag rjes dran dang / /khro bo rjes su dran pa ni/ /snang mdzad dang ni tshe dpag med/ /mi bskyod rin chen 'byung ldan</text></item>
<item><p>9b.5</p><section></section><text>sogs/ /gshin rje gshed sogs khro bo yi/ /dkyil 'khor sku sogs ji snyed po/ /spro bsdu las ni gsal bar bya/ /de bzhin dam tshig rjes dran ni/ /rjes su chags dang cho ga bzhi/ /dang po spro bsdu las gsal bya/ /dkyil 'khor rjes su dran pa ni/ /cho ga gnyis pa la</text></item>
<item><p>9b.6</p><section></section><text>sogs pa'i/ /dkyil 'khor spro bsdu las gsal bya/ /sku ni rjes su dran pa dang / /gsung dang thugs ni rjes dran dang / /sems can rjes su dran pa ni/ /sku dang gsung thugs bsgoms pa yi/ /rdo rje gsum ni spro bsdu las/ /rnam par smin cing dran pa'o/ /de bzhin sngags</text></item>
<item><p>9b.7</p><section></section><text>ni thams cad kyi/ /spyi gzugs rjes su dran pa ni//ye shes lnga yis rdo rje sems/ /bskyed pa dang ni rang gi lha/ /longs spyod bzhi ldan spro bsdu las/ /rjes su gsal ba rnyed pa'o/ /dam tshig rjes su dran pa ni/ /bdud rtsi myang ba la sogs pa/ /spro bsdu las ni gsal</text></item>
<item><p>10a.1</p><section></section><text>byed pa'o/ /shes rab pha rol phyin pa dang / /ma skyes rjes su dran pa ni/ /spros pa'i dkyil 'khor de dag kyang / /ci yang yod pa ma yin te/ /de ni gnyis med ngo bo ru/ /spro bsdu las ni dran pa'o/ /zhe sdang rigs la sogs pa yi/ /mchod pa rjes dran</text></item>
<item><p>10a.2</p><section></section><text>sbyor ba ni/ /rang gi rigs kyi bu mo mchog /bar ma'i longs spyod bzhi dag pa/ /rjes su chags pas mnyes bya ba/ /spro bsdu las ni gsal byed pa'o/ /rjes su dran pa'i yan lag go/ /de ltar yan lag gsum gyis ni/ /gsang ba'i theg le bsgom byas nas/ /nor du</text></item>
<item><p>10a.3</p><section></section><text>las ni byung nas kyang / /khams gsum khyab par byed pas ni/ /sprul pa'i thig le bsgom par bshad/ /rang gi spyi bo'i dbus su ni/ /sku yi rdo rje'i thugs ka ru/ /mtshan ma la gnas rlung dkyil 'khor/ /dud ka 'dra bar zla ba la/ /oM dkar 'ong ba'i mtshan nyid</text></item>
<item><p>10a.4</p><section></section><text>bsam/ /de bzhin mgrin pa'i dbus su yang / /gsung gi rdo rje thugs ka yi/ /mtshan pa'i dbus su chu dkyil 'khor/ /dkar po dbus su zla ba la/ AH dmar gnas pa'i rang bzhin bsgom/ /thugs kar thugs kyi rdo rje yi/ /thugs kar mtshan ma la gnas</text></item>
<item><p>10a.5</p><section></section><text>pa'i/ /me yi dkyil 'khor dmar po la/ /zla gnas dbus su hUM nag po/ /'gro ba'i rang bzhin bsams nas kyang / /nu ma gnyis kyi bar du yang / /dam tshig phyag rgya'i thugs ka ru/ /mtshan ma la gnas dbang chen ni/ /dkyil 'khor ser po zla ba la/ /rang gi lha yi</text></item>
<item><p>10a.6</p><section></section><text>sa bon che/ /'byung dang 'jug dang gnas pa la/ /rnam par grol ba'i sa bon bsam/ /de ltar phyag rgya bzhi chen dang / /bdag nyid 'brel bar byas nas su/ /rim pa 'di yis mi shigs pa'i/ /rdo rje bzlas pa'i ngo bo bya/ /g.yas pa nas ni 'byung ba'i khams/ /rlung gi</text></item>
<item><p>10a.7</p><section></section><text>dkyil 'khor chen po ste/ /kha dog dud ka rgyu ba las/ /'byung ba hUM gi ngo bo yis/ /snang srid chos kun khyab byas nas/ /chos kun dag byas bdud rtsir gyur/ /oM gyi ngo bos 'ong byas nas/ /rang gi rgyud kyi bag chags ni/ /bkrus nas dag byas de la zhugs/ /AH yi ngo</text></item>
<item><p>10b.1</p><section></section><text>bos dag byas nas/ /de la lha yi de bzhin nyid/ /gzung ba dal bus dbu lus byas/ /dngos po med pa'i gnas su 'gyur/ /g.yon pa nas ni 'byung ba'i khams/ /chu yi dkyil 'khor chen po ste/ /kha dog dkar po rab gnas pa/ /de las byung ba'i hUM dang ni/ /</text></item>
<item><p>10b.2</p><section></section><text>oM gyi rang bzhin 'du ba dang / /AHyi rang bzhin gnas pa dang / /de nyid bzung bas snga ma bzhin/ /gnyi ga las ni drag tu 'byung / /me yi dkyil 'khor nyid yin te/ /kha dog dmar po'i ngo bo las/ /hUM gis spros dang oM gyis bsdus/ /AH yis gnas pa de nyid</text></item>
<item><p>10b.3</p><section></section><text>gzung / /snga ma bzhin du shes par bya/ /de bzhin gnyis las dal bu 'byung / /dbang chen gyi ni dkyil 'khor rgyu/ /kha dog gser ltar rab snang ba/ /de la hUM gis 'byung ba dang / /oM gyis sdud dang AHyis gnas/ /de la de nyid rab bzung pas/ /'jug dang gnas dang</text></item>
<item><p>10b.4</p><section></section><text>ldang ba las/ /grol ba'i ye shes rnyed 'gyur ba/ /som nyi yid gnyis ma byed cig /phyag rgya bzhi 'brel bzlas pa ni/ /nyis brgya nyi shu rtsa lnga ste/ /de ni dgu brgya rnam pa bsgres/ /zhag gcig tu ni nyi shu bzhis/ /khri phrag gnyis dang gcig stong dang / /brgya phrag drug</text></item>
<item><p>10b.5</p><section></section><text>tu dus thams cad/ /rnal 'byor dbang phyug chen po yis/ /nyin mtshan bzlas brjod grangs byed do/ /'di yi rnam pas chos thams cad/ /sgyu ma dang ni smig rgyu dang / /brag ca mgal me'i 'khor lo dang / /'khrul pa dri za'i grong khyer dang / /chu bur dang ni mig 'phrul dang / /</text></item>
<item><p>10b.6</p><section></section><text>gzugs brnyan chu zla la sogs par/ /thams cad shes shing sa bcu pa'i/ /dbang phyug rnams dang skal mnyam ste/ /rang bzhin bzlas pa 'di la ni/ /rnal 'byor pas ni rab tu 'bad/ /'di ni thog ma med dus nas/ /rang bzhin yang dag rtag zlo yang / /bla ma yang dag</text></item>
<item><p>10b.7</p><section></section><text>ma bsten par/ /don 'di rtogs par mi 'gyur ro/ /de ni yang dag shes nas ni/ /bsgom pa'i bar chad phyi rol gyi/ /bzlas pa yongs su spang bar bya/ /bzlas pa'i ngo bo chen po mchog /rdo rje 'chang ba brjod med sku/ /bsam brjod yul las rab 'das pas/ /ngag gis</text></item>
<item><p>11a.1</p><section></section><text>ji ltar bzlas pa byed/ /de bas glang chen rnyed gyur pa/ /rjes kyis de la ci zhig bya/ /don de la gnas rnal 'byor che/ /phyi rol yang ni rten mi 'gal/ /glang po che yi stobs kyis ni/ /bud shing 'byung ba lta bu'o/ /de bas rdo rje bzlas pa mchog /'bad</text></item>
<item><p>11a.2</p><section></section><text>pas bde gshegs thams cad kyi/ /byin brlabs nyid ni 'ong bas na/ /phyag rgya chen po 'grub pa yi/ /mtshan ma yang dang yang 'byung 'gyur/ /de 'byung cho ga la gnas pas/ /skad cig gis ni kun mkhyen che/ /rgyud las rab tu 'pho bar ni/ /the tshom med par</text></item>
<item><p>11a.3</p><section></section><text>nges pas na/ /cho ga 'di la rab tu 'bad/ /de ltar dga' gsum bye brag gi/ /thig le rnam gsum bsgom pa yi/ /cho ga yang dag bstan pa'o/ /da ni gnyis med ye shes nyid/ /kun rdzob gzugs la brten nas kyang / /mi g.yo la sogs g.yo dang bcas/ /tshangs</text></item>
<item><p>11a.4</p><section></section><text>sogs lha dang lha min sogs/ /thams cad rab tu mi snang yang / /thig le 'gog par mi 'gyur te/ /rgyu dang mi rgyur bcas pa kun/ /slar yang de las 'byung bar byed/ /de las skye bo rnams kyis ni/ /yang dag ma rtogs pa yi phyir/ /tshangs pa'i sgo nga las skyes par/ /</text></item>
<item><p>11a.5</p><section></section><text>'khrul pas chos rnams kyis mi bsgul/ /gang gis kyang ni mi shigs pa/ /ji srid 'di ni lus gnas pas/ /las dang las min rab byed pa/ /brtan po 'jigs pa rab spangs pa'i/ /mi shigs thig le bsgom par bshad/ /tshangs pa'i spyod pa bzhi po dang / /phyi</text></item>
<item><p>11a.6</p><section></section><text>rol stong bcas la sogs pa/ /rang gi lha ru bskyed nas kyang / /phyag rgya bzhis ni rgyas btab pa/ /snga ma bzhin du shes byas nas/ /rim pa 'di yi thig le la/ /rang gi sems ni yang dag bzung / /rang gi ye shes sems dpa' yi/ /mtshan ma'i dbus gnas sa bon</text></item>
<item><p>11a.7</p><section></section><text>las/ /'od zer lnga 'phros de yi rtse/ /dkyil 'khor 'khor lo dpag med sprul/ /de yis khams kun khyab byas nas/ /dbugs kyi rta zhon kun rtog rnams/ /rnam par bsal te de dag kyang / /dkyil 'khor 'khor lor rab byas te/ /gnyis pa'i dkyil 'khor bsdu</text></item>
<item><p>11b.1</p><section></section><text>byas nas/ /ye shes ngo bo sna bug g.yon/ /zhugs byas mtshan ma'i dbus gnas bya/ /sa bon la ni thim pas kyang / /de ni phyogs dus gnas pa yi/ /sangs rgyas yon tan ci gsungs pa/ /yang dag skyed byed mi shigs pa'i/ /thig le 'od zer lnga 'bar ba/ /rnam par</text></item>
<item><p>11b.2</p><section></section><text>gsal byas de las kyang / /'od zer 'byung bas rang gnas kyang / /ye shes sems dpa'i nang gsal te/ /de yi phyi yi dkyil 'khor dang / /nang ni gsal bya de las byung / /mthe bo'i rtsa dang rje ngar dang / /brla gnyis dang ni gsang ba'i gnas/ /lte ba dang ni gsus pa</text></item>
<item><p>11b.3</p><section></section><text>dang / /nu ma gnyis dang lag rtse dang / /mgrin pa dang ni mchu gnyis dang / /'gram pa gnyis dang mig gnyis dang / /rna ba'i rtsa dang spyi bo dang / /tshigs kun thig le AHsogs kyi/ /gzugs su gnas pa bsgrub byas nas/ /mi shigs thig ler thim par bya/ /der ni rang</text></item>
<item><p>11b.4</p><section></section><text>gi sems cung zad/ /gzung bas rten dang rten can gyi/ /'khor lor mos byas de dbus su/ /mi shigs thig le ye shes la/ /snang ba'i ngo bo bsgom par bya/ /de yi 'od kyis rang gnas sogs/ /gsal byas ye shes thig le yi/ /nang gsal gzhag pa'i 'od</text></item>
<item><p>11b.5</p><section></section><text>zer gyis/ /phyogs bcu 'jig rten khams bzhugs pa'i/ /spyan sngar bdud rtsi zhu byas nas/ /zhal du zhugs nas snying ga yi/ /mi shigs thig ler rab song ste/ /k+ShuM gzugs bdud rtsir rab blangs nas/ /rdo rje'i lam nas phyung nas su/ /'o ma'i rgyun ltar phyogs bcu</text></item>
<item><p>11b.6</p><section></section><text>nas/ /'ongs pa yis ni sems can dang / /sangs rgyas rnams dang mi rgyur bcas/ /yang dag bsdus nas gur sogs zhugs/ /de bzhin chos dbyings phyag rgya dang / /rten gyi 'khor lor zhugs byas nas/ /de dag yang ni rab bsdus te/ /dkyil 'khor du ni rab</text></item>
<item><p>11b.7</p><section></section><text>bsdus nas/ /de yang bdag la bsdu byas te/ /bdag nyid kyang ni mi snang bar/ /ye shes sems dpa'i gnas la dmigs/ /de yang 'khor lo 'khor lo yang / /ye shes sems dpar zhugs par bya/ /ye shes sems dpa' mi snang nas/ /mtshan ma 'ba' zhig la </text></item>
<item><p>12a.1</p><section></section><text>dmigs bya/ /mtshan ma de yang bsdu byas nas/ /mi shigs thig ler sems bzung ste/ /de las yang ni nang gi tshogs/ /kun bsdus rang snang thig le che/ /'ba' zhig la sems yang dag bzung / /ci ltar nus bzhin bsgom pas der/ /sems</text></item>
<item><p>12a.2</p><section></section><text>ni yang dang yang du zhugs/ /yang ni de las phyir byung ste/ /de yi gnas dang rang gi lus/ /dmigs nas dkyil 'khor 'khor lo dang / /rten dang khams gsum snang bar bya/ /de nas yang ni gong ma ltar/ /rim par bcug nas thim byas la/ /sems ni thig ler</text></item>
<item><p>12a.3</p><section></section><text>gzhag par bya/ /rang gi dbang po der bzung nas/ /sa yi dkyil 'khor chu la zhugs/ /chu de me la de bzhin zhugs/ /me yang rlung la rab tu zhugs/ /rlung yang sems la zhugs par gyur/ /sems ni gnyis med ye shes su/ /cung zad zhugs pas rtags gnas</text></item>
<item><p>12a.4</p><section></section><text>pa/ /smig rgyu 'dra dang du ba dang / /mar me mkha' snang rab 'dra ba/ /sprin med nam mkha' ltar snang ba'i/ /mtshan ma lnga po 'byung bar 'gyur/ /rdo rje sems dpa' zhugs phyir ro/ /thig le la ni sems bzung ste/ /glal zhing dgod dang 'dar la sogs/ /rnal 'byor de</text></item>
<item><p>12a.5</p><section></section><text>la gang tshe 'byung / /thig le yang dag spro byas nas/ /gong ma'i rim pas kun khyab bya/ /'di ni yang dag goms byas pas/ /mi gnas mya ngan 'das pa che/ /thabs kun gyis ni bsgrub bya mchog /rdo rje 'chang ba chen po thob/ /'di ni lhan cig skyes pa yi/ /ye shes 'ba'</text></item>
<item><p>12a.6</p><section></section><text>zhig dbang byas nas/ /rim pa gnyis pa bsgom pa'i thabs/ /mi shigs thig le bsgom pa'o/ /de ltar chos kun de bzhin nyid/ /dpag med dam pa'i phun sum tshogs/ /de dmigs yang dag skyes 'gyur ba/ /bsgom pa'i cho ga rnam bshad nas/ /rnam grangs</text></item>
<item><p>12a.7</p><section></section><text>dag kyang yongs su bstan/ /de bzhin nyid dang yang dag mtha'/ /bsam gyis mi khyab pa yi dbyings/ /chos nyid dang ni chos skyon med/ /stong pa nyid dang mtshan ma med/ /smon pa med pa nyid dang yang / /nyon mongs khur chen 'dor byed pa/ /skye ba med dang 'od gsal</text></item>
<item><p>12b.1</p><section></section><text>ba/ /mngon par byang ni chub pa dang / /gzhan gyi sems shes byed pa dang / /lha yi rna ba ster ba dang / /de bzhin lha yi mig ster dang / /rdzu 'phrul dpag med sprul chen dang / /dngos po mthar ni phyin pa dang / /don dam pa yi bden pa dang / /rdzogs pa yi ni rim pa dang / /</text></item>
<item><p>12b.2</p><section></section><text>yongs su dag pa'i sku gtsang dang / /kun gyis bstan bya nyid dag dang / /mkha' ltar rnam par dag pa dang / /glo bur dri mas mi gos dang / /gdod nas 'od gsal ba nyid dang / /gang gis kyang ni mi shigs dang / /dngos po med pa nyid dang ni/ /rgyu sogs bcu gnyis 'byung</text></item>
<item><p>12b.3</p><section></section><text>byed dang / /dpal chen ye shes yongs dag dang / /thig le chen po yongs dag dang / /sangs rgyas kun gyi gsang chen dang / /nam mkha' nam mkha'i spyod yul dang / /bsgom pa med pa nyid dang ni/ /rje btsun man ngag chen po dang / /sna nas rna bar 'pho byed dang / /nyan thos kyis ni shes min dang / /</text></item>
<item><p>12b.4</p><section></section><text>rang sangs rgyas sogs mi shes dang / /yi ge med pa nyid dang ni/ /tshig dang bral dang brjod med sogs/ /de la mdo dang rgyud rnams las/ /de 'dra rnam pa mtha' yas pa/ /gsungs shing yang dag gsung 'gyur ba/ /der ni de bzhin nyid 'di las/ /gzhan ni ci yang ma</text></item>
<item><p>12b.5</p><section></section><text>gsungs so/ /de bas dad pa sngon 'gro ba'i/ /sems kyis chos kun de bzhin nyid/ /zab gsal gnyis med don chen po/ /rim pa gnyis pa de kho na/ /bla ma'i gsung ni yang dag gzung / /de bzung gong ma'i rim pa yis/ /rtag tu goms byed skyes bu gang / /de la brten</text></item>
<item><p>12b.6</p><section></section><text>pa'i rtags skyes nas/ /sa nas sar ni 'phar ba ltar/ /de yi rnam pa gong du 'phel/ /rig 'dzin la sogs sprul pa yis/ /gzhan ni don de la sbyor byed/ /de yis brtan 'gyur rnal 'byor pa/ /sgrub pa'i bdag nyid can du 'gyur/ /bdag nyid can des bsgrub pa'i</text></item>
<item><p>12b.7</p><section></section><text>mchog /ji skad gsungs pa brtsam par bya/ /lha mo klu mo gnod sbyin mo/ /mi mo mi'am ci mo'am/ /mkha' 'gro ma la sogs pa rnams/ /rang gi nus pas brtsam par bya/ /smyon pa'i brtul zhugs la sogs pas/ /zla drug sogs par rab tu 'bad/ /de yis rje btsun</text></item>
<item><p>13a.1</p><section></section><text>yid med pa/ /dpal ldan sangs rgyas kun ngo bo/ /rdo rje 'dzin pa thams cad gnas/ /chos kun de bzhin nyid zab pa/ /sangs rgyas rnams kyi bsgrub bya mchog /gong ma'i rim pa rnal 'byor pas/ /'bad pa che thang rab byas pas/ /de ltar de ru</text></item>
<item><p>13a.2</p><section></section><text>mtshan nyid kyi/ /tshul du cung zad rab gnas pa'i/ /dga' dang dga' ba bar ma dang / /dga' dang bral ba'i dus su yang / /ji bzhin gnas pa'i dga' ba gsum/ /ji skad gsungs pa thob par 'gyur/ /de nas mtha' med 'khor ba'i bar/ /rtag pa dang ni mi gdung</text></item>
<item><p>13a.3</p><section></section><text>dang / /bsil ba dang ni gcig pa dang / /bde ba dang ni dri med dang / /dga' ba dang ni yid dga' ba/ /'di ni bde chen ro myang brgyad/ /bdag po rdo rje 'chang ba mchog /rdzogs pa'i rim pa'i rnal 'byor pas/ /bya ba byas pa byed pa byas/ /dbang phyug chen po khur chen</text></item>
<item><p>13a.4</p><section></section><text>bor/ /tsher ma dkrugs pa thams cad mkhyen/ /skyes bu dpa' bo cang shes pa/ /glang po chen po dul ba po/ /'khor ba'i mtha' ni pha rol son/ /don dam dang ni kun rdzob kyi/ /bden pa gnyis med rnal 'byor che/ /thab spangs pa'am lam kun rdzogs/ /yon tan</text></item>
<item><p>13a.5</p><section></section><text>'byung gnas kun du bzang / /thams cad 'dus pa'i de kho na/ /sku sogs khams kun 'gengs pa'o/ /gong na med pa yang dag gnas/ /de ltar de sogs rab grags pa/ /ming ni rnam pa mtha' yas pa/ /gnyis med ye shes mtshon pa ste/ /mdo dang rgyud rnams</text></item>
<item><p>13a.6</p><section></section><text>thams cad du/ /blo ldan rnams kyis rtogs par bya/ /sa bcu dang ni rab ldan pa'i/ /gong ma'i lha mo rdo rje 'dzin/ /dge ba bcu gsum la gnas pa/ /skad cig gis ni yang dag tu/ /sgrib bral de yis rtogs par byed/ /phreng ba ha ra nu pur sogs/ /mdog dang ku tsa la</text></item>
<item><p>13a.7</p><section></section><text>sogs pa/ /pad+ma brtags pa'i dga' shes pa/ /dang por rab tu shes par bya/ /Shadz+dz+rI ni ShA na sogs/ /glu dbyangs bstod dang sid sgra yi/ /snyan pa'i dbyangs kyis dga' 'gyur bas/ /gnyis pa ru ni shes par bya/ /tsan+dan la sogs sna tshogs dris/ /lus byugs lhan cig</text></item>
<item><p>13b.1</p><section></section><text>rtsen byed tshe/ /dga' ba yang dag thob byed pa/ /gsum pa ru ni shes par bya/ /ma mchu sbrang rtsis gzhib byas pas/ /mgor gnas byang chub sems 'ju bas/ /ro 'thung dga' bas bdag mnyes pas/ /bzhi par rab tu shes par bya/ /lus la byug cing sna tshogs kyi/ /</text></item>
<item><p>13b.2</p><section></section><text>spyod pas rtsen tshe reg bya yis/ /yang dag dga' bar byed pas na/ /lnga pa ru ni shes par bya/ /de yis ye shes rnam pa gsum/ /rig par byed cing rang gi yid/ /yang dag dga' bar rab byed pa/ /drug par shes bya rnal 'byor pas/ /de yi lus ni bdag gi ni/ /rten du gnas</text></item>
<item><p>13b.3</p><section></section><text>pa sra ba yis/ /yang dag dga' bar byed pas na/ /bdun pa ru ni shes par bya/ /de yi pad+ma'i zil sogs dang / /byang sems rlan gyis rang gi sems/ /rab tu dga' bar byed pas na/ /brgyad par rab tu shes par bya/ /gsang gnas drod sogs tsha ba yis/ /bdag</text></item>
<item><p>13b.4</p><section></section><text>gi yid ni yang dag par/ /dga' bar byed pa'i mchog yin pas/ /dgu pa ru ni shes par bya/ /de nas bskyod pas ye shes mes/ /phung po khams sogs sreg byed pas/ /yid ni yang dag dga' 'gyur bas/ /bcu par rab tu shes par bya/ /bcu po de yis dang po dang / /phyis kyi</text></item>
<item><p>13b.5</p><section></section><text>'bras bu mchog 'gyur ba/ /gang du gsungs pa rab thob ste/ /de bas de 'dra'i don chen la/ /yang dag 'jug par mi nus pa'i/ /gdul bya rnams la bde gshegs kyis/ /rab tu dga' sogs mtshan nyid du/ /bstan nas de yi don zhugs pas/ /de yis rtogs kyang bla dang bcas/ /</text></item>
<item><p>13b.6</p><section></section><text>de nyid dang po'i rnal 'byor la/ /rten dang rten can dkyil 'khor gyi/ /'khor lo rab tu brtan byas nas/ /de zhugs de la brtan byas pas/ /rtogs kyang don 'di ma shes na/ /yang dag sangs rgyas ma yin no/ /'di ni rang byung bcom ldan 'das/ /gcig pu rab tu che ba'i lha/ /</text></item>
<item><p>13b.7</p><section></section><text>lhag pa'i lha zhes bya ba ni/ /bcu gsum pa zhes bya bar bshad/ /de ltar rim pa gnyis pa yi/ /de bzhin nyid ni thabs bcas pa'i/ /bdud rtsi mchog 'di rnal 'byor gang / /'thung bar byed pa sangs rgyas kyi/ /de yi sras su nges pa ste/ /byang chub sems dpa' rnams kyi</text></item>
<item><p>14a.1</p><section></section><text>grogs/ /rig pa 'dzin pa'i dpon po ste/ /mkha' 'gro ma yi khyo ru 'gyur/ /nyan thos rang 'dren rnams kyi ni/ /'dren par byed pa'i gtso bo ste/ /sems can phal pa'i rje btsun no/ /de la phyogs bcu khams bzhugs pa'i/ /sangs rgyas byang chub</text></item>
<item><p>14a.2</p><section></section><text>sems dpa' dang / /rig pa'i lha dang khro bo sogs/ /me tog la sogs mchod par bcas/ /zhag gcig skya rengs dang po dang / /phyed ni dros pa'i dus nyid dang / /chal chil mtshams su nam mkha' las/ /mchod pa byas nas sngags brjod cing / /rang gi zhing du</text></item>
<item><p>14a.3</p><section></section><text>'gro bar 'gyur/ /de bas dag pa'i lha rnams kyang / /de bzhin du ni mchod byed na/ /ma dag pa yi lha rnams ni/ /de la ci yi phyir mi mchod/ /sems can phal pa gzhan gyis ni/ /me tog snyim pa bkang nas ni/ /mgrin pa dma' bas zhabs 'dud cing / /rtag tu bkur</text></item>
<item><p>14a.4</p><section></section><text>bar shin tu 'os/ /de ni skyes bu rkang gnyis gtso/ /kun mkhyen rnams kyis bzhag pa ste/ /phyin log khur chen por byed pas/ /ma 'ongs rdo rje 'chang ba ste/ /de la brnyas byed sems can gang / /sgrub pa po de glang dang 'dra/ /de yis nga la brnyas byed pas/ /ngas ni</text></item>
<item><p>14a.5</p><section></section><text>de kun dus kun spong / /cig shos lus la ngag nas phyir/ /mchod cing brjod pas lus rnams kyi/ /sgrib pa de yis dag byed do/ /rim pa gnyis 'dir sgrub pa po/ /rtse gcig pa yis rnam par gzung / /de gzung tshe 'di nyid la yang / /brtul zhugs cho ga nyid kyis ni/ /</text></item>
<item><p>14a.6</p><section></section><text>lha mos rkyen ni rab byas te/ /phyag rgya chen po rang rgyud la/ /'pho bar the tshom mi bya'o/ /da ni rang nyid byin brlabs pa'i/ /rim pa 'di ni rnal 'byor pa/ /bya bas bskal pa 'ga' zhig la/ /yang dag tu ni bshad par bya/ /gang zhig bla ma mnyes byas nas/ /des gnang</text></item>
<item><p>14a.7</p><section></section><text>dam sdom bcas pa ru/ /bum pa la sogs rab thob ste/ /bla ma'i zhal las rnyed pa yi/ /de bzhin nyid ni rab thob cing / /gsang dang mchog tu gsang rigs pas/ /ji skad bshad pa'i bya ba yis/ /yang dag bsgom ni mi nus pas/ /ji bzhin pa yi de kho na/ /rim pa 'di</text></item>
<item><p>14b.1</p><section></section><text>yis bsgom par bya/ /gang zhig dus ni phyi zhig la/ /'chi ba'i mtshan ma bdag gis mthong / /'chi bar gyur pa'i dus byung na/ /nad kyis yang dag ma rnyogs par/ /'pho ba'i sbyor ba yang dag bya/ /dpral ba dang ni lte ba dang / /spyi gtsug dang ni mig dang ni/ /rna ba dang ni</text></item>
<item><p>14b.2</p><section></section><text>sna dag dang / /chu yi gnas dang chu min gnas/ /kha yi gnas dang ye shes kyi/ /'gro 'ong gis ni rtags shes bya/ /dpral ba gzugs kyi khams kyi ni/ /rtags skyes pa ru shes par bya/ /lte bar 'dod khams lha rnams kyi/ /rtags byung de ru skye bar nges/ /spyi</text></item>
<item><p>14b.3</p><section></section><text>gtsug gzugs med khams rnams kyi/ /rtags byung de ru skye bar 'gyur/ /rna gnyis ye shes 'pho ba na/ /gnod sbyin gnas su skye bar 'gyur/ /sna gnyis rig pa 'dzin pa yi/ /gnas su nges par 'gro ba'o/ /mig gnyis mi rnams rgyal por 'gyur/ /rtags</text></item>
<item><p>14b.4</p><section></section><text>ni yang dag skye bar 'gyur/ /kha ru ye shes 'pho ba na/ /yi dgas rtags su shes par bya/ /chu gnas dud 'gro rnams kyi ni/ /rtags su yang dag rab shes bya/ /chu min bu gar ye shes 'gro/ /dmyal ba'i rtags su shes par bya/ /de ltar ye shes 'pho ba yi/ /rnam</text></item>
<item><p>14b.5</p><section></section><text>pa'i cha ni shes byas nas/ /sgrogs pa lnga yi yi ge yis/ /steng gi sgo bdun dgag par bya/ /chu yi sgo ru suM gis dgag /chu min k+ShuM gis dgag par bya/ /de ltar sgo dgu bkag nas kyang / /rim pa 'di yis rang sems kyi/ /gnas ni rab tu btsal byas pas/ /dbyings</text></item>
<item><p>14b.6</p><section></section><text>nyid du ni nges par 'gro/ /phung po skye mched khams rnams su/ /rnal 'byor rgyud kyis dpyad pa ltar/ /rnam par bsgom byas ye shes so/ /gong na med pa rtogs par 'gyur/ /bdag nyid ji skad gsungs pa bzhin/ /lha yi lus su gyur byas pa/ /chos kyi dbyings dang rnam</text></item>
<item><p>14b.7</p><section></section><text>shes dang / /bdag nyid sangs rgyas skur byas pa'i/ /gnas ni rin chen sna tshogs pa'i/ /kha dog sna lngas rab brgyan pa'i/ /rdo rje rtse mo dgu pa mchog /bdag gi spyi bo'i steng du ni/ /bsams nas de ru rang gi sems/ /rdo rje dkar po bcu tshal tsam/ /rtse lnga bsams</text></item>
<item><p>15a.1</p><section></section><text>nas brtag par bya/ /yar gyi rtse lnga thabs lnga ste/ /de bzhin mar bltas shes rab lnga/ /dbus kyi bum pa ri bong can/ /bsams nas de ru ye shes che/ /ser po byang chub sems 'dra ba/ /'dzag pa'i ngang tshul dang 'dra ba/ /thig le tsa na ka yi 'bru/ /lnga</text></item>
<item><p>15a.2</p><section></section><text>'byor tshad du bsgom par bya/ /de nas chos kun thams cad kun/ /med par bsams nas bdag dmigs te/ /bdag kyang bdag la thim byas nas/ /sems tsam de yang mda' bzhin du/ /spyi bor rdo rje 'og cha yi/ /sbu gur zhugs nas thig ler thim/ /de ni de bzhin</text></item>
<item><p>15a.3</p><section></section><text>gshegs pa rnams/ /lha mo rnams kyi rang bzhin gyi/ /gnas su shes par rab tu bya/ /de ni gdod nas grub pa'i gzugs/ /de ru shes pa rab zhugs pa/ /sems de yang dang yang du gzung / /de las sems de yar ba ltar/ /rdo rje rtse dgu steng cha yi/ /sbu gur byung nas</text></item>
<item><p>15a.4</p><section></section><text>sna tshogs kyi/ /pad+mar zla ba gnas pa la/ /rdo rje sems dpa'i skur gyur te/ /mtshan dang dpe byad kun brgyan pa/ /rgyan kun brgyan pa'i na bza' dang / /bral nas shin tu gsal dmigs te/ /de gnyis med pa'i sbyor ba yis/ /byin rlabs las byung 'khor lo che/ /rnam par</text></item>
<item><p>15a.5</p><section></section><text>'phro zhing 'du bar bsam/ /de ltar rnam par bsgom pa mchog /yang dang yang du ci nus bsgom/ /bsam pa de yi rkyen gyis ni/ /bdag sems dbyings su zhugs pa'i tshe/ /gsal zhing rab dag mkha' 'dra rtogs/ /de nas rdzu 'phrul shugs ldan pa/ /lo lnga lon pa'i byis pa'i</text></item>
<item><p>15a.6</p><section></section><text>gzugs/ /'grub tshe dpe med bde rdzogs rtogs/ /de las skye gnas gzhan du ni/ /'phel bar byed tshe sprul pa'i gzugs/ /yang dag tu ni rtogs par 'gyur/ /de lta bas na sems can gyi/ /bsam pa gang dang gang dag gis/ /mi rnams yid ni yang dag sbyor/ /de dang de ni</text></item>
<item><p>15a.7</p><section></section><text>mdo bzhin du/ /sna tshogs nor bu lta bur 'gyur/ /chos sku rab dga' mkha' mnyam pa/ /shi dang brgyal dang gnyid log dang / /glal dang 'khrig dus skad cig tsam/ /myong bar 'gyur bas rab bsgoms na/ /lus can rnams ni yid ni sbyong / /cho ga 'di yis sems can gang / /</text></item>
<item><p>15b.1</p><section></section><text>mtshams med byed cing rmongs pa yi/ /skye bo bram ze gsod pa yang / /de yis mi 'grub cung zad med/ /de bas bka' lung rab thob nas/ /dam sdom rnam par bsrung byas te/ /sku gsum 'grub par the tshom med/ /gal te sku gsum ma grub na/ /rig pa 'dzin pa'i</text></item>
<item><p>15b.2</p><section></section><text>gtsor 'gyur te/ /rim gyis phyag rgya chen por 'gyur/ /de ltar rnam pa gsum gyis ni/ /dngos grub de ni bsgom pa bshad/ /gang zhig 'di ni ma rtogs par/ /gsang ba smra bar byed pa ni/ /de ni nga dang de bzhin gshegs/ /nam zhig de la sbyar byas pas/ /byin gyis</text></item>
<item><p>15b.3</p><section></section><text>rlob par mi byed do/ /'di ni don ldan 'ga' zhig la/ /nga ni de yi lus gnas te/ /bsgrub pa gzhan la mchod pa len/ /de yis de mnyes rang gi rgyud/ /las kyi sgrib pa dag byed do/ /'di don rna bar 'pho byed pa/ /gang gi dus su gnas pa der/ /sangs rgyas bstan</text></item>
<item><p>15b.4</p><section></section><text>pa rin chen yang / /gnas pa rab tu bshad pa yin/ /brgyud pa'i rim pa 'di chad nas/ /sangs rgyas bstan pa nub pa ru/ /kun gyis rab tu shes par bya/ /de bas khyod kyi yid gcig tu/ /yang dag bsdus la ma 'ongs pa'i/ /gang zag sngon du tshogs bskyed pa'i/ /</text></item>
<item><p>15b.5</p><section></section><text>skal ldan 'ga' la rnam par brgyud/ /sim byed 'di la sbyor du chug /'di sbyor 'di ni yang dag pa'i/ /rnal 'byor pa ru shes par bya/ /khyod kyang zas kyi spyod pa dang / /nga la cung zad 'khrul rtogs pas/ /khyod kyis tshe 'di nyid la ni/ /gzugs bcas phung po rang</text></item>
<item><p>15b.6</p><section></section><text>lus ni/ /gnas ni yang dag mi 'gyur te/ /rnam par shes pa mi shigs pa/ /phyag rgya chen por rab tu 'grub/ /de bas khyod kyis yang dag blos/ /sangs rgyas kun gyi 'dus pa'i rgyud/ /gsang chen gsang las ches gsang ba/ /gong na med pa'i lung chen po/ /</text></item>
<item><p>15b.7</p><section></section><text>'di yi rim pa dang po yi/ /sgrub pa'i thabs dang sbyin sreg dang / /gtor ma sna tshogs 'khor lo dang / /bsdus pa dang ni rnam bshad dang / /dkyil 'khor cho ga la sogs pa/ /mi shes mun bsgribs sems can gyi/ /thur ma lta bur brtsam par gyis/ /de bas ma 'ongs </text></item>
<item><p>16a.1</p><section></section><text>rnal 'byor ches/ /'di shes bla ma rab mnyes te/ /yang dag 'dod pas blangs byas nas/ /sems ni de nas sbyang bar bya/ /sems ni kun rtogs rnam spangs nas/ /de sbyor de la rig pa skye/ /rig pa skyes nas rdo rje 'dzin/ /nga grub pas na sangs rgyas</text></item>
<item><p>16a.2</p><section></section><text>dang / /pha rol phyin dang gzungs rnams dang / /sa rnams thams cad bde chen po/ /rjes las yang dag 'grub par 'gyur/ /thams cad bde chen las byung phyir/ /de bsgoms ci phyir de mi 'byung / /de bas rab tu 'bad pa yis/ /mchog gi de nyid rab gsang gsang / /</text></item>
<item><p>16a.3</p><section></section><text>smon lam gyis kyang tha na 'grub/ /bsgrub pa la ni shin tu 'bad/ /a la la ho/ /de ltar rol pa'i gar bcas sgra brnyan lta bu rdo rje'i glu/ /'khor lor bcas pas de nyid glu blangs bdag la bstod cing der/ /nam mkha'i khams su sprin rnams med pa lta bur thim par gyur/ /</text></item>
<item><p>16a.4</p><section></section><text>dge slong bla ma gnyis bcas de yang de bzhin mi snang gyur/ /rdo rje gdan gyi rgyab nas rgyang grags lnga bcu song ba'i sar/ /parba ta yi phug la brten te sems can don bya'i phyir/ /'di bsdus rab tu byed pa thams cad rtsom dang ston sogs byas/ /dam pas gsol brgya chen btab</text></item>
<item><p>16a.5</p><section></section><text>pas bdag ni shin tu brod/ /der gnas 'khor bcas rnams kyis yo byad gos zas nor gyi mdzod/ /mchod pa'i yo byad rgya chen sna tshogs 'khor lo bya ba rnams/ /sa bcu'i byang chub sems dpar gyur pa mdzod srung gnod gnas che/ /nyin re kAR+ShA pa Na bdun brgyas rtag tu rab</text></item>
<item><p>16a.6</p><section></section><text>tu sbyor/ /de nas bla ma chen po bA li pA nga'i drung du bgrod/ /bdag gis bla ma de yang mnyes bya'i phyir na sgrub pa'i thabs/ /cung zad bsdus pas de ru bla ma la sogs kun/ /mnyes par byas te sngon gnas bgrod gnas skal ldan don 'ga' byas/ /de bas de ltar kun gyis gtam rgyud rgyas</text></item>
<item><p>16a.7</p><section></section><text>bar shes byas te/ /mkhas pa'i gzu bod ma pa thabs kun gyis ni mnyes bya ste/ /de yi lung la rab tu byed sogs mnyan dang bsam par bya/ /de la rab brten dgon sogs rab tu brten byas rang gi sems/ /de nyid bsgoms pas ji bzhin rab tu rtogs par byas pa yis/ /tshe 'di nyid</text></item>
<item><p>16b.1</p><section></section><text>la zla ba drug gis byang chub thob pa 'di ni su yis bzlog /bdud rtsi mchog 'thung 'di ni sems can kun gyis bkur ba'i gnas/ /sems can de la rdo rje 'chang dang bde gshegs kun gyis bsngags/ /de'i phyir log sgrib pa thams cad sa bon nyams byas te/ /'khor bar gnas</text></item>
<item><p>16b.2</p><section></section><text>kyang skyon gyis mi gos pad bzhin rtag tu gnas/ /de ru ma thob lan grangs gzhan la yang dag myong ba yis/ /'bras bu smin byed sngags pa'i yid la yang dag 'byung ba yi/ /dngos grub rgya chen thob nas gang gA'i bye snyed dpag med kyi/ /'khor gyis bskor nas 'jig rten khams kun thams</text></item>
<item><p>16b.3</p><section></section><text>cad rab tu bgrod/ /de bas chu 'khor drag po khar lhung ltar/ /lus dang ngag dang sems kyis brtson 'grus bskyed/ /rim par sngon bzhin rab tu bsgrub par bya/ /dal 'byor lus 'di shin tu g.yo sla bas/ /ji ltar rlung gis mar me gsod pa ltar/ /skad cig tsam du mi sdod dus</text></item>
<item><p>16b.4</p><section></section><text>'da' byed/ /de bas 'dir ni chud gsan mi bya ste/ /dngos kun de nyid mchog chen rab bsgom bya/ /de nyid spyod pa 'di la blo nges pas/ /ji skad bshad bzhin rab tu 'gyur bas na/ /sems ni yang dag brten par gyis shig ces/ /bdag ni sems can rnams la gsol ba 'debs/ /</text></item>
<item><p>16b.5</p><section></section><text>gang gi phyir na 'di ni gsang bas na/ /bdag gis gsal bar ma byas ci yod pa/ /des na de shes bla ma yang dag par/ /mnyes byas de nyid 'dod pas yang dag long / /'di ni rnal 'byor spyod pas yang dag spyod pa la/ /snying po'i snying po 'bras gsol yang dag [(]spyong [,]sbyong [)]/ /mtha'</text></item>
<item><p>16b.6</p><section></section><text>yi phar son bla chen yon tan ma lus gter/ /de las 'di ni yang dag zhal rnyed byas/ /de bas rnal 'byor chen po rgyud kyi don rnams ni/ /mi 'tsham par ni snang yang nyi ma'i dpes/ /rang dang gzhan gyi don byed nus pas na/ /rnal 'byor 'gas ni shin tu 'bad dgos so/ /the tshom som nyi</text></item>
<item><p>16b.7</p><section></section><text>med par dad pa yis/ /'di don grub pas yang dag blang byas nas/ /shes rab kyis ni yang dang yang du rung / /dpyad pas bdag la gnyis med ye shes che/ /chu gtsang nang du zla ba'i dkyil 'khor ltar/ /'byung 'gyur 'di la the tshom ma byed cig /'di ni rang bzhin grub pa'i man ngag </text></item>
<item><p>17a.1</p><section></section><text>las/ /brgyud pa'i bla ma yang dag rab bsten dang / /rang gi bsod nams tshogs ni sngon bskyed pas/ /rtogs par rab tu 'gyur ba ma rtogs par/ /bsod nams chung ba'i mi yis bskal pa dpag med par/ /'di ni rtogs par mi 'gyur 'di don ma rtogs na/ /rnal</text></item>
<item><p>17a.2</p><section></section><text>'byor chen po zhes bya de la mi bya'o/ /de ltar rab tu shes par byas nas su/ /rdzogs pa chen po ye shes spyi yi gzugs/ /yongs su dag sku rdo rje 'chang chen po/ /dpal ldan kun gyi ngo bo rim gnyis 'dis/ /sdug bsngal lam bcas bskal pa gsum du yang / /rang gi rjes mthun byang</text></item>
<item><p>17a.3</p><section></section><text>chub bla dang bcas/ /thob nas de bde cung tsam rab tshogs pa/ /rnal 'byor de yis ci phyir de mi sgom/ /dad dang brtson 'grus ting 'dzin shes rab dang / /dran pa'i blo yis gong gi rim pa ltar/ /yid dga'i gnas brten kun du bzang po mchog /lam 'di bsgom par bya [(]'o [,]'a [)]kho na 'o/ /</text></item>
<item><p>17a.4</p><section></section><text>de ltar zhal gyi lung bsdus las byung dge ba dri med pa/ /kha ba zla ba'i 'od ltar rab tu dkar ba de yis ni/ /'di don ma 'ongs 'gro ba skal ldan dga' dang phrad gyur nas/ /rab tu dang ba'i dad pas len cing 'di mchog rab bsgom shog /blugs dang gtor dang dag par byas pas slob</text></item>
<item><p>17a.5</p><section></section><text>dpon cher 'gyur te/ /thams cad kun gyi rgyud 'dzin gzhan rnams rgyud kun la sbyor ba'i/ /dang po'i rim pa rab rtogs dri ma rnams ni dag byas te/ /ye shes sgyu ma'i snod du rung bar rnal 'byor de 'gyur shog /snying rje ldan pa'i bla ma'i zhabs la gus par rab ldan pas/ /ri bong 'dzin pa'i</text></item>
<item><p>17a.6</p><section></section><text>gzugs kyis rang rgyud rab tu smin byas te/ /zhing dag byas pas chos kun sgyu sogs don du rab rtogs nas/ /byams pa la sogs bzhin du sems can kun gyis 'gro bar shog /lhan cig byed pas byin brlabs rje btsun thugs rje chen po yis/ /dga' ba rnyed pas chos kun dag pa'i ngo bo chen</text></item>
<item><p>17a.7</p><section></section><text>po mchog /ji bzhin gnas pa'i don la mi slu bcu drug thig le cha/ /ngal so las thob man ngag chen po rab tu rnyed par shog /de rnyed de la sems ni yang dag rab tu mgu gyur nas/ /mgrin pa dma' bas brtags nas rang rig chos kyi sku ni yang dag thob/ /sku dang gsung dang thugs dang dpag</text></item>
<item><p>17b.1</p><section></section><text>med sprul pa'i gzugs kyis ni/ /khams gsum bkang nas sems can thams cad srid las sgrol bar shog /rim pa gnyis pa'i de kho na nyid bsgom pa zhes bya ba byang chub sems dpa' 'jam pa'i dbyangs kyi zhal gyi lung / /dkyil 'khor gyi slob dpon chen po lha sangs rgyas dpal</text></item>
<item><p>17b.2</p><section></section><text>gyi ye shes zhabs kyis bsdus pa/ zhal nas zhal du brgyud pa rdzogs so// //rgya gar gyi mkhan po chen po ka ma la gu h+ya dang / bod kyi lo tsA ba chen po mnga' bdag lha ye shes rgyal mtshan gyis bsgyur cing zhus te gtan la phab pa'o// // </text></item>
<item><p>17b.3</p><section></section><text>@##/ /rgya gar skad du/ mu kha A ga ma/ bod skad du/ zhal gyi lung / dpal rdo rje sems dpa' la phyag 'tshal lo/ /dpal ldan ral gri las byung gur gum mdog /zhi ba'i zhal gsum phyag ni drug ldan zhing / /shes rab kyis 'khyud chu skyes la bzhugs pa'i/ /dpal</text></item>
<item><p>17b.4</p><section></section><text>ldan 'jam pa'i dbyangs la phyag 'tshal nas/ /dpal ldan 'dus pa'i rim pa'i gzhung lugs kyi/ /sgrub thabs bdag nyid dran phyir brtsam par bya/ /'jam dbyangs bde bar rtogs pa'i don du ni/ /rtogs pa'i nga rgyal bde ba dang bral ba/ /sgra yi tshogs kyi sdeb sbyor bral dgongs pa/ /</text></item>
<item><p>17b.5</p><section></section><text>sbas rnams slob dpon zhabs kyis 'gro don du/ /gsal bar sgra ji bzhin du bshad don du/ /sdeb sbyor yangs shing mtshan nyid dang bral zhing / /gang yang don zab tshad mas shin tu sbas/ /blo dman rnams kyis de rtogs mi 'gyur ba'i/ /dpal ldan ye shes zhal bshad sgrub thabs</text></item>
<item><p>17b.6</p><section></section><text>kyi/ /man ngag shin tu gsal bas bshad par bya/ /'bad pa chen pos bla ma mnyes byas te/ /shin tu sdug sogs khyad 'phags sbyin pa dang / /gzhan yang mchog tu gyur pas mchod byas na/ /'dir ni 'dod pa'i bka' drin ster par 'gyur/ /chu yi dbang dang cod pan ming dang ni/ /rdo rje</text></item>
<item><p>17b.7</p><section></section><text>dril bu zhes ni bshad pa dang / /bum pa zhes bya mchog tu gsang ba dang / /shes rab zhes bya lung bstan brtul zhugs dang / /dbugs dbyung de rnams chog ji lta bar/ /rjes gnang thob cing bla ma 'jam dbyangs dang / /sngags pas bsrung ba'i thabs dang dam tshig dang / /rtag tu sdom</text></item>
<item><p>18a.1</p><section></section><text>pa la gnas mngon ldan pa/ /yang dag thob cing sa phyogs gtsang mnyam pa/ /yid du 'ong zhing chu yis chag chag btab/ /dri bzang nyi zla chu dang sman rnams kyis/ /rab byugs me tog chal bar bkram pa dang / /gla rtsi gur kum tsan+dan gyis mdzes pa/ /yang na sems</text></item>
<item><p>18a.2</p><section></section><text>kyis 'dir ni rnam par bsam/ /bde ba'i stan la rdo rje skyil krung bcas/ /sems can la brtse ting 'dzin dang por bsgom/ /ji srid pa 'di sangs rgyas ma lus gyur/ /de srid bdag gis skyil krung gzhig mi bya/ /ma lus 'gro tshogs sangs rgyas rnam bya zhes/ /de ltar smon lam khyad 'phags</text></item>
<item><p>18a.3</p><section></section><text>gdab par bya/ /'gro ba rgyu dang mi rgyu thams cad dang / /rang lus stong pa nyid du bsgom bya ste/ /rang lus lha yi ngo bo 'od gsal ba/ /rang gi sems tsam las byung blta bar bya/ /gang yang 'di ltar yi ge oM dang por/ /swa b+hA ba shud+d+haH sarba d+ha rma swa b+hA ba shud+d+ho\u0f85haM gsang sngags rgyal/ /</text></item>
<item><p>18a.4</p><section></section><text>mthar thug brjod cing 'dir yang de 'og tu/ /rang gi snying gar a las zla ba bsgom/ /de dkyil 'od zer tshogs ni ser po maM/ /khams gsum mun pa'i tshogs ni 'joms byed pa/ /rnam thar rnam gsum gyi sgo dag par 'gyur/ /oM shU n+ya tA zhes dang por rnam par thar/ /gzhan ni a</text></item>
<item><p>18a.5</p><section></section><text>ni mit+ta zhes su bshad/ /oM a pra Ni d+hi taM sgra de rnams/ /'dir bdag ye shes la sogs zhal gsum 'dod/ /des ni lha mi'i dag pa thob gyur nas/ /de las de bzhin gshegs pa thams cad mthong / /sna tshogs gzhal yas khang byas dbus gnas pa'i/ /bla ma mgon po nam</text></item>
<item><p>18a.6</p><section></section><text>mkha' la gnas mchod/ /snying po'i sa bon gyis spros 'od zer tshegs/ /las byung gzugs sogs dgu po'i bdag nyid dang / /me tog la sogs phyi rol rang gi mgon/ /'jig rten 'das dang 'jig rten gyis mchod bsam/ /rdzogs sangs 'khor lo'i spyan sngar sa la ni/ /pus</text></item>
<item><p>18a.7</p><section></section><text>btsugs dman pa'i sems kyis thal sbyar byas/ /dkyil 'khor mgon po mchod pas rab mchod cing / /sdig pa bshags pa la sogs brjod par bya/ /bdag gi lus dang ngag dang yid kyis kyang / /chags dang zhe sdang rnam par rmongs pa yis/ /srid pa nyam nga rnams su sdig bgyis</text></item>
<item><p>18b.1</p><section></section><text>pa/ /des na sdig de thams cad rab tu bshags/ /sdig pa bshags pa'o/ /sngon chad byas pa'i sdig pa bshags nas kyang / /slar yang de la 'jug par mi bgyid cing / /byang chub snying po la gnas gyur gyi bar/ /rtag tu bdag gi bsod nams blo ldan shog /sdom pa'o/ /</text></item>
<item><p>18b.2</p><section></section><text>rdzogs sangs rgyas mgon byang chub sems dpa' mchog /'phags pa gzhan gyis dge ba gang bgyis pa/ /de la'ang bdag ni byang chub 'bras thob par/ /ma lus pa la bdag ni rjes yi rang / /rjes su yi rang ba'o/ /legs par gsungs chus bran pa'i bsod nams kyi/ /myug ni</text></item>
<item><p>18b.3</p><section></section><text>bdag gis rim thob 'phel ba yis/ /'khor ba'i gdung bas bcom pa'i 'gro rnams la/ /yang dag byang chub shing mchog 'bras bcas 'gyur/ /yongs su bsngo ba'o/ /rdzogs sangs rin chen rang gi sems gnas dang / /rtog pa'i dra ba rab tu rnam bral chos/ /sa dbang tshogs</text></item>
<item><p>18b.4</p><section></section><text>dang brtul zhugs dbang dge 'dun/ /rab tu dad pas rtag tu skyabs su mchi/ /gsum la skyabs su mchi ba'o/ /sdug bsngal tshogs kyis bsregs pa'i sems can kun/ /snying rje ldan las byung kun gtong ba ni/ /dam chos chu char rab bsregs 'joms pa yis/ /sangs rgyas</text></item>
<item><p>18b.5</p><section></section><text>sgrub ces rang sems bskyed par bya/ /byang chub tu sems bskyed pa'o/ /sbyin pa la sogs bya bas skabs byas te/ /'das pa'i rgyal ba'i sras rnams kun gyi lam/ /gshegs dang gshegs 'gyur 'jig rten 'das pa yi/ /dpal 'bras lam mchog de la brten par bgyi/ /lam</text></item>
<item><p>18b.6</p><section></section><text>la brten pa'o/ /rgyal dang bdag nyid las skyes de rnams la/ /kun nas kun du bdag nyid bdag gis dbul/ /sems dpa' mchog gis bdag nyid yongs gzung bas/ /dad pas khyod la 'bangs su mchi bar bgyi/ /bdag nyid dbul ba'o/ /glo bur nyon mongs tshogs chen gyis</text></item>
<item><p>18b.7</p><section></section><text>gdungs pa/ /bskyod pa'i skye bo mtha' med dgrol ba'i phyir/ /chos kyi bdud rtsi sngags rnams bshad pa ru/ /sman mchog mgon po la ni bdag bskul lo/ /bskul ba'o/ /mchog tu mi dge bsam pas rab bcom pa'i/ /bdud kyi skye rga na dang 'chi ba las/ /mya ngan 'das bzhed</text></item>
<item><p>19a.1</p><section></section><text>gyur pa spangs nas su/ /mgon mchog bzhugs par bdag ni gsol ba 'debs/ /gsol ba gdab pa'o/ /tshigs bcad rdzogs byas legs zhes brjod nas ni/ /thub dbang tshogs rnams de nas mi snang gyur/ /hUM bsgoms nyi ma'i dkyil 'khor dbus su ni/ /</text></item>
<item><p>19a.2</p><section></section><text>nam mkha' a dza na ri'i mdog ldan pa/ /de byung sna tshogs rdo rje nyi dkyil gnas/ /de las gtso bo'i sa bon 'od ldan pa/ /de las sna tshogs rdo rje'i sprin tshogs kyis/ /phyogs rnams thams cad char gyis yongs su gang / /de las phyogs brgyad rdo rje'i rang bzhin char/ /rang 'bab de yis</text></item>
<item><p>19a.3</p><section></section><text>dra bar sprul bar dmigs/ /das ni sa bdun 'og la sogs 'phel nas/ /srid pa'i rtse mo'i bar du mda' rnams so/ /steng gi sa bon gyur pas skad cig la/ /sna tshogs rdo rje yi ni bla re byung / /'od zer de tshogs mda' dang 'dra ba yis/ /nam mkha' khyab par kun du gdugs su gyur/ /yaM las</text></item>
<item><p>19a.4</p><section></section><text>byung ba'i rlung ni 'og tu bsam/ /gzhur byas 'od sngon rgyal mtshan gyis ni mtshan/ /b+hai ram ba zhes bya ba dum bu min/ /'gro ba'i snying po 'dzin 'gyur gzhag par bya/ /dbus su gru gsum 'bar ba rab 'bar ba/ /raM gyi sa bon las byung phyogs gzhu 'dren/ /mthong nas de yi dbus su mtshams</text></item>
<item><p>19a.5</p><section></section><text>bcing bya/ /baM dkar las byung ba yi bum mtshan chu/ /de dbus laM las byung ba'i mdog ser po/ /ra ba'i don du gru bzhi dbang gi'o/ /hUM gis sna tshogs rdo rje byas sa phyogs/ /de dbus ra bar rnal 'byor pa yis bya/ /'di ni zhing rnams rnam par dag pa'o/ /b+h+rUM ser las byung 'khor lo rtsibs bcu</text></item>
<item><p>19a.6</p><section></section><text>pa'i/ /rtse mo'i 'od zer phyogs bcur spro bar bya/ /rtsibs rnams thams cad kyi ni lte ba'i phyogs/ /paM byung pad+ma'i steng du raM skyes nyi/ /legs gsungs rgyal ba rnams kyi skyed byed yum/ /b+h+rUM byung ye shes rnams ni gang yin nyid/ /sdug bsngal la sogs bcu gcig rnams kyi phyir/ /nyi ma</text></item>
<item><p>19a.7</p><section></section><text>nyi ma'i steng du hUM dgod bya/ /ye shes bcu gcig bcas 'dir 'khor lo la/ /nyi ma la gnas hUM byung rdo rje sngo/ /lte ba'i pad+ma nyid byung rdo rje las/ /dpal ldan rdo rje hUM mdzad sku ru gyur/ /yan lag kun ni dbu ma'i zhal dang 'dra/ /g.yas pa dkar zhing g.yon pa'i zhal yang dmar/ /shin tu 'jigs</text></item>
<item><p>19b.1</p><section></section><text>pa'i phyag drug 'jigs pa'i spyan/ /'jigs pa'i bskal pa'i sprin 'dra sgra sgrogs pa/ /rig ma kun du bzang mos yang dag 'khyud/ /phyag gnyis kyis ni yan lag yongs su sdom/ /g.yas gnyis rdo rje ral gri 'dzin pa dang / /zhags pa lcags kyu lag pa g.yon gnyis 'dzin/ /g.yas</text></item>
<item><p>19b.2</p><section></section><text>pas u ma'i nu ma'i dkyil mnan cing / /g.yon pas bde 'byung dregs pa'i mgo bo gnon/ /de bzhin zhabs kyi g.yas brkyang bzlog pa yis/ /gnas pa'i mgon po sku ni rab tu sgeg /rtsibs re re la nyi ma bcu gnas pa'i/ /hUM byung mtshan ma 'dzin pa spro bar bya/ /bsdus nas tho ba</text></item>
<item><p>19b.3</p><section></section><text>dbyug pa pad+ma dang / /rdo rje de rnams dbang sogs phyogs gnas bskyed/ /bskor phyogs su ni lcags kyu dbyug pa mdung / /rdo rje me la sogs pa'i mtshams su bskyed/ /'khor lo dgra sta gnyis ni steng 'og tu/ /skyed par byed de khro bo'i zhal ljang dgod/ /gshin rje mthar byed gzhan gyis</text></item>
<item><p>19b.4</p><section></section><text>mi thub dang / /rta gdong bgegs kyi tshogs ni rnam par 'joms/ /Tak+ki dbyig sngon dang ni stobs po che/ /khro bo mi g.yo gtsug tor gnod mdzes rgyal/ /gnyis ni dkar po rta gdong dmar po ste/ /de bzhin gtsug tor 'khor los sgyur ser po/ /bdun po gzhan dag kyang ni shin tu sngo/ /kun</text></item>
<item><p>19b.5</p><section></section><text>kyang nyi ma'i dkyil gnas rab tu grags/ /g.yas pa'i pus mo'i tshig ni shin tu bskums/ /g.yon pa'i brla dang rje ngar gnyis rab brkyang / /sna tshogs pad+ma nyi ma'i steng du gnas/ /phyogs dbang lus ni ji lta ba bzhin mnan/ /bai ta dzi tI khro gnyer ral pa gcig /g+ha na skul byed ser bzang</text></item>
<item><p>19b.6</p><section></section><text>mchog chen po/ /mung+ga zhags pa gshin rje mthar byed sogs/ /de rnams bcu po mnyam du lha mo bsten/ /'khor lo'i gtso dang gtsug tor gnod mdzes dang / /de bzhin mi g.yo 'dod pa'i rgyal po lnga/ /sma ra med cing de rnams cod pan ldan/ /yan lag rin chen rgyan rnams kun gyis brgyan/ /</text></item>
<item><p>19b.7</p><section></section><text>shin tu mdzes pa'i 'od sngon gyen du 'byung / /khro dang bcas par bzhad pa'i zhal gsum ni/ /mche ba cung zad gtsigs shing spyan rnams dmar/ /shin tu mig zlum mi g.yo ba la sogs/ /yangs lta brda bstan chos kun 'jigs med pa'o/ /gshin rje mthar byed gzhan gyis mi thub pa/ /</text></item>
<item><p>20a.1</p><section></section><text>dbyig sngon dang ni de bzhin rta mgrin dang / /stobs po che dang bgegs mthar byed bcas pa'i/ /drug po mig ser gzhan yang shin tu drag /drag por blta bas sdang ba thams cad 'dul/ /gsus pa 'phyang zhing thung la mig kyang zlum/ /shin tu lce bskyod khro gnyer 'jigs</text></item>
<item><p>20a.2</p><section></section><text>la drag /smin ma g.yo zhing spyan bgrad zhal mche gtsigs/ /khros pas rnam 'jigs ha ha zhes bzhad pa/ /smin ma sma ra ser zhing skra ser skya/ /cod pan med cing rus pa sbrul gyis brgyan/ /rked pa'i phyogs su stag gi pags pa mnabs/ /skad cig gis ni 'gro ba za mthur ldan/ /drag</text></item>
<item><p>20a.3</p><section></section><text>po 'di rnams mgon po'i cod pan ni/ /rigs ldan dang ni mtha' yas mdog gnag gyur/ /'jog po zhes klu gser gyi mdog 'dra ba/ /de bzhin du ni rna cha dag tu 'gyur/ /de bzhin pad+ma zhes gser btso ma'i mdog /'di rnams kyis mdzes mgul pa'i do shal gyur/ /stobs rgyu pad+ma'i rtsa</text></item>
<item><p>20a.4</p><section></section><text>ba 'dra dkar ba/ /thugs rje ldan pa rnams kyi mchod phyir thogs/ /pad+ma dmar ba 'dra ba'i nor rgyas bu/ /'og pag dag gi rgyu ru bcing byas te/ /dung dang pad+ma dmar dang dkar ba gnyis/ /pad 'dra pad+ma'i rkang gdub gnyis su byas/ /g.yas phyogs su ni 'khor lo myur bar 'khor/ /khro bo'i</text></item>
<item><p>20a.5</p><section></section><text>tshogs de rnams ni mi 'gul lta/ /rtsibs rnon po yis yongs bcad dum bu yi/ /nyon mongs sa phyogs bdud rnams slar mi skye/ /dkon mchog gsum la 'di ru sun 'byin 'gyur/ /de la gtso bo gnod mdzes kyi sngags kyis/ /da ni rnam par bzlog nas phyir phyogs su/ /khro bo'i tshogs de</text></item>
<item><p>20a.6</p><section></section><text>rnams ni bskyod par byas/ /oM AH uSh+NI Sha badzra tsa kra brti sarba lo ka ki lo kot+ta ra yan+t+ra/ man+t+ra mU la pra yo gA dI nI ma ma kr-i te ye na ke na tsi ta kr-i t+tAn+ta ni/ b+hin+da b+hin+da/ ts+tshin+da ts+tshin+da/ mu ru mu ru/ ku ru ku ru/ ha na ha na/ da ha da ha/ pa tsa pa tsa/ kaM pa ya kaM pa ya/ bid+h+wan+sa ya bid+h+wan+sa</text></item>
<item><p>20a.7</p><section></section><text>ya/ sha ta sa ha sra/ bi tsU r+NA ya bi tsU r+NA ya/ uSh+NISha bi dza ya tsakra brti/ b+h+rUM hUM/ de nas ji skad bshad pa'i bsgom pa yis/ /dgongs ka lan gsum sngags 'di bzlas par bya/ /sdang bar sems par byed pa de yi ni/ /de nyid kyis grub 'gyur te the tshom med/ /gshin rje mthar byed la sogs</text></item>
<item><p>20b.1</p><section></section><text>rang sprul pa/ /phyogs bcur gnas pa'i drag po spro bar bya/ /de rnams kyis kyang sna tshogs yongs khyab pas/ /bgegs dbang rnams kyi mgul nas thag pas bcings/ /oM suM b+ha'i sngags ni zhal bzhi pas/ /phyogs bzhi dag tu brjod nas bsrung bar bya/ /yongs su bsrungs nas khro bo'i</text></item>
<item><p>20b.2</p><section></section><text>tshogs sprul pas/ /shin tu khro dang bcas pa'i sdang mig gis/ /gtso bo'i rdo rje tho ba dbyug sogs kyis/ /rang gi lus kun rab tu brdung bar gyur/ /mdun du zhags pas drangs shing bsdams nas ni/ /sna tshogs sa la gdong yang sbyar bar byas/ /de nas 'od 'bar rdo rje phur bu yis/ /de steng</text></item>
<item><p>20b.3</p><section></section><text>rang gzugs ji lta bzhin du sprul/ /bsdus nas 'khor lo'i gtso bo'i bka' thob nas/ /khro dang bcas pa'i gnod mdzes lus kyis ni/ /lag pa g.yon pa kun du 'od ldan pas/ /snying rje med par khu tshur gyis bsdams te/ /bgegs tshogs de rnams mgon pos bsdus nas ni/ /phur</text></item>
<item><p>20b.4</p><section></section><text>bu gdab/ oM g+ha g+ha g+ha ta ge na dang / oM badzra la sogs bzlas pa'i tho ba yi/ /nam mkha' bsdams shing khro drag lta stangs kyis/ /lag pa g.yas pas shin tu brdung bar bya/ /yongs su bsrung ba'i cho ga rdzogs so// //de nyid gsum gyi sa bon dkar dmar gnag /mgo</text></item>
<item><p>20b.5</p><section></section><text>dang zhabs su ho ser gnyis dkyil bcug /nam mkha'i phyogs nas nor bu bzhin lhung ste/ /kha yi nang nas nang du rab tu zhugs/ /de nas snying rje ldan pas gzugs brtag pa/ /dngos po smig rgyu dbang po'i gzhu rang bzhin/ /bsgoms nas bdag med rang bzhin bsams nas ni/ /shU n+ya la</text></item>
<item><p>20b.6</p><section></section><text>sogs sngags rnams brjod par bya/ /ma rig pa'o/ /skad cig de la kha yi nang du zhugs/ /'khor lo 'byung bas zla ba'i gzugs su gyur/ /de dbus hUM las byung ba'i rdo rje dmar/ /zla hUM rdo rje las byung kun du bzang / /zhal gsum de rnams kyi ni nyis 'gyur phyag /zhal ni gangs ri'i mdog 'dra</text></item>
<item><p>20b.7</p><section></section><text>gnag dang dmar/ /rdo rje ral g.yas nor bu pad+ma g.yon/ /phyag gnyis kyis ni rang gi rig ma 'khyud/ /g.yas pas g.yas min brla yi rgyab mnan cing / /g.yon pas g.yas pa yongs su mnan pa yis/ /sna tshogs pad+ma la ni skyil krung bcings/ /rdzogs sangs rgyas bcas 'od</text></item>
<item><p>21a.1</p><section></section><text>stong phreng ba 'phro/ /kun du bzang las byung ba'i chos kyi dbyings/ /rdo rje gsum stong dkar po'i gru gsum ste/ /hUM ser gyis sprul zab mo dbus su ni/ /paM ser de las byung ba'i sna tshogs pad/ /pad steng khaM ljang de las byung ba yi/ /sna tshogs rdo rje phyogs bcur rigs 'od</text></item>
<item><p>21a.2</p><section></section><text>'gyed/ /rdo rje'i steng byung zla ba la gnas pa'i/ /b+h+rUM byung 'khor lo dkar po rtsibs bcu gnyis/ /rten 'brel las ni kun du byung ba yi/ /phyag g.yas 'khor lo rtsibs brgyad kyis mtshan pa'i/ /rigs bcas rnam par snang mdzad blta bar bya/ /kun du bzang po'i rang gzugs ji lta bzhin/ /'di</text></item>
<item><p>21a.3</p><section></section><text>yi 'od zer mkha' dbyings rnam spros pas/ /mnar med me chen la sogs rnam par zhi/ /sems can rnams kyi 'dod pa phun tshogs grub/ /de bsdus bdag nyid zla ba sa bon la/ /spro bsdu yang phyas las byung sangs rgyas sku/ /sna tshogs rigs kyi bye brag tha dad pa'i/ /rgyal ba'i sku las byung ba'i sna</text></item>
<item><p>21a.4</p><section></section><text>tshogs 'od/ /mthu yis de la dkyil 'khor dag tu gyur/ /zur bzhi pa la shin tu mdzes par byas/ /de la sgo rnams de bzhin rta babs khyams/ /zla ba dra phyed rin chen mdzes rnams dang / /rlung gis bskyod pa'i ba dan dril bu dang / /ye shes dam pa bsod nams tshogs gnyis kyi/ /btso ma'i gser</text></item>
<item><p>21a.5</p><section></section><text>gyi rang bzhin bum pa bzang / /mdzes pa rnams kyis nang dang phyi rol bzhag /rdo rje rdo rje phyed pa rtse lngas brgyan/ /sna tshogs g.yer ka dril bu'i sgra rnams dang / /me long dang bcas rnga yab rnams kyis brgyan/ /'khor lo rin chen chu skyes ral gris mtshan/ /ka ba brgyad can de ni rnam dgu ldan/ /sgo yi</text></item>
<item><p>21a.6</p><section></section><text>phyogs gnyis kyi ni ka ba ni/ /ri dgas gnyis dbus chos kyi 'khor lo'o/ /rdo rje 'dzin pas 'khor lo byas shing zlum/ /de yi phyi rol kun du 'od tshogs 'khyil/ /'du byed do/ /byang chub kyi phyogs kyi chos sum cu rtsa bdun rnam par dag pa'i dkyil 'khor ro/ /nyi shur gcig gis mtshang de rnams</text></item>
<item><p>21a.7</p><section></section><text>kyi/ /paM las byung ba'i sna tshogs pad+ma'i gdan/ /'gro ba ma lus nye bar 'khrul pas na/ /rnam par dag pa'i pad+ma'i gdan rnams yin/ /raM las byung ba'i nyi ma bdun du gyur/ /oM las byung ba'i rgyas pa'i zla bcu gnyis/ /nyon mongs thams cad nges par bsreg pa'i phyir/ /rnam par dag pa'i</text></item>
<item><p>21b.1</p><section></section><text>nyi ma bdun du gyur/ /bsod nams kun gyi myu gu bskyed pa'i phyir/ /zla ba'i gdan rnams dag ni byung ba yin/ /dbus su zla ba dbang po'i phyogs su'ang zla/ /yongs su lhag pa'i phyogs su'ang nyi ma gsum/ /zur bzhi mtshams rnams su yang zla ba'o/ /rdo rje phreng bas bskor ba nye bar mdzes/ /phyi</text></item>
<item><p>21b.2</p><section></section><text>rol zur bzhi dang ni mtshams rnams dang / /shar gyi sgo yi g.yon dang g.yas gnyis su/ /so so so so yi ni zla ba'i gzugs/ /sgo rnams de nyid du ni nyi ma bzhi/ /de bzhin dbus su zla ba'i steng du ni/ /zla ba'i dkyil 'khor gnyis ni rnam par bsgom/ /g.yon pa zla 'dir yi ge bcu drug</text></item>
<item><p>21b.3</p><section></section><text>sogs/ /g.yas pa'i zla gyur ka sogs ha mthar thug /zla bcas de la wa ya la gsum dang / /a ka pa o de la rab tu sbyar/ /de dag rnams ni nyis 'gyur rnams su bya/ /gang 'gyur de gnyis A li kA li zla/ /lugs su byung dang lugs las bzlog par bshad/ /dbyangs yig rnam</text></item>
<item><p>21b.4</p><section></section><text>dkar phreng ni gnyis su gyur/ /pha rol gsal byed rnams ni 'di ru dmar/ /de gnyis dbus su raM ni rnam par bsam/ /zhu bas gnyi ga gcig gyur 'od kyi tshogs/ /'od tshogs hUM byung hUM las rdo rje dmar/ /de yi dbus su zla gyur sa bon steng / /zla hUM rdo rje las byung zla dbus su/ /ye shes rang</text></item>
<item><p>21b.5</p><section></section><text>bzhin las byung rdzogs par gyur/ /sku la sum cu rtsa gnyis mtshan 'chang zhing / /dpe byad bzang po brgyad cus yang dag spras/ /me long ye shes la sogs nang du ni/ /sngags rnams lnga po 'di dag legs par sbyar/ /oM sogs tsi ta pra ti bya d+haM ka / de srid mtha' mar de bzhin legs par</text></item>
<item><p>21b.6</p><section></section><text>brjod/ /kun gzhi rnam par shes pa gzhan gyur pa/ /zla gnyis 'dus gyur pa yi rnam snang mdzad/ /me long ye shes rang bzhin de gcig go/ /nyon mongs yid kyi rnam shes gzhan gyur pa/ /'od tshogs gang yin de yang rin chen 'byung / /de ni ye shes gnyis pa mnyam nyid gyur/ /rnam par</text></item>
<item><p>21b.7</p><section></section><text>rtog pa'i shes pa gzhan gyur pa/ /hUM byung rdo rje 'dzin pa 'od dpag med/ /so sor rtog pa'i ye shes 'di gsum pa/ /'jug pa'i rnam par shes pa gzhan gyur pa/ /rdo rje'i dbus kyi sa bon don yod grub/ /bya ba nan tan grub 'di bzhi pa yin/ /rang gi rnam par shes pa gzhan gyur pa/ /ye shes </text></item>
<item><p>22a.1</p><section></section><text>rnam bzhi rang bzhin gang yin gcig /de ni ye shes lnga par 'di ru bshad/ /spro dang bsdu ba thams cad las byung ba'i/ /rnam dag gnyis med chos dbyings rdo rje sems/ /zhal gsum dbus dang yan lag thams cad dkar/ /g.yas dang g.yon pa'i zhal gnyis sngo</text></item>
<item><p>22a.2</p><section></section><text>dang dmar/ /rdor la g.yas na rin chen pad+ma g.yon/ /phyag gnyis kyis ni rig ma 'khyud pa'o/ /nyes pa thams cad 'bigs pas rdo rje ste/ /las dang ma rig kun gcod phyir ral gri/ /'gro ba thams cad kyi ni bsam pa rnams/ /yongs su rdzogs pa'i phyir ni rin chen no/ /'dod chags dang ni</text></item>
<item><p>22a.3</p><section></section><text>zhe sdang 'dam kun gyis/ /ma gos par gyur phyir ni pad+ma'o/ /'di ni rang gi don phun sum tshogs pa'o/ /srid gsum 'jig rten de ni nang gnas shing / /dngos po thams cad ro gcig chos kyi dbyings/ /rtag tu de bzhin gshegs pa kun gyi yum/ /mtshan ni rdo rje dbyings kyi dbang phyug ma/ /'dod</text></item>
<item><p>22a.4</p><section></section><text>chags la sogs kyis gdungs chus khengs pa'i/ /'gro ba chu bo bzhi yis kun du bdas/ /nga rgyal la sogs dba' rlabs pha rol ngogs/ /thag ring klong du las kyi rlung gis shin tu bdas/ /byams pa phun sum tshogs pa'o/ /sems can 'khor bas gdungs pa mthong nas ni/ /snying rje'i</text></item>
<item><p>22a.5</p><section></section><text>ting 'dzin rgya chen bskyed par bya/ /thabs dang rig pa dgyes pa'i sgra rnams kyis/ /mkha' la sangs rgyas sems can dgyes pa bskyed/ /'od zer dra spros drangs pa'i mgon po rnams/ /kha yi dra bas nang du gzhug par bya/ /zhu gyur rdo rje lam byung gsang byung 'gyur/ /phyi na gnas pa'i lha mo rnam pa dgu/ /</text></item>
<item><p>22a.6</p><section></section><text>rim bzhin spos dang bdug pa mar me dang / /dri dang de bzhin me long la sogs lnga/ /mchod pa bya phyir lag na thogs par blta/ /lha mo rnams dang rang nyid rdo rje sems/ /dang po spyan la sogs pa spro bar bya/ /gzugs la sogs pa lha mo kun kyang 'byung / /slar bcug thams cad rdo rje lam phyung nas/ /</text></item>
<item><p>22a.7</p><section></section><text>pad+ma'i sgo ru nges par 'bab 'gyur te/ /gsang ba'i lte ba'i zla dbus gzhug par bya/ /'od zer de byung bshad pa'i dkyil 'khor nyid/ /bskyed nas srid pa gsum na gnas pa yi/ /sems can gang yin thams cad gzhug par bya/ /snying rje phun sum tshogs pa'o/ /rdo rjes bcom nas pad+ma legs phye ba'i/ /</text></item>
<item><p>22b.1</p><section></section><text>de yi 'od kyis sangs rgyas spyan drangs nas/ /khar gzhug rdo rje lam ni byung gyur pa/ /rgyal ba la sogs zla ba zhus dbang bskur/ /mig la sogs pa drug dang gzugs rdo rje/ /spyan la sogs dang bde bar gshegs pa lnga/ /de bzhin gzhan yang khro bo bzhi rnams dang / /de dag rnams ni rang gi gzugs</text></item>
<item><p>22b.2</p><section></section><text>su gyur/ /dga' ba phun sum tshogs pa'o/ /stong gsum chen po'i 'jig rten khams gnas gyur/ /phyi rol sems can gzhan dag dga' med pa/ /k+ShiM la sogs pa'i sa bon gyis spro ste/ /de rnams thams cad byang chub la gzhol byas/ /gzhan gyi don phun sum tshogs pa'o/ /sems can don</text></item>
<item><p>22b.3</p><section></section><text>du smon lam byas gyur pa/ /gang yin de ni bdag gis yongs su bskyang / /'gro ba mya ngan 'das par 'dul don phyir/ /stong pa nyid du rab bzhugs bzhed par gyur/ /rnam par shes pa'o/ /btang snyoms yongs su rdzogs pa'o/ /oM dang AH hUM dkar zhing dmar dang gnag /'od ser ho gnyis</text></item>
<item><p>22b.4</p><section></section><text>kyi ni dbus gnas pa/ /kha yi nang bzhugs pad+ma'i dbus gnas te/ /mgon po rig ma gnyi ga zhu bar byas/ /'das dang ma byon pa dang da ltar gyi/ /sems can dag tu gyur pa gang cung zad/ /de rnams rgyu gang gis ni yongs grol ba/ /mgon po bzhugs pa stong nyid rab zhugs gyur/ /gang rnams</text></item>
<item><p>22b.5</p><section></section><text>thog ma med pa'i dus dbus bsgom/ /thog med dus mtha' nas ni mi g.yo ba'i/ /tshangs pa'i gnas bzhi gzugs kyi lha mo rnams/ /rdo rje thugs khyod la sogs pa bzhi yis/ /rang gi glu rnams kyis ni yang dag bskul/ /rdo rje rdzogs la stong nyid yang dag spangs/ /maM bsam snga ma'i dkyil</text></item>
<item><p>22b.6</p><section></section><text>'khor bzhin du gyur/ /sna tshogs pad+ma'i 'dab ma'i gdan dbus su/ /zla ba bcu gnyis dang ni nyi ma bdun/ /de dbus pad+ma zla ba'i gdan dbus su/ /maM las byung ba'i ral gri rnam par bsam// ral gri'i steng du yang ni zla maM ste/ /ral gri zla maM las byung 'jam rdo rje/ /ming dang gzugs so/ /ral</text></item>
<item><p>22b.7</p><section></section><text>gri zhal dang rang sku gur kum mdog/ /g.yas pa sngo zhing g.yas pa min pa'ang dkar/ /ral gri mda' dang ut+pal gzhu bsnams shing / /de yi phyag gnyis shes rab kun du 'khyud/ /shes rab rnam dag ngo bo ral gri ste/ /chos rnams 'bigs par byed pa nyid kyis ni/ /rnam par dag pa'i thabs kyi ngo bo</text></item>
<item><p>23a.1</p><section></section><text>mda'/ /sems can thams cad tshim par byed pas na/ /ut+pal sngon po nyes kun gnyen po dang / /yon tan thams cad 'dzin par byed pa'i gzhu/ /rnam pa sna tshogs mchog rnams kyis brgyan cing / /yid du 'ong ba'i rin chen mchog gis brgyan/ /sangs rgyas</text></item>
<item><p>23a.2</p><section></section><text>lngar byas bdag nyid lus las spro/ /ri rab bzhin du mi g.yo dpal gyis mdzes/ /rang gri sa bon dkyil 'khor dbus su maM/ /yang na gzhan ci 'dod pa'i cho gas mgon/ /de nyid kyi ni gnas su gyur pa ste/ /dkyil 'khor dbang po de yi gzugs 'dzin 'gyur/ /gzung ba dang ni 'dzin</text></item>
<item><p>23a.3</p><section></section><text>pa'i sems nyid med/ /oM d+harma d+hA tu la sogs sngags brjod cing / /brjod pa tsam gyis rdzogs par gyur pa ni/ /de 'dir bsnyen pa'i yan lag rdzogs byas pa'i/ /mig gnyis nang dang rna ba sna dang lce/ /yan lag dam pa brang dang zla gnas drug /k+ShiM dzr-I de bzhin khaM gaM de nas yang / /sko saM yi ge</text></item>
<item><p>23a.4</p><section></section><text>drug nyid rnam par bsgom/ /'khor lo rdo rje rin chen pad+ma dang / /ral gri dang ni rdo rje rim bzhin du/ /phyag mtshan de rnams yang dag byung ba dang / /mtshan ma de rnams dbus su zla sa bon/ /phyag mtshan zla ba sa bon bcas byung ba'i/ /yan lag sa bon dkyil 'khor gyis brgyan rigs/ /drug po brla</text></item>
<item><p>23a.5</p><section></section><text>gnyis rdo rje skyil krung gis/ /zla bcas sna tshogs pad+ma kun du gnas/ /sa dbang rdo rje'i dbang po lag na rin/ /'jig rten dbang phyug sgrib sel kun du bzang / /dkar dang sngo dang de bzhin ser dang dmar/ /ljang dang skya dang gzhan yang de la sogs/ /sa yi dbang phyug gzugs kyi rdo rjes 'khyud/ /rdo rje</text></item>
<item><p>23a.6</p><section></section><text>dbang po yang ni sgra rdo rjes/ /nam mkha'i snying po dri yi rdo rjes 'khyud/ /'jig rten dbang phyug kyang ni ro yis te/ /sgrib pa rnam par sel ba reg pas 'khyud/ /chos kyis 'khyud pa yang ni kun du bzang / /de rnams bcu gnyis phyi nang dbye ba las/ /skye mched de rnams rnam par dag pa'o/ /gzugs</text></item>
<item><p>23a.7</p><section></section><text>rdor la sogs lha mo de dag rnams/ /gang yin phun tshogs skye mched dkyil 'khor gnas/ /de dag rnams la 'khyud gyur de bzhin du/ /bzlog pas gnas tshe thams cad de bzhin gyur/ /de bzhin rtag tu bsgom pa bsgom bdag nyid/ /skad cig la ni mngon shes drug thob 'gyur/ /pha rol phyin</text></item>
<item><p>23b.1</p><section></section><text>drug rdzogs pa'i rnal 'byor par/ /gyur te nye ba yi ni sgrub pa rdzogs/ /reg pa'o/ /rdo rje gsum rdzogs nges par gnas don du/ /zla gsum snying ga lkog ma mgo bor yang / /brang dang lkog ma'i bar du bzhi pa dgod/ /sna tshogs pad+ma rgyas pa'i dbus gnas pa'i/ /hUM gi rdo rje las</text></item>
<item><p>23b.2</p><section></section><text>byung thugs rdo rje/ /a ni pad+ma las byung khyad 'phags ngag /oM gyi 'khor lo yis ni sku rdo rje/ /maM gyi ral gri las byung 'jam rdo rje/ /chos dang longs spyod rdzogs pa sprul pa yi/ /sku gsum rnam par grol ba'i bdag nyid de/ /des dbyings ye shes rang bzhin bzhi pa'o/ /sngon po dmar po dang</text></item>
<item><p>23b.3</p><section></section><text>ni dkar dang ser/ /dpal ldan thugs kyi rdo rje'i phyag rgya che/ /ngag gi rdo rje'i sku 'khyud chos phyag rgya/ /dam pa'i sku yi rdo rje las phyag rgya/ /'jam dbyangs nyid 'khyud dam tshig phyag rgya'o/ /de rnams bzhi po zla ba'i 'od kyis brgyan/ /rdo rje'i skyil krung gis kyang shin tu gnas/ /phyag rgya rnams kyi</text></item>
<item><p>23b.4</p><section></section><text>so so'i dbus su ni/ /'di ltar bsgom par bya zhes la la 'chad/ /de rnams kyi ni dbus su 'di lta yang / /raM baM yaM laM la sogs yi ge dgod par bya/ /'di rnams bzhi po rdzogs par gyur pa dang / /me chu rlung dang dbang gi dkyil 'khor rnams/ /dmar po gru gsum dkar zhing zlum pa dang / /gzhu</text></item>
<item><p>23b.5</p><section></section><text>'od sngon po ser po gru bzhi pa'o/ /mdung dang bum pa ba dan rdo rje yis/ /go rims ji bzhin de rnams mchan par 'dod/ /dkyil 'khor de yi dbus su rang sa bon/ /dmar ba phyag mtshan zla gnas nyis 'gyur bya/ /mdog dang phyag mtshan rnams dang gdan la sogs/ /thugs rdo rje dang 'dra bar de</text></item>
<item><p>23b.6</p><section></section><text>rdzogs bya/ /rig ma spangs shing phyag gnyis zhal gcig ste/ /cod pan mtshon cha rgyan med de rnams ni/ /sngar gsungs dkyil 'khor rnams kyi dbus su ni/ /rnam par bsgom par bya zhes gzhan rnams 'chad/ /sems kyi 'od zer tshogs las rang byung ba'i/ /shes rab yan lag gis 'khyud gsal</text></item>
<item><p>23b.7</p><section></section><text>ba'i thugs/ /rgyal ba'i dbang po'i zhing rnams yang dag mchod/ /rang gi lus ngag yid gsum byin gyis brlab/ /dpal ldan rdo rje 'chang zhes thugs brjod de/ /chos kyi gsung lam zhes bshad gsung brjod de/ /de bzhin dpal ldan rdo rje 'chang sku ste/ /de ltar sngags brjod 'di ni</text></item>
<item><p>24a.1</p><section></section><text>sgrub yan lag /sngags spangs brjod de sems kyis dbang bskur te/ /dpal ldan ye shes sems dpa' rtag tu bskul/ /gang phyir 'di ni rdo rje 'dzin rgyud gsungs/ /shes rab rno can de rnams kyis rab sgrub/ /tshor ba'o/ /bdag gis bdag snying ye shes 'od tshogs</text></item>
<item><p>24a.2</p><section></section><text>kyis/ /mkha' bzhugs rgyal ba ma lus yang dag bskul/ /de yi lus nang byung ba'i 'od zer las/ /gzugs sogs rdo rje rang byung gzhan yang ni/ /dpal ldan mA ma kI dang gos dkar can/ /sgrol ma zhes bya lha mo de rnams ni/ /rnga yi sgra ldan rnams kyi sgra sgrogs shing / /byug pa la sogs</text></item>
<item><p>24a.3</p><section></section><text>me tog phreng thogs shing / /gser gyi bum pa ye shes chus gang ba/ /bkra shis bum pa lag thogs klu rnams kyis/ /rang gtso cod pan thogs shing mkha' dkyil gnas/ /mchog tu dbang bskur bar ni dbab par bya/ /bab 'gyur de nyid las ni byung ba yi/ /mi bskyod rdo rje cod pan dag tu</text></item>
<item><p>24a.4</p><section></section><text>gnas/ /mthong na shin tu sems ni rnam dag par/ /gyur pa de nyid sgrub pa chen po'o/ /srid pa'o/ /rig ma mtshan mchog yon tan kun ldan pa/ /rang gi sa bon las byung kun du rtog /dkyil 'khor mngon sum du ni rab tu gzhag /de la bsnyen pa la sogs des byas bdag /sa snying la</text></item>
<item><p>24a.5</p><section></section><text>sogs rnams kyis gang bar blta/ /sku la sogs pa'i yi ge gsum gyi lus/ /de 'dir chos la sbyar bar gyur pa yis/ /glo bur las byung lus ni kun du dgang / /mgo snying lte ba rked pa brla gnyis su/ /oM hUM swA AH hA zhes go rims bzhin/ /de rnams mdog ni bye brag shes nas ni/ /</text></item>
<item><p>24a.6</p><section></section><text>rnam dgod rigs lnga ru ni rab tu bya/ /a las byung ba'i gsang ba'i lte bar ni/ /hUM las sna tshogs pad+ma 'dab brgyad kyi/ /nor bu oM dang rang gi rdo rje hUM/ /sbubs gnyis su ni yi ge phaT bsgom bya/ /de 'og oM sarba ta thA ga ta zhes/ /a nu rA ga na 'khyud gnyis su bya/ /len pa'o/ /de nas sngar bshad dbang</text></item>
<item><p>24a.7</p><section></section><text>bskur shes byas nas/ /rig dang lhan cig 'di ru dga' bar bya/ /srid pa'o/ /dang por bsnyen pa'i yan lag de nas nyer sgrub pa/ /bsgrub pa'i yan lag chen po la sogs kyang / /rtul po la sogs sbyor byas so sor ni/ /'gyur te bzhi ru yang ni bshad par grags/ /rtul sogs rgyu</text></item>
<item><p>24b.1</p><section></section><text>mthun rnam smin skyes bu byed/ /dbang gi 'bras bu rnam pa bzhi ru bzhag /bsnyen pa'i yan lag nas brtsams bya ba nas/ /thabs las byung ba'i bya ba rnam pa bzhi/ /shes rab kyis 'gyur de bzhin cho ga rnams/ /bsnyen pa'i yan lag la sogs dbang bskur mtha'/ /rgyu mthun la sogs bcas pa dbus</text></item>
<item><p>24b.2</p><section></section><text>kyi ming / /yan lag bzhir 'gyur dang po'i sbyor ba'o/ /snying ga'i zla dbus gnas pa'i sngags 'od kyi/ /rgyal ba'i dbang po'i sku la ma lus gzhug /bde ba chen po las byung byang chub sems/ /hUM rdor las byung dkyil 'khor dkyil dbang dgod/ /skye ba'o/ /dwe Sha ra tI ra bcas pa'i thugs rdo rje/ /</text></item>
<item><p>24b.3</p><section></section><text>in+d+ra nI la bcas byas lus 'chang zhing / /zhe sdang ngo bo sna tshogs pad+ma la/ /bzhugs pa'i badzra d+h+r-ika ni zla dbus su/ /rga shi'o/ /b+h+rUM 'khor las ni dzi na dzika gtso bo/ /rnam par snang mdzad gti mug 'dra rang bzhin/ /zla ba bye ba yi ni 'od gsal ba/ /shar phyogs zla dbus mo ha ra tIr bcas/ /AM</text></item>
<item><p>24b.4</p><section></section><text>gi rin chen las byung gser btso'i 'od/ /rin dbang mgon po badzra ra tIr bcas/ /nga rgyal gtso bo rat+na d+h+r-ika ces pa/ /'di gdan nyi ma'i steng bzhugs lho phyogs su/ /dzrIM gi pad+ma las byung mtshal mdog 'od/ /'dod chags la bzhugs mgon po 'od dpag med/ /rA ga ra tI sa dam 'khyud A ro</text></item>
<item><p>24b.5</p><section></section><text>l-ika /nyi ma'i gdan la bzhugs 'gyur nub phyogs su/ /khaM gi ral gri las byung mdog mchog ljang / /phrag dog rang bzhin de yang don yod grub/ /nu ma gnyis bsten badzra ra tIr bcas/ /pradz+nyA d+h+r-i ka ces byang phyogs nyi dbus su/ /ye shes lnga phung rnam par dag pa'o/ /lam gyi 'khor lo las</text></item>
<item><p>24b.6</p><section></section><text>byung mtshams su ni/ /rnam par snang mdzad mdog 'dra zla dkyil nas/ /sgeg pa'i cha byad rgyal la rab tu chags/ /mo ha ra ti gang yin de nyid spyan/ /maM gyi ut+pal dmar mo'i phyag mtshan byung / /mi bskyod pa 'dra gshin rje'i phyogs zla dbus/ /rtag tu dang po'i sangs rgyas thabs cig sbyor/ /</text></item>
<item><p>24b.7</p><section></section><text>dwe Sha ra ti mA ma kI gzhan min/ /paM gyi pad+ma las byung zla dbus su/ /snang ba mtha' yas mdog 'dra rlung gi phyogs/ /pad+ma'i mgon po yis ni kun du 'khyud/ /gos dkar gang yin rA ga ra tI'ang de/ /tAM gi ut+pal gser las byung gyur pa/ /rin dbang 'od 'dra badzra ra tI sgrol/ /dbang ldan</text></item>
<item><p>25a.1</p><section></section><text>phyogs su zla ba la gnas shing / /don yod rdo rje'i yan lag gis 'khyud byas/ /'byung ba chen po bzhi rnam par dag pa'o/ /phyi rol byung nas me yi phyogs su ni/ /skor phyogs de nyid kyi ni nang du'ang / /zla ba drug dbus rang gi phyag mtshan rgyu/ /'od ldan yi ge drug po mthong nas</text></item>
<item><p>25a.2</p><section></section><text>ni/ /mtshams de rnams su dzaHhUM baM hoHdang / /khaM raM shar gyi sgo gyur phyogs gnyis su/ /me long pi wang dkar po dri dung chos/ /ro yi snod dang sna tshogs gos mkha' dbyings/ /sa bon bsam pa'i mtshan ma de mthong nas/ /gzugs rdo rje sogs lha mo de rnams drug /de rnams sa bon la sogs</text></item>
<item><p>25a.3</p><section></section><text>mdog 'dra zhing / /lus la rtag tu de nyid gsum bsam bya/ /pha rol phyin drug rnam par dag pa'o/ /raM hUM nyi ma'i dkyil 'khor dbus gnas pa/ /hUM gi sa bon mtshan byung khro bo'i gzugs/ /ji skad bshad pa'i khro bo'i tshogs nang gnas/ /bsgom bya de rnams rtag tu g.yas brkyang bzlog /mya ngan</text></item>
<item><p>25a.4</p><section></section><text>'das srid rnam dag g.yas brkyang ba'o/ /gshin rje mthar byed dbang po zhes bya'i sgor/ /shes rab mthar byed nyi ma la skyes phyogs/ /pad+ma mthar byed klu yi gtso bo'i phyogs/ /bgegs mthar byed pa rnam thos phyogs na gnas/ /dad pa la sogs pa bzhi rnam par dag pa'o/ /gshin rje mthar byed de</text></item>
<item><p>25a.5</p><section></section><text>yi be tA l+lI/ /shes rab mthar byed gzhan gyis mi thub ma/ /pad+ma mthar byed lhan cig khro gnyer can/ /bgegs mthar byed pa ral pa gcig mar dmigs/ /ma lus 'khor lo sna tshogs pad+ma la/ /nyi zla'i dbus su ji lta ba bzhin bzhugs/ /zhi ba'i gzugs can gang yin 'dir lha rnams/ /de rnams</text></item>
<item><p>25a.6</p><section></section><text>thams cad rdo rje'i skyil krung gyur/ /ting 'dzin chen po thob pas shin tu zhi/ /bdud rnams bzhi las mchog tu rgyal gyur pas/ /rnam par dag pa'i rdo rje skyil krung ngo / /sangs rgyas sogs gzhan lha mo rnams bcas pa/ /dgyes pa'i brtson 'grus rtsom pa rnam par sbyar/ /dbus na gnas pa'i dkyil</text></item>
<item><p>25a.7</p><section></section><text>'khor gtso bo yi/ /zhal 'di rnams kyi zhal ni nges par lta/ /rigs rnams dang po'i rigs ni rdo rje'i rigs/ /de bzhin gshegs dang rin chen rigs gsum pa/ /de nas pad+ma'i rigs ni bzhi pa ste/ /sna tshogs rigs ni la lar las kyi rigs/ /sngon po la sogs gang yin mdog lnga yang / /de</text></item>
<item><p>25b.1</p><section></section><text>mdog tha dad pas ni rigs rnams lnga/ /sems can bsam pa tha dad mdog tha dad/ /rigs las rang byung sangs rgyas rnams kyi sku/ /de rnams yan lag mchog rnams gsum gyis brgyan/ /sku gsung thugs ni rnam dag zhal gsum pa'o/ /sngon po dkar po gnyis kyi g.yon pa dmar/ /g.yas pa</text></item>
<item><p>25b.2</p><section></section><text>gnyis mdog rnam par zlog pa'o/ /ser po dang ni dmar po ljang gu'i sku/ /g.yas min dang ni g.yas pa dkar dang sngo/ /rigs kyi lha mo 'di dag rnams kyi ni/ /zhal gyi mdog rnams kyang ni so sor gyur/ /de rnams phyag drug dang ni yang dag ldan/ /gtso bo'i phyag gnyis kyis ni mtshon cha spangs/ /</text></item>
<item><p>25b.3</p><section></section><text>lag pa gnyis kyis rdo rje khu tshur ni/ /so so so sor nges bcings de 'og tu/ /mthe'u chung rtse mo lcags kyu'i gzugs kyis ni/ /lag pa gnyis kyi mkhrig ma gnyis ni sbyar/ /gnas ldan gang yin la ni phyi rol gyis/ /de yi phang dbus 'dug 'gyur des mgul phyogs/ /g.yon pa'i nang</text></item>
<item><p>25b.4</p><section></section><text>du lag gnyis phyi rol gyur/ /gcig la gcig 'khyud phyag rgya bcing bar bya/ /pha rol phyin drug rnam dag phyag drug po/ /bak+te ne pa k+t+waM ba ri tsum+ba man/ /dan+te shwa na taM pa ri g+hi sha man/ /thabs dang rig pa'i yan lag mi phyed par/ /dkyil 'khor 'khor lo'i rgyal po'i rnam par bsgom/ /</text></item>
<item><p>25b.5</p><section></section><text>ngo bo nyid kyis rnam dag 'khyud pa'o/ /gang yang phyag mtshan mchog las byung gang yin/ /mtshan ma mchog de lag pa g.yas su ste/ /phyag gsum thams cad la ni ral gri'o/ /ral gri las byung 'khor lo 'dzin 'gyur te/ /rin chen rigs kyi g.yon pa pad+mar gyur/ /de bzhin pad+ma rigs kyi</text></item>
<item><p>25b.6</p><section></section><text>rin chen te/ /'di gnyis kyi ni gsum dar 'khor lor gyur/ /gzhan rnams kun gyi lag pa nor bu pad/ /de bzhin gshegs pa rnam par dag pa dang / /shes rab pha rol rnam dag phyag mtshan no/ /rgyal ba lnga po rnams kyi ral pa'i tshogs/ /'dir ni de rnams bye brag gcig yod 'gyur/ /</text></item>
<item><p>25b.7</p><section></section><text>zhi ba rnams ni rin 'bar cod pan thogs/ /khro bo rnams ni sbrul gyis sku brgyan cing / /dpung pa lag ngar rked pa rkang pa dag /mgrin pa dang ni rna ba mgor thogs pa/ /'od ldan nor bus spras pa gser gyis bcings/ /ji lta ji ltar yan lag rgyan gyis brgyan/ /thabs kyis gyur pa gang yin</text></item>
<item><p>26a.1</p><section></section><text>shes rab kyi/ /phyag dang mdog dang mtshon cha gos 'byung ba/ /gnas dang gnas pa nyid kyis gang dang gang / /de rnams kyang ni sar gyur sa yir gyur/ /dkyil 'khor 'di ni gsang 'gyur rnam par bsam/ /byung nas de yang go rims ji lta bzhin/ /yid gsum badzra</text></item>
<item><p>26a.2</p><section></section><text>d+h+r-ika sogs sngags rnams kyis/ /dam tshig la sogs pa dang thabs cig bya/ /mi bskyod rdo rje snying gar thugs rdo rje/ /rab zhugs nam mkha' dang mnyam ngo bo nyid/ /rnam par snang mdzad la sogs gzhan rnams kyang / /gsang ba'i nang bshad gang yin phyogs rnams su'o/ /de dbus</text></item>
<item><p>26a.3</p><section></section><text>sngags kyi 'od zer rnams byung nas/ /gshin rje mthar byed ltar gyur nam mkhar gnas/ /rdo rje lcags kyus 'khor lo drangs nas ni/ /de nas mdun gyi dkyil 'khor dag tu bya/ /rdzogs nas yon khyab mchog bkang pad+ma'i snod/ /lag pa gnyis kyis kun du bzung nas kyang / /de nas lag pa g.yon</text></item>
<item><p>26a.4</p><section></section><text>pas ba dan gzung / /lag pa g.yas pa yi ni tsan+dan mdzes/ /me tog chu sogs kyis mdzes bdud rtsi lnga/ /rang gi snying sogs bzlas pa'i mchod pa 'bul/ /gshin rje mthar byed la sogs thams cad kyang / /dzaHzhes lhag par smra zhing srung bar byed/ /de bzhin khro gzhan rang gi las kyi mtha'/ /</text></item>
<item><p>26a.5</p><section></section><text>dzaHhUM baM hoHbcas pa'i sgra sgrogs shing / /gzhan gyis mi thub pad+ma bgegs mthar byed/ /rab bzhugs bcings pa dang ni dgyes par byed/ /zhes pa'i bar gyur 'di ltar lhag bsnyen pa/ /lhag pa'i rgyu mthun 'bras bu dang lhan cig /de nas thams cad kun du dgyes pa dang / /mig la sogs</text></item>
<item><p>26a.6</p><section></section><text>pa'i yan lag byin gyis brlab/ /sku sogs tshig gsum gyis ni byin brlabs te/ /dbang bskur byas pa'i dus kyi tha mar gnas/ /de rnams rim gyis gnas pa'i bar du ni/ /lhag pa'i 'bras bu gsum bcas yan lag go/ /rang gi sems las kun 'byung 'od chen 'phros/ /nam mkha'i</text></item>
<item><p>26a.7</p><section></section><text>rgyal dang rig ma kun nas drangs/ /nam mkha' khyab par gdan la bzhugs par gyur/ /rang gi bdag po bcings nas cod pan bcings/ /gshin rje mthar byed pad mthar rdo rje gzhan/ /khro bo bgegs dgra rang gi dkyil 'khor gnas/ /nga rgyal bzhi po sems bdag 'jam dbyangs bcas/ /kun</text></item>
<item><p>26b.1</p><section></section><text>du bzang dang phyag na rdo rje dang / /dpal ldan rdo rje sems dpa' chos dbyings dang / /dpal ldan dwe Sha rar bcas sgra rdo rje/ /'di rnams cod pan rdo rje mi bskyod pa/ /mi bskyod rdo rje'i steng du rdo rje sems/ /sa snying sku dbang dang ni gzugs rdo rje/ /gshin rje mthar byed mo ha ra tI rnams/ /'di rnams</text></item>
<item><p>26b.2</p><section></section><text>kyi ni spyi bor rnam snang bzhugs/ /mkha' snying dri yi steng du rin chen tog /ngag rdor 'jig rten dbang phyug dri dang ro/ /pad mthar phyin rnams cod pan 'od dpag med/ /reg rdor sgrib sel badzra ra tI rnams/ /spyi bor yang ni don yod grub pa bzhugs/ /rang gi sa bon pad+ma'i nang gnas pa'i/ /'od</text></item>
<item><p>26b.3</p><section></section><text>kyis kyang ni phyag rgya lnga drangs nas/ /kha yi nang zhugs gsang ba'i dbus gnas te/ /zhu nas de las gzugs la sogs par gyur/ /sku rdor la sogs mtshan ma de lha mo/ /me long sogs gang yin de las byung spros/ /gzhan yang phyi rol me tog bdug spos sogs/ /de rnams nam mkha'</text></item>
<item><p>26b.4</p><section></section><text>la ni gdugs bzhin gyur/ /oM sarba ta thA ga ta dang / pU dza la sogs sgra yi sngags brjod cing / /mi bskyod rdo rje la sogs tshigs bcad lnga/ /brjod nas de nas mdun du rnam bsam pa/ /yaM las byung ba'i 'od sngo nag zhur byas nyid/ /rgyal mtshan gyis mtshan rlung gi dkyil 'khor la/ /</text></item>
<item><p>26b.5</p><section></section><text>de nas raM byung shin tu mdog dmar ba'i/ /gru gsum gyen gnas me yi tshogs kyis mnan/ /de nas me yi steng du 'od dmar oM/ /de las byung ba'i pad+ma'i snod mchog bsam/ /rnam pa bco lnga'i rdzas kyis yongs gang ba'i/ /bdud rtsi lnga la sa bon lnga rnams kyis/ /oM hUM zla ba gnyis ni</text></item>
<item><p>26b.6</p><section></section><text>mkha' dkyil gnas/ /zhugs nas de yi nang du lhung bar gyur/ /skol bas oM ni tshur gyur kun du blta/ /hUM gi sa bon las byung rdo rje nang / /rdo rjes dkrugs par rnam par zhu gyur pa/ /yi ge hUM bzlas ye shes bdud rtsir gyur/ /de las gzhan pa yi ni snod rnams kun/ /thams cad rang gi lag</text></item>
<item><p>26b.7</p><section></section><text>na thogs par spro/ /lce yi rtse mor hUM byung rdo rje dkar/ /snying la gnas pa'i dkyil 'khor 'khor lo rgyal/ /thams cad kun du tshim par bsam par bya/ /dkyil 'khor dam pa'i mchog 'gyur ting 'dzin to/ /gang yang 'jam dbyangs rdo rje thugs ka yi/ /sems dpa'i snying po las byung 'jam</text></item>
<item><p>27a.1</p><section></section><text>ral gri/ /maM las byung ba'i sems kyi me bsgoms te/ /rdo rje gsum sku dang yang mnyam por byung / /de rnams snying gnas rang mtshan sa bon las/ /byung nas ye shes 'od zer rab gsal ba'i/ /'od kyis ma lus sna tshogs kun du gang / /ye shes bdud rtsi rgyun gyi rjes</text></item>
<item><p>27a.2</p><section></section><text>song nas/ /'jig rten khams rnams thams cad bsgral nas kyang / /rnal 'byor bdud rtsi gzhan dang gzhan bsdus nas/ /'og tu gdong bltas nas ni de byung bas/ /skad cig gis ni 'jig rten gsum bcas rgyal/ /ma lus sna tshogs sangs rgyas nyid byas nas/ /'ongs nas spyi bo'i nang du rab tu</text></item>
<item><p>27a.3</p><section></section><text>zhugs/ /lus kun tshim par kun du gyur nas ni/ /thang cig de la yang ba'i rang bzhin gyur/ /de nyid gsum mchod cho ga bzhin du bya/ /maM gyi nang du rab zhugs rnam par blta/ /maM las byung gyur ral gri dbus su ni/ /zla gnas tsa na ka tsam thig ler gnas/ /de dbus dkyil 'khor dkyil 'khor gyi</text></item>
<item><p>27a.4</p><section></section><text>dbang po/ /nyi shur gcig gis ma tshang de rnams dag /gang dang gang gis skyo med de bsgoms te/ /mngon sum byas nas thig le'i sbyor ba'o/ /rang lha'i sa bon las byung 'od 'phros pas/ /phyi rol gyi ni de bzhin gshegs pa rnams/ /chos 'byung zhes bya'i sna yi rtse mor zhugs/ /yang dag byang chub</text></item>
<item><p>27a.5</p><section></section><text>sems byung 'jam ral gyi/ /yang na 'khor lo pad+ma rdo rje'am/ /nas kyi tshad dam zla ba'i dbus su ni/ /de yi steng du maM byung mdog lnga pa'i/ /yungs kar tshad tsam rin chen zur brgyad pa/ /rin chen dbus su raM byas 'khor lo nyid/ /gang yin de gyur rnal 'byor shes mchog gis/ /rdo rje sogs</text></item>
<item><p>27a.6</p><section></section><text>mtshan de bzhin gshegs rnams kyi/ /de rnams nyin dang mtshan ma spro bar bya/ /mtshan ma brtan por byas pas brtags na ni/ /'od zer du ba'i 'od dang de bzhin gzhan/ /me khyer 'od dang snang ba chen po ste/ /rim gyis mthar thug phra mo'i sbyor ba'o/ /rngub pa dang ni gnas dang ring du gyur/ /sdud</text></item>
<item><p>27a.7</p><section></section><text>dang gang pa dang ni 'dzin pa rnams/ /'ong ba dang ni rjes dran sngon grub rnams/ /srog ma bsdams par gyur pa gang yin dge/ /oM dang dbugs de mnyam du nang du zhugs/ /AHyi sngags dang thabs cig dbus na gnas/ /hUM gi mthar ni rang gi sgra dang ldan/ /bzlas pa rkan dang mchu sbyar spang bar bya/ /</text></item>
<item><p>27b.1</p><section></section><text>de nyid sa bon las 'dir sangs rgyas spro/ /'od zer tshogs de nam mkhar song nas kyang / /de nas byung ba'i lha mo de rnams kyis/ /dam tshig ces bya'i 'khor la mchod par byed/ /thams cad kun du 'khyud par gyur pa dang / /dga' ba dag gis sangs rgyas rnams 'khyud 'gyur/ /de nas rang</text></item>
<item><p>27b.2</p><section></section><text>byas snying ga'i sems rdo rje/ /skad cig de la thub dbang zhugs par blta/ /gal te bsgoms dang bzlas pas skyo gyur na/ /rang gi snying ga'i de nyid rnam bsgoms pas/ /rig ma'i tshogs 'ongs nas ni glu yi sgras/ /de dang de yis 'khor lo mchog sad byas/ /mgo bo spags pa'i mtho gang</text></item>
<item><p>27b.3</p><section></section><text>tsam du ni/ /ma lus yongs su rdzogs pa'i zla ba dgod/ /bdud rtsi lnga rnams oM dang ldan pa ni/ /zhu bas skad cig de la rang lus bab/ /bsam bya gangs chu bsil 'dra bab gyur pas/ /ma lus skyo ba rnam par bsal bar bya/ /de nas thang cig de yis ngal sos nas/ /slar yang de yi gsang</text></item>
<item><p>27b.4</p><section></section><text>sngags bzlas brjod bya/ /gong du bshad pa'i dbang bskur mchod pa dang / /bstod pa la sogs smon lam mthar thug brjod/ /byas nas gang dag gang rigs rab 'byung ba'i/ /de ni de dang de yi snying gar gzhug /de nyid gsum tshig gis ni byin brlab bya/ /gnas nas thogs med ye shes gnyis</text></item>
<item><p>27b.5</p><section></section><text>med tshul/ /de la gshegs gsol gleng gzhi de rnams ni/ /las rgyal mchog ces bya ba'i ting 'dzin no/ /de las langs nas ting 'dzin sbyor ba yis/ /bdag nyid chen por rang lha'i rnam pa gzung / /snang ba tsam du yul de mthong nas ni/ /sku sogs rdo rje bdag nyid dngos rnams dag /rang</text></item>
<item><p>27b.6</p><section></section><text>gi sa bon las byung yongs rdzogs pa'i/ /'khor lo rang gi snying gar zhugs par bsam/ /raM las byung ba'i me yang bsgom par bya/ /zan zar gyur pa'i tshe na 'di skad gsungs/ /sngar bshad rlung dang me dang dgong dbus su/ /rdo rje la sogs cho ga bzhin byas nas/ /sku sogs lha rnams kun du</text></item>
<item><p>27b.7</p><section></section><text>tshim par bya/ /nang gi bdag nyid kyis ni sbyin sreg las/ /mthar thug par yang sems kyi bya ba ste/ /phung po la sogs bud shing kun dang ldan/ /ye shes me 'bar ba yis phung po ni/ /bsregs pa gang yin de ni bla med bshad/ /ma lus 'dod pa yi ni cho ga nyid/ /de yis rang gi lha yi rnam </text></item>
<item><p>28a.1</p><section></section><text>par bsgom par bya/ /rang dang gzhan lus la yang kun du mchod/ /sangs rgyas rnams bsten dam tshig shin tu thob/ /rjes su mthun pa'i 'gro ba'i don byas shing / /de bzhin gshegs rnams kun du mchod par bsam/ /sems ni gcig tu mnyam par gzhag gyur pas/ /</text></item>
<item><p>28a.2</p><section></section><text>lus la sogs pa'i las rnams rtag tu bya/ /gang yang lus dang ngag dang yid kyi las/ /dga' bas thams cad nyin mtshan rab byed pa/ /de yi sngags dang phyag rgya rab brtags par/ /sangs rgyas mchog rnams kyis ni rab tu gsungs/ /ji ltar dngos po gcig la rnam par rtog /dpag med</text></item>
<item><p>28a.3</p><section></section><text>'byung 'gyur bud med mthong ba las/ /khyi dang 'dod pa can dang rab byung gsum/ /bde dang sdug bsngal rnam par grol ba'i sems/ /lus la sogs pa'i dge dang mi dge'i las/ /gang phyir de ni sems kyi dbang gis gsungs/ /de bas rtag tu rnam rtog dra gcod pa'i/ /sems ni nag po'i las</text></item>
<item><p>28a.4</p><section></section><text>su mi 'gyur ro/ /dam tshig nyams pas khaM las byung ba yi/ /snying gar sna tshogs rdo rje yis bkod pa/ /khaM las byung ba'i ral gri de nyid steng / /sa bon 'di las byung ba'i don yod grub/ /sna tshogs pad+ma'i gdan la bzhugs pa yi/ /gong gi go rims nyid bzhin thams cad bya/ /myur du</text></item>
<item><p>28a.5</p><section></section><text>dbang bskur bas ni nyes kun dang / /'gro ba rang bzhin gyis ni dag par blta/ /phyi rol khrus la'ang cho ga 'dis bya'o/ /gang zhig thun mtshams nyams par gyur pa yis/ /des kyang cho ga 'di ni bya ba ste/ /ji lta ba bzhin nyes pa gsum 'byung gsungs/ /gang yang sna tshogs pad+ma'i dbus</text></item>
<item><p>28a.6</p><section></section><text>gnas pa'i/ /hUM las byung ba yi ni bgegs mthar byed/ /bdud rtsi zhes bya 'khor lo dbang bskur bas/ /'bad pas bgegs rnams thams cad gzhom bya ste/ /de ltar ting 'dzin gsum po bsgom bdag nyid/ /gang bsgoms pas ni shin tu skyo gyur nas/ /'khor lo rang snying nang zhugs rnam</text></item>
<item><p>28a.7</p><section></section><text>par bsam/ /rnal 'byor ldan pas rig mar ldan par nyal/ /rnal 'byor gnyid log ldang ba'i dus su ni/ /lha mo'i tshogs kyis blangs pa'i glu yi sgras/ /myur bar kun du langs nas yang byas te/ /sngar bshad pa yi mnyam par gzhag par bya/ /dngos grub mtshan ma nye bar brtags nas ni/ /</text></item>
<item><p>28b.1</p><section></section><text>khang bzangs ngos gnyis nas ni 'dzeg pa dang / /dag pa'i gtsug lag khang dang sangs rgyas sku/ /rmi lam gzhon nu ma dang rgyal po mthong / /de nyid gsum gyi cho ga bzhin mchod nas/ /dngos grub 'dod pa yis ni dkyil 'khor bya/ /rig pa 'dzin dang ri lu mig sman dang / /bcud kyis len</text></item>
<item><p>28b.2</p><section></section><text>pa'am phyag rgya che la sogs/ /rta dang gser dang rin chen sa gzhi 'gro/ /khrag dang bu dang bu mo du ma byin/ /bskal pa grangs med gsum la sogs pa yis/ /'di ru la las sangs rgyas thob par 'gyur/ /gang yang bde ba chen po'i ting nge 'dzin/ /thams cad bsgoms pas bde bar</text></item>
<item><p>28b.3</p><section></section><text>nyer bsgoms nas/ /de steng sdig pa kun las rnam grol nas/ /skad cig gis te rdo rje 'dzin par 'gyur/ /bdag gis man ngag brtsams 'di rab dad pas/ /bla ma'i zhal gyi pad+ma las rnyed de/ /mkhas pa rnams kyis 'di la ltad mo gyis/ /'gro ba kun la phan phyir bdag gis byas/ /ji ltar</text></item>
<item><p>28b.4</p><section></section><text>log pa'i brdzun gyis byas pa yis/ /pha yi drung nas cung zad rnyed pa ltar/ /de bzhin bdag gis bsod nams cung zad rnyed/ /de nas 'jig rten 'jam pa'i rdo rjer shog /dpal ldan u rgyan yul du brten skyes shing / /dpag med rgyud don ma lus rab mkhyen pa/ /dpal ldan rnam par dul zhi'i</text></item>
<item><p>28b.5</p><section></section><text>zhal snga nas/ /de yis dbang bskur slob ma'i gtso bo mchog /de las sin d+hU'i ngos su de skyes shing / /rnam thos bsti gnas zhes bshad rgyal bzhugs nas/ /shAkya'i bshes gnyen bdag nyid sangs rgyas shing / /de yis yongs bkrol zhal gyi man ngag go/ /dpal ldan u rgyan</text></item>
<item><p>28b.6</p><section></section><text>yul nas byung ba'i sangs rgyas ye shes zhabs kyi zhal snga nas kyi sgrub thabs kyi man ngag rdzogs so// //lo tsA ba dge slong khyung wer rin chen bzang pos bsgyur cing zhus te gtan la phab pa'o//[ ]@##/ /rgya gar skad du/ sa man+ta b+ha dra nA ma sA d+ha naM/ </text></item>
<item><p>28b.7</p><section></section><text>bod skad du/ kun du bzang po zhes bya ba'i sgrub pa'i thabs/ bcom ldan 'das 'jam pa'i rdo rje la phyag 'tshal lo/ /dpal ldan mi shes kun spangs dri med gzi brjid ldan/ /dpag med rigs kyi sprul pa rnams kyis rab brgyan cing / /shes rab yan lag 'dus pas 'bar zhing rnam mdzes</text></item>
<item><p>29a.1</p><section></section><text>pa/ /'jam dpal gang de mchod phyir de la phyag 'tshal lo/ /dpal ldan 'dus pa'i gzhung lugs bshes gnyen ni/ /dam pa yis ni bskul phyir spro byas te/ /'gro ba ma lus don ni phun tshogs pa'i/ /rgyur gyur cho ga bdag gis bshad par bya/ /dal 'byor 'di ni shin tu</text></item>
<item><p>29a.2</p><section></section><text>g.yo ba dang / /'jig rten skye bo dam pa phrad rnyed dka'/ /de bas shes rab thabs la gzhol ba yi/ /yid la byed pa'i mchog de bsgrub par bya/ /de la sngags pa snying rje'i stobs kyis ni/ /byang chub mchog tu sems ni bskyed pa dang / /gtong ba la sogs yon tan rnams kyis brgyan/ /zab mo'i</text></item>
<item><p>29a.3</p><section></section><text>tshul dag la ni lhag par mos/ /dpal ldan 'dus pa'i dkyil 'khor cho ga yis/ /rang gi dbang bskur phun sum tshogs ldan zhing / /cho ga bzhin du rjes gnang thob pa yi/ /blo dang ldan pas rang sngags mnyes par bya/ /la la dri med chu ni phun tshogs shing / /shing mchog mdzes pas rnam par brgyan pa yi/ /</text></item>
<item><p>29a.4</p><section></section><text>ri bo'i phyogs gcig tu ni bcom ldan 'das/ /'jam dbyangs zhes bya de ltar rab bsgrub bya/ /dang por nang par snying ga'i zla dbus su/ /dri med 'od zer rab tu 'phro ba'i maM/ /de nyid ces bya rnam bkod brtser ldan pas/ /sgo la sogs pa yang dag dag par bya/ /tsan+dan bzang po la sogs kyis byugs shing / /</text></item>
<item><p>29a.5</p><section></section><text>dri zhim me tog gcal bkram mchog gi char/ /bsam gtan gnas su bde ba'i stan la ni/ /gnas nas dus gsum bzhugs pa'i sangs rgyas rnams/ /dmigs te sna tshogs mchod pa'i sprin rnams ni/ /dang por spro sogs blo ldan gyis bya zhing / /dge ba rnams ni 'phel bar bya ba'i phyir/ /</text></item>
<item><p>29a.6</p><section></section><text>sdig pa dag ni bshags pa la sogs bya/ /gang zhig thog med srid pa'i chu klung du/ /ma lus kun rtog gis bsags rnyog pa rnams/ /thugs rje che ldan spyan sngar de dag ni/ /cho ga bzhin du thams cad bshags par bgyi/ /rdzogs sangs rgyas dang byang chub sems dpa' dang / /'phags pa gzhan</text></item>
<item><p>29a.7</p><section></section><text>gyis dge ba gang mdzad pa/ /de dag kun la yang dag yi rang zhing / /byang chub tu ni yongs su bsngo bar bgyi/ /yid kyi rol pa dri med zla 'dras bsgrubs/ /snying rje dam pa mtha' yas pa yi thabs/ /rang gi yid la gnas par gyur pa yi/ /bde gshegs rnams la rtag tu skyabs su mchi/ /rtog pa</text></item>
<item><p>29b.1</p><section></section><text>ma lus pa las nges grol zhing / /sems dpa' dam pa kun gyi phun tshogs gzhi/ /dngos po thams cad ro gcig ngo bo nyid/ /dam pa'i chos la rtag par skyabs su mchi/ /'ching ba rnams las yang dag grol gyur cing / /snying rje mchog gis bskrun pa'i dpal dang ldan/ /rab tu dga'</text></item>
<item><p>29b.2</p><section></section><text>sogs sa la rab bzhugs pa/ /brtul zhugs dbang po'i tshogs la skyabs su mchi/ /bsam dang rnam par smin pa dag gyur pas/ /sgrib pa kun gyi bag chags yang dag 'byin/ /lhag par mos pas rnam par brgyan pa yi/ /sems ni byang chub dam pa bskyed par bgyi/ /bde gshegs sras</text></item>
<item><p>29b.3</p><section></section><text>bcas rnams kyi lam gcig pu/ /sbyin sogs rnam bcu dkar po'i yon tan tshul/ /rdzogs sangs rgyas dag ma lus ngo bo'i blos/ /yang dag nyid du da ni gnas par bgyi/ /snying rjes 'jig rten 'di ni ma lus pa/ /lta ba'i dra bas bcings la dmigs nas ni/ /yang dag byang chub sems ni</text></item>
<item><p>29b.4</p><section></section><text>mnyam med pa/ /sngags pas cho gas de ltar bsgom par bya/ /ngo bo nyid dang bral phyir stong pa ste/ /rang bzhin rgyu dang bral bas mtshan ma med/ /rtog pa rnams dang bral phyir dngos po ni/ /ma lus smon pa las ni nges par grol/ /oM shU n+ya tA dz+nyA na badzra swa b+hA ba At+ma ko\u0f85haM/ de 'og hUM gis</text></item>
<item><p>29b.5</p><section></section><text>rdo rjer byas pa'i sar/ /kun du bzang las byung bar bsam pa ni/ /ston ka'i zla ba lta bur rab dkar ba/ /mtha' yas phyogs gnas sna tshogs 'od dang ldan/ /gru gsum gyen du gnas pa'i nang gi ni/ /nam mkha' rang gi ngo bo rdo rje 'dzin/ /chos 'byung zhes bya phyag rgya'i dbus gnas pa/ /pad+ma</text></item>
<item><p>29b.6</p><section></section><text>sna tshogs rdo rje mdzes pa der/ /b+h+rUM gyi 'khor lo las byung rig bcas pa'i/ /rnam snang mdzad yan lag las yang dag byung / /thub dbang 'od kyi dkyil 'khor sna tshogs pa'i/ /zer gyis phyogs tshogs ma lus kun du khyab/ /mi mnyam pa dag med phyir zur bzhi mnyam/ /dran dang dbang po'i</text></item>
<item><p>29b.7</p><section></section><text>mchog gi sgo rnams yin/ /bsam gtan bzhi po dag gi rta babs dang / /ting 'dzin kha khyer gyis ni kun du bskor/ /kha khyer de la brten pa'i mchod pa ni/ /dam pa 'dzin pa gzungs kyi tshogs rnams yin/ /sna tshogs rgyan rnams kun gyis rnam spras pa/ /gang phyir 'gro bsam kun rdzogs mdzad</text></item>
<item><p>30a.1</p><section></section><text>pa yi/ /rlung gis bskyod pa'i ba dan phreng ba dang / /dril bu sgra sgrogs phyogs sgo kun khyab pa/ /gang phyir dam chos gsung rab yan lag dgu/ /gdul bya thams cad la ni skyob pa po/ /me long dra ba dra phyed me tog gi /phreng ba sna tshogs kyis brgyan mnyam pa med/ /ye</text></item>
<item><p>30a.2</p><section></section><text>shes me long dri med byang chub kyi/ /yan lag dri ni me tog phun sum tshogs/ /ka ba bzang po brgyad kyis nyer mdzes pa/ /rnam thar brgyad po rnam par dag pa yin/ /rdo rje'i thig dang yang dag ldan pa ni/ /rdo rje theg chos 'khor lo rab bskor ba'o/ /bla med mtha' yas 'dod pa'i yon tan lnga/ /gzugs</text></item>
<item><p>30a.3</p><section></section><text>sogs yul rnams rnam par dag pa yin/ /mchod pa lnga yis rnam par brgyan pa ni/ /chos dbyings rnam par dag pa'i rgyu mthun yin/ /sna tshogs pad+ma'i 'dab mar legs gnas pa'i/ /nyi zla mgon bcas lha yi gnas rnams dang / /rin chen ma lus pa yi rnam spras pa/ /gzhal yas khang pa</text></item>
<item><p>30a.4</p><section></section><text>der ni bsam par bya/ /bcu drug cha dang tshogs las byung ba yi/ /zla ba'i dkyil 'khor dag ni dbus nyid du/ /'od zer dpag tu med pa'i tshogs ldan pa/ /dbus ma'i gdan la cho ga bzhin du bsam/ /dpal mchog dang po'i snying po las byung ba'i/ /rdo rje bzang 'dir nor bu dmar 'dra la/ /dpag</text></item>
<item><p>30a.5</p><section></section><text>med thub pa'i 'od tshogs rnam 'phro ba/ /phyogs sgo mtha' yas khyad par rab bsgrub pa/ /dang po'i snying po mchog bcas bsgoms nas ni/ /nga rgyal de ltar mtha' yas sprul pa yis/ /'gro ba mchog gi don rnams byas gyur cing / /thub mchog phra rab las bsgrubs mtshungs med pa/ /zla ba rgyas</text></item>
<item><p>30a.6</p><section></section><text>'drar dkar ba'i mdangs ldan zhing / /g.yas dang g.yon pa'i zhal ni sngo dang dmar/ /sna tshogs rgyan rnams 'bar ba'i phyag gnyis kyis/ /rig ma dam par 'khyud par mdzad pa'o/ /lhag ma'i phyag gis rdo rje ral gri dang / /pad+ma rin chen bsnams pas zung gnyis mdzes/ /khams gsum</text></item>
<item><p>30a.7</p><section></section><text>khong ni rnam par brgyan pa yis/ /thub pa'i 'od tshogs du ma rnam par 'gyed/ /rnam par thar pa'i sgo gsum rnam dag pas/ /shes rab thabs kyi bdag nyid snying rje mchog /ma lus 'gro ba'i de nyid gcig pu nyid/ /rgyal ba skyed byed nyid kyi sku ru bsam/ /mchog tu rjes chags phun tshogs</text></item>
<item><p>30b.1</p><section></section><text>dpag med kyis/ /'dul ba'i 'jig rten thams cad dmigs nas ni/ /dga' ba'i sgyu ma'i sgra yis de rnams dang / /rgyal ba'i tshogs rnams ma lus gzhug par bya/ /de ni spyan la sogs pa'i lha mo dang / /gzugs sogs ma lus yul gyi rang bzhin du/ /phyung nas rig ma de dag thams cad ni/ /</text></item>
<item><p>30b.2</p><section></section><text>rang gi rig ma'i nang du chud par bya/ /de yi pad+ma'i lte ba'i nang du ni/ /dkyil 'khor dri med zla zer las byung bar/ /bsams nas blo yis 'gro ba'i tshogs rnams ni/ /ma lus de ni rab tu gzhug par bya/ /gsang ba'i rdo rje dam pa'i dbus su ni/ /rnam snang la sogs rgyal ba'i tshogs bzhugs te/ /</text></item>
<item><p>30b.3</p><section></section><text>zla ba zhu ba'i gzugs su gyur pa dang / /des ni de rnams de 'og dbang bskur bya/ /sa yi snying po phyag na rdo rje dang / /mkha' snying 'jig rten dbang phyug sgrib sel bcas/ /dpal ldan kun du bzang po zhes bya bas/ /de dag mig la sogs pa grangs bzhin no/ /gzugs dang sgra dang dri dang ro dag dang / /</text></item>
<item><p>30b.4</p><section></section><text>reg bya dang ni chos dbyings rdo rje dang / /sa dang chu dang me dang rlung rnams ni/ /ngo bo nyid gyur spyan la sogs par grags/ /gzugs dang tshor ba de bzhin 'du shes dang / /'du byed dang ni rnam par shes bshad pa/ /rnam par snang mdzad la sogs bde gshegs te/ /de rjes sa bon gyis ni dbyung bar bya/ /k+ShiM</text></item>
<item><p>30b.5</p><section></section><text>dzrIM khaM gaM Sh+kaM saM zhes bshad pa/ /'di dag mig la sogs pa rnams kyi ming / /dzaHhUM baM hoH khaM raM zhes bshad pa/ /de dag gzugs kyi rdo rje la sogs pa/ /laM mAM paM tAM zhes bya bzhir bshad pa/ /de dag spyan la sogs pa rnams kyi yin/ /b+h+rUM AM dzrAM khaM hUM zhes bya ba 'di/ /rim pa ji bzhin rtag pa la sogs</text></item>
<item><p>30b.6</p><section></section><text>pa'i 'o/ /oM AH hUM zhes bya ba'i sems nyid ni/ /'od ldan hoH dang spel ba cho ga bzhin/ /pad+ma'i nang du zhugs pa mnyam med pa/ /shes rab chags pas zhu bar byas par bsam/ /de yi 'od kyi mthu yis gnyis ka yang / /zla ba zhu bar byas par mthong ba dang / /spyan la sogs pa'i lha mo</text></item>
<item><p>30b.7</p><section></section><text>rnams kyis ni/ /glu yi sgra yis bskul bar byas par bsam/ /sems can khams na gnas kyi dbang phyug khyod ni rdo rje'i thugs/ /dga' ba yid 'ong don chen 'dod pas bdag la bskyab tu gsol/ /mgon po gal te de ring bdag ni gson par mchis bzhed na/ /sems can yab chen</text></item>
<item><p>31a.1</p><section></section><text>gnyen mchog bdag la dgyes par mdzad du gsol/ /rdo rje'i sku khyod bka' yi 'khor lo sems can kun la phan/ /sangs rgyas don du byang chub don dam rab tu phan par gzigs/ /mgon po gal te de ring bdag ni gson par mchis bzhed na/ /'dod chags dam tshig chags</text></item>
<item><p>31a.2</p><section></section><text>pas bdag la dgyes par mdzad du gsol/ /khyod ni rdo rje'i gsung ste kun la phan zhing thugs brtse ba/ /'jig rten dag gi don dang dgos pa mdzad la rab tu brtson/ /mgon po gal te de ring bdag ni gson par mchis bzhed na/ /dga' ba'i spyod pa kun du bzang po bdag la dgyes par mdzad du gsol/ /</text></item>
<item><p>31a.3</p><section></section><text>khyod ni rdo rje 'dod pa dam tshig mchog gi phan don che/ /yang dag rdzogs sangs rgyas kyi gdung mchog mnyam nyid thugs brtse ba/ /mgon po gal te de ring bdag ni gson par mchis bzhed na/ /yon tan rin chen mang po'i gter gyur bdag la dgyes par mdzod/ /de lta'i glu yi ngo ru byas pas na/ /chos</text></item>
<item><p>31a.4</p><section></section><text>kun sgyu ma lta bur yang dag rig /snang ba'i 'od zer gyi ni dkyil 'khor can/ /rang gi sngags kyis lus su rang nyid gyur/ /de yi 'od zer ma lus pa rnams kyis/ /rang lha dang mtshungs sprul pa'i thub dbang pos/ /dpag tu med pa'i yid kyis bcug pa las/ /dpal ldan 'jam pa'i rdo rje zhes byar gyur/ /</text></item>
<item><p>31a.5</p><section></section><text>gur gum bzang po'i mdog ltar dmar ba la/ /g.yas dang g.yon pa'i zhal ni sngo dang dkar/ /sna tshogs rgyan gyis rnam par brgyan pa yi/ /phyag gnyis shes rab dam par 'khyud pa dang / /mdangs ldan ral gri dang ni mda' nyid dang / /ut+pal sngon gzhu mtha' yas 'od ldan bsnams/ /ma</text></item>
<item><p>31a.6</p><section></section><text>lus rigs rnams 'phro bas rnam brgyan cing / /skyob pa nam mkha' ma lus dkyil 'khor yin/ /dngos rnams thams cad gzung dang 'dzin pa dang / /bral bas dngos po med pa nyid du shes/ /rnam par byang la mngon par zhen pa ni/ /med pas byin gyis brlabs pa 'di nyid bya/ /oM d+harma d+hA tu swa b+hA</text></item>
<item><p>31a.7</p><section></section><text>wa At+ma ko\u0f85haM/ de 'og sa snying sa bon 'od rnams kyis/ /rang gi mig sogs sa snying la sogs pas/ /ji bzhin bkang nas dri med rang zla yis/ /rdo rje lte ba'i dbus gnas yi ge hUM/ /thugs kyi rdo rje'i de bzhin kha dang ni/ /mgo por pad+ma 'khor lo la gnas pa'i/ /AH dang oM ni gsung gi</text></item>
<item><p>31b.1</p><section></section><text>rdo rje dang / /sku yi rdo rje nyid du bsam par bya/ /de yi thugs ka'i 'od kyi tshogs rnams dang / /shes rab dam par gnas pa'i 'od rnams kyis/ /kun nas rgyal ba'i dbang po mchod nas ni/ /thugs kyi rdo rje la sogs byin gyis brlab/ /dpal ldan rdo rje thugs 'chang ba/ /rdo rje mi phyed gsum bsgoms</text></item>
<item><p>31b.2</p><section></section><text>pas/ /deng bdag byin gyis brlabs nas su/ /rdo rje thugs kyis mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje thugs kyis mdzad du gsol/ /oM sarba ta thA ga ta tsit+ta badzra swa b+hA wa At+ma</text></item>
<item><p>31b.3</p><section></section><text>ko\u0f85haM/ /chos kyi gsung lam dpal dang ldan/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje gsung gis mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /deng bdag byin gyis brlabs nas su/ /</text></item>
<item><p>31b.4</p><section></section><text>rdo rje gsung gis mdzad du gsol/ /oM sarba ta thA ga ta wAka badzra swa b+hA ba At+ma ko\u0f85haM/ /dpal ldan rdo rje sku 'chang ba/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje skus ni mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum</text></item>
<item><p>31b.5</p><section></section><text>bsgoms pas/ /deng bdag byin gyis brlabs nas su/ /rdo rje skus ni mdzad du gsol/ /oM sarba ta thA ga ta kA ya badzra swa b+hA wa At+ma ko\u0f85haM/ nam mkha' lta bu'i ngo bor rdo rje gsum/ /mtshan nyid dag dang bral bar dmigs nas ni/ /phyogs bcur kun du bzhugs pa'i thub pa'i tshogs/ /snying</text></item>
<item><p>31b.6</p><section></section><text>bo'i 'od zer rnams kyis yang dag bskul/ /thub pa'i mchog gi 'od zer las byung ba'i/ /rig pa'i tshogs rnams phyag na bum bsnams te/ /ye shes chu yis mngon par dbang bskur bas/ /rang gi rigs kyi gtsos brgyan cod pan gyur/ /de bzhin rang gi lha 'dra rang snying pos/ /sprul pa'i rig pa</text></item>
<item><p>31b.7</p><section></section><text>nyid ni yang dag blta/ /mig la sogs pa dgang zhing yi ge gsum/ /rnam par bkod pas lus ni 'od dang ldan/ /de nyid shes pas mgo dang snying ga dang / /lte ba gsang ba de bzhin brla gnyis sogs/ /oM hUM swA AH hA zhes grags pa rnams/ /de ni sku thugs rdo rje bzang rigs sogs/ /lnga po</text></item>
<item><p>32a.1</p><section></section><text>rnams kyis yan lag byin brlabs te/ /'od kyi phreng ba dam pas 'gro gsum khyab/ /AH yis sna tshogs pad+ma'i lte ba bya/ /hUM gis 'dab ma brgyad pa rnam par sprul/ /shes rab dam pa'i rgyu mthun ngo bo nyid/ /thabs dang bcas par 'byung ba'i rang gi lus/ /de yis</text></item>
<item><p>32a.2</p><section></section><text>bde gshegs rjes su mnyes bya zhes/ /sngags pas dga' ba kun du brtsam par bya/ /oM sarba ta thA ga tA nu rA ga na badzra swa b+hA wa At+ma ko\u0f85haM/ thugs ka'i zla ba'i sngags kyi 'od rnams kyis/ /ma lus sangs rgyas tshogs rnams bcug nas ni/ /hUM gi rdo rje las byung dri ma med pa yi/ /yid tshul</text></item>
<item><p>32a.3</p><section></section><text>dam pa'i chu skyes la gnas pa/ /rang gi snying po las byung ma lus pa'i/ /rang gi dkyil 'khor pa yi gzugs bsams la/ /cho ga 'di yis sems ni brtan po dang / /'jig rten rnams la phan phyir yang dag dbyung / /badzra d+h+r-ika ces bya dang thugs rdo rje/ /skye bo dam pa'i don mdzad yang dag</text></item>
<item><p>32a.4</p><section></section><text>bskul/ /nor bu sngon po'i 'od 'drar yang dag 'bar/ /g.yas dang g.yon pa'i zhal ni dkar dang dmar/ /dam pa dang po lta bu'i phyag dang ldan/ /kha dog dpag tu med pa'i 'od tshogs mnga'/ /blo dang ldan pas legs bsdus bdag nyid kyi/ /dngos po thams cad kyis ni zhugs par bya/ /dzi na dzika</text></item>
<item><p>32a.5</p><section></section><text>ces bya ba sku rdo rje/ /rdo rje 'dzin 'dra'i sku mdog zhal gyis mdzes/ /'khor lo la sogs phyag mtshan rnams de bzhin/ /shar gyi pad+mar zla ba'i dbus su bsam/ /rat+na d+h+r-ika ces bya ba 'di yis ni/ /lho ru rin chen 'byung zhal gzhon nu 'dra/ /btso ma'i gser gyi mdangs dang 'dra ba la/ /phyag drug</text></item>
<item><p>32a.6</p><section></section><text>margad rin chen la sogs bsnams/ /A ro l-i ka 'od dpag med pad+ma ni/ /rA ga ltar dmar zhal gnyis de dang 'dra/ /'od zer 'bar zhing phyag na pad+ma sogs/ /mtshan ma bsnams pa nub tu bsam par bya/ /pradz+nyA d+h+r-ika ces bya bas don yod grub/ /rin chen ma rgad lta bu'i mdog ldan zhing / /</text></item>
<item><p>32a.7</p><section></section><text>snga ma lta bu'i zhal sogs phun tshogs mnga'/ /ral gri la sogs bsnams pa byang du bsam/ /ral pa cod pan mdzes dang sna tshogs pa'i/ /rin chen mchog gi 'od zer 'bar bas brgyan/ /rig ma'i mgon dang rab tu bcas pa'i sku/ /thams cad nyi ma'i dkyil 'khor dag la bsam/ /mo</text></item>
<item><p>32b.1</p><section></section><text>ha ra tI zhes pas lha mo spyan/ /zla ba'i dkyil 'khor rdzogs pa la gnas pa/ /mchog tu sgeg cing sku yi rdo rje 'dra/ /me yi phyogs nyid du ni bsam par bya/ /dwe Sha ra tI zhes pa dga' ba che/ /dga' chen mchog 'dod mA ma kI zhes pa/ /zhal mdzes phyag rnams thugs kyi gtso 'dra ba/ /rnam par</text></item>
<item><p>32b.2</p><section></section><text>sgeg pa bden bral mtshams su bsam/ /rA ga ra tI zhes bya'i yum mchog ni/ /gos dkar yon tan rin chen mtha' yas pa/ /dri med sku ni gsung gi dbang phyug 'dra/ /rlung gi phyogs su rnam par bsam par bya/ /badzra ra tIs rab bskul sgrol ma ni/ /dri med rin chen 'od kyi phreng ba yis/ /phyogs</text></item>
<item><p>32b.3</p><section></section><text>kyi chogs khebs rang gi ngo bo ni/ /rin chen dbang 'dra dbang ldan phyogs su bsam/ /lha mo 'di rnams nges pa'i phyag mtshan ni/ /'khor lo bzang dang ut+pal dmar po dang / /pad+ma ut+pal gser mdog rim bzhin bsam/ /lhag ma rnams ni bdag po ji bzhin 'dod/ /de nyid gsum gyis</text></item>
<item><p>32b.4</p><section></section><text>gzugs kyi rdo rje sogs/ /lha mo rnams ni sku la sogs 'dra bar/ /dkyil 'khor gyi ni mtshams gyur bzhi po dang / /rtsa ba'i sgo yi ngos gnyis dag tu bsam/ /ya mAn+ta kr-ita ces byas gshin rje gshed/ /mtha' yas 'jigs 'od phyogs kun khyab dang ldan/ /dus mtha' mi bzad sprin</text></item>
<item><p>32b.5</p><section></section><text>gyi dkyil 'khor mdog /thugs kyi rgyal po dag dang sku mtshungs pa/ /drag po'i rigs 'od dpag med rnam 'phro bas/ /gshin rje mthar mdzad shin tu gdug pa yi/ /sbrul gyis lus kyi yan lag rnam brgyan pa/ /dpal ldan shar gyi sgor ni bsam par bya/ /pradz+nyAn+ta kr-ita ces byas bla med</text></item>
<item><p>32b.6</p><section></section><text>'od/ /drag cing phyag sogs sku yi rdo rje 'dra/ /gzhan gyis mi thub ces bya gtum po ni/ /lho phyogs kyi ni sgo ru bsam par bya/ /pad+mAn+ta kr-ita ces byas phyogs rnams kyi/ /'khor lo'i 'od kyis mngon par khebs byed pa/ /'od mdangs 'jig dus me 'drar 'jigs par ldan/ /phyag la</text></item>
<item><p>32b.7</p><section></section><text>sogs par gsung gi rdo rje 'dra/ /gdug pa du ma rnam gnon 'jigs pa'i zhal/ /thub dbang ha ha zhes ni bzhad pa yis/ /ri bor bcas pa sgyel bas skrag mdzad pa/ /rta mgrin de bzhin nub kyi phyogs su bsam/ /big+hAt+ta kr-ita ces byas dpa' bo ni/ /dus mtha'i me ltar drag po bdud rtsi</text></item>
<item><p>33a.1</p><section></section><text>'khyil/ /'phags pa'i zhal sogs mi bskyod dang mtshungs pa/ /de bzhin byang gi sgo ru bsam par bya/ /rnam par snang mdzad thugs gtso 'od dpag med/ /thugs kyi dbang po rim bzhin cod pan yin/ /tho ba dbyug pa de bzhin pad+ma dang / /rdo rje sogs 'di phyag ni</text></item>
<item><p>33a.2</p><section></section><text>kun la bsam/ /de ltar yongs su rdzogs pa'i dkyil 'khor la/ /dngos po thams cad kyis ni bltas nas kyang / /snying po'i sngags kyi 'od zer lcags kyu yis/ /drangs nas bde bar gshegs rnams bsgom par bya/ /shes rab thabs kyi rang bzhin dri med pa'i/ /ting 'dzin las byung dam pa'i</text></item>
<item><p>33a.3</p><section></section><text>bdes gang bar/ /'khor lo bsams nas de nas gshin rje ni/ /mthar byed la sogs bshad pas bsrung bar bya/ /rang gi snying pos mngon bzlas mchod yon ni/ /tsan+dan bzang sogs me tog gis mdzes dbul/ /rang las byas pa lta bur dbang bskur zhing / cho ga yis ni mngon par mchod</text></item>
<item><p>33a.4</p><section></section><text>par bya/ /bad nang rang gi sa bon 'di rnams kyis/ /gzugs la sogs pa thams cad drangs nas ni/ /yang dag byang chub yid kyi ngo bo yis/ /'od kyi dkyil 'khor dag tu bsgom par bya/ /shes rab ba spu re re las byung ba'i/ /'od zer rnam pa sna tshogs rgya chen tshogs/ /ma lus nam mkha'i</text></item>
<item><p>33a.5</p><section></section><text>gtos ni kun du khyab/ /de la blo dang ldan pas rab tu spro/ /'od kyi sgo las nges par byung ba yi/ /yan lag dri med rgyan kun gyis legs brgyan/ /me long pi wang dri dang ro yi snod/ /gos dang chos 'byung ba la sogs pa yi/ /mtshan mas rim gyis rnam par sgeg bcas shing / /rol pa'i</text></item>
<item><p>33a.6</p><section></section><text>lag pa dam pa rnams dang ni/ /'od kyi snang bas sprul pa sna tshogs pa'i/ /mchod pa'i sprin gyi dra bas khyab pa dang / /dngos rnams sgyu ma la sogs so sor ni/ /yang dag rig cing 'jig rten blta mkhas pa/ /rtog pa ma lus kun las nges grol zhing / /mchog tu bde ba bskyed pa'i rgyur gyur</text></item>
<item><p>33a.7</p><section></section><text>pa/ /gzugs la sogs pa'i lha mo rnams dang ni/ /de bzhin phyi yi dri sogs thams cad kyis/ /rgyal ba'i dbang po rnams ni legs mchod cing / /de ltar tha dad rtogs las nges grol bya/ /oM sarba ta thA ga ta pU dza badzra swa b+hA wa At+ma ko\u0f85haM/ sgra yi yul rnams ma lus pa rnams ni/ /brag</text></item>
<item><p>33b.1</p><section></section><text>ca'i sgra 'drar nges brtags de rjes la/ /rang yid lhag pa'i lha ru gnas pa la/ /chos rnams bstod pa'i sgra ni byed par bsam/ /mi bskyod rdo rje ye shes che/ /rdo rje dbyings ni mkha' chen po/ /rdo rje gsum mchog dkyil 'khor gsum/ /rdo rje dbyangs la phyag 'tshal lo/ /rnam par snang</text></item>
<item><p>33b.2</p><section></section><text>mdzad dag pa che/ /rdo rje zhi ba dga' chen po/ /rang bzhin 'od gsal mchog gi mchog /ston pa rdo rjer phyag 'tshal lo/ /rin chen rgyal po rab tu zab/ /rdo rje nam mkha' dri med mkha'/ /rang bzhin dag pa gos pa med/ /rdo rje'i sku la phyag 'tshal lo/ /rdo rje mi 'chi rgyal po che/ /mi rtog nam</text></item>
<item><p>33b.3</p><section></section><text>mkha' rdo rje 'dzin/ /'dod chags pha rol phyin pa brnyes/ /rdo rje'i gsung la phyag 'tshal lo/ /don yod rdo rje rdzogs sangs rgyas/ /bsam pa thams cad rdzogs mdzad pa/ /rang bzhin dag pa nyid las byung / /rdo rje sems dpa' phyag 'tshal lo/ /'bar ba'i oM gyi byin rlabs rlung dang me'i/ /</text></item>
<item><p>33b.4</p><section></section><text>dkyil 'khor la gnas rab sbar bdud rtsi lnga/ /de nas yi ge gsum bzlas dpag med pa'i/ /thub pa'i dbang po'i nang du chud par bya/ /ye shes bdud rtsi'i ngo bor bsams nas ni/ /hUM dgod rdo rje'i lce ni bzang po dang / /snying ga'i zla ba'i dbus su ma lus pa'i/ /rgyal ba'i 'khor lo des ni tshim</text></item>
<item><p>33b.5</p><section></section><text>par bya/ /snying po'i 'od zer dpag med kyis sprul pa'i/ /thub pas mi shes kun du nges bsal nas/ /'gro ba ma lus rdzogs sangs rgyas byas te/ /rang gi gsang sngags nang du chud par bya/ /gzugs la sogs pa'i rnam pa dang bral bas/ /'dzin pa de ni mngon sum mthong mi nus/ /gzung ba</text></item>
<item><p>33b.6</p><section></section><text>rnams kyang cung zad yod min la/ /gzhan pa'i 'brel pa yis kyang mthong ba med/ /bde sogs de ni yongs su 'dzin pa ni/ /bya ba 'ga' yang yod par ma mthong ste/ /cig car shes pa'i phyir na gzugs sogs bzhin/ /'di dag 'dzin pa por ni yod ma yin/ /dkar po la sogs gang zhig</text></item>
<item><p>33b.7</p><section></section><text>mthong ba rnams/ /de nyid dus gzhan dag tu mthong mi 'gyur/ /'di nyid rtag tu gcig la gcig 'gal ba/ /yin phyir bde ba la sogs dag dang mtshungs/ /thog mtha' la sogs bye brag snang bas na/ /gzugs la sogs pa 'di dag gcig ma yin/ /phra rab rnams kyang mthong ba ma yin</text></item>
<item><p>34a.1</p><section></section><text>pas/ /du ma'i gzugs su min pa'ang de dang 'dra/ /rdul phran cha shas med pa nyid kyang ni/ /phra rab du ma 'dus pa yin min pas/ /sa yi dkyil 'khor la sogs rang bzhin te/ /bsags pa 'ga' yang 'dir ni med par 'gyur/ /de bas 'dzin po la sogs</text></item>
<item><p>34a.2</p><section></section><text>dang bral bas/ /rang rgyud gzugs sogs brtags pa'i ngo bo nyid/ /rgyu dang mi rgyu dngos po ma lus pa/ /dri za'i grong khyer dag dang mtshungs pa yin/ /bdag dang bdag gi rnam rtog rgyun gyi ni/ /ngo bo bdag gis der ni 'khor ba ste/ /dag pa phyin ci log de med pa yi/ /ngo bo tsam gyis rnam par shes</text></item>
<item><p>34a.3</p><section></section><text>par bya/ /'dir ni zhi dang srid pa'i ngo bo dag /chos nyid kyis ni dbye ba 'ga' yang med/ /gang phyir gzung ba la sogs rnam pa dang / /bral bar thams cad du ni rtag tu grub/ /de ni snang ba'i rang bzhin kun rtog las/ /thams cad ci yang yod pa ma yin te/ /sems las gzhan pa dag ces bya ba ni/ /yod</text></item>
<item><p>34a.4</p><section></section><text>pa ma yin de phyir de bdag nyid/ /gang zhig gzugs la so sor zhugs gyur pa/ /de yi bdag nyid gang yin de nyid gzugs/ /de bas thams cad khyad par med par brtag /snang bar gyur pa'i yul rnams gang yin pa/ /gang zhig rtog pa'i gnas su gyur pa rnams/ /de de gnyis su sbyor ba dang bral bas/ /</text></item>
<item><p>34a.5</p><section></section><text>des na rnam par dbye ba thams cad min/ /dad dang brtson 'grus rnam par dag pa dang / /de bzhin dran dang bsam gtan rnam dag ba'ang / /sgo bzangs srung bar byed pa'i ngo bo nyid/ /shes rab rnam dag ma lus yul du snang / /mtshan ma med pa'i dga' ba rnam dag pa/ /ma lus lha mo'i tshogs kyi ngo bo nyid/ /</text></item>
<item><p>34a.6</p><section></section><text>sems can don dang bdag dang rnam rtog dang / /'jug pa'i rnam shes rnam par dag pa yang / /me long sogs yid dri med ngo bo bas/ /sangs rgyas thams cad kyi yang rang bzhin te/ /de bzhin nyid ni rnam dag sbyor ba yis/ /'khor lo'i gtso bo 'di ni rnam par bzhugs/ /gzugs la sogs</text></item>
<item><p>34a.7</p><section></section><text>pa'i 'khrul pa rnam bral bas/ /dri med phung po la sogs ngo bor grub/ /ser sna la sogs ldog par gyur ba ni/ /pha rol phyin pa dkar po'i chos rang bzhin/ /rnam rtog med par bdag gzhan don 'byung ba'i/ /rgyu nyid kyis ni de yang go rims bzhin/ /zab pa dang ni rgya che ba yis na/ /shes rab</text></item>
<item><p>34b.1</p><section></section><text>thabs kyi bdag nyid can sems yin/ /dam pa'i don du ci yang gzhan dag las/ /dbye med dbye ba med min mi 'dod de/ /gzhan du 'dzin pa las ni bzlog phyir dang / /de bzhin bye brag la sogs rtog bral yin/ /de ltar brtags nas rang snying dri med pa/ /zla ba la gnas mtshan mar bsgom par</text></item>
<item><p>34b.2</p><section></section><text>bya/ /gsang sngags dam pa thig le'i gzugs su ni/ /rang yid 'od dang ldan par yongs su bsgom/ /sems de'i 'od zer dri med pas sad pa'i/ /sku gsung rdo rje'i lus ni mchog gyur pa'i/ /slar yang 'di nyid du ni nges bzhugs shing / /ye shes bdud rtsi 'bab par bsam par bya/ /nang gi</text></item>
<item><p>34b.3</p><section></section><text>lus dang de bzhin thams cad kyang / /de yis kun du mthar ni snang byas nas/ /ba spu re re'i khong las byung ba yi/ /'od kyis sna tshogs kun du dgang bar bya/ /yang na rang gi mtshan ma phra mo ni/ /'od ldan sna rtser gnas par thub pa yi/ /'khor lo nang du chud byas snying rje yis/ /nang gi shes rab dam</text></item>
<item><p>34b.4</p><section></section><text>pa nyin mtshan bsgom/ /mtshan ma brtan po mthong na spro ba ni/ /'od zer de yis sprul pa'i thub dbang dang / /rnam pa sna tshogs pa yi phyag mtshan rnams/ /blo dang ldan pas yang dang yang du spro/ /yang na bzlas la rtse gcig sems nyid ni/ /dngos kun bdag nyid rang gi sems dbang po/ /rang gi sngags</text></item>
<item><p>34b.5</p><section></section><text>ni sna tshogs 'od ldan par/ /byas pas blo dang ldan pas bsgom par bya/ /srog dang rtsol ba shin tu ma bsdams par/ /gsang sngags rgyal po gsal bar brjod bya zhing / /sku sogs rim pa bzhin du yang na ni/ /cig car spro ba dag ni legs par bya/ /nam mkha'i gtos dang mnyam pa sku sogs</text></item>
<item><p>34b.6</p><section></section><text>pa'i/ /'od kyi sku yi snang bas yang dag dgang / /de nas snga ma bzhin du sna tshogs pa'i/ /mchod pa'i sprin gyi bkod pa kun du spro/ /yongs su sbas pa'i rig pa mchog rnams ni/ /bde chen babs pas gzhan gyi dbang thob nas/ /rnam par sgeg pa'i thub dbang tshogs rnams ni/ /mthar ni rang</text></item>
<item><p>34b.7</p><section></section><text>gi lus la gzhug par bya/ /rang gi snying po'i de nyid nges rtogs pa'i/ /skyo bas sems kyi spyod pa zhum gyur na/ /rig pa'i tshogs kyis yang dag glur blangs pas/ /rab tu bskul nas yongs su mchod par bya/ /sems bzang po yi chu rgyun srog dang ni/ /rtsol ba'i 'od kyi lcags kyus drangs</text></item>
<item><p>35a.1</p><section></section><text>nas ni/ /cho ga ji bzhin sku rdo rje sogs la/ /nges par dbab pas skyo ba bsal bar bya/ /de ltar thang cig ngal bso byas nas ni/ /sngar bshad cho ga yis ni de nyid shes/ /gsang sngags dam pa rgyun du bzla ba ni/ /sngags pa'ang kun du chags pa med par bya/ /bstod dang mchod</text></item>
<item><p>35a.2</p><section></section><text>sogs gshegs su gsol ba dang / /sngags pas rab tu 'bad de rnams bya zhing / /oM la sogs par 'khor lo bsdus nas ni/ /sku la sogs pa brtag pa dag tu bya/ /de ltar de nyid mthong bas rnam grol ba/ /sems can khams rnams kun du dmigs nas ni/ /snying rjes 'gro ba rnams la phan don</text></item>
<item><p>35a.3</p><section></section><text>du/ /smon lam rnams ni mngon sum nyid du bya/ /langs nas dag pa'i sems dpa' rang gi lha'i/ /rnam pa'i nga rgyal yid la byas nas ni/ /kun du snang bar gnas pa'i yul rnams ni/ /snga ma bzhin du yul du yongs su bsgom/ /rang rang gi ni ngo bo rnam dag pa/ /rim bzhin sku la sogs pa'i rdo rjer</text></item>
<item><p>35a.4</p><section></section><text>gyur/ /dpal ldan rdo rje 'dzin pa lta bur ni/ /chos nyid kyis na phan tshun khyad par med/ /phyin ci log gi rtog pa spangs pa yis/ /bya ba ma lus pa ni rdzogs par bya/ /de yi thub pa'i 'khor lo ma lus pa/ /mchod pa 'di ni kun du mchog yin no/ /bza' za'i tshe na snying ga'i zla ba la/ /'khor lo'i</text></item>
<item><p>35a.5</p><section></section><text>gtso bo rang gi gsang sngags kyis/ /kun du dmigs te byang chub sems kyis ni/ /ngo bo nyid gyur 'od dang ldan par bsam/ /rang gi zas la de nyid gsum bzlas te/ /thams cad mnyam pa nyid kyis rnam dag pa/ /de yis sku yi rdo rje la sogs pa/ /lha rnams kun du tshim pa nyid du bya/ /phyi yi</text></item>
<item><p>35a.6</p><section></section><text>sbyin sreg cho gas bsgre bya zhing / /yid kyi'ang yid nyid kyis ni bya ba ste/ /phung po'i bud shing rnam par bsreg pa yi/ /ye shes 'bar ba bla na med par bshad/ /de ltar ma lus pa yi 'dod pa yis/ /bdag nyid dam ni gzhan dag rang rang gi/ /lha yi gzugs gyur pa la yang dag mchod/ /dam</text></item>
<item><p>35a.7</p><section></section><text>tshig 'di ni bde gshegs rnams kyis gnang / /rjes su mthun pa'i 'gro ba'i don rnams ni/ /ma lus bde gshegs mchod par yang dag brtag /lus la sogs pa'i las rnams de dang de/ /rtag tu legs par mnyam par gzhag ste bya/ /rnam pa de 'dra'i sems ldan lus dang ni/ /ngag yid</text></item>
<item><p>35b.1</p><section></section><text>las rnams ci yang rung ba dag /phyag rgya dang ni sngags kyi rnam pa ru/ /rdzogs pa'i sangs rgyas kun gyis de gsungs so/ /gang phyir dngos po gcig la'ang sna tshogs pa'i/ /kun du rtog pas bsags pa'i rnam pa las/ /sdug bsngal bde dang grol ba skyed byed pa'i/ /las kyi khyad par</text></item>
<item><p>35b.2</p><section></section><text>mang po 'byung bar 'gyur/ /de bas lus sogs dge dang mi dge ba'i/ /rnam pa'i las rnams sems kyi dbang las gsungs/ /de ltar rnyog pa ma lus spangs pa yi/ /sems ni nag po'i las su ga la 'gyur/ /dam tshig nyams la snying ga'i zla bar ni/ /snying pos sna tshogs rdo rje ji bzhin</text></item>
<item><p>35b.3</p><section></section><text>bsam/ /dpal ldan dam tshig rdo rje'i rnal 'byor pas/ /'gro ba rang bzhin gyis dag rnam bsams la/ /sna tshogs pad+ma'i 'dab ma'i dbus su ni/ /sngar gyi rim pas dbang bskur kun du blang / /phyi rol gyi yang khrus kyi cho ga la/ /rim 'di khyad par du yang bsam par bya/ /thun mtshams su yang</text></item>
<item><p>35b.4</p><section></section><text>de bzhin mchod la sogs/ /sngon du 'gro ba'i bzlas brjod byas nas ni/ /snying ga'i nang du 'khor lo chud byas la/ /snying rje dang ni shes rab ldan par nyal/ /ldang ba'i dus su dam tshig lha mo yi/ /yang dag glu yis dpal ldan bskul pas ni/ /langs na thub pas bzlas brjod la sogs</text></item>
<item><p>35b.5</p><section></section><text>pa/ /cho ga snga ma bzhin du bya ba yin/ /dngos grub thob pa'i mtshan ma mthong nas ni/ /de nyid gsum mchod byas nas rang gi sems/ /sngar bshad dkyil 'khor dag la gnas nas ni/ /'dod pa'i dngos grub rab tu bsgrub par bya/ /bgegs rnams bdud rtsi thab sbyor 'khor lo yis/ /dbang</text></item>
<item><p>35b.6</p><section></section><text>bskur byas nas 'bad pa med par 'joms/ /gang zhig dbus su gnas par gyur pa yis/ /'khor lo de yang de yi yin par 'gyur/ /tha mal rnam rtog rgyun las gzhan pa yi/ /srid pa'i sdug bsngal gzhan ci'ang yod ma yin/ /de dang rnam par 'gal bar 'gyur ba'i sems/ /'di ni mngon</text></item>
<item><p>35b.7</p><section></section><text>sum du ni rtogs par 'gyur/ /zab cing rgya che ba yi bdag nyid can/ /gang yin der ni kun rtog snang mi 'gyur/ /rig pa las ni gzhan du gyur pa dag /yod pa min par sngar ni bsgrubs pas na/ /gang zhig gang dang mi mthun pa dag tu/ /lan cig gyur pa'ang de bgrod rgyas gyur pa/ /mthong ba'i</text></item>
<item><p>36a.1</p><section></section><text>bslab pa rnam par 'phel ba yis/ /rang gi mi mthun shin tu 'gag par byed/ /sbyin pa la sogs bdag med ldan pas kyang / /tha mal pa yi rang gi ngo bo las/ /rnam par ldog par mi 'gyur gang phyir 'dir/ /yod kyang de ni mi mthun 'gyur ma yin/ /de ltar rtogs na snying rjer</text></item>
<item><p>36a.2</p><section></section><text>ldan pa dag /ye shes bsam yas skad cig gis sgrub pa/ /dpal ldan kun du bzang po'i rang gi ni/ /ngo bo su zhig nges par sgom mi byed/ /dri med blo yi 'od zer rnams kyis ni/ /mun pa thams cad rnam par sel byed pa/ /rnam par bstan pas mdzad pa 'dis mchog gi/ /bdag 'dra'i go skabs dag ni</text></item>
<item><p>36a.3</p><section></section><text>ga la yod/ /bla ma dam pa'i gzhung ni cung zad tsam/ /bzung ba gang yin de yang dang por ni/ /'ching ba lhod ces bya bar grags pas na/ /des na 'di la shin tu 'bad pa yin/ /de ltar rnam par sbyar las legs byung ba'i/ /dge ba dri med gang des 'gro ba'i yid/ /sangs rgyas ye shes mgon dang</text></item>
<item><p>36a.4</p><section></section><text>bcas pa der/ /gzhol bar gyur pas rtag tu bsgom par shog /dpal gsang ba 'dus pa'i sgrub pa'i thabs kun du bzang po zhes bya ba/ byang chub sems dpa' 'jam pa'i dbyangs kyi zhabs kyi pad+ma'i ze'u 'bru'i rdul la reg pa/ slob dpon chen po sangs rgyas ye shes kyi zhal snga nas kyis mdzad pa rdzogs so// // </text></item>
<item><p>36a.5</p><section></section><text>paN+Di ta shrad+d+hA kar warma dang / lo tsA ba rin chen bzang pos bsgyur cing gtan la phab pa'o//[ ]@#/ /rgya gar skad du/ tsa tu rAM ga sA d+ha nAM no pi ka sa man+ta b+ha drI nA ma/bod skad du/ yan lag bzhi pa'i sgrub thabs kun du bzang mo zhes bya ba/ dpal rdo rje sems dpa' la phyag 'tshal lo/ /dpal ldan 'khrul pa kun bsal dri ma med pa yi/ /gzi brjid</text></item>
<item><p>36a.6</p><section></section><text>mtha' yas rigs kyi sprul pas rnam brgyan pa/ /shes rab ma yis lus 'khyud mdzes pas klubs pa gang / /'jam dpal de la de mchod don dngos cho ga 'di bshad bya/ /dpal ldan 'dus pa'i tshul gyis dam pa'i bshes gnyen gsol gdab byed brod pas/ /'gro ba'i don kun phun sum tshogs</text></item>
<item><p>36a.7</p><section></section><text>gzhi dngos po cho ga bshad par bya/ /skabs ldan g.yo ba 'di dang dam pa'i skye bo dang 'grogs shin tu thob dka' 'jig rten la/ /de phyir thabs dang shes rab mthar phyin byed 'dod sems ni mchog tu gyur pa yin/ /de nas snying rje'i mthu las byung ba'i byang chub yid ldan gsang sngags pa/ /gtong ba</text></item>
<item><p>36b.1</p><section></section><text>la sogs yon tan brgyad pa zab mo'i tshul la mos pa'am/ /dpal ldan gsang 'dus dkyil 'khor cho gas shin tu dbang bskur phun sum ldan/ /cho ga bzhin du lung stsal thob pa bzhi sngags bsnyen pa blo ldan pas/ /gang zhig dri med chu sogs ljon shing mchog gi phreng ba klubs pa yi/ /goms</text></item>
<item><p>36b.2</p><section></section><text>pa'i ri la bcom ldan 'jam dbyangs zhes bya rab tu bsgrub par bya/ /dang po tho rangs snying ga'i dbus su dri med 'od 'phro de nyid bsam/ /bkod nas snying rje can gyis sgo la sogs pa yang dag par yang bya/ /dam pa'i tsan+dan sogs bkrus dri zhim me tog bkram pa'i mchog cha la/ /bsam gtan gnas</text></item>
<item><p>36b.3</p><section></section><text>su bde ba'i gnas su 'dug nas dus gsum sangs rgyas rnams/ /dmigs te sna tshogs mchod sprin spro sogs sngon du byas nas blo ldan pas/ /sdig pa la sogs 'di ltar bya'o dge ba 'phel don du/ /thog ma med ldan srid pa'i rgyun la rtog pas bsags pa'i sdig kun gang / /snying rje chen po'i mdun</text></item>
<item><p>36b.4</p><section></section><text>rim bzhin te thams cad bshags par bgyi/ /yang dag sangs rgyas byang chub 'phags dang gzhan rnams mdzad pa'i dge ba gang / /ma lus bdag gis yi rang yang dag de ni byang chub phyir bsngo'o/ /sems rgyas zla ba dri ma med las grub pas mtha' yas snying rje gnas/ /bdag gi yid la gnas</text></item>
<item><p>36b.5</p><section></section><text>pa'i bde bar gshegs la rtag tu skyabs su mchi/ /rtog pa kun las nges grol ma lus dam pa sems dpa'i bkra shis gzhi/ /dngos po kun gyi ngo bor chos la bdag nyid skyabs su mchi/ /bcings pas yang dag spangs pa'i snying rje mchog gis drangs pa'i dpal ldan pa/ /rab dga' la sogs sa la gnas</text></item>
<item><p>36b.6</p><section></section><text>pa dam bcas tshogs la skyabs su mchi/ /bsam pa rnam smin dag pas sgrib kun bag chags ma lus bcom pa ste/ /mos pas rnam par brgyan pa'i sems kyis byang chub sems ni bskyed par bgyi/ /bde gshegs sras bcas lam gcig sbyin sogs bcu po dkar po yon tan ngo bo la/ /rdzogs</text></item>
<item><p>36b.7</p><section></section><text>sangs rgyas dag kun gyi rang bzhin blo yis de ltar bsten par bgyi/ /'jig rten 'di dag lta ba'i dra bas bkab la snying rjes dmigs nas su/ /yang dag byang chub sems kyi gzhal med bsgom rim 'di ni sngags pas bya/ /stong pa rang bzhin med phyir rgyu 'bras phyir ni rang bzhin mtshan ma med/ /rjes</text></item>
<item><p>37a.1</p><section></section><text>su dpag pa bsal bas ma lus gzhi yi smon pa nges bral lo/ /oM shU n+ya tA dz+nyA na badzra swa b+hA wa At+ma ko\u0f85haM/ de 'og ston zla dkar po mtha' med phyogs 'khor gnas pa sna tshogs 'od/ /'phags par gnas pa'i gru gsum nang gi mkha' yi rang bzhin rdo rje 'dzin/ /chos kyi</text></item>
<item><p>37a.2</p><section></section><text>'byung zhes phyag rgya dbus gnas pad+ma sna tshogs rdo rjes brgyan/ /hUM gis rdo rje brgyan pa'i sa la kun du bzang po las byung bsgom/ /b+h+rUM yig 'khor lo las byung rig ma dang bcas snang mdzad skur gyur pa/ /gsal ba thub dbang dkyil 'khor sna tshogs 'od zer gyis khyab phyogs 'khor kun/ /gru bzhi mnyam</text></item>
<item><p>37a.3</p><section></section><text>pa'i phyir na mchog bzhis dran pa dbang po sgo rnams kyis/ /bsam gtan bzhi yi twar Na ting 'dzin mu khyud bzhi yis yongs bskor ba/ /mu khyud de la gnas pa dam pa'i mchod pas 'brel ba'i gzugs rnams rgyun/ /sna tshogs rgyan rnams bkod pa 'gro ba'i bsam pa thams cad yongs rdzogs</text></item>
<item><p>37a.4</p><section></section><text>phyir/ /'dul bas bskyod pa gsung rab yan lag dgu yi dam chos kun 'gro ci yi phyir/ /rlung gis bskyod pa rgyal mtshan phreng dang dril sgra grag pas phyogs sgo kun/ /me long ye shes rtag tu dri med byang chub yan lag me tog spos bkram zhing / /dra ba dra phyed me long me tog phreng ba sna tshogs brgyan</text></item>
<item><p>37a.5</p><section></section><text>pa'i gzugs/ /rnam par thar brgyad rnam par dag pas ka ba brgyad kyis klubs pa'i mchog /rdo rje tshul gyis chos kyi 'khor los sgyur phyir rdo rje'i thig ldan la/ /gzugs la sogs pa'i spyod yul dag pas bla med mtha' yas 'dod pa'i yon tan lnga/ /zas lngas brgyan pas rnam par dag pa'i chos kyi</text></item>
<item><p>37a.6</p><section></section><text>dbyings rgyu mthun/ /sna tshogs pad+ma la gnas nyi ma zla bar bcas pa lha yi gdan/ /ma lus rin chen bkod pa'i gzhal yas brtsegs pa de la bsgom/ /bcu drug cha shas sde pa las byung zla ba'i dkyil 'khor ba yi dbus/ /dbus kyi gdan la cho ga bzhin du 'od dpag med gzhi bsam par bya/ /mchog</text></item>
<item><p>37a.7</p><section></section><text>gi dang po'i snying po las byung rdo rje dam pa ye shes gzugs/ /grangs med thug pa'i 'od zer phreng bas grub pa'i phyogs sgo kun/ /bsams nas dang po'i snying por bcas pa'i nga rgyal ldan pas sprul pa mtha' yas kyis/ /'gro ba'i don mchog rab mdzad pa yi thugs mchog rdul phran rnam bkod gzugs</text></item>
<item><p>37b.1</p><section></section><text>brnyan can/ /g.yas g.yon zhal ni gnag dang dmar po zla ba rdzogs ltar dkar ba'i mdog /gsal bas rnam par bkod pas brgyan pa'i phyag gnyis dam pa'i rig ma 'khyud/ /lhag ma'i phyag zung gnyis brgyan rdo rje ral gri rin chen pad+ma 'dzin/ /'jig rten gsum khong brgyan pa'i 'od zer rnam</text></item>
<item><p>37b.2</p><section></section><text>pa bde 'gro thub pa'i dbang / /rnam thar gsum dag shes rab bdag nyid snying rje'i mchog gi thabs ldan pas/ /'gro kun de nyid gcig pa rgyal ba skyed byed sku bzhi mngon sum bya/ /mchog tu rjes chags phun sum tshogs pas 'jig rten thams cad 'dul dmigs nas/ /dga' ba'i rdzu 'phrul</text></item>
<item><p>37b.3</p><section></section><text>sgra yis rgyal ba'i tshogs rnams rang gi lus nang bzhugs/ /de ni spyan la sogs pa'i lha mo gzugs sogs yul gyi rang bzhin pas/ /phyung nas rig ma thams cad gzhi yi rig ma'i nang du thim par bya/ /de yi pad+ma'i snying po'i dbus su dkyil 'khor dri med zla 'od las byung ba/ /blo yis bsams</text></item>
<item><p>37b.4</p><section></section><text>nas rdzogs par bde la skye bo'i tshogs rnams gzhug par bya/ /dam pa gsang ba'i rdo rje dkyil 'khor rnam snang mdzad sogs rgyal ba'i rgyan zhugs nas/ /zla ba zhu ba'i ngo bor gyur pas dbang bskur byas te de 'og tu/ /sa snying phyag na rdo rje nam snying 'jig rten dbang phyug sgrib pa sel/ /dpal ldan</text></item>
<item><p>37b.5</p><section></section><text>kun du bzang po de dag mig la sogs pa'i grangs su gyur/ /gzugs sgra dri dang ro dang reg bya chos dbyings rdo rje yang / /sa chu me rlung rang bzhin gyur pa spyan la sogs pa'i grangs 'gyur ro/ /gzugs dang myong ba mtshan ma de bzhin kho na 'du byed yid brjod pas/ /rnam snang mdzad sogs bde gshegs</text></item>
<item><p>37b.6</p><section></section><text>rnams te de 'og sa bon gyis dbyung bya/ /k+ShiM dzr-IM khaM gaM Sh+kaM saM brjod pa de dag mig la sogs rnams so/ /myong ba mtshan ma de bzhin kho na 'du byed yid brjod pa/ /rnam snang mdzad sogs bde gshegs dzaH hUM baM hoH khaM raM brjod pas gzugs kyi rdo rje la sogs so/ /laM mAM paM tAM zhes kyang gsungs pa de</text></item>
<item><p>37b.7</p><section></section><text>bzhin spyan la sogs pa'o/ /b+h+rUM AM dzr-IM hUM zhes pas rtag pa la sogs so/ /oM AH hUM zhes sems 'bar ho yi bar du zhugs pa cho ga bzhin/ /pad+ma'i nang gnas mnyam med shes rab chags pas zhu ba byed mthong ste/ /de yi 'od kyi mthu yis kyang ni zla ba zhu bar byed mthong ste/ /'di ltar spyan la</text></item>
<item><p>38a.1</p><section></section><text>sogs pa'i lha mo'i dbyangs kyi sgra yis bskul bar bsam/ sems can khams na gnas pa'i dbang phyug khyod ni rdo rje'i thugs/ /dga' ba yid 'ong don chen 'dod pas bdag la bskyab tu gsol/ /mgon po gal te de ring bdag ni gson par mchis bzhed na/ /sems</text></item>
<item><p>38a.2</p><section></section><text>can yab chen gnyen mchog bdag la dgyes par mdzad du gsol/ /rdo rje'i sku khyod bka' yi 'khor los sems can kun la phan/ /sangs rgyas don du byang chub mchog sgrub rab tu phan par gzigs/ /mgon po gal te bdag ni de ring gson par mchis bzhed na/ /'dod chags dam tshig chags</text></item>
<item><p>38a.3</p><section></section><text>pas bdag la dgyes par mdzad du gsol/ /khyod ni rdo rje'i gsung ste kun la phan pa'i thugs brtse ba/ /'jig rten dag gi dgongs pa'i don mdzad pa la rtag tu brtson/ /mgon po gal te bdag ni de ring gson par mchis bzhed na/ /spyod pa dri med kun du bzang pos bdag la dgyes par mdzod/ /</text></item>
<item><p>38a.4</p><section></section><text>khyod ni rdo rje'i 'dod pa dam tshig mchog gi phan don che/ /yang dag rdzogs sangs rgyas kyi gdung mchog mnyam pa nyid gzigs pa/ /mgon po gal te bdag ni de ring gson par mchis bzhed na/ /yon tan rin chen mang po'i gter gyur bdag la dgyes par mdzod/ /de ltar dbyangs kyis bskul</text></item>
<item><p>38a.5</p><section></section><text>bas sgyu 'phrul dra bar dngos kun legs bsams nas/ /'od zer 'bar bas bskor ba'i gzhi yi sngags kyis lus su rang bsgyur bya/ /de la 'od kyis ma lus lha rnams rgyal ba'i thub dbang rnams/ /nang du thim nas 'od kyis dpal ldan 'jam pa'i rdo rjer gyur par bya/ /gur kum mchog 'od dmar</text></item>
<item><p>38a.6</p><section></section><text>'dra g.yas g.yon zhal ni gnag dang dkar ba'i mdog /sna tshogs rgyan gyis brgyan pa'i phyag gnyis dam pa'i shes rab 'khyud/ /gsal ba'i ral gri mda' dang ut+pal mthing ga gzhu ni mtha' yas 'od/ /ma lus rigs rnams 'phro bas brgyan pa'i mkha' kun dkyil 'khor ldan skyob pa/ /gzung</text></item>
<item><p>38a.7</p><section></section><text>'dzin bral bas dngos po thams cad ngo bo nyid med shes nas su/ /rnam par byang ba mngon bzhugs zab don byin brlabs 'di ltar bya/ /oM d+harma d+hA tu swa b+hA wa At+ma ko\u0f85haM/ /de 'og gzhi yi sa bon 'od kyis ji ltar rang la gang ste mig sogs rnams/ /sa snying la sogs dri med rang snying zla ba'i rdo rje bum</text></item>
<item><p>38b.1</p><section></section><text>pa'i dkyil gnas pa/ /hUM gi thugs kyi rdo rje kha dang mgo la pad+ma 'khor lo'i dkyil du yang / /AH dang phyag mtshan gnyis kyis gsung gi rdo rje sku yi rdo rje'ang bsam par bya/ /de thugs 'od zer rgyun gyis rang gi shes rab dang sbyor snang bas kun du ni/ /rgyal ba'i dbang po rnams la mchod nas thugs</text></item>
<item><p>38b.2</p><section></section><text>kyi rdo rje la sogs byin gyis brlab/ /dpal ldan thugs kyi rdo rje 'chang / /rdo rje mi phyed gsum bsgoms pas/ /de ring bdag la byin brlabs nas/ /thugs kyi rdo rjes mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum bsgoms nas/ /de ring bdag</text></item>
<item><p>38b.3</p><section></section><text>la byin brlabs nas/ /thugs kyi rdo rjes mdzad du gsol/ /oM sarba ta thA ga ta tsit+ta badzra swa b+hA wa At+ma ko\u0f85haM/ dpal ldan chos kyi gsung gi lam/ /rdo rje mi phyed gsum bsgoms pas/ /de ring bdag la byin brlabs nas/ /gsung gi rdo rjes mdzad du gsol/ /phyogs bcur bzhugs</text></item>
<item><p>38b.4</p><section></section><text>pa'i sangs rgyas rnams/ /rdo rje mi phyed gsum bsgoms pas/ /de ring bdag la byin brlabs nas/ /gsung gi rdo rjes mdzad du gsol/ /oM sarba ta thA ga ta wA ka badzra swa b+hA wa At+ma ko\u0f85haM/ dpal ldan sku yi rdo rje 'chang / /rdo rje mi phyed gsum bsgoms pas/ /de ring bdag la byin brlabs</text></item>
<item><p>38b.5</p><section></section><text>nas/ /sku yi rdo rjes mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /de ring bdag la byin brlabs nas/ /sku yi rdo rjes mdzad du gsol/ /oM sarba ta thA ga ta kA ya badzra swa b+hA wa At+ma ko\u0f85haM/ rdo rje gsum ni nam mkha'i rang bzhin</text></item>
<item><p>38b.6</p><section></section><text>mtshan ma spangs pa mtshon byas te/ /sems kyi 'od zer rnams kyis bskul nas thams cad tshogs su gyur pa'i thub pa'i sde/ /thub mchog 'od zer las byung rig ma'i tshogs kyis yang dag 'dzin pa yi/ /bum pa'i ye shes chu yis blugs pas rang rig gtso bo snang bas dbu brgyan gyur/ /</text></item>
<item><p>38b.7</p><section></section><text>de bzhin rang gi lha mo 'dra bar rang gi snying po'ang bsgoms nas rig mar sprul/ /mig la sogs pa gang nas yig 'bru gsum bkod 'bar ba'i lus ldan ma/ /'og snying lte ba gsang ba de bzhin brla gnyis sogs la de nyid shes par bya/ /oM hUM swA AH hA zhes bya bas lus yid rdo rje dam pa'i</text></item>
<item><p>39a.1</p><section></section><text>rigs tshogs kyi/ /de lnga'i byin rlabs lus ni 'gro gsum khyab pas dam pa'i 'od tshogs bsam/ /AH sa bskyed rnam par bkod pa'i snying po hUM las sprul pa'i pad+ma 'dab brgyad pa/ /pad+ma'i shes rab rgyu mthun rang bzhin thabs dang bcas par gyur pa'i gzhi yi lus</text></item>
<item><p>39a.2</p><section></section><text>bsngags pa/ /de dang lhan cig bde gshegs rnams la rjes su chags par bgyi zhes brtsams/ /oM sarba ta thA ga tA nu rA ga na badzra swa b+hA wa At+ma ko\u0f85haM/ /sems kyi zla ba'i 'od kyis ma lus sangs rgyas tshogs ni bzhugs gnas te/ /hUM gi rdo rjer byung nas dri med pad+ma la gnas dam pa'i yid kyi</text></item>
<item><p>39a.3</p><section></section><text>gzugs/ /bsams nas rang gi snying pos bskyed pa thams cad gzhi yi dkyil 'khor lha gzugs su/ /mchog gi rjes su dkar mo zhes par mtha' yas yon tan rin chen ma/ /rin chen dbang phyug dra ba'i dngos po sgrol ba badzra ra tI zhes bskul bas/ /dri med rin chen phreng bas bsgoms pa'i phyogs</text></item>
<item><p>39a.4</p><section></section><text>'khor byed ma dbang ldan la/ /dam pa'i 'khor lo ut+pal dmar po pad+ma ut+pal ser po rnams kyis mtshan/ /de dag gi ni rim pa'i nges pa'i lhag ma'i ji ltar 'dod pa'i phyag bsnams yin/ /dkyil 'khor grwa bzhi dang ni shar gyi sgo gnyis la ni bsam bya ba/ /gzugs sogs rdo rje lha mo sku la sogs dang gsum</text></item>
<item><p>39a.5</p><section></section><text>gyis so/ /shar gyi sgo ru grags pa bsam pa thams cad 'grub mtha' yas pas 'jigs pa'i 'od/ /'bar la ya mAn+ta kr-ita ces bas zad dus drag sprin dkyil 'khor dngos po ste/ /thugs bdag rgyal po mnyam pa'i sku ni du ma'i khro bo rigs kyi 'od phyung ba/ /gshin rje mthar byed ces bya mi bzad</text></item>
<item><p>39a.6</p><section></section><text>pa yi sbrul gyis sku brgyan dpal ldan pa'o/ /lho phyogs kyi sgor gnas pa pradz+nyAn+ta kr-ita ces pas bla na med ldan pa/ /sku yi dbang phyug bzhin du phyag la sogs pa drag po gzhan gyis mi thub gsal/ /de nas rta mgrin nub kyi phyogs su sgo ru 'od zer 'khrigs pas phyogs bskor ba/ /pad+mAn+ta kr-ita ces pas</text></item>
<item><p>39a.7</p><section></section><text>'bar ba'i 'jig pa'i me ltar 'jigs pa'i gzugs/ /gsung gi bzhin du phyag la sogs pa du mas sdang ba 'jigs byed zhal/ /gad sgrogs bzhad pas ri rnams g.yo bar byed dang thub pa'i dbang rnams so/ /de nas mi bskyod 'dra ba'i zhal sogs big+h+nAn+ta kr-ita ces bya byang sgo ru/ /zad dus byin za lta bu</text></item>
<item><p>39b.1</p><section></section><text>'phags pa bdud rtsi 'khyil pa dpa' ba'o/ /rnam snang mdzad dang thub dbang snang ba mtha' yas thugs kyi dbang phyug dbu rgyan dang / /rim par tho ba be con pad+ma rdo rje la sogs phyag kyang de bzhin no/ /de ltar rdzogs par bskyed par dkyil 'khor mthong nas dngos po thams cad kyis/ /snying po sngags</text></item>
<item><p>39b.2</p><section></section><text>kyi 'od zer lcags kyus bde gshegs spyan drangs bsgom par bya/ /thabs dang shes rab dngos po dri med ting 'dzin las byung dam pa'i bde bas gsang bar ni/ /dkyil 'khor bsams te de nas mthar byed la sogs bsrung byas nas/ /rang snying bzlas pa'i tsan+dan sogs dang me tog mdzes pa phul</text></item>
<item><p>39b.3</p><section></section><text>te thim/ /rang dang 'dra ba'i cho gas dbang bskur byas nas 'di ltar nan tan mchod par bya/ /pad+ma'i nang gi rang gi sa bon 'od kyis drangs nas gzugs sogs thams cad ni/ /pad+ma'i 'od zer dkyil 'khor yang dag byang chub yid kyi sa bon bsam par bya/ /shes rab so so'i ba spu'i las byung sna tshogs</text></item>
<item><p>39b.4</p><section></section><text>rnam pa'i 'od zer rgyas pa'i tshogs/ /ma lus khyab pa'i mkha' gzhi thams cad de nas blo dang ldan pas spro bar bya/ /'od zer sgo nas byung ba'i dri med thams cad rgyan gyis shin tu brgyan sku dang / /me long pi wang dri dang ro yi snod dang na bza' chos 'byung la sogs dang / /mtshan ma rnams kyi rim pas</text></item>
<item><p>39b.5</p><section></section><text>mdzes pas ldem bag phyag ni lo ma 'od dang bcas/ /gsal ba'i 'od zer sprul pa mang po sna tshogs mchod pa'i sprin gyi dra ba rnams 'byung dang / /sgyu ma la sogs dra ba'i dngos po so so yang dag rig pa'i 'jig rten lta dge dang / /rtog pa thams cad nges grol mchog gi bde ba 'byung rgyu'i dngos ldan pa'i/ /</text></item>
<item><p>39b.6</p><section></section><text>gzugs la sogs pa'i lha mo rnams kyis de bzhin phyi ma'i dri sogs thams cad kyis/ /dbye ba'i rtog pa grol bas rgyal ba'i dbang po rnams la yang dag mchod par bya/ /oM sarba ta thA ga ta pU dza badzra swa b+hA wa At+ma ko\u0f85haM/ de yi 'og tu sgra brnyan 'dra bar sgra yul thams cad la ni yod bsams na/ /rang yid</text></item>
<item><p>39b.7</p><section></section><text>rig pa'i lha yi stod pa'i sgra dang ldan pa'i chos rnams zhes su gsungs/ /gzugs la sogs pa gcig min rdul phran cha yang ma mthong du ma'i gzugs kyang ma yin zhes pa'ang de bzhin no/ /yan lag med pa'i rdul phran nyid la du ma'i rdul phra rab kyi rjes 'brang med phyir dang / /sa yi dkyil 'khor la </text></item>
<item><p>40a.1</p><section></section><text>sogs gzugs kyi dbye bas de la 'ga' yang mi 'gyur ro/ /de bas 'dzin pa la sogs bral bas rang dbang gzugs la sogs pa kun brtags ngo bo yin/ /ma lus g.yo dang mi g.yo'i dngos po dri za'i grong khyer dag dang 'dra ba yin/ /bdag gir 'dzin pa'i rtog pa'i rgyun</text></item>
<item><p>40a.2</p><section></section><text>gyi ngo bos 'khor ba 'di dag ste/ /dag pa yang ni de las ldog pa'i ngo bo tsam la rnam par shes par bya/ /chos nyid kyis ni srid dang zhi ba'i ngo bo 'dir ni dbye ba 'ga' yang med/ /ci'i phyir 'dzin pa la sogs rnam par bral ba rtag tu kun la sgrub pa'i phyir/ /thams cad 'ga' yang med de so sor snang ba'i</text></item>
<item><p>40a.3</p><section></section><text>rang bzhin rtog pa las/ /sems las gzhan du gyur pa'i nga zhes 'ga' yang med de de phyir bdag kyang de/ /gang gi ngo bo gang yin de yis de nyid rtogs pa'i gzhi ste ci phyir dngos/ /de bas thams cad dbyer med shes te dngos po thams cad dbyer med pa nyid yin/ /kha cig yul dang kha cig gzhan du</text></item>
<item><p>40a.4</p><section></section><text>snang bar rtogs pa phun sum tshogs pa gang zhig gis/ /de dang de yi bral dang bral ba'i phyis te de phyis thams cad ma yin no/ /dad dang brtson 'grus rnam par dag pa de bzhin dran pa bsam gtan dag pas kyang / /dam pa'i sgo srung gzugs te shes rab rnam par dag pas thams cad yul du snang / /mtshan</text></item>
<item><p>40a.5</p><section></section><text>ma med pa'i dag pa thams cad dag pas lha mo tshogs kyi rang bzhin dang / /thams cad don dang bdag po rnam par rtog pa rab tu 'jug pa rnam par dag pa yis/ /me long la sogs mkha' chen po/ /rdo rje gsum mchog dkyil 'khor gsum/ /rdo rje dbyangs la phyag 'tshal lo/ /rnam par snang</text></item>
<item><p>40a.6</p><section></section><text>mdzad dag pa che/ /rdo rje zhi ba dga' ba che/ /rang bzhin gyis ni 'od gsal mchog /ston pa rdo rje phyag 'tshal lo/ /rin chen rgyal po rab tu zab/ /rdo rje nam mkha' dri ma med/ /dngos nyid dag pas gos pa med/ /rdo rje sku la phyag 'tshal lo/ /rdo rje mi 'chi 'dod chags che/ /mi rtog nam mkha'i rdo rje</text></item>
<item><p>40a.7</p><section></section><text>'dzin/ /'dod chags pha rol phyin pa brnyes/ /rdo rje gsung la phyag 'tshal lo/ /don yod rdo rje rdzogs sangs rgyas/ /bsam pa thams cad yongs rdzogs pa'i/ /dag pa ngo bo nyid las byung / /rdo rje sems la phyag 'tshal lo/ /phyag 'tshal 'bar bas byin gyis brlabs pa'i rlung me'i dkyil</text></item>
<item><p>40b.1</p><section></section><text>'khor gnas 'bar ba'i/ /bdud rtsi lnga la de nas 'bru gsum bzlas pa'i dkyil nas grangs med thub pa'i dbang / /ye shes bdud rtsi'i rang bzhin brtsams te yi ge hUM bkod rdo rje dam pa'i lce/ /snying ga'i zla ba'i dbus su ma lus rgyal ba'i dkyil 'khor de yis tshim par bya/ /kun du 'khrul pa</text></item>
<item><p>40b.2</p><section></section><text>spangs pa'i snying gi 'od zer las byung thub dbang mtha' yas kyi/ /'gro ba ma lus yang dag sangs rgyas byed pa bzhi yi sngags nang thim par bya/ /gzugs la sogs pa'i rnam par grol bas mngon sum gyis ni mthong min de 'dzin pa/ /gzung ba 'ga' yang med de gzhan yang yod pa ma yin 'brel</text></item>
<item><p>40b.3</p><section></section><text>pa ma mthong bas/ /sim pa la sogs rang gi las kyang 'ga' yang ma mthong de yongs bzung bas na/ /dus gcig 'brel par gyur pa gzugs la sogs pa bzhin du de dag gzung 'dzin med/ /dkar po la sogs gang gis dang por mthong ba de nyid dus gzhan mthong ba min/ /de gnyis phan</text></item>
<item><p>40b.4</p><section></section><text>tshun du yang mi mthun phyir na rtag tu sim la sogs pa bzhin/ /de nas bzlas pa byed 'dod sems kyis dngos kun bdag nyid rang sems bdag por ni/ /byas nas sems kyi 'od zer ldan pa bzhi yi sngags ni mkhas pas bsgom par bya/ /'phro bas sngags kyi rgyal po gsal bar gtong dang dgag pa'i</text></item>
<item><p>40b.5</p><section></section><text>dbang du byas nas bzlas nas su/ /sku la sogs pa rnams kyi spro ba'i rim gyis sam ni dus gcig byas pa yis/ /nam mkha'i nang du sku la sogs pa'i 'od zer rnams kyis bkang bya ste/ /gong ma bzhin du sna tshogs mchod sprin tshogs rnams de nas kun du dbyung bar bya/ /mchog gi rig ma 'khyud pa bde</text></item>
<item><p>40b.6</p><section></section><text>ba chen po chags pas gzhan dbang mthong nas su/ /rgyas pa thub pa'i dbang po'i rgyun ni rang gi lus la mthar ni thim par bya/ /gzhi yi snying po de nyid sems dpas lus nyams zhan pas sems kyi spyod chung ba/ /rig ma mchog gi dbyangs kyis rab tu gsol ba btab nas dkyil 'khor mchod par</text></item>
<item><p>40b.7</p><section></section><text>bya'o/ /dam pa'i sems kyi chu rgyun 'gags pa'i dbugs kyi 'od zer lcags kyus drangs nas su/ /lus nyam chung na cho ga bzhin du sku yi rdo rje sogs la dbab par bya/ /de ltar skad cig 'dug nas gong nas gsungs pa'i cho ga yis ni de bzhin nyid shes pas/ /dam pa'i sngags kyis bzlas pa</text></item>
<item><p>41a.1</p><section></section><text>nyin mtshan med par bya'o sngags kyang ma 'dres pa'o/ /gsungs pa'i bstod dang mchod la sogs pa rdzogs par bskyed pa brtson pa'i sngags pa yis/ /phyag 'tshal la sogs bkod pa'i dkyil 'khor sku la sogs par rtog pa bsgom par bya'o/ /de 'dra'i cho ga</text></item>
<item><p>41a.2</p><section></section><text>de nyid mthong bas sems can khams ni nges dgrol dmigs nas su/ /snying rjes 'gro la phan don brtan pa'i sems kyis cho ga 'di yis 'jig rten phan pa'i rgyu phyir 'byung bar bya/ /badzra d+h+r-ika ces bskul nas thugs kyi rdo rje 'gro ba'i don mchog byed pa ni/ /g.yas g.yon zhal ni dkar dmar 'bar</text></item>
<item><p>41a.3</p><section></section><text>ba'i mthing ga dam pa nor bu 'dra ba'i mdog /mchog gi dang po bzhin du phyag dang ldan pa du ma'i mdog gi 'od kyi tshogs/ /'dus nas bdag la blo dang ldan pas dngos po kun gyis thim par bya/ /dzi na dzika ces bskul ba'i rdo rje 'dzin ltar mdog dang zhal sogs ldan/ /shar gyi zla ba pad+ma'i dbus</text></item>
<item><p>41a.4</p><section></section><text>su 'khor sogs mtshan pa de bzhin bsam/ /rat+na d+h+r-ika ces lho ru rin chen dbang phyug zhal rnams gzhon nu'i mdog 'dra ba/ /btso ma'i gser dang 'dra ba margad rin chen la sogs mdzes pa'i phyag drug pa/ /A ro l-i ka ces pad+ma rA ga bzhin du dmar la zhal gnyis de bzhin te/ /snang ba mtha' yas</text></item>
<item><p>41a.5</p><section></section><text>'bar ba 'od ldan nub tu pad+ma la sogs mtshan pa'i phyag /ma ra ga ta'i nor bu lta bu sngon bzhin la sogs phun sum tshogs ldan pa/ /byang du don yod ces pa pradz+nyA d+h+r-ika ces ral gri la sogs rnam ldan pa/ /mdzes pa'i ral pa'i dbu rgyan sna tshogs rin chen 'od kyis rab brgyan pa/ /rig ma dang bcas</text></item>
<item><p>41a.6</p><section></section><text>lus can thams cad nyi ma'i dkyil 'khor la ni bsam par bya/ /me yi phyogs mtshams su ni mo ha ra tI zhes pas lha mo spyan mar gyur/ /bzlas pa rdzogs pa'i dkyil 'khor la gnas mchog gi 'jo sgeg sku yi rdo rje'i mdog /bden bral dag la sgeg mo thugs kyi dbang phyug lta bur mdzes pa'i zhal/ /dwe</text></item>
<item><p>41a.7</p><section></section><text>Sha ra tI zhes pas dga' ba mchog tu spro ba mA ma kI zhes bya/ /ngag dbang dri med sku ni rA ga ra tI zhes ni re zhig bsam pa la/ /sems kyi dri med ngo bo nyid pas sangs rgyas kun gyi gzugs/ /de nyid dag dang sbyor bas dkyil 'khor bdag po nyid du cher gnas de dag go/ /gzugs sogs 'khrul dang bral</text></item>
<item><p>41b.1</p><section></section><text>bas dri med la sogs dngos grub pa'o/ /ser sna la sogs 'das pas grub pa'i pha rol phyin dang sa dang dkar ba'i chos kyi dbyings/ /rnam par rtog med bdag gzhan 'byung ba'i rkyen nyid rim pa la'o/ /zab cing rgya che nyid kyang thabs dang shes rab bdag nyid du ni sems pa'o/ /don dam par yang</text></item>
<item><p>41b.2</p><section></section><text>dbyer med dbyer med ma yin kha cig 'dod de gzhan phyir na/ /gzhan du gzung ba'i gnas med phyir dang de bzhin dbye sogs rtogs pa'i mi 'byor phyir/ /de ltar brtags nas zhi ba'i snying po dri med zla bar gnas pa'i mtshan ma'i dbus gnas pa'i/ /dam pa'i sngags kyi thig le'i gzugs su rang</text></item>
<item><p>41b.3</p><section></section><text>gi sems ni 'od ldan bsgom par bya/ /sems de'i 'od zer phreng bas sku gsung rdo rje mchog gi lus la gsal byas nas/ /de nas lus nang thams cad gsal bar byas nas kun du de nyid mtha' yas pas/ /so sor ba spu las byung 'od kyi sde yis sna tshogs kun du gang byas te/ /slar yang de nyid</text></item>
<item><p>41b.4</p><section></section><text>du ni thim ste ye shes bdud rtsi'i rgyun ni bsgom par bya/ /yang na rang gi phyag mtshan phra mo gsal ba sna rtser gnas par bsgom par bya/ /nang du thub pa'i dkyil 'khor snying rje can gyis nyin mtshan dam pa'i shes rab ldan/ /brtan pa'i mtshan ma mthong nas spro ba de yi 'od zer thub dbang las byung dang / /</text></item>
<item><p>41b.5</p><section></section><text>rnam pa sna tshogs phyag mtshan rnams kyang yang dang yang du blo dang ldan par bya/ /bsdu ba bsngo dang smon lam rnams ni sngon du bya/ /langs nas dag pa'i sems dpa' rang gi lha yi rnam pa 'dzin pa'i sems ldan pa/ /yul las gsal ba la gnas gong ma bzhin du yongs su bsgoms nas yul rnams</text></item>
<item><p>41b.6</p><section></section><text>kyang / /sku la sogs pa'i rdo rjer gyur pa go rims rang gi rang bzhin dag pa yis/ /chos nyid kyis ni dpal ldan rdo rje 'dzin pa lta bur gzhan dang gzhan du dbyer med chos/ /thams cad bya ba bya'o phyin ci log pa'i rtog pa las ni grol ba yi/ /thub pa'i dkyil 'khor thams cad mchod pa'i mchog</text></item>
<item><p>41b.7</p><section></section><text>'di dag gis rtag tu de yis so/ /bza' ba'i dus na snying ga ru ni gzhi yi sa bon rnams ni dmigs nas su/ /byang chub sems dang ldan pa'i rang bzhin kun du 'od zer 'bar ba bsam par bya/ /thams cad mnyam nyid dag pa'i bza' ba de nyid gsum gyi sngags ni gdab byas te/ /des ni sku yi</text></item>
<item><p>42a.1</p><section></section><text>rdo rje la sogs lha rnams rab tu tshim par bya/ /phyi yi sbyin sreg cho ga rjes su dpag tsam yid las byung ba'i sems nyid de/ /phung po la sogs bud shing bsregs nas ye shes me sbar ba ni bla med gsungs/ /de ltar thams cad 'dod pa rnams kyis bdag la rang rang lha yi</text></item>
<item><p>42a.2</p><section></section><text>gzugs nyid la/ /mchod par bya ba gzhan yang dam tshig der ni bde bar gshegs rnams 'dod pa yin/ /rjes su rig pa 'gro ba'i don dang bde gshegs kun la mchod pa yang byas te/ /lus la sogs pa'i las kyang de bzhin rtag tu mnyam par gzhag par bya ba yin/ /de 'dra'i rnam pa'i</text></item>
<item><p>42a.3</p><section></section><text>sems la 'ga' zhig lus ngag dngos kyi las ni gang yin pa/ /de dag thams cad phyag rgya'i sngags kyi rnam par sangs rgyas kyis ni gsungs pa yin/ /gcig pu kho na'i gzhi la sna tshogs rtog pas bsags pa'i rnam pa de rnams ni/ /sdug bsngal bde ba grol ba bskyed pa las ni khyad par ci yi</text></item>
<item><p>42a.4</p><section></section><text>phyir/ /dge dang mi dge'i rnam pas lus la sogs pa sems kyi dbang gi phyir zhes gsungs/ /bde bas nyes pa thams cad spangs pa'i sems la nag po'i lus su gyur/ /dam tshig zad ma thag tu ji bzhin snying zlar bzhag pa'i rdo rje rgya gram sems/ /dpal ldan dam tshig rdo rje'i sbyor bas rang</text></item>
<item><p>42a.5</p><section></section><text>bzhin rnam dag 'gro ba bsams nas ni/ /sna tshogs pad+ma'i dbus su gong ma'i rim pas dbang bskur ba ni bsgom par bya/ /phyi yi khrus kyi cho ga la yang rim pa 'di dag khyad par du ni bsam srid kyi/ /mtshams la'ang de bzhin mchod pa la sogs sngon du byas nas bzlas byas te/ /sems kyi nang du</text></item>
<item><p>42a.6</p><section></section><text>gnas pa'i 'khor los shes rab snying rjer ldan pas nyal bar bya/ /tho rangs langs pa'i dus na lha mo rnams kyi dbyangs kyis bskul nas dpal ldan pas/ /byas nas langs te thub pas bzlas pa la sogs gong ma'i cho ga nyid kyis bya/ /grub pa'i mtshan ma thob pas de nyid gsum gyi mchod pa'i cho ga byas</text></item>
<item><p>42a.7</p><section></section><text>nas zhi sems la/ /gong nas gsungs pa'i dkyil 'khor la gnas pas ni 'dod pa'i dngos grub 'grub/ /bdud rtsi zhes pa'i dkyil 'khor la ni dbang bskur byas te nan tan dgra gzhom bya/ /gang zhig de yi dbus la gnas te gyur pa de ni de yi 'khor lo yin/ /sgyu ma rnam par rtog par gyur las</text></item>
<item><p>42b.1</p><section></section><text>gzhan 'ga' 'ang srid pa'i sdug bsngal yod pa med/ /de dang mi mthun pa ni de dag sems dpa' mngon sum du ni byang chub shes par bya/ /thabs dang shes rab bdag nyid de la gang yang snang ba ma yin rtog med pas/ /kun rdzob pa las lhag pa gzhan ni med do zhes te grub par sngar byas so/ /gang dag gang</text></item>
<item><p>42b.2</p><section></section><text>zhig mi mthun dus gcig 'gyur ba de gsal mchog gyur ci yi phyir/ mthong ba goms pa 'phel ba'i phyir na rang gi mi mthun gtan du 'gag pa yin/ /rgyu yi gzhi yi ngo bo rnams la bdag med ldan yang sben la sogs pa ni/ /'gog pa ma yin ci'i phyir bden yang de las log par mi byed do/ /de ltar</text></item>
<item><p>42b.3</p><section></section><text>shes nas snying rje ldan pas rdzogs chen ye shes rab tu 'grub pa'i sems/ /dpal ldan kun du bzang po gzhi yi dngos po gang gis bsgom par mi bya'o/ /dri med blo gros 'od zer gyis ni mun pa thams cad spong bar byed rnams kyis/ /rnam par mdzad la de ni bdag 'dra'i go skabs ga la yin te gzhag</text></item>
<item><p>42b.4</p><section></section><text>par bya/ /skye bo bla ma'i 'dod pa gang la 'ga' zhig dang por de ni gzung byas nas/ /bcings pa grol 'dod ci yi phyir na de'i phyir bdag gis sems khral 'di byas so/ /de ltar byas pa las byung dge ba dri med gang yin de yis 'gro yid ni/ /sangs rgyas ye shes mgon po de la gnas pa'i go</text></item>
<item><p>42b.5</p><section></section><text>'phang rtag tu bsam gyur cig /bsnyen bsgrub yan lag bzhi pa'i sgrub thabs kun du bzang mo zhes bya ba/ dkyil 'khor chen po'i slob dpon sangs rgyas dpal ye shes zhabs kyis mdzad pa rdzogs so// //rgya gar gyi mkhan po smr-i ti dz+nyA na kI rtis bsgyur ba'o// // </text></item>
<item><p>42b.6</p><section></section><text>@##/ /rgya gar skad du/ shrI he ru ka sA d+ha naM/ bod skad du/ dpal he ru ka'i sgrub pa'i thabs/ dpal he ru ka la phyag 'tshal lo/ /dpal ldan he ru 'gro ba'i mgon/ /bsgyur nas don kun phun sum tshogs/ /'gro la phan par bya ba'i phyir/ /dang po 'di ltar bsgom par bya/ /</text></item>
<item><p>42b.7</p><section></section><text>zur gsum chos kyi dbyings gnas pa/ /gzhal yas khang gi dkyil 'khor la/ /sna tshogs pad+ma zla ba la/ /rdo rje'i lte bar zla ba'i 'od/ /dbus zhal sku ni shel 'dra ba/ /g.yas g.yon gnag dang dmar ba'o/ /rang 'od shes rab nyid kyis 'khyud/ /rdo rje ral gri rin chen pad/ /rdo rje sems</text></item>
<item><p>43a.1</p><section></section><text>dpa' bsgoms nas kyang / /rang sems yi ge gsum du bya/ /rdo rje de las pad+mar babs/ /'dod chags me yis thams cad zhu/ /spyan la sogs pas rang dbyangs kyis/ /bzhengs pa'i don du bskul bar bya/ /'jig pa'i me dang 'bar mnyam pa/ /hrIH las</text></item>
<item><p>43a.2</p><section></section><text>skyes pa'i rdo rje'o/ /de bskyed snying rje'i khro bo ni/ /'jigs byed chen po thod phreng thogs/ /khro gnyer skra smin gyen du'ang 'bar/ /nag po mche ba gtsigs pa'i zhal/ /g.yas ni dkar po g.yon dmar te/ /dur khrod thal bas bskus pa'i sku/ /drag po la sogs drug dang ldan/ /rang gi</text></item>
<item><p>43a.3</p><section></section><text>rig ma nyid kyis 'khyud/ /rdo rje nag po ral gri dang / /kha T+wAM rin chen rgyal mtshan 'dzin/ /keng rus gsum phreng dbu la bcings/ /yang dag rgyan dang na bzar ldan/ /g.yas kyi 'og na bzhin gnon pa/ /g.yon gyi brla yis nu mar gzir/ /khro bo'i skyil krung legs gnas pa/ /bdag</text></item>
<item><p>43a.4</p><section></section><text>nyid he ru kar bsgoms te/ /sangs rgyas kun gyi dbang drug bsgom/ /sku gsung thugs kyang yi ge gsum/ /thugs kar ye shes sems dpa' dang / /mi bskyod dbu rgyan 'bras bu mchog /dam pa'i dga' ba bde ba myangs/ /'phro dang 'du ba'i gzugs byad can/ /ye shes sems</text></item>
<item><p>43a.5</p><section></section><text>dpa' bsgoms nas ni/ /rnal 'byor sbyor ba thob par 'gyur/ /dpa' bo lnga dang bdud rtsi lnga/ /pad+ma b+han+d+ha la bzhag ste/ /skra bshig thal bas lus bskus nas/ /rtag tu bsgoms nas bza' bar bya/ /de bzhin gshegs pa mchod pa dang / /'gro ba kun gyi don byed dang / /shes</text></item>
<item><p>43a.6</p><section></section><text>rab snying rje bsgom pa dang / /rdo rje dbyangs blang thod rgyan dang / /cang te'u kha T+wAM gzung ba dang / /bsgoms nas snying po bzlas pa dang / /gsang nas rnal 'byor dus rtag tu/ /de ltar brtul zhugs he ru ka / he ru ka yi gnas dgu la/ /mtshan mo bsgrub par bsnyen par bya/ /he ru ka'i sgrub pa'i thabs</text></item>
<item><p>43a.7</p><section></section><text>slob dpon sangs rgyas ye shes kyis mdzad pa rdzogs so//[ ]@#/ /rgya gar skad du/ shrI he ru ka sA d+ha nAM praM t+ti/ bod skad du/ dpal he ru ka sgrub pa'i thabs kyi 'grel pa/ dpal rdo rje sems dpa' la phyag 'tshal lo/ /mi bskyod rdo rje gnas gyur pa/ /rdo rje khro bo sgrub</text></item>
<item><p>43b.1</p><section></section><text>pa'i tshul/ /dpal ldan 'dus pa'i gzhung brten pa'i/ /bla ma'i man ngag la brten nas/ /tshig ler byas pa'i gsal skyed pa/ /bdag gis rab tu sbyar ba yin/ /de la bskyed pa'i rim pa dang / /sgrub pa'i brtul zhugs dang / mnyam par bzhag pa dang / ma bzhag pa'i rim pas rdo rje khro</text></item>
<item><p>43b.2</p><section></section><text>bo he ru ka sgrub pa'i thabs dpal gsang ba 'dus pa'i rim pas shes par bya'o/ /de yang bskyed pa'i rim pa zhes pa la sogs pa de ci'i phyir 'di mdzad ce na/ /dpal ldan he ru 'gro ba'i mgon/ /bsgyur nas don kun phun sum tshogs/ /'gro la phan par bya ba'i phyir/ /zhes bya ba smos te/ dpal</text></item>
<item><p>43b.3</p><section></section><text>he ru ka ni 'gro la phan par bya ba'i phyir ro zhes bya bar sbyar ro/ /tshig gi don ni bsod nams dang ye shes kyi tshogs la dpal te/ de gang la yod pa de la dpal ldan zhes bya ste/ de nyid he ru ka'o/ /de bas na dpal ldan yang yin la he ru ka yang yin pas na dpal ldan he ru ka ste/ /dngos su dpal</text></item>
<item><p>43b.4</p><section></section><text>ldan he ru ka zhes bya ba'i don to/ /he ru ka de yang nges pa'i tshig gi tshul gyis na he zhes bya ba'i tshul gyis na rgyu yin la/ de dang bral bas na mtshan ma med pa'i rnam par thar pa'i sgo'o/ /du ni ru ti ra ste smon pa med pa'o/ /ka ni ka ra ste byed pa dang bral bas stong pa nyid do/ /de ltar rnam par thar pa'i sgo gsum</text></item>
<item><p>43b.5</p><section></section><text>gang la yod pa de la de skad ces bya ste/ rdo rje khro bo chen po zhes bya ba'i don to/ /des ci mdzad ce na/ 'gro ba'i mgon zhes bya ba smos te/ 'gro ba lnga'i skyabs mdzad pa'o/ /thabs gang gis mdzad ce na/ bsgyur nas zhes bya ba smos te/ rnam par snang mdzad la sogs pas mi 'dul ba la rdo rje khro bor</text></item>
<item><p>43b.6</p><section></section><text>bcom ldan 'das mi bskyod pa de nyid kyis khro bor mdzad pa'o/ /don yang yin la kun kyang yin pas so/ /de nyid phun sum tshogs pa ste/ skyabs su 'gro ba la sogs pa'o/ /bskyed pa'i rim pa ni/ dang por 'di ltar zhes bya ba smos te/ dang po ni thun bzhir byas pa'i dang po'o/ /nam gyi cha brgyad du byas pa'i tha ma ni dang po ste/ de las</text></item>
<item><p>43b.7</p><section></section><text>langs nas lha yi khong par song nas/ khrus bya ba dang dri zhim pos byug pa dang / maN+Dal bya ba dang / me tog gi sil ma dgram pa dang / dri'i thig le bya ba la sogs pa byas la/ stan bde ba la 'dug ste/ 'di ltar dran par bya'o/ /bdag sngon slob dpon las gsang ba 'dus pa'i dkyil 'khor du </text></item>
<item><p>44a.1</p><section></section><text>zhugs pa la sogs pa'i dam tshig la sogs pa zhig pa dang ma zhig pa dran par byas la/ rang gi snying gar nyi ma'i dkyil 'khor gyi steng du/ hUM shel lta bu gyen du lta ba bsam par bya'o/ /de nas mdun gyi nam mkha' la de bzhin gshegs pa dang / rdo rje khro bo dang bla ma</text></item>
<item><p>44a.2</p><section></section><text>rnams tha mi dad par byas la/ dper na til gyi gang bu bzhin du bar mtshams med par bsgom par bya'o/ /de nas snying ga'i hUM las gzugs rdo rje la sogs pa dang / bdug pa la sogs pa mchod pa rnam pa lngas de dag la mchod pa dang / phyag 'tshal ba dang / bshags pa dang / skyabs su 'gro</text></item>
<item><p>44a.3</p><section></section><text>ba dang / sems bskyed pa la sogs pa dang / tshad med pa bzhi la sogs pa bsgom par bya'o/ /de nas rnam par thar pa'i sgo gsum bsgoms te/ chos thams cad rnam par rig pa tsam du bsgom par byas la/ de brtan par bya ba'i phyir/ oM shU n+ya tA dz+nyA na badzra swa b+hA ba At+ma ko\u0f85haM/ stong pa nyid</text></item>
<item><p>44a.4</p><section></section><text>kyi sems de nyid yi ge gsum du bsam mo/ /de nas hUM las sa gzhi rdo rje'i rang bzhin du bya ba dang / phyogs mtshams bsrung bar yang bya'o/ /de dag ni 'di ltar zhes bya ba'i sgra ni ji ltar zhes bya ba'i don to/ /sgra des mtshon par shes par bya'o/ /de nas ji ltar bya zhe na/ bsgom par bya zhes smos so/ /</text></item>
<item><p>44a.5</p><section></section><text>gang du sgom pa dang gzugs ci ltar bsgom par bya zhe na/ zur gsum chos kyi dbyings gnas pa/ /zhes bya ba smos te/ de ni rdo rje'i sa gzhi'i dbus su ste/ /de'i gzugs ni zur gsum pa gyen du bsgreng ba/ nam mkha'i rang bzhin bsam mo/ /de'i nang du sna tshogs pad+ma/ de'i steng du sna tshogs</text></item>
<item><p>44a.6</p><section></section><text>rdo rje'i lte ba la yi ge b+h+rUM las 'khor lo rtsibs bcu gnyis la lte ba b+h+rUM yig gis mtshan pa/ de yongs su gyur pa las rnam par snang mdzad rig pa dang bcas pa'o/ /de las gzhal yas khang gru bzhi pa/ sgo bzhi pa/ rta babs dang / kha khyer dang / gzugs dang me tog la sogs pas brgyan</text></item>
<item><p>44a.7</p><section></section><text>par bsgoms la/ de'i dbus su pad+ma'i gdan la zla ba'i dkyil 'khor bsam mo/ /de'i phyir na gzhal yas khang gi dkyil 'khor gyi dbus su/ sna tshogs pad+ma zla ba la/ /zhes smos so/ /gdan de la ci zhig gnas she na/ de la mtshan gyi sa bon A li dang / dpe byad kyi sa bon kA li go</text></item>
<item><p>44b.1</p><section></section><text>rims bzhin nyis 'gyur du byas te/ sum cu rtsa gnyis dang / brgyad cu bsam par bya'o/ /de las thabs dang shes rab kyi ngo bo zla ba brtsegs ma bsam mo/ /der hUM las rdo rje hUM gis mtshan pa'o/ /de las 'od zer 'phros pas phyogs bcu'i byang chub sems dpa' khro bo'i tshul gyis bzhugs</text></item>
<item><p>44b.2</p><section></section><text>pa bkug la/ rdo rje'i hUM la slar bsdus nas/ /badzra At+ma ko\u0f85haM/ zhes nga rgyal byas la/ de rnams las rdo rje sems dpa'i sku bskyed do/ /de'i cha lugs bstan par bya ba'i phyir/ /dbu zhal sku ni shel 'dra ba/ /zhes pa ste/ zhal dbus ma dang sku mdog shel lta bu'o/ /g.yas ni gnag</text></item>
<item><p>44b.3</p><section></section><text>pa'o/ /g.yon ni dmar ba'o/ /phyag dang po gnyis kyis rig ma la 'khyud pa'o/ /g.yas kyi gnyis pa na rdo rje/ gsum pa na ral gri'o/ /g.yon gyi gnyis pa na rin po che zur gsum pa/ gsum pa na pad+ma dkar po'o/ /de bas na rdo rje sems dpa' bsgoms nas kyang zhes bya ba smos</text></item>
<item><p>44b.4</p><section></section><text>so/ /kyang gi sgras ni de bsam par bya ba yin gyi/ mngon sum du bdag nyid bya ba ma yin te/ rang gi sems srid pa bar ma'i gzugs su gnas pa'i phyir ro/ /rig pa ni/ shes rab gnyis kyis 'khyud/ ces bya bas dang por dus gcig tu bskyed pa yin gyi/ dus phyis bskyed pa ma yin</text></item>
<item><p>44b.5</p><section></section><text>no/ /de nas gdug pa rnams gdul bar bya ba'i phyir/ rang gi lus la thabs dang shes rab kyi sbyor bas bde ba bskyed la/ rgyal ba'i tshogs rang gi lus la bcug nas de lha mo dgur sprul la/ gyen du rgyu ba'i rlung gis bton te/ rig pa la thim par byas la/ de'i gsang bar dkyil 'khor</text></item>
<item><p>44b.6</p><section></section><text>sprul la/ dkyil 'khor de'i dbus su ye shes sems dpa' bsams la/ de'i phyogs bzhir mA ma kI la sogs pa bzhi bsam par bya'o/ /dkyil 'khor der yang 'gro ba rnams bcug la dbang bskur te/ k+ShiM la sogs pas dbyung bar bya'o/ /de lta bu de'i skye gnas de mthong ba dang / </text></item>
<item><p>44b.7</p><section></section><text>bdag kyang de lta bu thob par bya'o zhes 'dod pa skyes te/ sems de der mar me'i 'od kyi tshul du zhugs par bsam mo/ /de nas rigs lnga zhugs te/ rdo rje'i lam nas byung ba pad+mar phab ste/ sems yi ge lnga'i ngo bo de 'od du zhu bar gyur to/ /de bas na/ rdo rje de las pad+mar babs/ </text></item>
<item><p>45a.1</p><section></section><text>'dod chags me yis thams cad zhu/ /zhes bya ba de'i bshad pa yin no/ /de lta bu'i mngal gyi gnas skabs ni ming dang gzugs kyi dang po de la bskul bar bya ba'i phyir/ spyan la sogs pa rang dbyangs kyis/ /bzhengs pa'i don du bskul bar bya/ /zhes pa ste/ lha</text></item>
<item><p>45a.2</p><section></section><text>mo spyan gyis bskul ba 'di len te/ sems can khams na zhes bya ba la sogs pa le'u bcu bdun pa las gsungs pa'i glu bzhis bskul bar bsam mo/ /de las me dpung 'bar ba lta bu'i hrIH bsams la/ de las khro bo bskyed pa'o/ /gal te snying rje sems las byung ba dge ba yin la/ khro bo</text></item>
<item><p>45a.3</p><section></section><text>ni nye ba'i nyon mongs pa zhe sdang gi cha la gtogs pa yin na ji ltar snying rje'i khro bo zhes bya zhe na/ 'di ni snying rje sngon du song bas bskyed pa yin te/ dper na ma yi bu lta bu'o/ /de bas na rgyu snying rje las byung ba 'bras bu khro bo'i tshul de yang bsnyen pa yin te me lta bu'o/ /cig shos ni rgyu bdag dang bdag gi</text></item>
<item><p>45a.4</p><section></section><text>las byung ba/ 'bras bu yang mnar sems dang ldan par 'byung ste/ dper na swa sti dang a ri sha lta bu'o/ /de'i phyir/ 'jig pa'i me dang 'bar mnyam pa/ /zhes bya ba la sogs pa smos so/ /de'i cha lugs bstan pa'i phyir/ /'jigs byed ces bya ste/ ma hA de ba la sogs par 'jigs</text></item>
<item><p>45a.5</p><section></section><text>par byed pa'o/ /phal pas kyang de ltar 'jigs pa yod pas de'i chen po'o/ /thod pa'i phreng ba thogs pa yin pas na thod phreng thogs pa'o/ /zhal gyi khro gnyer gyen du 'greng ba dang / skra dang smin ma bsdus pa gyen du 'greng ba 'bar ba'o/ /yang gi sgras spyan dmar ba dang mche ba gtsigs pa'o/ /</text></item>
<item><p>45a.6</p><section></section><text>zhal dbus ma dang sku ni gnag pa/ gad rgyangs sgrogs pa/ ljags 'dril ba dang ldan pa'o/ /zhal g.yas ni dkar po'o/ /g.yon ni dmar po'o/ /sku la dur khrod kyi thal bas byugs pa/ phyag dang po gnyis ni rig ma la 'khyud pa/ g.yas kyi gnyis pa na rdo rje nag po/ /gsum pa</text></item>
<item><p>45a.7</p><section></section><text>na ral gri bsnams pa/ g.yon gyi gnyis pa na kha T+wAM ga /gsum pa na rin po che cha dgu pa'o/ /drag po la sogs drug dang ldan/ /zhes pa ni zhi ba dang sgeg pa dang snying rje ba ma gtogs te/ khro bo'i sku yin pa'i phyir ro/ /de bas na drag po dang dpa' ba dang / 'jigs su rung ba dang / 'jigs</text></item>
<item><p>45b.1</p><section></section><text>par byed pa dang / rgod pa dang gshe ba'o/ /keng rus gsum phreng ni thod pa dang / rkang pa'i bol dang / lag pa'i bol gsum spel ba'i phreng bas dbu la bcings pa'o/ /yang dag brgyan zhes bya ba la sogs pa la/ dbu rgyan dang / mgul rgyan dang / se mo do dang / phyag gdub</text></item>
<item><p>45b.2</p><section></section><text>dang / zhabs gdub la sogs pa'o/ /na bza' ni dar la sogs pa'o/ /zhabs g.yas kyis ma hA de ba'i bzhin gnon cing / g.yon pas u ma'i nu ma mnan pa'o/ /g.yas pa brkyang la/ g.yon pa bskum pa ni khro bo'i skyil krung ste/ rnal 'byor ba bdag nyid de ltar bsgom</text></item>
<item><p>45b.3</p><section></section><text>mo/ /de dag ni bsnyen pa ste/ rgyu mthun pa'i 'bras bu'o/ /da ni skye mched byin gyis brlab par bya ste/ mig dang rna ba dang sna dang lce dang lus dang yid rnams la zla ba'i dkyil 'khor re re bsams la/ de'i steng du go rims bzhin du/ k+ShiM dzra'iM khaM gaM Sh+kaM saM zhes bya ba las sa'i snying po dang / </text></item>
<item><p>45b.4</p><section></section><text>phyag na rdo rje dang / nam mkha'i snying po dang / 'jig rten dbang phyug dang / sgrib pa rnam par sel ba dang / kun du bzang po rnams bsam par bya ste/ de nas/ sangs rgyas kun gyi dbang drug bsgom/ /zhes pa sangs rgyas kyi ngo bo nyid du dbang po drug bsgom pa'o/ /de ni nye bar sgrub</text></item>
<item><p>45b.5</p><section></section><text>pa ste/ rnam par smin pa'i 'bras bu'o/ /de la rnam par smin pa'i 'bras bu ni/ rnam pa thams cad mkhyen pa'i ye shes sgrib pa dang bral ba yin pas na sangs rgyas zhes smos so/ /kun gyi sgra rgo phung po lnga dang / khams bzhi dang skye mched drug byin gyis brlab po zhes gzhan dag zer ro/ /da ni</text></item>
<item><p>45b.6</p><section></section><text>sku rdo rje la sogs pa byin gyis brlab par bya ste/ de yang sku gsum thob par bya ba'i phyir ro/ /de la snying gar zla ba la hUM las rdo rje/ de'i lte bar hUM las rdo rje phra mo hUM gis mtshan pa'o/ /de las thugs rdo rje'i sku phyag rgya chen po'i ngo bo nyid bsam mo/ /de'i thugs kar zla ba la gnas pa'i rdo rje hUM gis</text></item>
<item><p>45b.7</p><section></section><text>mtshan pa bsams la/ de'i 'od zer gyis phyogs bcu'i sangs rgyas mdun gyi nam mkha' la spyan drangs te/ de rnams la ye shes sems dpa'i thugs ka'i sa bon las gzugs rdo rje la sogs pa spros pas mchod par bya'o/ /de nas tshigs su bcad pa dang po ni thugs rdo rje gtso bo'i tshul</text></item>
<item><p>46a.1</p><section></section><text>du bzhugs pa la gsol ba btab la/ gnyis pas ni de'i 'khor lta bur bzhugs pa la gsol ba btab po/ /de nas thugs rdo rje zhugs pa dang / sngags kyi nga rgyal bya'o/ /snying ga'i gong nu ma gnyis kyi bar du ye shes sems dpa' dam tshig sems dpa'</text></item>
<item><p>46a.2</p><section></section><text>lta bu bsam par bya'o/ /lkog ma dang spyi bor pad+ma dang zla ba la AH dang oM yang snga ma bzhin du bya'o/ /thugs rdo rje la sogs pa re re zhing yang phyag rgya bzhi bzhi dang ldan par bya ste/ de yang rgyud las/ /sngags kyi skyes bu ji snyed pa/ /rdo rje gsum gyis ye shes rdzogs/ /zhes gsungs pa'i</text></item>
<item><p>46a.3</p><section></section><text>phyir ro/ /de'i phyir sku gsung thugs kyang yi ge gsum mo/ /thugs kar ye shes sems dpa' bsgom/ /zhes bya'o/ /yang gi sgras sgrub pa po yan lag bzhi dang ldan par ma zad kyi sku rdo rje la sogs pa yang ldan no zhes zer ro/ /des ni sgrub pa zhes bya ba'i yan lag ste/ skyes bu</text></item>
<item><p>46a.4</p><section></section><text>byed pa'i 'bras bu dang bral ba'i 'bras bu gnyis bstan to/ /da ni chos kyi rgyal po thob par bya ba'i phyir dbang bskur bar bya ste/ ye shes sems dpa'i thugs ka'i sa bon las 'od zer gyis phyogs bcu'i de bzhin gshegs pa rnams yang dag par bskul la/ /de'i 'od zer gyi rtse mo las lha</text></item>
<item><p>46a.5</p><section></section><text>mo bcu sprul la/ /de dag gi phyag na bum pa byang chub kyi sems kyis gang ba bsnams pa dang / bla re dang gdugs dang mchod pa lnga dang glu dang bcas pas dbang bskur bar bsam par bya ste/ chu yongs su gyur pa las mi bskyod pa cod pan du bsam par bya'o/ /de'i phyir/ mi bskyod dbu rgyan</text></item>
<item><p>46a.6</p><section></section><text>'bras bu mchog /ces bya ste/ mi bskyod pa ni rigs kyi mchog yin te/ 'bras bu'i mchog dang 'dra ba'i don to/ /'dis ni sgrub pa chen po'i zhes bya ba'i yan lag ste/ dbang gi 'bras bu dang / skyes bu byed pa'i 'bras bu'i phyogs gcig kyang bstan to/ /de nas/ /dam pa'i dga'</text></item>
<item><p>46a.7</p><section></section><text>ba'i bde ba myang / /zhes pa ste/ rdo rje dang pad+ma byin gyis brlabs la sgyu ma lta bus byang chub kyi sems byin gyis brlabs te myang bar bya'o/ /de nas yang byang chub kyi sems spro ba dang bsdus pas thabs dang shes rab tshim par bya zhing / chos thams cad sgyu ma ltar ro gcig pa gnyis su med pa'i ye shes</text></item>
<item><p>46b.1</p><section></section><text>bsgom par bya'o/ /da ni sgrub pa po'i brtul zhugs bstan te/ dpa' bo lnga ni/ /sha chen rta dang khyi sha dang / /ba lang glang po'i sha dang lnga/ /zhes 'byung bas sha lnga'o/ /bdud rtsi lnga ni/ bshang ba mchil ma khu ba khrag /rdo rje chu dang rnam pa lnga'o/ /zhes pas te/ de rnams byin</text></item>
<item><p>46b.2</p><section></section><text>gyis brlab par bya ba ni dang por yaM las rlung gi dkyil 'khor gzhu lta bu'o/ /de'i steng du raM las me'i dkyil 'khor gru gsum bsams la/ de'i steng du pad+ma la gnas pa'i a las bdud rtsi'i snod bskyed de/ de'i nang du rdzas rnams bzhag la/ de'i steng du oM bsam mo/ /bdud rtsi'i snod</text></item>
<item><p>46b.3</p><section></section><text>kyi kha gab rdo rje rtse lnga pa'i lte bar hUM dang ldan par bsams la/ rlung gis me sbar bas bdud rtsi btsos par bsam mo/ /oM dang hUM gi 'od zer gyis kyang smin par byas te/ rnal 'byor pa skra bshig la/ lus dur khrod kyi thal bas byugs te/ rtag tu bsgoms nas bza' bar bya/ /zhes bya</text></item>
<item><p>46b.4</p><section></section><text>ba rdzas de 'bar gyi bar du bsgoms la/ 'bar nas bza' bar bya ste/ stong par bsgom mo/ /gzhung de dag gis mnyam par gzhag pa'i rnal 'byor yin no/ /rnal 'byor pa langs nas kyang mchod pa'i las dang / 'gro ba la phan gdags pa dang / dus thams cad du dmigs pa med</text></item>
<item><p>46b.5</p><section></section><text>pa'i shes rab dang mi 'bral ba dang / thabs kyis snying rje bsgom pa dang / /mi bskyod pa ni ye shes che/ /zhes bya ba'i bstod pa bya ba dang / thod pa'i rgyan la sogs pa bcang ba dang / cang te'u dang / kha T+wAM ga gzung bar bya'o/ /yang na snying po bzla bar bya'o/ /oM AH hrI hUM zhes bya ba bzlas</text></item>
<item><p>46b.6</p><section></section><text>par bya'o/ /de ltar bya ba thams cad rnam par gsang ste/ he ru ka'i brtul zhugs spyad par bya'o/ /gnas dgu ni/ zhi gnas dur khrod shing gcig dang / /lam mdo brag phug chu 'gram dang / /ri rtse khang stong ma mo'i gnas/ /'di ni dur khrod sa dgu yin/ /zhes bshad do/ /mtshan mo</text></item>
<item><p>46b.7</p><section></section><text>sgrub pa'i dus ni mtshan mo yin no/ /yon tan kun brtsegs 'od zer can gyi gtsug lag khang chen du/ /dngos grub mchog thob ye shes rim pa'i tshul/ /blo dman nyam chung rgyas par mi nus phyir/ /mdor bsdus 'ga' zhig dran phyir dbye ba byas/ /dpal gsang ba 'dus pa'i rim par phye ba dpal he ru ka'i sgrub</text></item>
<item><p>47a.1</p><section></section><text>pa'i thabs kyi 'grel pa rdzogs so/ /[ ]@##/ /rgya gar skad du/ muk+ti ti la ka nA ma/ bod skad du/ grol ba'i thig le zhes bya ba/ dpal rdo rje sems dpa' la phyag 'tshal lo/ /dpal ldan 'khrul pa bsal bas dri ma med/ /'od zer mtha' yas</text></item>
<item><p>47a.2</p><section></section><text>rigs kyi sprul 'phro ba/ /shes rab yan lag gis 'khyud 'bar zhing mdzes/ /'jam dpal de la dngos kun rab tu 'dud/ /de yi snying dbus gzhom du med pa yi/ /dngos kun ro gcig mi shigs thig le'i gzugs/ /mi gsal gsal ba'i bdag nyid du gnas pa/ /brgyud rim</text></item>
<item><p>47a.3</p><section></section><text>las byung de nyid la 'dud bya/ /de 'dra ston byed bla ma gsung rab mchog /'jig rten gsum khong nang gnas dri ma sel/ /de la me tog snyim bkang mgrin dma' bas/ /mtha' med 'khor ba yan chad bar du 'dud/ /dpal ldan gsang ba 'dus pa'i dam pa'i gzhung / /bla mas gsol btab</text></item>
<item><p>47a.4</p><section></section><text>yid ches brod ldan pas/ /dngos po kun grol mi shigs thig le'i don/ /rnal 'byor 'ga' zhig don du bshad par bya/ /dngos po thams cad 'di lta ste/ dmyal ba'i gnas dang yi dgas dang / /de bzhin byol song gling bzhi dang / /lha min rgyal chen bzhi yi gnas/ /sum cu rtsa gsum</text></item>
<item><p>47a.5</p><section></section><text>'thab bral dang / /dga' ldan 'phrul dga' gzhan 'phrul gnas/ /tshangs chen tshangs chung mdun na 'don/ /'od chung 'od gsal tshad med 'od/ /dge chung dge rgyas tshad med dge / /sprin med bsod nams 'bras bu che/ /mi che mi gdung shin tu mthong / /gya nom snang dang 'og min gnas/ /</text></item>
<item><p>47a.6</p><section></section><text>de la gnas pa ji snyed dang / /nam mkha' mtha' yas rnam par shes/ /ci yang med dang yod min gyi/ /skye mched rgyu dang mi rgyur bcas/ /de sbyong tshogs kyi lam dang ni/ /sbyor ba'i lam dang mthong ba'i lam/ /bsgom pa'i lam dang bar mi chod/ /rnam grol chen po'i lam rnams so/ /de dag</text></item>
<item><p>47a.7</p><section></section><text>kun gyi rang bzhin ni/ /nam mkha'i dbyings ltar rnam dag pa'i/ /spros pa'i rnam pa kun bral ba/ /zab gsal gnyis med ye shes so/ /thams cad rnam rtog dang bral bas/ /'khor ba zhes bya yod ma yin/ /'on kyang thag pa'i sbrul lta bur/ /snang zhing med pa nyid du 'dod/ /rab rib</text></item>
<item><p>47b.1</p><section></section><text>spangs pas thag pa las/ /gzhan ni cung zad rnyed mi 'gyur/ /de bzhin spros spangs dkyil 'khor la/ /'khor ba cung zad rnyed mi 'gyur/ /des na zab gsal dkyil 'khor bas/ /da ni rtag tu mya ngan 'das/ /de don skye bos ma shes pas/ /srid pa'i sdug bsngal gyis gzir ro/ /des</text></item>
<item><p>47b.2</p><section></section><text>na zab gsal byang chub ni/ /gnyis med rtogs pas de grol lo/ /zab mo kho nas rtogs pa min/ /gsal ba dag kyang de bzhin no/ /de bzhin thal byung zab mo ni/ /grol 'dod de la nga mi dad/ /de bas gnyis med rang bzhin du/ /rtogs pas tshe 'dir 'bras thob nges/ /rnam par rtog pa</text></item>
<item><p>47b.3</p><section></section><text>kun bral bas/ /bsam brjod yul las shin tu 'das/ /mkha' bzhin dri med kun 'byung ba/ /brtags bral zab mo nyid ces bya/ /phyag rgya chen po'i gzugs 'chang ba/ /sgyu ma 'ja' tshon lta bu ru/ /rang dang gzhan gyi rgyud sbyong bas/ /yang dag gsal ba zhes bya'o/ /de gnyis med</text></item>
<item><p>47b.4</p><section></section><text>pa'i rang bzhin mchog /dngos po kun la khyab pa'i bdag /'khor bas rab tu ma zin pa/ /chos kyi dbyings zhes bshad pa'o/ /de 'dra rab mchoge ye shes ni/ /mngon sum tshogs bas mi shes so/ /de bzhin dpyad mkhan gyis mi shes/ /mi shes 'khrul pas rab g.yogs pas/ /</text></item>
<item><p>47b.5</p><section></section><text>nyan thos kyis kyang mi shes so/ /spyod yul bag nyal shes pa yi/ /rang sangs rgyas kyis kyang mi shes/ /dus gsum du ni byol song dang / /yi dgas dmyal ba lha rnams kyi/ /so so skye bos ga la shes/ /sangs rgyas kun gyi gsang chen 'di/ /nam mkha' nam mkha'i spyod yul lo/ /</text></item>
<item><p>47b.6</p><section></section><text>'di yi don shes brgyud pa yi/ /bla ma dam pa rtag bkur bas/ /u dum+WAr ltar brgya lam na/ /bsod nams can gyis skad cig shes/ /'di yi don shes rnal 'byor pas/ /bya ba'i las ni dkyil 'khor dang / /bya ba'i las ni gtor ma dang / /bya ba'i las ni sbyin sreg dang / /bya ba'i</text></item>
<item><p>47b.7</p><section></section><text>las ni bgrang phreng dang / /bya ba'i skyil mo krung la sogs/ /ngal byed pas ni ci zhig bya/ /dang po pa rnams 'drid phyir ro/ /ci phyir rtog las sangs rgyas min/ /rang bzhin rnam dag las byung phyir/ /rtog bcas cho ga de dag kun/ /ngal ba la sogs spang bar bya/ /rang bzhin las ni byed pa'ang</text></item>
<item><p>48a.1</p><section></section><text>yod/ /rang bzhin yongs su shes pa la/ /byed pa med cing bya ba 'ang med/ /dper na mi gang chu klung gi /pha rol du ni 'gro ba dag /rtswa dang shing sogs bsdu byas nas/ /de las rgal ba'i rdzing byas te/ /mjug tu rab tu rgal byas nas/ /bor nas bde bar</text></item>
<item><p>48a.2</p><section></section><text>'gro ba ltar/ /de bzhin 'khor ba'i pha rol gyi/ /dngos po de nyid rtogs byas nas/ /rtog bcas chos rnams spang byas te/ /byang chub bde ba thob pa'o/ /de phyir rnam rtog rnam spangs la/ /zab gsal gnyis med chos spel te/ /de bzhin gshegs pas gsungs lam la/ /sngags</text></item>
<item><p>48a.3</p><section></section><text>rigs rnam rtog ma byed cig /rnam rtog gti mug chen po ste/ /'khor bar ltung bar byed pa yin/ /nam mkha' lta bu dri med pa'i/ /zab gsal gnyis med ting 'dzin mnos/ /gnyis kyi dbang po mnyam sbyor bas/ /lus ngag yid gsum rab bsdus nas/ /nga'o snyam pa'i</text></item>
<item><p>48a.4</p><section></section><text>gzi byin bskyed/ /rnam pa kun gyis rab brgyan nas/ /rnal 'byor ldan pas tshe 'di la/ /ye shes rdzogs pa nyid nges gyur/ /rdo rje can lus dam tshig pas/ /las byung skyes pa bud med kyi/ /du ma'i gzugs la brnyas mi bya/ /rdo rje sems ldan dam tshig pas/ /ngan par rtog pa</text></item>
<item><p>48a.5</p><section></section><text>bzang por rtog /rang gi sems kyis rang sems las/ /phyi mas snga ma sun ming dbyung / /rdo rje ngag gi dam tshig pas/ /'dod pa bskyed pa'i tshig rtsub mo/ /phra ma la sogs bde ba yi/ /tshig tu rnam par smra bar bya/ /sha ni rnam par snang mdzad yin/ /rkang ni rdo rje mi bskyod pa/ /khrag</text></item>
<item><p>48a.6</p><section></section><text>ni dkon mchog dpal du brjod/ /rus pa 'od dpag med pa yin/ /rtsa yi tshogs ni don yod grub/ /de 'dra'i gsang chen dam pa 'di/ /blo ldan rnams kyis bsten par bya/ /'dod chags zhe sdang gti mug dang / /sred dang 'du byed 'phel byed pa'i/ /chos lnga skyes mchog rnams kyis</text></item>
<item><p>48a.7</p><section></section><text>gsungs/ /bshang gci khu ba mchil ma khrag /'dzag pa 'byung ba bzhis bsdus pa/ /bsgom pa'i blo gros rtogs pa yis/ /rtag tu bza' zhing sbyin sreg bya/ /dam tshig dang ldan de nyid bsgom/ /myur du srid pa'i 'ching ba la/ /glog gis mun pa bsal ba bzhin/ /skad cig</text></item>
<item><p>48b.1</p><section></section><text>tsam gyis ye shes 'bar/ /de bas de nyid thob byas nas/ /snying rjes sems can kun dmigs nas/ /dgon pa la sogs gnas nas ni/ /rtag tu gnyis med don bsgom bya/ /sdug bsngal gyi rgyu sdug bsngal las/ /grol 'dod rnal 'byor gang yin pas/ /blo gros kyis ni de</text></item>
<item><p>48b.2</p><section></section><text>thabs btsal/ /thabs kyis de bzhin gshegs par 'gyur/ /de bas snying rje 'ba' zhig gis/ /gzhir gyur yon tan thams cad byung / /snying rje sdong bo rtsa ba ni/ /sdug bsngal sems ni grol 'dod pas/ /dga' ba sdong bu yal ga ni/ /bde ba shin tu rgyas par 'dod/ /yal</text></item>
<item><p>48b.3</p><section></section><text>ga 'phel nas gsal 'gyur ba/ /sems kyi de kho na nyid rig /ma dag pa nyid bsal bas dag /thabs ni de dag khyad par du/ /lha nyid kyis ni spyod par byed/ /de don spyad nas spro skyes pa/ /dga' ba tshim byed ces bya'o/ /spong ba len pa lo ma ni/ /rgyun mi 'chad par smon lam 'debs/ /</text></item>
<item><p>48b.4</p><section></section><text>tshogs gnyis bsgoms pas zhing gshin ltar/ /byas pas me tog 'bras bu byung / /rten 'brel rnam pa gnyis byung bas/ /rang rgyud nang du smin byed pa'i/ /sbyor ba me tog mo gsham min/ /gzhan rgyud smin byed sbyor ba ni/ /phyi rol me tog mo gsham min/ /rang gi rgyud ni smin</text></item>
<item><p>48b.5</p><section></section><text>gyur nas/ /de bzhin gzhan rgyud rab smin pa/ /'bras bur shes bya de dag rnams/ /snying rjes rab tu 'grub par 'gyur/ /rtsa ba snying rje med gyur na/ /dka' ba bzod par mi nus so/ /de bzhin bsod nams spel mi nus/ /sems can don rnams byed mi nus/ /des na bsam pa'i</text></item>
<item><p>48b.6</p><section></section><text>dga' ba bral/ /blo gros kyis ni smon lam med/ /dge ba'i chos ni len mi byed/ /'gro ba chos la mi 'dzud pa/ /yongs su smin bya las ni bral/ /snying rje med pas de dag tu/ /'phel bas snying rje gzhi rab gzung / /snying rjes bzod pa bsam pa smon/ /skye ba sems can yongs smin</text></item>
<item><p>48b.7</p><section></section><text>byed/ /rtsa ba sdong bu yal ga dar/ /lo ma me tog 'bras bu dang / /snying rje sdong po 'di dag ni/ /rtsa ba la sogs ngo bo la/ /phyis ni 'bras bu mchog 'gyur ba'i/ /snying rjes sems can don la spyod/ /sdug bsngal las ni bde ba skyed/ /shin tu rgyas par gyur pa ste/ /bzod pa'i</text></item>
<item><p>49a.1</p><section></section><text>mtshan nyid sdong po ni/ /rgyas pa las ni yal ga 'phel/ /de bas de nyid bsgom pa la/ /don chen rab tu 'dod pa yi/ /btang snyoms kun du khyab pa ste/ /tshangs chen spyod pa dam pa'o/ /de dag la gnas rnal 'byor pas/ /snying po sangs rgyas spyod</text></item>
<item><p>49a.2</p><section></section><text>yul mchog /gang de kun bdag la gnas pa'i/ /mtha' yi de nyid bsgom par bya/ /dpral ba la gnas rkang mthil bar/ /thig le ru ni bsdu bar bya/ /byang chub sems dag 'od gsal bas/ /zla ba shes dang mnyam pa'i 'od/ /ye shes lnga yi ngo bo nyid/ /tsa na ka yi 'bru tshod tsam/ /</text></item>
<item><p>49a.3</p><section></section><text>de dbus g.yo gnas dkyil 'khor ni/ /mi gsal gsal bar yang dag sbyor/ /de gsal mi shigs thig le'i gzugs/ /yungs kar gyi ni 'bru tshod tsam/ /'od zer sna lnga 'bar 'dzag pa'i/ /tshul can snying dbus rtag tu gnas/ /de la bltas pas ye shes che/ /skad cig tsam gyis</text></item>
<item><p>49a.4</p><section></section><text>rnal 'byor ba/ /'bar ba 'di la the tshom med/ /steng gi sna las nges par 'byung / /phyogs bcu'i de bzhin gshegs pa yi/ /zhal zhugs snying gi bdud rtsi blangs/ /rdo rje lam byung 'o ma ltar/ /'dus nas g.yas g.yon rab zhugs te/ /gong gi thig le la gnas te/ /'gog</text></item>
<item><p>49a.5</p><section></section><text>pa'i rdo rje sems nyid du/ /de la nam zhig sus reg pa/ /sangs rgyas kun gyis mchog sbyin pa/ /yid bzhin dpal dang 'dra bar 'gyur/ /yang ni 'dzag pa'i thig le las/ /byung bas nor bu rnam par gnas/ /rang gi mtshan ma'i dbus gnas pa/ /gong gi dkyil 'khor ltar bsgoms</text></item>
<item><p>49a.6</p><section></section><text>te/ /de la snang ba'i thigs pa las/ /gong gi rim pas spro bsdu bas/ /bzung ste de la reg 'gyur bas/ /rgyud gsungs lnga po yang dag 'byung / /de byung rjes dran rab bsgoms pas/ /don des kun la khyab par bya/ /yang ni sprul pa'i thig le ni/ /rnam pa bzhi po bsgom par bya/ /spyi bor</text></item>
<item><p>49a.7</p><section></section><text>rlung dbus oM bsam mo/ /mgrin par chu dbus AHbsam mo/ /thugs kar me dbus hUM bsam mo/ /mgrin 'og dbang chen rang lha yi/ /sa bon thig ler bsam pa'o/ /thig le bzhi las zer 'byung ba/ /steng gi sna las nges par 'byung / /g.yas 'byung rlung gi dkyil 'khor</text></item>
<item><p>49b.1</p><section></section><text>ni/ /kha dog nag po'i ngo bo ni/ /sku yi rdo rje rang bzhin ni/ /mun pa ru ni shes par bya/ /g.yon 'byung chu yi dkyil 'khor ni/ /kha dog dkar po'i ngo bo nyid/ /gsung gi rdo rje rang bzhin te/ /rdul du rab tu shes par bya/ /gnyi ga drag 'byung me dkyil 'khor/ /kha dog dmar po'i ngo bo</text></item>
<item><p>49b.2</p><section></section><text>nyid/ /thugs kyi rdo rje rang bzhin te/ /snying stobs su ni shes par bya/ /gnyi ga dal 'byung dbang chen te/ /gser gyi mdog tu snang ba ste/ /lha thams cad kyi ngo bo ste/ /dga' ba bar ma'i ye shes so/ /re re phyag rgya bzhi bzhi ste/ /'byung ba hUM gi ngo bo yis/ /sangs rgyas la</text></item>
<item><p>49b.3</p><section></section><text>sogs spro bar byed/ /de yi dus su gnas pa yis/ /chos kun 'grub par byed pa'o/ /'jug pa oM gyi ngo bo yis/ /sangs rgyas la sogs sdud par byed/ /de yi dus su g.yo ba yi/ /chos kun 'grub par byed pa'o/ /gnas pa AH yi ngo bo yis/ /sangs rgyas la sogs</text></item>
<item><p>49b.4</p><section></section><text>gzung ba yis/ /de bzhin g.yo gnas chos rnams kun/ /gnyis med ye shes 'jug pa'o/ /de la de nyid rab bzung bas/ /ye shes sems dpa'i ngo bo'o/ /de dus chos kun gnyis med kyi/ /ye shes su ni skad cig zhugs/ /de ltar dbyer med bzlas pa 'di/ /sems can</text></item>
<item><p>49b.5</p><section></section><text>thams cad rab zlos kyang / /rnam rtog rmongs pas rab bsgribs pas/ /de yi ngo bo mi shes te/ /'gro ba lngar ni 'khor bar 'gyur/ /phyag rgya bzhi 'brel re re ni/ /nyis brgya nyi shu rtsa lnga ste/ /de bzhis bsgres pas dgu brgya'o/ /de ni 'pho ba nyi shu bzhis/ /brtsis pa khri phrag gnyis dang ni/ /</text></item>
<item><p>49b.6</p><section></section><text>chig stong dang ni drug brgya'o/ /de ni rgyud chen gsang 'dus su/ /klog dang kha ton byed pa dang / /spro dang bsdu ba'i ngo bo las/ /bzlas pa ru ni bshad pa'o/ /'di 'dra'i bzlas pa ma rtogs pas/ /phyi rol bzlas pa mngon zhen pas/ /yang dag don ni rtogs mi nus/ /de bas rnal 'byor</text></item>
<item><p>49b.7</p><section></section><text>bar chod pa/ /phyi rol bzlas pa spang byas te/ /rdo rje 'chang ba'i ngo bo mchog /rang bzhin bzlas pa mchog chen bsgom/ /de bsgoms stobs kyis phyogs rnams kun/ /sgyu ma dang ni smig rgyu dang / /dri za'i grong khyer dbang po dang / /chu zla dang ni rmi lam dang / /sprul pa dang ni chu bur dang / </text></item>
<item><p>50a.1</p><section></section><text>brag ca dang ni gzugs brnyan dang / /'khrul pa mgal me 'khor lo ru/ /skad cig sogs pas rab rtogs so/ /de bas thabs de dngos kun gyi/ /de nyid bden pas bsgrub pa'o/ /gnyis med bde ba gsang chen po'i/ /sangs rgyas byang chub sgrub byed pa/ /</text></item>
<item><p>50a.2</p><section></section><text>sangs rgyas kyi ni ngo bo ste/ /zad med mi 'jigs rtag pa'o/ /thog ma tha ma med pa'i mchog /yod pa med cing med pa med/ /dbang po dang bcas dbang po med/ /'byung ba'i ngo bo 'byung ba med/ /gzugs dang bcas shing gzugs med pas/ /sbyor ba'i lam gyis mthong ba'o/ /phyi</text></item>
<item><p>50a.3</p><section></section><text>yi sbyor ba gzugs phung sogs/ /kun rdzob 'byung ba bzhi po dang / /g.yo dang bcas pa'i chos rnams kun/ /de gcig pos ni khyab pa ste/ /thams cad sems tsam kho na'o/ /ci phyir sems can thams cad kun/ /rnam shes phung po kho na'o/ /blun po rmongs pa rnams kyis ni/ /de don</text></item>
<item><p>50a.4</p><section></section><text>cung zad shes mi 'gyur/ /sems dang sems byung ye shes dang / /shes pa rnam shes gcig pa'o/ /gang tshe lus kyi rkyen nyid 'gyur/ /chos kun chos ro gcig tu 'gyur/ /dngos po kun kyang de tshe 'gyur/ /ci yi phyir na chos rnams ni/ /chu rgyun bzhin du rgya mtsho las/ /thar pa</text></item>
<item><p>50a.5</p><section></section><text>na gcig kho na ste/ /mang po ru ni mi snang ngo / /de yi nang gi sbyor ba ni/ /bla ma dam pa'i zhal nas ni/ /thob kyi de la the tshom med/ /de ni zab gsal gnyis sbyor bas/ /sbyor ba zhes su bshad pa'o/ /rtse gcig pas ni ting nge 'dzin/ /mnyes byed tshim par byed pa ste/ /gtor ma zhes</text></item>
<item><p>50a.6</p><section></section><text>ni rab tu bya/ /sdig pa zhi phyir zhi ba'o/ /bsod nams kun gyis rgyas pa'o/ /chags pa chen pos dbang du 'dod/ /thams cad gsod phyir mngon spyod do/ /rtags chen dgug phyir dgug pa'o/ /nyan thos la sogs chos rnams ni/ /ring du zhi byed bskrad pa'o/ /sngags pa gang</text></item>
<item><p>50a.7</p><section></section><text>gnas rnal 'byor pas/ /rtogs par nus pas bsrung ba'o/ /de shes chos rnams ngo bo kun/ /gnyis med gcig rtogs mig rnon no/ /rnam par rtog pa ma lus rnams/ /ye shes ngo bor de 'gyur bas/ /dug gzhom pa yi cho ga'o/ /phung po la sogs blun pa'i rdzas/ /ye shes mes</text></item>
<item><p>50b.1</p><section></section><text>bsregs sbyin sreg go/ /zab pa dang ni gsal ba yis/ /chos kun mnyam pas thig gdab po/ /gsal ba'i 'ja' tshon lta bu'i skus/ /nyi shu rtsa gcig chos kun la/ /rang bzhin gyis bzung mtshon btab po/ /de yi ngo bo kun gnas pa/ /slob dpon slob ma kun zhugs</text></item>
<item><p>50b.2</p><section></section><text>pa'o/ /ming tsam gyis ni log 'byung yang / /rang rig bde bas rtogs pas na/ /dbang bskur zhes ni bshad pa yin/ /de la sogs pa mtha' yas kyis/ /chos kun ming can de nyid mchog /yan lag thams cad las 'das shing / /rtog dang rtog pa med las grol/ /gug</text></item>
<item><p>50b.3</p><section></section><text>skyed tsheg drag las 'das pa/ /'di ni dkyil 'khor mchog ces bya/ /chos dang chos min rnam dpyod pa/ /chos rnams thams cad rtogs par snang / /rnam dag nam mkha' 'dra ba yi/ /dkyil 'khor 'di ni bstan pa yin/ /'dod chags mi chags 'dod chags mnyam/ /chu yi</text></item>
<item><p>50b.4</p><section></section><text>pad+ma dmar po 'dra/ /rang sems 'dod chags shin tu chags/ /'di ni dkyil 'khor mchog yin no/ /gzugs dang gzugs min dri med pa'i/ /gang khams kun 'jug gyur pa yi/ /sems ni chu dang skul byed pa'i/ /dkyil 'khor dkyil 'khor zhes bya'o/ /de 'dra'i rang rig</text></item>
<item><p>50b.5</p><section></section><text>dkyil 'khor las/ /rtog las rlung byung me dang ni/ /chu dang sa ste de dag las/ /phyir log phung sogs rab grub pas/ /de 'dra'i dkyil 'khor bsgribs par 'gyur/ /skyes bu gang zhig bla ma che/ /de bzhin nyid shes bkur ba las/ /de yi byin rlabs ye shes che/ /gang gis rtogs</text></item>
<item><p>50b.6</p><section></section><text>pas snga ma yi/ /rim pas bsgrub la shin tu dpa'/ /de yis phung phyin log rnams la/ /rim gyis log nas ye shes kyi/ /spros bral dkyil 'khor 'bar bar 'gyur/ /de bas nan tan thams cad kyis/ /mchog gi dkyil 'khor 'di bsgom bya/ /skad cig tsam du dad pa yang / /myur</text></item>
<item><p>50b.7</p><section></section><text>du rdo rje sems dpar 'gyur/ /de yi theg pa bsam yas kyi/ /tshul khrims sdom pa kun kyang bsrungs/ /dkyil 'khor kun du zhugs pa'o/ /de phyir 'di yi bsod nams tshogs/ /nam mkha' snod byas shong mi 'gyur/ /ci'i phyir shAkya thub pa yis/ /grangs med bar du tshogs</text></item>
<item><p>51a.1</p><section></section><text>bsags kyang / /'di don ma rtogs nai ra ny+dzar/ /ci yang ma yin ting 'dzin gnas/ /de tshe bde gshegs kun gyis kyang / /thal byung blo can de bzlog ste/ /nam mkha'i dbyings ltar rnam dag pa'i/ /zab gsal gsal med rab bstan te/ /nam phyed dus</text></item>
<item><p>51a.2</p><section></section><text>su rgyal ba ltar/ /de nyid bsgoms pas tho rangs su/ /skad cig gis ni yang dag rtogs/ /byang chub snying por bzhugs byas nas/ /dpung chen bdud rnams rab bcom ste/ /sems can gzung bar bya ba'i phyir/ /chos kyi 'khor lo bskor ba'o/ /de nas bzung ste don mchog 'di/ /skal bar ldan pa 'ga'</text></item>
<item><p>51a.3</p><section></section><text>zhig la/ /zhal nas zhal dang snyan nas snyan/ /brgyud de nges pa'i don bstan pa'o/ /de don bsgom 'gyur rnal 'byor pas/ /'khor ba nyid na gnas pa'i tshe/ /'khor ba'i nyes pas mi gos so/ /ye shes kyis ni rgyas btab pas/ /nyon mongs rtag tu 'gal 'gyur te/ /sman ni phye mar sbyar ba yis/ /</text></item>
<item><p>51a.4</p><section></section><text>sbrul ni gsod par byed pa bzhin/ /grol ba'i thig le mi phyed 'dis/ /tshe 'di nyid la dngos grub thob/ /'di yi stobs kyis dgos pa kun/ /skad cig gis ni 'grub par byed/ /gang gis de mthong yang dag blta/ /bdag po chen po rab mchod na/ /de yi ston pa kun mthong ste/ /rgyal</text></item>
<item><p>51a.5</p><section></section><text>ba mchog la mchod par 'gyur/ /srid pa gcod par gyur pa dang / /'gro ba'i ston pa mchog tu 'gyur/ /de la lha kun mchod byed cing / /skad cig skad cig phyag kyang byed/ /ji ltar ston pa rdzogs sangs rgyas/ /phan byed 'jig rten skyes gyur pa/ /sna tshogs ye shes rjes bsdus pa/ /rnal</text></item>
<item><p>51a.6</p><section></section><text>'byor chen po de bzhin 'gyur/ /gang gis dam sdom rnams bsdus te/ /bde chen rdo rje sems bsgoms na/ /dngos grub chen po des thob pa'i/ /rdo rje sems dpas rgyas btab po/ /mi 'grub pa ni cung zad med/ /bde chen phyag rgya chen po yis/ /so so rang gi rjes las grub/ /de bas</text></item>
<item><p>51a.7</p><section></section><text>'di bsgoms rnal 'byor pas/ /spyod pa kun la rol par bya/ /rnal 'byor gsum pa'i dus kyi tshe/ /sna tshogs don chen la gzud phyir/ /la lar shin tu dka' ba spyod/ /la lar khab nas byung tshul bya/ /la lar byang chub sems dpa'i tshul/ /la lar lhums su zhugs pa'i tshul/ /</text></item>
<item><p>51b.1</p><section></section><text>la lar skye ba ston pa'am/ /la lar 'chi ba ston pa'am/ /la lar spyod cing rol pa'am/ /la lar bdud las rgyal ba dang / /la lar byang chub mngon byang chub/ /la lar chos kyi 'khor lo bskor/ /la lar sna tshogs 'jug par mdzad/ /la lar dus su mdzes pa'i gzugs/ /la lar</text></item>
<item><p>51b.2</p><section></section><text>'dod gzir bud med gzugs/ /la lar mi sdug rgan mo'i gzugs/ /la lar gcer bu pad gdong ma/ /la lar skyes bu rgan po'i tshul/ /res 'ga' dar bab skyes tshul dang / /la lar lang tsho skyes bu'i tshul/ /la lar dge slong tshul du gnas/ /la lar de bzhin dge slong ma/ /la</text></item>
<item><p>51b.3</p><section></section><text>lar rnal 'byor dbang phyug che//la lar phug gnas bsam gtan pa/ /la lar rgyal po longs spyod can/ /la lar mtshon thogs skyes bu'i tshul/ /la lar smyon pa brtul zhugs can/ /la lar khyi dang bya rog gzugs/ /la lar de bzhin glang chen sogs/ /la lar tshangs pa chen po'i</text></item>
<item><p>51b.4</p><section></section><text>tshul/ /la lar skye dgu'i bdag po'i tshul/ /la lar 'dod pa'i dbang phyug tshul/ /la lar 'dod pa bral ba'i mchog /la lar zhi ba tshul gnas pa/ /la lar drag po tshul gnas pa/ /la lar srin po'i gdon la sogs/ /la lar rtag tu nyal bar byed/ /la lar kun du rgyug par byed/ /</text></item>
<item><p>51b.5</p><section></section><text>la lar kun du tshig ngan smra/ /de la sogs pa mtha' yas pa/ /rnal 'byor chen pos sprul pa'o/ /thabs des sems can thams cad kun/ /don gcig la ni gzud phyir ro/ /de 'dra'i spyod pa la gnas pa/ /skad cig gis ni sbyor ba bdun/ /rtogs nas ji srid bar du ni/ /ro myang</text></item>
<item><p>51b.6</p><section></section><text>mtshan nyid brgyad ldan par/ /yang dag ye shes dbang gyur la/ /bya ba byed pa'i dbang phyug che/ /'khor ba'i mtha' yi pha rol son/ /bden pa gnyis med rnal 'byor che/ /khur bor bdag don rjes su rnyed/ /glang po chen po dul ba'o/ /tsher ma dkrugs pa thams cad mkhyen/ /de bzhin</text></item>
<item><p>51b.7</p><section></section><text>gshegs pa bcom ldan 'das/ /longs spyod rdzogs sku chos kyi sku/ /sprul pa'i sku zhes bya ba'o/ /sku gsung thugs kyi dkyil 'khor mchog /sprul pa dpag med spyi yi gzugs/ /bdag po rdo rje 'chang ba ste/ /grol ba'i thig les mtshon pa'o/ /dpal ldan sangs rgyas kun gyi</text></item>
<item><p>52a.1</p><section></section><text>bdag /rdo rje 'chang ba kun gyi gnas/ /chos rnams kun gyi chos nyid de/ /sangs rgyas kun gyis bsgrub bya'o/ /sangs rgyas rnams kyis chos bstan pa/ /rim pa gnyis la yang dag gnas/ /bskyed pa yi ni rim nyid dang / /rdzogs pa'i rim pa kho</text></item>
<item><p>52a.2</p><section></section><text>na'o/ /bskyed pa'i rim pa rnam pa gnyis/ /de bzhin rdzogs pa'i rim pa'o/ /rim pa gnyis kyi bye brag gis/ /sngags kyi sku dang ye shes sku/ /ye shes sku la ye shes dang / /rnam par dag pa'i sku gnyis so/ /rnam par dag pa sbyor ba bdun/ /rdzogs pa'i rim pa'i rdzogs rim</text></item>
<item><p>52a.3</p><section></section><text>ste/ /rnam pa kun gyi mchog ldan pa/ /thams cad mkhyen pa bla med 'gyur/ /don 'di gnas pa'i rnal 'byor che/ /bskyed pa'i rim pa zhal gcig dang / /zhal gsum nag po la sogs pa/ /gang dad pa yis nyes mi 'gyur/ /sna tshogs rnam par snang gyur pa'i/ /dag dang ma dag chos</text></item>
<item><p>52a.4</p><section></section><text>rnams kun/ /gsang ba'i don gyi de kho na'o/ /rdo rje sems las byung phyir ro/ /de bas de nyid don dam pa/ /rnal 'byor gang gis rtogs 'dod pas/ /de shes bla ma mnyes byas te/ /ji bzhin don ni yang dag blang / /shes rab dri med ma lus sel byed pas/ /rnam par bshad pa bdag</text></item>
<item><p>52a.5</p><section></section><text>'dras mi dpogs kyang / /skyes bu dam pa 'ga' zhig gis bzung nas/ /bcings pa grol 'dod phyir na bdag gis kyang / /de ltar byas pa las byung dge ba des/ /'gro sems phyin ci log las bzlog byas te/ /sangs rgyas ye shes dkyil 'khor 'khor lo yi/ /lam gyis rdo rje 'dzin</text></item>
<item><p>52a.6</p><section></section><text>pa'i sar 'gro shog /grol ba'i thig le zhes bya ba dkyil 'khor chen po'i rdo rje slob dpon sangs rgyas dpal ye shes zhabs kyi zhal snga nas mdzad pa rdzogs so// //rgya gar gyi mkhan po ka ma la gu h+ya dang / bod kyi zhu chen gyi lo tsA ba chen po mnga' bdag lha ye shes rgyal mtshan gyis</text></item>
<item><p>52a.7</p><section></section><text>bsgyur cing zhus te gtan la phab pa'o//[ ]@# /rgya gar skad du/ At+ma sA d+ha nA ba tA ra nA ma/ bod skad du/ bdag sgrub pa la 'jug pa zhes bya ba/ byang chub sems dpa' 'jam dpal gzhon nur gyur pa la phyag 'tshal lo/ /dpal ldan rtog pa'i dri ma ma lus pa dang</text></item>
<item><p>52b.1</p><section></section><text>bral zhing kun du rtog pa las/ /byung de'i bdag nyid 'gro ba thams cad nges par mi gnas sems ni gang yin 'dir/ /mdzes pa'i rnam pa'i yid rgyun cho gas lus can nges par legs pa'i gnas de la/ /phyag byas skye ba brgyud par nye bar 'tshe ba gcod byed yang dag bshad par bya/ /</text></item>
<item><p>52b.2</p><section></section><text>rnam par rtog pa tsam dang so sor 'brel pa de'i rang bzhin ma lus pa 'di ni gcig tu sdug bsngal dpag tu med pa'i mtshan nyid yin la/ /skad cig ma gcig nas gcig tu brgyud pa'i bdag nyid can gyi srid pa nyams su myong ba de rnam par ldog pa tsam ni mya ngan las 'das pa yin pas de</text></item>
<item><p>52b.3</p><section></section><text>bsgrub pa'i phyir rab tu 'bad par bya ste/ rnam rtog las gzhan 'khor ba zhes/ /bya ba 'ga' yang yod min te/ /de phyir rnam rtog bral gyur pas/ /rtag tu khyod ni mya ngan 'das/ /zhes gang gsungs pa yin no/ /gzugs la sogs pa'i ngo bo nyid du so sor snang bar gyur pa ma</text></item>
<item><p>52b.4</p><section></section><text>yin nam ji ltar na rnam par rtog pa tsam gyi bdag nyid 'khor bar 'gyur zhe na/ ma yin te/ gzugs la sogs pa rtogs pa'i yul nyid du ma grub pa ste/ gzugs la sogs pa so sor snang ba ma rtogs par gzhan gzung ba'am/ de 'dzin pa cung zad kyang dmigs su med</text></item>
<item><p>52b.5</p><section></section><text>pa'i phyir ro/ /yul rtogs par gyur pa ma yin par yang rang gi ngo bo yod pa'i tha snyad kyi yul mi 'grub ste/ shin tu thal bar 'gyur ba'i phyir ro/ /de dang 'brel pa'i dngos po gzhan rtogs pas de rtogs par 'gyur ba yang ma yin te/ 'ga' zhig mngon sum gyi</text></item>
<item><p>52b.6</p><section></section><text>bdag nyid las shin tu 'das pa la 'brel pa rab tu ma grub pa'i phyir ro/ /nang du so sor snang bar gyur pa rang gi bde ba la sogs pa'i snang ba ni 'dzin pa nyid yin la/ sngon po la sogs pa de las phyi rol gyi gzugs nyid du rtogs pa'i mtshan nyid ni gzung ba yin no zhe na ma yin te/ sngon</text></item>
<item><p>52b.7</p><section></section><text>po la sogs pa la bde ba la sogs pa'i byed pa ma grub pa'i phyir ro/ /rtog pa'i byed pa med par yang 'dzin pa zhes bya ba de lta na ni/ phyi rol gyi gzugs la sogs pa yang 'dzin pa nyid du thal bar 'gyur ba'i phyir ro/ /cig car rang dbang nyid du so sor snang bdag ni/ cung zhig ni gzung</text></item>
<item><p>53a.1</p><section></section><text>ba/ cung zhig ni 'dzin pa'o zhes so sor nges pa'i rnam pa ni ma mthong ngo / /bdag ni sngon po la sogs pa rig pa'o zhes bya ba yang rnam par rtog pa tsam nyid de/ phyi dang nang nyid du rang dgas so sor snang ba rnams khong du chud pa'i phyir ro/ /'dzin pa la sogs pa</text></item>
<item><p>53a.2</p><section></section><text>rnam par rtog pa'i rgyun 'di thams cad nyid ni rang dbang du nyams su myong ba rab tu ston pa la gzhol ba yin te/ so sor snang ba rnams gcig la gcig yongs su 'dzin pa'i byed pa dang bral ba'i dngos po nyid yin pa'i phyir ro/ /de lta bas na 'ga' zhig la 'ga' zhig gis 'dzin pa zhes bya ba ni ma</text></item>
<item><p>53a.3</p><section></section><text>yin no/ /de ltar yang rab 'byor chos kyis chos yongs su shes pa ni ma yin no zhes bya ba rgyas par gsungs pa yin no/ /gang yang gzung ba ni shes pa gnyis kyis shes par byed do zhes bya ba la sogs pa gsungs pa de dang de ni gzugs la sogs pa zhen pa tsam la ltos nas la lar gang zag</text></item>
<item><p>53a.4</p><section></section><text>la sogs pa bstan pa dang 'dra bas nyes pa med do/ /de lta yin du chug na yang 'gro ba rnams kyang rnam par rig pa tsam gyi rang bzhin gzung ba dang 'dzin pa med pa'i rang bzhin can yin la/ de yang ldog pa med pa'i phyir gang gis de rnam par ldog pa tsam mya ngan las 'das pa zhes bya zhe na/ ma yin</text></item>
<item><p>53a.5</p><section></section><text>te rnam par shes pa yang gcig dang du ma'i rang bzhin dang bral ba yin pa'i phyir ro/ /'di ltar de gcig ma yin te/ /sngon po la sogs pa tha dad pas dmigs pa sna tshogs pa'i phyir ro/ /dkar po la sogs pa kha dog gcig pa yang thog ma dang dbus dang tha ma'i cha tha dad par snang ba'i phyir dang / </text></item>
<item><p>53a.6</p><section></section><text>don byed pa'i nye bar sbyor ba tha dad pas du ma nyid ni de tsam gyi mtshan nyid yin pa'i phyir ro/ /du ma yang ma yin te/ rdul phra rab kyi rnam par rtog pas dkar po la sogs pa'i rnam par snang ba'i cha rnams rtogs pa med pa'i phyir ro/ /gcig dang du ma la ma gtogs pa rnam pa gzhan yang yod pa ma yin</text></item>
<item><p>53a.7</p><section></section><text>te/ 'di dag phan tshun med pa nyid pas 'gal ba'i phyir ro/ /thams cad du bdag med pa nyid ma yin nam gang dngos po rnams nyams su myong ba'i don byed pa'i rab tu dbye ba bya zhe na/ ma brtags gcig pu'i bdag nyid snga ma snga ma'i rnam par rtog pa tsam nyid yin pa'i phyir de rtogs pa las</text></item>
<item><p>53b.1</p><section></section><text>gzhan ma yin pa'i phyir ro zhes bya bas bstan to/ /de lta yin du chug na dngos po thams cad kyi ngo bo yod pa nyid du 'gyur te/ yod pa'i dngos po ni don byed nus pa'i mtshan nyid yin pa'i phyir ro zhe na/ de ni ma yin te/ so sor snang ba tsam du yod par khas blangs pas mi 'gal ba yin pa'i</text></item>
<item><p>53b.2</p><section></section><text>phyir dang / ji skad du bshad pa'i rim pa'i mtshan nyid dang bral ba nyid kyi phyir/ bdag med par rnam par gzhag pa tsam yin gyi so sor snang ba tsam la bsnyon pa'i phyir ni ma yin te/ rab 'byor gzugs kyang gzhan la stong pa nyid kyang gzhan ma yin te/ 'on kyang gzugs ni gzugs kyi rang</text></item>
<item><p>53b.3</p><section></section><text>bzhin gyis stong pa nyid do zhes rgyas par gang gsungs pa yin no/ /de nyid kyi phyir kun rdzob kyi dngos po ma lus pa snga ma dang phyi ma'i dbye bas snang ba yin pa'i phyir/ rtag pa yin zhes dogs par mi bya'o/ /gang yang 'di lta ste/ kye rgyal ba'i sras khams gsum pa 'di dag ni rnam par</text></item>
<item><p>53b.4</p><section></section><text>rig pa tsam mo zhes gsungs pa de yang shin tu dngos po la mngon par zhen pa dag phyi rol gyi don la zhen pa tsam bzlog pa'i phyir te/ de las ni bde ba la sogs pa sems tsam du zhen pa yang gsal ba srid pa'i phyir ro/ /de ltar yang / sems tsam la ni brten nas su/ /phyi rol don la mi</text></item>
<item><p>53b.5</p><section></section><text>brtag go/ /de bzhin nyid la dmigs nas ni/ /sems tsam las kyang 'da' bar bya/ /zhes gsungs pa yin no/ /de lta bas na 'di ltar nga dang nga'i zhes bya ba la sogs pa'i rnam par rtog pa'i rang bzhin can gyi 'gro ba'i skye ba de dang 'gal ba ni bshad ma thag pa'i rnam pas bdag med par</text></item>
<item><p>53b.6</p><section></section><text>mthong ba yin pa'i phyir ro/ /phyin ci log gi gzhan gyi dbang du gyur pa'i 'gro ba de dag mngon par gdon pa'i phyir snying rje mchog gi bsam pa bskyed nas chos thams cad stong pa nyid kho na la dang por mngon du phyogs par bya'o/ /snying rjes rab tu phye ba yin yang gtong ba la sogs pa dmigs</text></item>
<item><p>53b.7</p><section></section><text>pas rab tu phye ba'i sbyin pa la sogs pa'i dge ba'i rgyun ni bdag dang gzhan du rnam par rtog pa'i phyir/ rnam par mi rtog pa'i go 'phang bsgrub par bya ba la cung zhig kyang nus pa yod pa ma yin te/ phyin ci log gi zhen pa ni rang dang rjes su mthun pa'i rnam par rtog pa skye ba'i rgyu yin pa'i phyir ro/ /</text></item>
<item><p>54a.1</p><section></section><text>de skad du yang / shes rab med na mig med pha rol phyin lnga 'di/ /dmigs bu med par byang chub reg par nus ma yin/ /zhes gsungs pa yin no/ /dngos po ma lus pa'i bdag med pa nyid la mngon par zhen pa ni bdag nyid rnam par rtog pa nyid yin na yang phyin</text></item>
<item><p>54a.2</p><section></section><text>ci ma log pa'i rang gi yul la zhen pa'i rang bzhin nyid yin pas phyin ci log gi rtog pa ma lus pa dang lhan cig tu 'gal ba yin pa nyid du rtogs te/ gang zhig gang dang dus gcig gi tshe 'gal bar mthong ba de ni shin tu goms pa na yang rang dang 'gal ba shin tu ldog par byed pa ni me las grang</text></item>
<item><p>54a.3</p><section></section><text>ba nyid la sogs pa lta bu yin gyi rnam pa gzhan du na phyin ci log gi dogs pas tha snyad thams cad mi 'thad par 'gyur ba'i phyir ro/ /'dir yang / gal te chos la bdag med so sor rtog /so sor de rtogs gal te bsgom pa ni/ /de ni mya ngan 'das pa'i 'bras bu'i rgyu/ /rgyu gzhan gang</text></item>
<item><p>54a.4</p><section></section><text>yin gyis ni grol mi 'gyur/ /zhes gsungs so/ /bdag med pa la goms pa yang thabs kyi bye brag dang bral ba yin na gang gi phyir des rtog pa'i dri ma ma lus pa dang bral zhing 'gro ba ma lus pa la phan par mdzad pa'i thams cad mkhyen pa'i ye shes skyed par mi nus pa de'i phyir thabs shin tu</text></item>
<item><p>54a.5</p><section></section><text>mngon du gyur pa la rab tu 'bad par bya'o/ /skye bo ma lus pa la phan pa'i bdag nyid ni thams cad mkhyen pa'i ye shes yin la/ phan pa yang mthar thug pa'i rgya che ba las byung ba yin no/ /de'i rgyu yang thabs goms pa kho na yin te/ bdag med pa la goms pa ni rnam par rtog pa tsam spangs</text></item>
<item><p>54a.6</p><section></section><text>pa'i 'bras bu can nyid yin pa'i phyir ro/ /de yang / zab pa'i phyir dang rgya che'i phyir/ /rnam mi rtog dang yongs su smin/ /'di la de gnyis bstan pas na/ /de phyir bla na med pa'i thabs/ /zhes gsungs so/ /de bas na phyin ci ma log pa'i sbyin pa la sogs pa la sems dpa'i rab tu</text></item>
<item><p>54a.7</p><section></section><text>'jug pa ni thabs yin te/ thams cad mkhyen pa nyid la yongs su bsngos par gyur na de dag rdzogs pa'i byang chub kyi rgyu nyid du 'gyur ba'i phyir ro/ /de skad du yang / sbyin dang tshul khrims bzod dang de bzhin brtson 'grus dang / /bsam gtan shes rab byang chub yongs su bsngo bar</text></item>
<item><p>54b.1</p><section></section><text>gyis/ /byang chub phung por zhen pas mchog 'dzin ma byed ces/ /dang po'i las can de la de skad bstan par bya/ /zhes gsungs pa yin no/ /de ni de lta ma yin te/ rgyu mi 'dra ba goms pa las rdzogs pa'i byang chub goms pa mngon sum du gyur pa dang rjes su mthun pa'i bsgom pa</text></item>
<item><p>54b.2</p><section></section><text>med pa'i phyir ro/ /bdag nyid kyi rang gi ngo bo nyid kyis zab pa dang rgya che ba'i bdag nyid can gyi 'bras bu ni rang gi rang bzhin las bsgrub pa'i bya ba yin la/ de'i bdag nyid can gyi rgyu yang 'di la yod pa ma yin te/ sbyin pa la sogs pa'i sems dpa' ni phal cher rang bzhin gyis rgya</text></item>
<item><p>54b.3</p><section></section><text>che ba ma yin pa'i yul can yin pa nyid kyi phyir ro/ /smon lam yang dus kyis shin tu bskal pa nyid kyis rdzogs pa'i sangs rgyas kyi che ba bdag nyid kyi yul can nyid yin pas rgya che ba ma yin pa'i bdag nyid kyi rnam par rtog pa'i gnyen po ma yin pa nyid do/ /gang gi phyir tha mal pa'i</text></item>
<item><p>54b.4</p><section></section><text>rang gi ngo bo skye bo dpag tu med pa la phan pa ma yin pa nyid kyis brtse ba dang ldan pas spang bar bya ba yin no/ /smon lam gyi grogs su gyur pa'i sbyin pa la sogs pa sems dpa'i bdag nyid kyi gnyen po la rab tu 'jug par gyur kyang de'i rgyun yang ldog par mi 'gyur na/ dus gzhan na</text></item>
<item><p>54b.5</p><section></section><text>ldog par 'gyur ro zhes gang las yang dag par yid ches par 'gyur/ zab mo la zhen pas rang gi mi mthun pa'i phyogs zad par gyur pa de lta bur gyur pa'i rnam pa ma dmigs pa'i phyir ro/ /rang las bzlog pa gzhan bdag med par bsgoms par gyur pas bdag gi dngos po rtog pa'i</text></item>
<item><p>54b.6</p><section></section><text>dri ma med par rab tu sgrub par byed pa ni ma yin te/ de rang gi ngo bo'i rnam par rtog pa dang 'gal bas 'jug pa med pa'i phyir ro/ /gang gi tshe rang gi sems dang tha mi dad pa'i sgo nas 'dzin pa la sogs pa'i rnam pa stong pa nyid du mngon du byed pa de'i tshe de ni bden pa ma yin pa'i rnam par rtog pa ma</text></item>
<item><p>54b.7</p><section></section><text>lus pa'i gnyen po nyid du de ltar rtogs par 'gyur ba'i bsgom pa goms par shin tu 'phel bar gyur pas kun du rtog pa ma lus pa bsal ba'i go 'phang bskyed par 'gyur zhes rtog pa yin pa'i phyir rtog pa sngon du gtong ba rnams kyi 'jug pa'i yul du 'gyur ro/ /de bas na rgya che ba ma yin pa'i</text></item>
<item><p>55a.1</p><section></section><text>bdag gi dngos por snang ba'i mngon sum gyi gnyen po'i phyogs su gyur pa ma yin pas/ 'gro la phan phyir sangs rgyas 'grub par shog /ces bya ba la sogs pa'i smon lam ni dngos su rdzogs pa'i sangs rgyas 'thob pa'i rgyu ma yin te/ ji skad du/ rigs</text></item>
<item><p>55a.2</p><section></section><text>kyi bu khyod de bzhin gshegs pa thams cad kyi de kho na nyid mngon par ma shes par dka' ba spyod pa la spro bas ji ltar bla na med pa yang dag par rdzogs pa'i byang chub tu mngon par 'tshang rgya bar bya snyam zhes gang gsungs pa yin no/ /de bas na bdag med pa dang 'dra bar rgya che ba'i rang gi ngo bo</text></item>
<item><p>55a.3</p><section></section><text>yang tha mi dad pa nyid du bsgom par bya'o/ /rgya che ba yang med pa nyid ma yin nam/ bsgom byar bya ba des ji ltar mngon par 'dod pa'i 'bras bu bsgrubs par 'gyur zhe na/ de ni ma yin te/ zad par sa la sogs pa dang 'dra bar yang dag pa ma yin pa bsgom pa goms pa yang gsal por snang</text></item>
<item><p>55a.4</p><section></section><text>ba'i rgyu nyid yin pa'i phyir ro/ /'di ji ltar na yang dag pa ma yin zhe na rdzogs pa'i sangs rgyas kyi sku'i rnam pa dang bral ba'i rang gi bdag nyid la de'i ngo bo sgro 'dogs pas 'jug pa ni rna ba mos pa yid la byed pa nyid yin pa'i phyir ro zhe na/ de lta na ni de kho na yid la byed pa yang yang dag pa nyid ma</text></item>
<item><p>55a.5</p><section></section><text>yin te/ de kho na nyid ji lta ba bzhin yul la 'jug pa ma yin pa'i phyir ro/ /gcig tu rnam par mi rtog pa'i mtshan nyid kyi de kho na nyid la de bzhin du yid la byed pa yang ma yin te/ de ni las dang po pa'i gnas skabs na rnam par rtog pa'i ngo bo nyid kyis 'jug pa yin pa'i phyir ro/ /rnam par</text></item>
<item><p>55a.6</p><section></section><text>rtog pa dang bcas pa yin pa de lta na yang dngos po ji lta ba bzhin du gnas pa nyid kyis de kho na nyid ni des nges par byas pa yin pa'i phyir de kho na nyid yid la byed pa nyid du de rnam par gzhag par bya'o/ /de las gzhan pa ni shin tu med pa'i rang gi ngo bo la sgro 'dogs par byed pa yin pa'i phyir mos pa</text></item>
<item><p>55a.7</p><section></section><text>yid la byed ces tha snyad gdags pa ste/ tha mal pa'i bdag nyid la thub pa mchog gi rnam pa med bzhin du de kho na nyid dang 'dra bar yid la byed pa'i phyir ro/ /de ni de lta ma yin te/ gang gi phyir bdag med pa yid la byed pas rang gi ngo bo ji lta ba bzhin du gnas pa yul du byed na rang gi yul</text></item>
<item><p>55b.1</p><section></section><text>nyid du so sor snang ba'am/ phyin ci log gi rnam par rtog pa'i yul du gyur pa yid la byed ce na/ de la phyogs dang pos ni mos pa yid la byed pa de yang gzhan dang mtshungs pa yin te/ rang gi yul du gyur pa'i rnam pa yongs su 'dzin pa nyid du 'jug pa'i phyir ro/ /rnam pa gzhan du mos pa yid</text></item>
<item><p>55b.2</p><section></section><text>la byed pa nyams par thal bar 'gyur ba'i phyir ro/ /rang gi yul ni rnam par shes pas rtogs par ma gyur pa ni lhag par mos pa'i tha snyad kyi yul ma yin te/ shes pa thams cad rang gi yul du 'dod pa'i rnam par rtog pa'i mtshan nyid can yin pa'i phyir ro/ /de la phyogs gnyis pa de</text></item>
<item><p>55b.3</p><section></section><text>yang rigs pa ma yin te/ bdag med pa'i shes pas 'dzin pa la sogs par zhen pas yul du mi byed pa'i phyir ro/ /shes pa las ma gtogs pa gzhan de'i yul can zhes bya ba med pa gang gis na cig shos de yul du byas pa yin no zhes bstan/ de bas na de kho na nyid yid la byed pa dang 'dra</text></item>
<item><p>55b.4</p><section></section><text>bar rang gi shes pa'i rnam pa tsam du yul nyid yin pa'i phyir rgya che ba la mos pa yang dag pa ma yin pa ga la yin/ tha mal pa'i bdag nyid 'di ni rgya che ba'i rnam pa la sgro 'dogs pas 'jug pa yang ma yin te/ tha mal pa'i rang gi ngo bo la mos pas rdzogs pa'i sangs rgyas kyi sku'i rnam pa yul</text></item>
<item><p>55b.5</p><section></section><text>du mi byed pa nyid kyi phyir yul ma yin pa la sgro 'dogs pa mi srid pa'i phyir ro/ /tha mal pa'i rang bzhin ni rnam par rtog pa tha mal par snang ba'i mtshan nyid yin la/ bde bar gshegs pa'i rnam pa'i spyod yul yid la byed pa shin tu stobs dang ldan pa ni de'i ngo bor snang ba ma yin no/ /gal te</text></item>
<item><p>55b.6</p><section></section><text>yang rgya che ba ma yin pa'i bdag nyid rang gi ngo bo la rnam pa gzhan du cung zhig kyang sgro 'dogs par mi byed na de ji ltar 'di'i gnyen por 'gyur zhe na/ bde bar gshegs pa'i rang gi ngo bor snang ba'i yid la byed pa'i rang gi ngo bo ni tha mal pa ma yin pa'i rang bzhin nyid du skye ba'i phyir dang / rgyun mi</text></item>
<item><p>55b.7</p><section></section><text>'chad par bsgom pa goms pas rigs mthun pa'i shes pa skye ba ni shin tu gsal ba'i rgyu nyid yin pa'i phyir ro/ /rgya che ba'i shes pa skye ba'i dus de'i tshe cig shos tha mal pa'i rnam pa'i spyod yul shes pas nyams su myong bar 'gyur ba med do/ /tha mal pa'i rang gi ngo bo khong du chud par</text></item>
<item><p>56a.1</p><section></section><text>ma gyur pa de yang yod pa nyid du nges par byar mi nus te/ de ni rtog pa tsam nyid kyi rang bzhin nyid yin pa'i phyir ro zhes nges par byas pa yin no/ /de bas na kun du rtog pa spangs pa 'od zer ma lus pa spro ba can gyi kun du bzang po'i bdag nyid sgom par byed pa/ de kho</text></item>
<item><p>56a.2</p><section></section><text>na byang chub kyi snod yin te/ de skad du/ phyag rgya'i cho ga gang dag gis/ /bskal pa bye ba grangs med du/ /sangs rgyas nyid ni mi 'thob pa/ /tshe 'di nyid la thob par 'gyur/ /de la bdag tu brtag bya zhing / /zhes bya ba nas/ rang lha nyid kyi rnal 'byor gyis/ /de phyir bdag nyid</text></item>
<item><p>56a.3</p><section></section><text>bsam par bya/ /zhes bya ba'i bar du gsungs pa yin no/ /de ltar yang dag pa yid la byed pa nyid la ltos nas/ bcom ldan 'das ye shes shin tu rdzogs pas de kho na'i rnal 'byor la rdzogs pa'i sgrub pa yang nye bar bsngags pa mdzad de/ rdzogs pa'i sangs rgyas la mos pa ni</text></item>
<item><p>56a.4</p><section></section><text>rdzogs pa'i rnal 'byor dang tha mi dad par mchog tu 'dzin pa'i phyir ro/ /mchog tu 'dzin pa med pa de ni bdag nyid bde bar gshegs pa yid la byed par mi 'gyur te/ bcom ldan 'das ni tha dad par zhen pa spangs pa nyid kyi phyir ro/ /gzhan bcom ldan 'das kyi rnam pa dag la de'i</text></item>
<item><p>56a.5</p><section></section><text>mtshan nyid med par rang gi ngo bo la chags pa'i rnam par rtog pa ni kha na ma tho ba med pa'i 'bras bur 'gyur ba yang ma yin te/ de'i phyir rgyal ba'i sku ni mtha' med la/ /yid kyis bdag gzhan mngon zhen dri med lus/ /sangs rgyas kun dang mtshungs par blo gros mchog /skye bo ma lus re ba'i</text></item>
<item><p>56a.6</p><section></section><text>dngos grub 'gyur/ /de la yang thub pa 'od zer dpag tu med pa spro ba dang ldan pa rang dang gzhan gyi phun sum tshogs pa mtha' yas pa'i rten du gyur pa nyid kyis yang dag pa'i thabs kyi mchog gi mtshan nyid can shes rab dang bral bas phongs par 'gyur pa la mngon sum du phyogs pas sgom</text></item>
<item><p>56a.7</p><section></section><text>par byed na yang phun sum tshogs pa kun ma lus pa thob par byed pa ma yin pa'i phyir de rang gi ngo bo la phyin ci ma log pa'i sems su bya'o/ /rnyog pa med pa'i phun sum tshogs pa ni shes rab dang thabs las rab tu byung ba nyid kyi phyir ro/ /de dag kyang phyin ci ma log pa'i rgya che ba'i sems dang mtshan nyid gcig</text></item>
<item><p>56b.1</p><section></section><text>pa nyid yin na yang tha dad pa'i tha snyad la zhen pas tha dad pa'i phyir ro/ /'di ltar de kho na nyid la sems phyin ci log pa las bzlog pa'i ngo bo nyid kyis shes rab tu shes par bya la/ rang gi 'bras bu la nus pa med pa las bzlog pa ni thabs su bstan pa yin no/ /shes rab yan lag kun</text></item>
<item><p>56b.2</p><section></section><text>du 'khyud pa las/ /mchog tu dga' ba nyams su bstar ba yi/ /phun tshogs rang bzhin yan lag thabs gyur te/ /rgyun chad med par blo ldan gyis bsgom bya/ /de'i 'og tu/ shes rab thabs las rab byung ba'i/ /dbyer med dmigs pa'i sprul 'phro bar/ /snang bas yul du</text></item>
<item><p>56b.3</p><section></section><text>rnam gzhag pa'i/ /yul gyi rang lus yang dag mchod/ /ji skad bshad pa'i rim pas shes rab dang thabs kyi bdag nyid can gyi rang gi ngo bo mngon du byas nas ji srid sprul pa rnams la des dbang thob par gyur pa de srid du bdag gi ngo bo dang tha mi dad pa'i ngo bo mngon sum du bya ba yin te/ </text></item>
<item><p>56b.4</p><section></section><text>phyin ci ma log pa dang rang gi 'bras bu skyed par rung ba nyid kyis na shes rab dang thabs kyi bdag nyid du mtshan nyid gcig pa nyid kyi phyir dang / rgyud kyang tha mi dad pa'i rang bzhin yin pa'i phyir te/ kun du rtog pa snga ma snga ma las byung ba'i rnam par rtog pa'i rgyun ni rgyud yin te/ sprul pa zhes</text></item>
<item><p>56b.5</p><section></section><text>bya ba yang gzhan pa nyid ma yin te/ de bzhin du kun du brtags pa tsam yin pa'i phyir ro/ /kha dog la sogs pa tha dad pas sna tshogs pa'i rang bzhin nyid yin pas ji ltar gcig nyid ces bya zhe na/ de ltar na ni 'ga' zhig kyang gcig nyid du mi 'gyur te/ lha'i sku gcig nyid la yang cha shas</text></item>
<item><p>56b.6</p><section></section><text>du ma'i rang bzhin nyid kyis sna tshogs pa'i bdag nyid yin pa'i phyir la/ cha shas med pa yang dmigs par ma gyur pa'i phyir ro/ /ji ltar kun rdzob tu rdzas gcig pa nyid kyis gcig tu rnam par gzhag pa de ltar tshul gzhan pa'i sna tshogs pa'i rang bzhin nyid la yang de'i ngo bor rtogs pa la ltos</text></item>
<item><p>56b.7</p><section></section><text>nas thams cad bdag nyid yin no zhes tha mi dad pa'i zhen pas yid la byed pa la 'jug pa'i phyir ro/ /de dag gis ni dngos po thams cad mnyam pa nyid du lhag par mos par bshad pa yin te 'dzin pa la sogs pa'i rnam pa dang bral bar thams cad du mtshungs pa nyid kyi phyir ro/ /gzhan du der </text></item>
<item><p>57a.1</p><section></section><text>snang ba la lhag par zhen pa'i yul rnams las gzhan pa thams cad ces bya ba'i tha snyad kyi gzhir gyur pa gzhan yod pa yang ma yin te/ de rnams kyang cig car rtogs pa'i rang bzhin yin pas tha dad par dbyer mi nus pa'i phyir gcig gi mtshan nyid gzhan yod pa</text></item>
<item><p>57a.2</p><section></section><text>yang ma yin no zhes bstan pa yin no/ /de bas na yang dag pa ji lta ba'i rang gi ngo bo so sor rtogs pa la gzhol ba ni kun rdzob 'ba' zhig po 'di la thams cad bdag mtshungs pa yin no zhes shes pa 'jug par 'gyur ba yin gyi dngos po 'ga' la yang gang gis kyang tha dad pa'am/ tha mi dad</text></item>
<item><p>57a.3</p><section></section><text>par yul du byed par ni mi nus te/ shes pa thams cad ni rang gi ngo bo tsam la gnas pa nyid kyis gzhan gyi ngo bo yongs su 'dzin pa med la/ yul du ma byas par ni tha dad pa la sogs pa'i tha snyad mi rung ba'i phyir ro/ /de ltar rnal 'byor pa'i rang gi sems rgyu ba re re yang mi mthun pa'i phyogs</text></item>
<item><p>57a.4</p><section></section><text>ma lus pa las ldog pa'i ngo bo nyid kyis dkyil 'khor pa'i lha ma lus pa nyid kyi rang bzhin du so sor brtag par bya ba yin te 'di ltar rang rang gi lha'i ting nge 'dzin rnams ni phyin ci log de dang de mi dmigs pas ston par byed pa nyid yin pa'i phyir ro/ /gang gi phyir sems kyi rang bzhin gang yin pa</text></item>
<item><p>57a.5</p><section></section><text>de nyid 'dzin pa la sogs pa'i rnam pa dang bral ba'i phyir chos kyi dbyings kyi rang bzhin yin la/ de nyid glo bur gyi dri ma dang bral bas 'od gsal ba nyid yin pa'i phyir dang / ye shes gzhan bskyed pa'i rgyu mtshan nyid yin pa'i phyir me long lta bu'i ye shes kyi bdag nyid yin no/ /mi dmigs pa'i</text></item>
<item><p>57a.6</p><section></section><text>snying rje la sogs pa'i bdag nyid kyis rgyud gzhan tha dad par 'dzin pa med pa'i phyir mnyam pa nyid kyi ye shes so/ /shes bya thams cad la phyin ci ma log pa'i phyir so sor rtog pa'i ye shes so/ /'gro ba ma lus pa la phan pa'i rgyu yin pa nyid kyis bya ba nan tan gyi ye shes kyi bdag nyid yin no/ /</text></item>
<item><p>57a.7</p><section></section><text>de bas na de dag ni go rims bzhin du rtag pa la sogs pa'i bdag po rnams kyi rang bzhin no/ /dmigs pa'i gnyen po nyid kyis rnam par thar pa'i sgo stong pa nyid kyi mtshan nyid dang / de bzhin du mtshan ma dang log pa'i smon lam dang phyin ci log tu mngon par 'du byed pa'i gnyen po nyid kyis rim</text></item>
<item><p>57b.1</p><section></section><text>pa bzhin du/ /mtshan ma med pa dang / smon pa med pa dang / mngon par 'du mi byed pa'i rnam par thar pa'i bdag nyid dag yin no/ /de lta bas na go rims bzhin du rdo rje sems ma la sogs pa'i rigs kyi yum gyi rang bzhin te/ stong pa nyid la sogs pa rnam par thar pa'i sgo bzhi po dag</text></item>
<item><p>57b.2</p><section></section><text>gis chos kyi dbyings la dmigs par byed pas ting nge 'dzin thams cad skye ba'i rgyu nyid yin pa'i phyir ro/ /de nyid nang la phyin ci log pa'i gnyen po nyid kyis na nang stong pa nyid kyi rnam pa dang / phyi dmigs pa med pa'i phyir phyi stong pa nyid kyi rang bzhin dang / de'i rten las mi dmigs pa'i</text></item>
<item><p>57b.3</p><section></section><text>rang bzhin nyid kyis phyi nang stong pa nyid kyi bdag nyid can dang / snod kyi 'jig rten la zhen pa dang bral ba nyid kyis na chen po stong pa nyid kyi mtshan nyid yin no/ /de'i phyir me long lta bu'i ye shes la brten pa'i rdo rje sems dpa' la sogs pa'i ting nge 'dzin gyi rang bzhin yin te/ ming dang gzugs</text></item>
<item><p>57b.4</p><section></section><text>la sogs pa'i bag chags yongs su gyur pa me long lta bu'i ye shes ni nang mi dmigs pa la sogs pa'i rten nyid yin pa'i phyir/ ji ltar rang rang gi phyin ci log gi gnyen po nyid kyis/ byang chub kyi sems skye ba dang / 'dren par byed pa dang / rjes su chags pa dang / legs so zhes</text></item>
<item><p>57b.5</p><section></section><text>bya ba'i rgyu nyid yin pa'i phyir ro/ /de bzhin du stong pa nyid kyi ye shes kyang mtshan ma med pa'i phyir stong pa nyid stong pa nyid dang / don dam pa la mchog tu mtshan mar 'dzin par byed pa med pa'i phyir don dam pa stong pa nyid dang / 'dus byas kyis bsod nams nyid kyi tshogs la mtshan mar</text></item>
<item><p>57b.6</p><section></section><text>yongs su 'dzin pa med pa'i phyir/ 'dus byas stong pa nyid dang / 'dus ma byas byang chub kyi phyogs la yang mtshan mar rjes su 'dzin pa med pa'i phyir 'dus ma byas stong pa nyid yin no/ /de bas na mnyam pa nyid kyi ye shes kyi 'khor lo rdo rje rin chen la sogs pa bzhi'i bdag nyid yin</text></item>
<item><p>57b.7</p><section></section><text>te/ nyon mongs pa can gyi yid gnas gyur pa'i bdag nyid can mnyam pa nyid kyi ye shes 'dzin pa la sogs pa'i sgo nas ji skad du bshad pa'i mtshan mar 'dzin pa med pa'i phyir dang / rang rang gi mi mthun pa'i phyogs spangs pa'i sgo nas dbang bskur ba dang / gzi brjid 'phel ba dang / </text></item>
<item><p>58a.1</p><section></section><text>sbyin pa'i pha rol tu phyin pa la nges par sbyor bar byed pa dang / rab tu spro bar byed pa'i rgyu yin pa'i phyir ro/ /de nyid sems can gyi don la shin tu smon pa'i mngon par zhen pa med pa'i phyir mtha' las 'das pa stong pa nyid dang / bdag gis 'khor ba'i</text></item>
<item><p>58a.2</p><section></section><text>thog ma dang tha ma med pa yongs su dor bar bya'o zhes smon pa len pa med pa'i phyir thog ma dang tha ma med pa stong pa nyid dang / bdag gi phung po lhag ma med pa'i mya ngan las 'das pa'i dbyings la yang dge ba yongs su dor bar mi bya'o zhes mngon par zhen pa med pa'i phyir dor ba med pa stong</text></item>
<item><p>58a.3</p><section></section><text>pa nyid dang / bdag gis rang gi mtshan nyid kyi rigs ni yongs su sbyong bar bya'o zhes don du gnyer ba dang bral ba'i phyir rang bzhin stong pa nyid yin no/ /de'i phyir rnam par rtog pa'i yid gnas gyur pa'i mtshan nyid can so sor rtog pa'i ye shes la brten pa rdo rje chos la sogs pa bzhi po'i</text></item>
<item><p>58a.4</p><section></section><text>bdag nyid yin te/ rnam par rtog pa'i yid gnas gyur pa'i mtshan nyid can gyi so sor rtog pa'i ye shes ni ji skad du bshad pa'i phyin ci log gis dben pas chos kyi de kho na nyid so sor rtog pa nyid yin pa'i phyir dang / de'i sgo nas kyang rang bzhin gyis dag pa'i chos nyid dang shes rab dang / ye</text></item>
<item><p>58a.5</p><section></section><text>shes las phyir mi ldog pa nyid dang / dgongs pa'i don ma lus pa yongs su shes pa'i rgyu nyid yin pa'i phyir ro/ /de nyid mtshan dang dpe byad kyi bdag nyid can gyi gzugs kyi sku la mngon par zhen pa med pa'i phyir rang gi mtshan nyid stong pa nyid dang / stobs dang / mi 'jigs pa la</text></item>
<item><p>58a.6</p><section></section><text>sogs pa'i rang bzhin gyi chos kyi sku la mngon par zhen pa med pa'i phyir/ /chos thams cad stong pa nyid dang / gang zag dang chos su kun nas sgro 'dogs pa med pa'i phyir dngos po med pa stong pa nyid dang / ji skad du bshad pa'i stong pa nyid kyi mtshan nyid la skur pa mi 'debs pa dang / </text></item>
<item><p>58a.7</p><section></section><text>mngon par zhen pa med pa'i phyir dngos po med pa'i rang bzhin stong pa nyid yin no/ /de bas na bya ba nan tan gyi ye shes la brten pa rdo rje chos la sogs pa bzhi po'i bdag nyid yin te/ mig la sogs pa'i shes pa gnas gyur pa'i bdag nyid bya ba nan tan gyi ye shes ni ji skad du bshad</text></item>
<item><p>58b.1</p><section></section><text>pa'i phyin ci log spangs pa'i sgo nas bde bar gshegs pa ma lus pa mchod pa dang / kun nas bsrung ba dang / bgegs bsal ba dang / lus la sogs pa stong pa nyid kyi ye shes kyi rgyu nyid yin pa'i phyir ro/ /de bzhin du ser sna dang / 'chal ba'i tshul khrims dang mi bzod pa dang / </text></item>
<item><p>58b.2</p><section></section><text>le lo dag gi gnyen po nyid kyis de nyid sbyin pa dang / tshul khrims dang / bzod pa dang / brtson 'grus kyi pha rol tu phyin pa'i bdag nyid yin no/ /de'i phyir gsang ba'i mchod pa bzhi po'i rang bzhin yin te/ go rims bzhin du me long lta bu'i ye shes la sogs pa bsgrub</text></item>
<item><p>58b.3</p><section></section><text>pa ni rang gi rnam par thar pa'i sgo rnam par dag pa'i stobs kyi lhun gyis grub par mngon par 'dod pa'i khyad par skyed par byed pa nyid yin pa'i phyir ro/ /de nyid rnam par g.yeng ba dang / shes rab 'chal pa dang / yang dag pa ma yin pa'i smon lam dang / thabs ma yin pa</text></item>
<item><p>58b.4</p><section></section><text>spangs pa'i sgo nas bsam gtan dang / shes rab dang / smon lam dang / thabs kyi pha rol tu phyin pa'i mtshan nyid kyis phyi'i mchod pa bzhi po'i bdag nyid yin te/ 'bad pa dang bcas pa'i lam gyis chos kyi dbyings la dga' bas 'jug pa'i rang bzhin nyid yin pa'i</text></item>
<item><p>58b.5</p><section></section><text>phyir ro/ /dad pa dang / brtson 'grus dang / dran pa dang / ting nge 'dzin gyi ngo bo nyid kyis sgo bzhi bsrung ba bzhi po'i bdag nyid yin te/ theg pa chen po'i chen po la mngon par yid ches dang / 'jug pa dang / kun nas dga' ba dang / rgyun mi 'chad pa'i rgyu nyid</text></item>
<item><p>58b.6</p><section></section><text>yin pa'i phyir ro/ /de nyid shes rab yongs su dag pa tsam la ltos nas ji skad du bshad pa'i stong pa nyid kyi rab tu dbye ba'i sgo nas byams pa la sogs pa'i ting nge 'dzin bcu drug gi bdag nyid yin no/ /thabs 'ba' zhig tsam la ltos pa ni 'jig rten pa'i ting nge 'dzin ma lus pa'i rang</text></item>
<item><p>58b.7</p><section></section><text>bzhin no/ /de nyid kun nas nyon mongs pa'i phung po dang / khams dang / skye mched du sgro 'dogs pa dang bral ba'i phyir rnam par byang ba'i phung po la sogs pa'i mtshan nyid du rig par bya'o/ /de nyid kun du rtog pa ma lus pa'i sems pas sgro btags pa spangs te de'i phyir ji</text></item>
<item><p>59a.1</p><section></section><text>srid de kho na nyid du kun du rtog pa de srid du de la yang dag par brten par bya ste/ de'i ngo bo nyid du zhen pa nyid kyis de skye ba'i yang dag pa'i rten yin pa'i phyir te/ rnal 'byor pa'i ye shes skyed par byed pa yin par 'dod pa'i phyir ro/ /de nyid dngos po ma lus pa</text></item>
<item><p>59a.2</p><section></section><text>bdag dang tha mi dad pa la bltas nas snang ba'i yul du gyur pa gzugs la sogs pa yul thams cad kyis yang dag par mchod par bya'o/ /ji ltar bdag nyid la mchod pa legs pa yin/ gzugs la sogs pa cung zad nyams su myong ba thams cad kyang bkag pa yin no zhe na de</text></item>
<item><p>59a.3</p><section></section><text>ni ma yin te/ thams cad du bdag nyid kho na mchod par bya ba nyid yin pa'i phyir ro/ /gang gi phyir 'dir sems las ma gtogs pa gzhan bdag tu mngon par 'dod pa ma yin la/ sems las gzhan mchod par bya ba nyid kyang med do/ /lugs sku la sogs pa'i rang gi ngo bo yang</text></item>
<item><p>59a.4</p><section></section><text>mngon par 'dod pa'i lha nyid du sems kyis sgro btags pa yin pa'i phyir ro/ /so sor snang ba tsam las lhag pa gzhan yod pa yang ma yin te/ rang la lha nyid du sgro btags pa'i bdag nyid kyang bla na med pa'i 'bras bu yin no zhes bstan pa dang 'dra'o/ /gang yang cung zad nyams su</text></item>
<item><p>59a.5</p><section></section><text>myong ba bkag pa'i phyir ro zhes smras pa de yang rigs pa ma yin te/ dgag pa'i ngag 'jug pa'i spyis khyad par gyi sgrub pas dgag par gyur pa'i phyir ro/ /yul gcig nyid la sgrub pa dang / dgag pa dag 'gal bar gyur pa yang yul du ma nyid la ni ma yin no/ /bya ba'i rang gi ngo bo la</text></item>
<item><p>59a.6</p><section></section><text>khyad par med pa'i yul du ma nyid du mi 'thad do zhe na ma yin te tshogs pa'i khyad par gyis 'dod pa dang / 'dod pa ma yin pa'i 'bras bu skyed par rjes su mthun pa nyid kyi phyir 'dod pa ma yin pa'i 'bras bu ni dgag par bya ba'i yul yin no/ /de yi ngo bo la zhen pa tsam gyis thams cad</text></item>
<item><p>59a.7</p><section></section><text>de bzhin du 'gyur ba yang ma yin te/ sngags la sogs pas mngon par sbyangs pa longs spyod pa'i dug las 'chi ba la sogs pa 'byung ba'i nus pa ma mthong ba'i phyir ro/ /de bzhin du 'dir lus la sogs pa'i las phyir phyogs pa thun mong du gzhan nas bkag pa yin yang 'dir khyad</text></item>
<item><p>59b.1</p><section></section><text>par can gyi snying rje la sogs pas kun nas bslang bas 'dod pa ma yin pa'i 'bras bur mi 'gyur te/ de ltar gyur pa'i gang zag rnams la brtse bas spang ba la sogs pa'i las kyis gnod pa skyed pa lta bu dang / bud med chu la sogs pas khyer ba la sogs pa la pha'i 'du shes kyis</text></item>
<item><p>59b.2</p><section></section><text>bton pa dang 'dra ba yin no/ /byang chub sems dpa' dag la ji srid du dge ba la sogs pa'i yid la byed pas rab tu zhugs pa'i las de ni mngon par snang ba'i yul yin te/ byang chub sems dpa'i lam gyi mtshan nyid kho na nyid yin pa'i phyir te/ snying brtser ldan dang byams</text></item>
<item><p>59b.3</p><section></section><text>phyir dang / /sems dge ba la nyes pa med/ /ces bya ba dang / brtser ldan gzhan gyi don mthong na/ /bkag pa rnams kyang de la gnang / /zhes gang gsungs la/ gzhan yang / byang chub sems dpa'i kun rtog las/ /dge ba'am gal te mi dge ba'ang rung / /gang phyir</text></item>
<item><p>59b.4</p><section></section><text>de yi yid dbang 'gyur/ /thams cad dge ba nyid yin no/ /zhes gsungs pa yin no/ /thabs la mkhas pa ma gtogs par srog gcod pa la sogs pa las nges par ldog par rnam par gzhag pa yin pa'i phyir la/ thabs la mkhas pa ni de gnang ba yin pa'i phyir te/ sum</text></item>
<item><p>59b.5</p><section></section><text>cu rtsa gsum pa'i mdo dang / mngon par rdzogs par byang chub pa las kyang / 'dir byang chub sems dpa' thams cad kyis thams cad du srog gcod pa las slar ldog par bya ste/ gzhan du dkon mchog gsum la gnod pa byed pa'i sems can mthong na zhes bya ba'i bar dang / </text></item>
<item><p>59b.6</p><section></section><text>de bzhin du ma byin par len pa las slar ldog par bya ste/ sems can ser sna can mthong na zhes bya ba'i bar dang / de bzhin du gzhan gyi chung ma gzhan gyis yongs su bzung ba la brnab sems kyi sems skyed par yang mi byed na 'on kyang yan lag ma yin pas bshad pa'am/ gnyis</text></item>
<item><p>59b.7</p><section></section><text>kyis gnyis sprod pa lta ci smos/ gzhan du de lta bus 'dul ba rnams la ni zhes bya ba brgyas par gang gsungs pa yin pas bslab pa thams cad kyi cha blta bar bya'o/ /'dod chags kyi bsam pas kun nas slob pa'i lus dang ngag gi las ni kun nas nyon mongs pa'i 'bras bu can yin</text></item>
<item><p>60a.1</p><section></section><text>pa'i phyir mi dge ba yin gyi rang gi ngo bos ni ma yin te/ de lung du ma bstan pa nyid yin pa'i phyir ro/ /gang yang gzhan la phan pa'i bsam pas rab tu zhugs pa de ni bla na med pa'i 'bras bu skyed par byed pa nyid kyis byang chub sems dpa'i bslab pa'i rang</text></item>
<item><p>60a.2</p><section></section><text>bzhin no/ /bdag nyid kyi tshul khrims srung bar byed pa ni byang chub sems dpa'i kha na ma tho ba dang bcas par 'gyur pa ma yin te/ bcom ldan 'das kyis/ chos gang nges pa rnams kyi byang chub yon tan 'byung 'gyur ba/ /'di ni yon tan chos ldan rnams kyi tshul khrims don/ /</text></item>
<item><p>60a.3</p><section></section><text>chos gang phan byed rnams kyi byang chub yon tan nyams byed pa/ /'di ni tshul khrims 'chal zhes 'dren pa rnams kyis gsungs/ /zhes gang gsungs pa dang / 'phags pa blo gros mi zad pas bstan pa las kyang / thabs la mkhas pas thams cad la/ /rnam par smad par</text></item>
<item><p>60a.4</p><section></section><text>mi bya'o/ /zhes gsungs pa yin no/ /gzugs la sogs pa'i yul la longs spyod par mtshungs su zin kyang zhen pa'i dbang gis kha ma tho ba dang bcas pa dang / kha na ma tho ba med par rnam par gzhag pa yin pa'i phyir ro/ /nyon mongs pa'i bdag nyid can gyi longs spyod pa</text></item>
<item><p>60a.5</p><section></section><text>zhen par gyur pas yum lnga la longs spyod pa ni nyon mongs pa'i yul la longs spyad pa yin la/ nyon mongs pa'i bsam pa med pas ni kun nas nyon mongs pa can ma yin no/ /de yang rnam pa gsum ste/ 'jig rten pa'i 'bras bu dang rjes su mthun pa dang / rang gi mya ngan las 'das</text></item>
<item><p>60a.6</p><section></section><text>pa dang rjes su mthun pa dang / bla na med pa'i 'bras bu dang mthun pa'o/ /de la dang po ni mtho ris la sogs pa thob pa'i phyir lha la sogs pa la ji lta ba bzhin du thob pa'i yul stobs pa'i yid la byed pa'o/ /gnyis pa nyan thos la sogs pa'i byang chub don du gnyer ba yin te/ de kho na nyid</text></item>
<item><p>60a.7</p><section></section><text>du gzugs la sogs pa rnams la mi rtag pa la sogs pa'i rnam par so sor rtog pa yin te/ ji skad du yang dag par ldan pa'i lung las/ dge slong dag dge slong gi mig gis gzugs mthong ba na gzugs rnams zil gyis gnod par byed kyi gzugs kyis de dag zil gyis gnon par mi 'gyur ro zhes</text></item>
<item><p>60b.1</p><section></section><text>bya ba nas/ mi rtag par dmigs nas gnas par byed pa de'i phyir gzugs kyis zil gyis gnon par mi 'gyur ro zhes bya ba'i bar du rgyas par gsungs pa yin no/ /gsum pa la yang rnam pa bzhi ste/ smon lam la mos pas rab tu 'jug pa dang / de kho na nyid 'ba' zhig so sor</text></item>
<item><p>60b.2</p><section></section><text>rtog pas rab tu 'jug pa dang / rgya che ba tsam gyi dmigs pas rab tu 'jug pa dang / zab pa dang rgya che bas rab tu 'jug pa'o/ /de la gzugs la sogs pas snang ba thob pa rnams kyi de'i rang bzhin ngo bo nyams su myong ba'i rjes su 'brangs nas 'gro ba ma lus pa la phan pa skye ba'i sems</text></item>
<item><p>60b.3</p><section></section><text>pa la sngon du phyogs pa nyid yin te/ spyod yul yongs su dag pa las 'dir byang chub sems dpa'i mig gis gzugs yid bde ba'i gnas su gyur pa mthong ba na sems can thams cad kyis de bzhin gshegs pa'i sku'i mchog thob par gyur cig ces de ltar yang sems bskyed par</text></item>
<item><p>60b.4</p><section></section><text>bya'o/ /yid mi bde ba'i gnas su gyur pa mthong ba na sems can thams cad 'khor ba'i sdug bsngal las skyo bar gyur cig ces de ltar yang sems bskyed par bya'o/ /btang snyoms kyi gnas su gyur pa mthong na sems can thams cad chos thams cad la sems mnyam par gyur</text></item>
<item><p>60b.5</p><section></section><text>cig ces de ltar yang sems bskyed par bya'o zhes rgya cher gang gsungs pa dang / de ltar mdo sde'i rgyan las kyang / /ji lta ji ltar dbang po'i spyod yul la/ /brtse ldan bdag nyid spyod pas 'jug gyur pa/ /de lta de ltar ci rigs mthun gnas te/ /brtse bas sems can dag</text></item>
<item><p>60b.6</p><section></section><text>la mngon du byed/ /ces gsungs pa yin no/ /gnyis pa ni brtse ba dang bcas pas sems can gyi khams la ltos pa dang bcas pas yul la longs spyod pa ma lus pa rnams la bdag med pa'i so sor rtog pa'i yid la byed pa yin te/ bcom ldan 'das kyis rigs kyi bu dge</text></item>
<item><p>60b.7</p><section></section><text>slong chos smra ba de la bdud sdig can gyis bar chad bya ba'i phyir sems bsgyur ba'i gzugs dang / sgra dang / dri dang / ro dang / reg bya dag nye bar bstan pa de dag 'dir thabs la mkhas pa dang / shes rab kyis zil gyis mnan nas yongs su spyad par bya'o zhes rgyas par gang </text></item>
<item><p>61a.1</p><section></section><text>gsungs pa yin te/ de kho na nyid yid la byed pa ni nyes pa ma lus pa skye ba'i gnyen po nyid yin pa'i phyir ro/ /gang gi phyir 'dod pa ma yin pa'i las mngon par bsgrub pa yang de kho na nyid la so sor rtog pas nyams shing zad par 'gyur te/ de'i dbang gis ni</text></item>
<item><p>61a.2</p><section></section><text>'dod pa'i 'bras bu skyed pa'i nus pa nye bar bcom par 'gyur na gang du yang dag par so sor rtog pa'i bdag nyid can gyi gzugs la sogs pa khong du chud pa de la nyon mongs pa can gyi las kyi skabs lta ga la yod/ phyin ci log gi sems kyi khyad par nyon mongs pa can gyi las ni bdag med pa</text></item>
<item><p>61a.3</p><section></section><text>so sor rtog pa de dang 'gal ba'i phyir cig car skye bar mi 'gyur ro/ /de skad du yang / 'jig rten sna tshogs gang de 'dod pa min/ /skyes bu'i kun rtog 'dod chags 'dod pa yin/ /'jig rten sna tshogs de bzhin gnas kyang ni/ /'on kyang brtan rnams 'di la 'dod pa spang / /</text></item>
<item><p>61a.4</p><section></section><text>zhes gsungs so/ /gsum pa yang rgya che ba la dmigs pa nyid kyi phyir rang gi bdag nyid kyi gzugs la sogs pa yang tha mal pa'i gzugs la zhen pa'i gnyen po nyid yin pas brgyud pas rdzogs pa'i sangs rgyas kyi go 'phang la 'jog pa'i rgyu yin te/ rdzogs pa'i sangs rgyas</text></item>
<item><p>61a.5</p><section></section><text>kyi ngo bo'i nga rgyal gyi rjes su mthun pa'i gzugs la sogs pa longs spyod pa'i phyir ro/ /gal te de lta yin du chug na de lta na yang bcom ldan 'das rang gi ngo bor yongs su bsgom pa de ni don dam pa nyid du rdzogs pa'i sangs rgyas kyi rang bzhin ma yin pa nyid kyi phyir ro zhe na/ de</text></item>
<item><p>61a.6</p><section></section><text>lta na ni tha mal pa'i bdag nyid longs sbyong pa yang yod par mi 'gyur te/ de kho na nyid du gang gzugs la sogs pa med pa nyid kyi phyir ro/ /ji ltar bdag gis gzugs la sogs pa mthong ngo zhes zhen pas yul du byas pa'i gzugs la sogs pa de dag ni de kho na nyid du de</text></item>
<item><p>61a.7</p><section></section><text>ltar yod pa ma yin no zhes bstan pa dang 'dra'o/ /de bas na de kho na nyid du gnas pa la ltos pa med pa'i zhen pa 'ga' zhig ni mi 'dod pa skyed pa nyid kyi phyir mi dge ba yin la/ cig shos ni mchog gi skyes bu'i don la mkho ba nyid kyi phyir dge ba yin no zhes bya ba bcom ldan 'das kyi</text></item>
<item><p>61b.1</p><section></section><text>gzhung las mthong ngo / /de nyid kyi phyir ming tsam gyi sgo nas kyang rdzogs pa'i sangs rgyas kyi nga rgyal ni phun sum tshogs pa mchog rdzogs par byed pa'i rgyu yin no zhes rnam par gzhag pa yin gyi bdag nyid kyis nye bar longs spyod pa kho nas thams cad dge ba'i bdag nyid du mi 'gyur ro zhes</text></item>
<item><p>61b.2</p><section></section><text>rnam par gzhag par ni mi nus te/ bsam pa'i dbang gis de yang dge ba'i bdag nyid yin pa'i phyir ro/ /byang chub sems dpa' 'ga' zhig lo stong phrag brgyad cur de bzhin gshegs pa 'khor dge slong stong phrag brgyad cu dang bcas pa re re la bskal pa du mar bde ba'i yo byad</text></item>
<item><p>61b.3</p><section></section><text>thams cad kyis stobs par byed la byang chub sems dpa' gzhan 'ga' zhig kyang dam pa'i chos yongs su gzung ba'i rgyus bdag nyid bsod snyoms kyis longs spyod par byed na snga ma de bas byang chub sems dpa' 'di la bsod nams mang du 'byung bar 'gyur ro zhes gsungs pa yin</text></item>
<item><p>61b.4</p><section></section><text>no/ /rnam par rtog pa bzhi pa ni nyid kyi rang bzhin ngo bo nyid rtog pa'i dri ma ma lus pa spangs pas bde bar gshegs pa'i sku'i bdag nyid can 'od zer can gyi tshogs rnam pa du ma'i sgo las yang dag par byung ba'i sprul pa sna tshogs rnam par 'phro bas 'gro ba ma lus pa'i don mdzad pa la</text></item>
<item><p>61b.5</p><section></section><text>gzhol ba de dang rjes su mthun pa'i gzugs la sogs pa gong du smos pa'i khyad par gyis dngos po ma lus pa mnyam pa nyid kyis blta ba ni gcig tu phun sum tshogs pa mchog gi rgyu yin te/ mngon sum du bsgrub par bya ba'i ngo bo la dmigs pa nyid kyi phyir ro/ /de lta bu'i rnam pa'i</text></item>
<item><p>61b.6</p><section></section><text>gzugs la sogs pa la ma nges par dpyod pa'i bdag nyid kyi rdzogs pa'i sangs rgyas kyi mchod pa la kha na ma tho ba dang bcas par dogs pa nyid ni kha na ma tho ba chen po'i rgyu ma yin te/ tha mal pa'i phyin ci log gi yid la byed pa'i gnyen po nyid kyis 'di ni lhag pa'i tshul khrims kyi</text></item>
<item><p>61b.7</p><section></section><text>bslab pa'i bdag nyid yin pa'i phyir ro/ /mig la sogs pa'i yul yang dag pa ma yin pa rnams la yid la byed pa thams cad 'gog pas mya ngan las 'das pa mchog gi gzhi nyid yin pa'i phyir sdom pa mchog gi don yin no/ /de ltar yang / mig gi sdom pa legs pa ste/ /</text></item>
<item><p>62a.1</p><section></section><text>rna ba'i sdom pa legs pa yin/ /sna yi sdom pa legs pa ste/ /lce yi sdom pa legs pa yin/ /lus kyi sdom pa legs pa ste/ /yid kyi sdom pa legs pa yin/ /dge slong kun du bsdams pa yis/ /sdug bsngal kun las rab tu grol/ /zhes gsungs so/ /</text></item>
<item><p>62a.2</p><section></section><text>rang dang gzhan rdzogs pa'i sangs rgyas kyi ngo bor dmigs pa nyid kyis lhag pa'i sems kyi bslab pa'i rang bzhin la/ rang gi ngo bo la phyin ci ma log pas lhag pa'i shes rab kyi bslab pa la dmigs pa yang ma yin no/ /de bzhin du ser sna la sogs pa'i nyes pa las ldog pa</text></item>
<item><p>62a.3</p><section></section><text>nyid kyis pha rol tu phyin pa la sogs pa ma lus pa nang du 'dus pa ni snga ma'i rjes su 'brangs nas blta bar bya'o/ /de'i phyir rnam pa de lta bu'i byang chub kyi sems bskyed pa dang rjes su mthun pa'i rang bzhin las rnam par log pa rnams ni rgyu'i mchog spangs pa rdzogs pa'i byang chub kyi snod du mi 'gyur</text></item>
<item><p>62a.4</p><section></section><text>zhing / gnas ma yin pa la skrag pa ni don med pa brgyud pa skyed par byed pa'i rgyu nyid yin te/ 'gro ba gang zhig rmongs pa'i rgyu yis gnas ma yin la skrag 'gyur ba/ /yun rings dus su bsod nams phung po chen po min pa 'byung 'gyur rgyus/ /rigs med bshes med blo ma sbyangs</text></item>
<item><p>62a.5</p><section></section><text>shing snga mar dge ba ma bskyed pas/ /chos 'di dag la skrag par gyur pa don chen 'di las nyams par 'gyur/ /rdzogs pa'i byang chub gzhan don mchog gi rgyur gyur sna tshogs mthu yi gnas/ /de las de dang mnyam nyid sems 'di 'ba' zhig rgyu yi mchog yin zhes/ /bdag gis</text></item>
<item><p>62a.6</p><section></section><text>bshad par gyur pa las kyang cung zad dri med bsod nams des/ /sangs rgyas ye shes 'khrul spangs blo can skye bo byang chub thob gyur cig /slob dpon sangs rgyas ye shes kyi zhal snga nas kyis mdzad pa bdag sgrub pa la 'jug pa zhes bya ba rdzogs so// //paN+Di ta shAn+ti b+ha dra dang / lo tsA</text></item>
<item><p>62a.7</p><section></section><text>ba 'gos lhas btsas kyis bsgyur cing zhus te gtan la phab pa'o//[ ]@##/ /rgya gar skad du/ b+haT+TA ra ka AR+Ya dzaM b+ha la dza len+d+ra sA d+ha naM/ bod skad du/ rje btsun 'phags pa gnod 'dzin chu dbang gi sgrub pa'i thabs/ sangs rgyas rin chen 'byung ldan la phyag 'tshal</text></item>
<item><p>62b.1</p><section></section><text>lo/ /byang chub tu sems bskyed pa dang / sdom pa dang / dbang bskur ba dang / brtson 'grus dang dad pa dang ldan pa'i sngags pas gnas yid du 'ong bar maN+Dal dang mchod pa dang gtor ma gshams te/ stan bde ba la ci bde bar gnas pas bla ma dang / sangs rgyas dang byang</text></item>
<item><p>62b.2</p><section></section><text>chub sems dpa' rnams dang / 'phags pa dzaM b+ha la yang bskul te/ phyag 'tshal ba la sogs pa yan lag bdun pa bya'o/ /de nas tshad med pa bzhi bsgoms nas byang chub tu sems bskyed do/ /de nas shU n+ya tAs stong pa nyid du bsgoms la/ de'i ngang las pad+ma dang zla ba'i steng du</text></item>
<item><p>62b.3</p><section></section><text>yi ge dzaM ser po dang / bI dza pUr yongs su gyur pa las byung ba'i 'phags pa dzaM b+ha la sku mdog gser btso ma 'dra ba/ gsus pa rab tu che ba/ sangs rgyas lnga'i rin po che'i cod pan dang lha'i ras kyis brgyan pa/ rgyan ma lus pas brgyan pa/ zhal gcig pa phyag gnyis pa</text></item>
<item><p>62b.4</p><section></section><text>g.yas pa na bI dza pU ra 'dzin pa/ g.yon ne'u le'i kha nas 'bab pa'i rin po che yod pa 'dzin pa/ ut+pal sngon po'i phreng ba can 'od zer dpag tu med pa 'khrigs pa/ zhabs kyi 'og na rin po che'i snye ma'i bum pa yod pa/ steng gi ngos gnyis na rin po che'i snye ma las nor gyi char</text></item>
<item><p>62b.5</p><section></section><text>'bebs pa'am/ 'bebs pa'i gnod sbyin gnyis so/ /'di lta bu rab tu gsal bar bsgom mo/ /de nas rang gi snying ga'i dzaM yig las 'od zer 'phros pas/ de dang 'dra ba'i 'phags pa dzaM b+ha la mdun gyi nam mkha' la gnas pa la/ mchod pa dngos dang yid las byung bas</text></item>
<item><p>62b.6</p><section></section><text>mchod la/ mtshan brgya rtsa brgyad pas bstod de/ gnyis su med par byas la gnas gsum du yi ge 'bru gsum dang / phyag rgyas brgyan no/ /lag pa gnyis khu tshur bcangs te gung mo'i tshigs dbus ma dang / gsum pa bkug pa 'di ni phyag rgya'o/ /de nas dbang bskur te rin</text></item>
<item><p>62b.7</p><section></section><text>chen rdo rje dbu rgyan du bsam mo/ /de nas dgod pa ni/ spyi bor oM/ kha la dzaM/ dpung pa g.yas pa la b+ha/ g.yon pa la la/ snying gar dza/ brla g.yas pa la len/ g.yon pa la dra/ gsang gnas su ye/ byin pa dag la swA/ rkang mthil dag la hA dgod do/ /</text></item>
<item><p>63a.1</p><section></section><text>de nas ser sna can dang dbul po rnams la dmigs/ spro bsdu ci nus bya ste yid skyo na sngags bzlas so/ /de nas yi ge brgya pa brjod la/ dge ba ji ltar 'dod par bsngos la btang ngo / /langs la shes rab kyi pha rol tu phyin pa ci rigs par klag go/ /</text></item>
<item><p>63a.2</p><section></section><text>phyi rol che chung byas nas khrus bya'o/ /mnyam par 'jog tsa na yi ge brgya pas brtan par bya'o/ /'di ltar thun mtshams gsum mam bzhir bya'o/ /thun mtshams re re la yang dang po dang tha mar mchod pa dang bstod pa byas la thun tha ma la gshegs su gsol zhing / thun dang po la</text></item>
<item><p>63a.3</p><section></section><text>spyan drangs te/ mchod pa yang dngos su ma 'byor na yid kyis bya'o/ /gtor ma yang thun mtshams thun mtshams kyi dang po 'jug ka 'jug kar sbyin no/ /yang nas yang du spyod lam gyi bya bar chu dbul ba dang / mtshan brgya rtsa brgyad gdon no/ /yang na bdag nyid lhag pa'i lha gang</text></item>
<item><p>63a.4</p><section></section><text>yang rung ba'i rnal 'byor du gnas pas bzlas pa dang bstod pa dang chu dbul bas bsgrub ste/ de'i rim pa yang 'phags pa dzaM b+ha la'i lugs ma rab tu gnas par byas la bya/ gong ngam nyi ma'i rtse la snod bzang po gas chag dang bug rdol med par de bzhugs la bstod pa dang bzlas pa ci nus</text></item>
<item><p>63a.5</p><section></section><text>byas te/ de nas chu phul la dngos grub gsol ba gdab po/ /de nas yang za ma tog ser po dri zhim pos bkang bar sba'o/ /de la chu dbul ba'i man ngag ni zla ba dang rdo rje bsam/ yi ge aM las gdu bu ni/ /so sor mkhrig mar bsam par bya/ /baM ni zla ba'i mdog can te/ /de</text></item>
<item><p>63a.6</p><section></section><text>las bdud rtsi rab 'bab pa/ /dri med ser po mngon phyogs pas/ /mkhas pas bum pa bzhin du blta/ /mdzub mo la ni nor bu bzang / /gang bzang zhes bya gung mo la'o/ /srin lag la ni nor sbyin te/ /nor sbyin chen po mthe chung la/ /mthe bor pi tsi kuN+Da li/ /ki li ma li mkhrig</text></item>
<item><p>63a.7</p><section></section><text>ma ste/ /sgo dbang spyod pa'i dbang po dag /lag pa'i ngos la rnam par bsam/ /sngags pas gnod 'dzin chu dbang ni/ /lag pa'i dbus su rnam bzhag ste/ /rang rang sngags kyis rim bzhin bsam/ /dang po yi ge oM dang ni/ /rat+na badzra rang ming ldan/ /bzhi yi mtha' dang de bzhin</text></item>
<item><p>63b.1</p><section></section><text>du/ /swA hAr bcas pa sngags su grags/ /rdo rje bdud rtsi lag par bsam/ /ji ltar spyi bor cho ga bzhin/ /mkhas pas chu yi sbyin blugs brgya/ /nyin re bzhin ni legs par dbul/ /zhes so/ /dmar dang ser dang ser po dang / /sngo dang dmar dang ljang gu dang / /ser po</text></item>
<item><p>63b.2</p><section></section><text>dag dang gser mdog dang / /de dag gis ni kha dog bstan/ /g.yas na lcags kyu zhags pa dang ne'u le/ g.yon bI dza pU ra dang rdo rje lcags kyu dang / ne'u le can gyi lag pa stan la brten pa'o/ /de nas bzlas pa'i sngags ni ji ltar bkod pa nyid dam/ yang na dzaM b+ha la swA hA zhes</text></item>
<item><p>63b.3</p><section></section><text>pa'o/ /chu dbul ba'i sngags ni ji ltar btus pa nyid dam yang na bzlas pa'i sngags kyi mjug la/ d+ha naM me de hi swA hA zhes pa spel ba'am/ yang na oM dz+luM ts+luM swA hA zhes pa'o/ /yang na oM dzaM b+ha la dza len+d+ra d+ha naM me de hi swA hA zhes pa'o/ /chu dbul ba na yang gtso bo la khyor ba'am snyim pa brgya</text></item>
<item><p>63b.4</p><section></section><text>rtsa brgyad dbul zhing gnod sbyin brgyad po la yang snyim pa re re'am gsum gsum mam bdun yan chad dbul lo/ /dbul ba ni ting nge 'dzin gyis ci bde bar ro/ /kha zas za ba na yan lag la lha rnams dgod do/ /oM dzaM b+ha la dza len+d+rA ya swA hA/ oM ma Ni b+ha drA ya swA hA/ oM pUr+Na</text></item>
<item><p>63b.5</p><section></section><text>b+ha drA ya swA hA/ oM d+ha na dA ya swA hA/ oM bai shra ba NA ya swA hA/ oM pi tsi kuN+Da li ne swA hA/ oM ki li mA li ne swA hA/ oM mu khen+d+rA ya swA hA/ oM tsa ren+d+rA ya swA hA/ thams cad kyi swA hA'i sngon du d+ha naM me de hi zhes pa spel lo/ /chu phul nas 'khor lo la thim pa'am gshegs su gsol</text></item>
<item><p>63b.6</p><section></section><text>lo/ /sbyor ba 'dis tshe 'di nyid la dbul ba 'dor ba dang 'byor pa mi zad pa 'thob bo/ /sbyor ba 'dir dman pas kyang srid pa gzhan la 'byor pa mtha' med par 'gyur ro/ /longs spyod rnams dkon mchog dang pha ma dang bla ma dang sdug bsngal ba rnams la zad par bya bar bsam zhing</text></item>
<item><p>63b.7</p><section></section><text>zad par yang bya'o/ /gzhan du na 'grub pa med do/ /nan tur du bya bar rigs pas nan tur du byed na rdo rje hUM mdzad kyi rnal 'byor la gnas pas spra tshil las byas pa'i mtshan ma rab tu 'dra ba la dug dang tsha ba gsum dang ske tshe dang tsha ba'i mar khu dang khrag gis byugs la de'i sngags zlos</text></item>
<item><p>64a.1</p><section></section><text>pas dur khrod kyi me la gdungs na zhag bdun gyis mngon sum du ci 'dod pa ster ro/ /de nas bzod par gsol la mtshan ma gnas dben par bzhag ste/ rdzas dang dbral bar bya'o/ /nan tur gyis sgrub pa'o/ /da ni mnyes par bya bas thabs</text></item>
<item><p>64a.2</p><section></section><text>gzhan bshad par bya'o/ /gser dngul lam zangs lcags kyi shog bu la pad+ma 'dab ma brgyad pa gnyis byas la/ gcig la snga ma lta bu'i lha dgu bya/ /gcig la lha mo dgu bri zhing de nas rab gnas byas la de gnyis kha sbyar bas mnyes par bsams la mar dang sbrang rtsi dang ka ras dril la</text></item>
<item><p>64a.3</p><section></section><text>za ma tog ser pos bkang ba'i dbus su stsal te maN+Dal khru brgyad pa/ gru bzhi pa byi dor legs par byas la me tog ser po bkram pa'i dbus su za ma tog bzhag la dus gsum du mchod pa bya ba dang bstod pa dang / bskor ba dang bzlas pa byas na dngos grub chen po brgyad kyang ster</text></item>
<item><p>64a.4</p><section></section><text>na dngos grub phal pa lta ci smos/ nor rgyun ma ni gser mdog la g.yas mchog sbyin/ g.yon 'bras kyi snye ma 'dzin pa/ rgyan ma lus pa dang ldan zhing rab tu mdzes pa'i na chung ma'o/ /zla 'od ma dang sbyin ma dang / /rab sbyin ma dang 'phags ma dang / /rab bzang ma dang</text></item>
<item><p>64a.5</p><section></section><text>sbas ma dang / /lha mo dang ni dbyangs can ma/ /rang rang gi grogs po dang mdog dang lag cha 'dra ba'o/ /nor lha brgyad chung ma dang bcas pa phyag gnyis par yang rung ngo / /oM ba su d+hA ri N+yai d+ha naM me de hi swA hA/ oM tsan+d+ra kAn+t+yai swA hA/ oM de byai swA hA/ oM su b+ha drA yai swA hA/ oM</text></item>
<item><p>64a.6</p><section></section><text>Ar+yA yai swA hA/ oM su dat+tA yai swA hA/ oM gup+tA yai swA hA/ oM dat+tA yai swA hA/ oM sa ra swa t+yai swA hA/ sgrub pa na d+ha na me de hi zhes spel la bzlas so/ /rje btsun dzaM b+ha la'i sgrub pa'i thabs slob dpon mi bskyod rdo rje sangs rgyas ye shes kyis mdzad pa rdzogs so// // </text></item>
<item><p>64a.7</p><section></section><text>rgya gar gyi mkhan po shrad+d+hA ka ra b+ha dra dang / lo tsA ba dge slong chos kyi shes rab kyis bsgyur ba'o/ /gnod sbyin thams cad dzaM b+ha la bzhin la/ gnod sbyin mo thams cad nor rgyun ma bzhin no zhes gsang ba'i dzaM b+ha la'i sgrub thabs las 'byung ngo / /kha dog so so las zhal gcig</text></item>
<item><p>64b.1</p><section></section><text>phyag gnyis pa phyag g.yas pa thams cad la bI dza pU ra dang / g.yon thams cad ne'u le'o zhes rgya che ba'i sgrub thabs las gsungs so/ /[ ]@##/ /rgya gar skad du/ gu h+ya dzaM b+ha la sA d+ha naM/ bod skad du/ gsang ba'i dzaM b+ha la'i sgrub thabs/ 'phags</text></item>
<item><p>64b.2</p><section></section><text>pa dzaM b+ha la la phyag 'tshal lo/ /de la thog mar re zhig sngags pas gdong gi gtsang sbra la sogs pa byas nas/ skye bo med pa'i sa phyogs su bde ba'i stan la gnas te/ bdag gis rje btsun dzaM b+ha la mnyes par byas la sems can thams cad mchog gi bde ba la sbyar bar</text></item>
<item><p>64b.3</p><section></section><text>bya'o zhes byang chub kyi sems bskyed la/ rang gi snying gar zla ba'i dkyil 'khor la dzaM gi yi ge ser po bltas te/ de'i 'od kyis bla ma dang sangs rgyas dang byang chub sems dpa' dang rje btsun dzaM b+ha la mdun du bsams la yang dag par mchod de phyag byas te/ sdig pa bshags</text></item>
<item><p>64b.4</p><section></section><text>pa la sogs pa byas te/ 'jigs pas sdig pa thams cad bshags par bya/ /dga' bas 'gro ba'i dge la rjes yi rang / /dkon mchog gsum la skyabs su mchi/ /rdzogs pa'i byang chub sems ni rnam par gzung / /de'i rjes su byams pa dang snying rje dang dga' ba</text></item>
<item><p>64b.5</p><section></section><text>dang btang snyoms bsgom par bya'o/ /oM shU n+ya tA dz+nyA na badzra swa b+hA wa At+ma ko\u0f85haM zhes pa'i sngags kyis thams cad stong pa nyid du bsgom par bya'o/ /de'i rjes su smon lam gyi shugs kyis naM khaM baM laM gi sa bon las skyes pa'i sna tshogs pad+ma 'dab ma brgyad pa'i steng du zla ba la dzaM ser po</text></item>
<item><p>64b.6</p><section></section><text>las skyes pa'i bcom ldan 'das dzaM b+ha la bsgom par bya ste/ rgyan thams cad 'dzin pa gser gyi kha dog can/ lto ba 'phyang ba/ g.yon pa dang g.yas pa'i phyag dag gis sre mo dang sa bon gang ba 'dzin pa/ rin chen 'byung ldan gyi cod pan ut+pala'i phreng ba 'dzin pa'o/ /shar la</text></item>
<item><p>64b.7</p><section></section><text>sogs pa'i 'dab ma rnams su nor bu bzang po dang / gang ba bzang po dang / nor sbyin dang / rnam thos rnams so/ /me la sogs pa'i 'dab ma rnams la rna rgyan kor sleb dang / rol pa 'khyil pa dang / rtsen pa'i phreng ba dang / grong gi dbang phyug dang / de bzhin du spyod</text></item>
<item><p>65a.1</p><section></section><text>pa'i dbang phyug ste bshad pa'i rim pas der de ltar nor rgyun ma dang / zla mdzes ma dang / sbyin ma dang / legs sbyin ma dang / 'phags ma dang / legs bzangs ma dang / sbas ma dang / lha mo dang / dbyangs can ma ste/ gnod sbyin mo</text></item>
<item><p>65a.2</p><section></section><text>'di dag rnams bsam par bya'o/ /nor rgyun ma dang dzaM b+ha la lhan cig tu'o/ /gnod sbyin ma thams cad nor rgyun ma bzhin no/ /gnod sbyin thams cad dzaM b+ha la bzhin no/ /'di ltar bsams te sngags bzlas par bya ste de la gnod sbyin rnams kyi ni/ oM dzaM b+ha la dza len+d+ra ya d+ha naM</text></item>
<item><p>65a.3</p><section></section><text>me de hi de hi swA hA/ oM ma Ni b+ha drA ya swA hA/ oM pUr+N+Na b+ha drA ya swA hA/ oM d+ha na dA ya swA hA/ oM bai shra ba NA ya swA hA/ oM pi tsi kuN+Di li ne swA hA/ oM ki li mA li ne swA hA/ oM mu khen+d+rA ya swA hA/ oM tsa ren+d+rA ya swA hA/ de nas gnod sbyin mo rnams kyi sngags ni/ oM ba su d+ha riN+yai swA hA/ </text></item>
<item><p>65a.4</p><section></section><text>oM tsan+d+ra kAn+t+yai swA hA/ oM dat+tA yai swA hA/ oM su dat+t+yai swA hA/ oM AR+Ya yai swA hA/ oM su b+ha drA yai swA hA/ oM gup+tA yai swA hA/ oM de byai swA hA/ oM sa ra swa t+yai swA hA/ 'di lta bu thun gsum du bzlas pas chu khyor ba brgya rtsa brgyad ster ba la 'jig rten gsum gyi rgyal srid ster ro/ /</text></item>
<item><p>65a.5</p><section></section><text>tho rangs bya rog mi grag par chu'i dbus su bzlas na nor 'dzad pa med cing 'phel bar 'gyur ro/ /de nas gser la sogs pa'i 'dab ma la nor rgyun ma dang / gnod sbyin mo lhan cig pa dang / 'dab ma gnyis pa la bcom ldan 'das dzaM b+ha la la gnod sbyin gyis yongs su bskor ba bris</text></item>
<item><p>65a.6</p><section></section><text>nas mar dang sbrang rtsi dang ka ras sbyar te/ rab gnas legs par byas la mnyes par byas na grub pa chen po brgyad ster ro/ /zho dang bu ram dang bcas pa'i zan dang sha dang / chang spangs pa'i gtor ma bzlas pa'i sngags kyis rgyun du sbyin no/ /slob dpon sangs rgyas ye shes</text></item>
<item><p>65a.7</p><section></section><text>zhabs kyis mdzad pa/ gsang ba'i dzaM b+ha la'i sgrub thabs rdzogs so// //mkhas pa chen po dza ya se na'i zhal snga nas dang / btsun pa d+harma yon tan gyis bsgyur ba'o/ /[ ]@##/ /rgya gar skad du/ bista ra dzaM b+ha la sA d+ha naM/ bod skad du/ rgya che ba'i dzaM b+ha</text></item>
<item><p>65b.1</p><section></section><text>la'i sgrub pa'i thabs/ nor gyi dbang phyug la phyag 'tshal lo/ /sngon bzhin du thams cad byas la/ stong pa nyid bsgoms pa'i rjes su cung zad dmar ba'i zla ba'i dkyil 'khor gnod sbyin gyi shing lta bu'i steng du pad+ma 'dab ma brgyad pa'i rnam pa'o/ /de'i dbus su baM gyi sa bon las</text></item>
<item><p>65b.2</p><section></section><text>nor rgyun ma sku mdog ser mo 'bras kyi snye ma dang mchog sbyin mdzad pa/ rgyan thams cad kyis klubs pa mo/ gnod sbyin mo brgyad kyis bskor ba 'di lta ste/ zla 'bras/ sbyin ma/ legs sbyin ma/ 'phags ma rnams ni phyogs kyi'o/ /legs bzangs ma/ sbas</text></item>
<item><p>65b.3</p><section></section><text>ma/ lha mo dang / dbyangs can ma rnams mtshams kyi zer te 'di dag go/ /bzang mo dang / shin tu bzang mo dang / mdzes ma dang / sbas ma dang / shin tu sbas ma dang / dbyangs can ma dang / 'phags ma dang / zla mdzes ma'o/ /'di rnams kyis yongs</text></item>
<item><p>65b.4</p><section></section><text>su bskor ba'i lha mo chen mo de'i b+ha ga'i dbus su dzaM gi yi ge las skyes pa'i dzaM b+ha la nor rgyun ma la 'khyud cing kha sbyar ba las byang chub kyi sems rnam par 'thon pa las skyes pa'i rin po che'i tshogs kyi phyag rgya can rab tu gsal bar bsgom par bya ste/ 'dzag pa'i tshul du bcom ldan</text></item>
<item><p>65b.5</p><section></section><text>'das kyi shar la sogs pa'i phyogs su nor bu bzang po sku mdog sngon po'o/ /lhor gang ba bzang po ser po/ nub tu nor sbyin dmar po/ byang du rnam thos sras ser po/ me dang bden bral dang rlung dang dbang ldan gyi grwa rnams su rna rgyan kor sleb sngon po/ rtsen pa'i phreng ba</text></item>
<item><p>65b.6</p><section></section><text>dmar po/ grong gi dbang phyug ljang gu/ gser gyi mdog can gyi spyod pa'i dbang phyug ste/ zur phud lnga pa can g.yas pa'i phyag na sa bon bI dza pU ra gang ba dang / g.yon pa'i phyag na rin po che'i char 'bebs pa'i sre mo 'dzin pa/ sangs rgyas lnga'i dbu rgyan can/ de bzhin</text></item>
<item><p>65b.7</p><section></section><text>gshegs pa lnga 'phro ba/ de dag gis kyang rin po che'i char 'bebs par bsam/ zhabs kyi 'og nas dung gi 'gro ba dang / pad+ma'i tshogs kyi gter dang / rin po che la sogs pa'i char khyim du zhabs kyis 'bebs par bsam par bya'o/ /dpal dzaM b+ha la mgon po mdog</text></item>
<item><p>66a.1</p><section></section><text>ser po ut+pala'i phreng ba 'dzin pa'o/ /gnod sbyin brgyad po 'di rnams kyi yang yum gyi b+ha ga'i dbus nas rin po che'i char 'bebs par gyur pa dzaM b+ha la dang 'dra ba bsgom par bya'o/ /shar gyi sgor nor sbyin dang nor sbyin chen po dgod/ /lho sgor gnod sbyin chen</text></item>
<item><p>66a.2</p><section></section><text>po dgod/ nub sgor rtsen pa dang rtsen pa chen po dgod/ byang sgor gang ba dang shin tu gang ba dgod/ 'di rnams gcer bu 'bras bu 'phyang zhing lto ba 'phyang ba rin po che'i char 'bebs pa rnams so/ /mgo bo la nor bu bzang po/ /mig gnyis la rnam thos/ kha la grong gi</text></item>
<item><p>66a.3</p><section></section><text>dbang phyug go/ /nu ma'i bar du gang ba bzang po/ /lte bar nor sbyin/ brla dag la rtsen pa'o/ /rna rgyan kor sleb dang spyod pa'i dbang phyug gnyis ni rkang pa gnyis la ste 'di ni lha dgod pa'o/ /yi ge dgod pa ni gtso bo'i lus la sngags dgod par bya ste/ spyi bor oM/ kha</text></item>
<item><p>66a.4</p><section></section><text>la dzaM/ lag pa gnyis la b+ha la/ snying la dza/ lte bar len/ /brla gnyis la drA ya/ ngar gdong gnyis la swA hA'o/ /gzhan yang yod de/ spyi bor oM/ dpral bar dz+luM/ rna ba dag la ts+luM/ mgo bo'i rgyab tu swA/ mkhrig mar oM/ lag pa'i dbus su dz+luM/ sen</text></item>
<item><p>66a.5</p><section></section><text>mo'i rtse mo thams cad la ts+luM/ sor mo'i rtsa ba thams cad du swA hA/ oM dz+luM ts+luM swA hA/ zhes bya ba'i chu'i sngags so/ /de bzhin du mdzub mo la nor bu bzang po/ gung mo la gang ba bzang po/ srin lag la nor sbyin/ mthe'u chung la rnam sras/ /lag pa'i logs su grong gi dbang</text></item>
<item><p>66a.6</p><section></section><text>phyug rna rgyan kor sleb ni mthe bo la'o/ /sdigs mdzub dang mthe bo'i bar du spyod pa'i dbang phyug lag pa'i dbus su dzaM b+ha la dza len+d+ra'o/ /yi ge 'di rnams dngos su lha yin te lag pa la dgod par byas nas rdo rje'i chu la sogs pa'i bdud rtsi lnga yis sbyin par bya'o/ /lnga po med</text></item>
<item><p>66a.7</p><section></section><text>na yang de dang bsres pa'am/ yang na rdo rje'i chu dang bsres pa khyor ba gang 'thungs nas lag pa khyor ba brgya rtsa brgyad thun bzhir byin na lha yun mi ring bar 'grub par 'gyur ro/ /gser dngul la sogs pa yang dag par 'phel zhing sa gzhi rdzas kyis gang bar byed do/ /oM dz+luM ts+luM p+luM saMH </text></item>
<item><p>66b.1</p><section></section><text>zhes bya ba brjod pas chu'i khyor ba rnam par sbyin par bya'o/ /de ltar byas kyang gal te ma grub na de'i tshe dpal rdo rje hUM mdzad kyi gzugs su bdag nyid bsgoms te dzaM b+ha la'i sku dug dang ske tshe dang lan tshwa dang da du ra'i lo ma'i khu ba dang dur khrod kyi sol bas byugs nas dus gsum du bsro zhing</text></item>
<item><p>66b.2</p><section></section><text>bskam par bya'o/ /phyis dur khrod kyi me la gdung bar bya ste khros pas nges par 'grub bo/ /rgya che ba'i dzaM b+ha la'i sgrub thabs rdzogs so// //chu sbyin dbang po'i sgrub thabs 'di gsum dbang ma thob pa la sbyin du mi btub po//[ ]@##/ stang stabs kyi bkod pa bzhugs so/ /</text></item>
<item><p>66b.3</p><section></section><text>@##/ /bgegs rnams ma lus skrag mdzad pa/ /dpal ldan rdo rje hUM mdzad la/ /kun nas dang bas phyag 'tshal te/ /stang stabs rim pa bshad par bya/ /g.yon brkyang dpe dang mthun pa'i stabs/ /sa ga'i 'dug stangs g.yas brkyang dang / /zlum por gnas dang</text></item>
<item><p>66b.4</p><section></section><text>rkang pa gcig /rus sbal rkang stabs bdun par bshad/ /gang yang gshol dbyibs lta bur ni/ /g.yon pa'i brla dang pus mo gnyis/ /g.yas pa'i byin pa brlar bcar te/ /thad kar 'jog par byed pa dang / /rgyar ni rkang mthil lngar bcas pa/ /g.yon brkyang ba ni</text></item>
<item><p>66b.5</p><section></section><text>rab tu grags/ /rkang mtheb dang ni rting pa dang / /mnyam por shin tu bcer ba ni/ /bstan pa mthun pa'i rkang stabs su/ /de nyid shes pa rnams kyis bshad/ /rkang pa'i sor mo phyir bstan cing / /pus mo'i lha nga gnyis brkyang ste/ /rgyar ni nyi shu rtsa drug sor/ /sa ga'i</text></item>
<item><p>66b.6</p><section></section><text>'dug stangs yin par brjod/ /g.yon las yongs su bzlog pa ni/ /g.yas brkyang bar ni shes par bya/ /gang du pus mo gnyis 'jog pa'i/ /gnas su lag gnyis 'jog pa ni/ /ngang pa'i gshog pa ltar byas pa/ /zlum po'i 'dug stangs yin par 'dod/ /g.yas</text></item>
<item><p>66b.7</p><section></section><text>pa'i brlar ni g.yon pa gzugs/ /de ni rkang pa gcig ces bya/ /g.yas pas g.yon pa'i sor mo mnan/ /rus sbal rkang stabs yin par bshad/ /dang po bcu yin gnyis pa lnga/ /gsum pa drug ste bzhi pa dgu/ /lnga pa de bzhin drug pa gnyis/ /bdun pa la ni gcig</text></item>
<item><p>67a.1</p><section></section><text>dang sbyar/ /de dag kyang gang zhe na/ seng ge'i stang stabs dang / seng ge'i glal ba dang / rdo rje sgrog dang / rdo rje tho ba dang / bud med kyi sgyu 'phrul dang / rdo rje dral ba dang / rdo rje mche ba dang / ral gri'i thabs dang / lcags kyu'i thabs dang / </text></item>
<item><p>67a.2</p><section></section><text>mdung thung gi thabs dang / thag mdung 'phen thabs dang / rdo rje'i stang stabs dang / rdo rje gsor ba dang / rdo rje ro langs dang / gtun shing gi thabs dang / ba dan gyi thabs dang / rdo rje 'gugs byed dang / rdo rje 'jo tshul dang / mi 'jigs pa'i tshul dang / 'bras bu'i</text></item>
<item><p>67a.3</p><section></section><text>thabs dang / mchog sbyin pa'i thabs dang / phyag 'tshal ba'i tshul dang / rdo rje 'phen pa dang / rdo rje 'jigs su rung ba dang / rdo rje stobs po ches 'degs pa dang / rdo rje gad mo dang / rdo rje'i thabs dang / zhags pa'i thabs dang / be con gyi thabs dang / mtshon rtse gcig</text></item>
<item><p>67a.4</p><section></section><text>pa'i thabs dang / mdung bu'i thabs dang / rdo rje'i gar dang / sgo bzhi byin gyis brlabs pa dang / rdo rje gdu bu dang / rdo rje 'khyil pa dang / rdo rje'i sgra dang / 'khor lo'i thabs dang / pad+ma'i tshul dang / gzhu'i thabs dang / mda' gzung ba'i thabs dang / mda'</text></item>
<item><p>67a.5</p><section></section><text>'phang ba'i thabs dang / rkang pa ya gcig gi stang stabs dang / bung ba'i 'phur stangs dang / rdo rje 'degs pa la sogs pa de dag go/ /de dag gi thabs bshad par bya ste/ rang nyid kha 'og tu bltas te gdangs la lag pa gnyis kyi mkhrig ma mdud de kha'i drung du bzhag pa ni seng</text></item>
<item><p>67a.6</p><section></section><text>ge'i stang stabs so/ /de nyid las thams cad du blta bas lce 'gul ba dang bcas pa ni seng ge'i glal pa'o/ /rdo rje sgrog ni rang gi snying gar rdo rje bcing bar byad pa ste/ rdo rje khu tshur gnyis bsdams la/ /mdzub mo bkug ste bcings nas su/ /bskor ba'i tshul du bya ba ni/ /lha</text></item>
<item><p>67a.7</p><section></section><text>rnams dgug pa'i dam pa'o/ /zhes bshad pa'o/ /g.yon pa'i rdo rje khu tshur gyis phur bu bzung ste bgags kyi steng du bzhag la/ g.yas pa'i rdo rje khu tshur gyis rdo rje tho ba bzung nas brdung ba ni rdo rje tho ba'o/ /gar dang bcas pa'i rdo rje sgeg mo'i phyag rgya bcings la/ mgo bo g.yon</text></item>
<item><p>67b.1</p><section></section><text>du cung zad 'dud par byas pa ni bud med kyi sgyu 'phrul lo/ /snying gar rdo rje bsdams pa 'byed pa ni rdo rje dral ba'o/ /rdo rje khu tshur gyi mthe'u chung gnyis bsgreng ste bzlog la kha'i 'gram du mche ba'i tshul du bzhag pa ni rdo rje mche ba'o/ /g.yon pa'i khu tshur gyi shubs nas drangs te g.yas</text></item>
<item><p>67b.2</p><section></section><text>pa'i khu tshur gyis dpung mgor ral gri 'dzin pa'i tshul du bzhag pa ni ral gri'i thabs so/ /g.yon pa'i mdzub mo dang g.yas pa'i mthe'u chung mdud par byas te g.yas pa'i mdzub mo lcags kyu ltar byas pas 'gugs pa ni lcags kyu'i thabs so/ /rdo rje khu tshur gnyis kyis g.yon</text></item>
<item><p>67b.3</p><section></section><text>du 'debs pa ltar byed pa ni mdung thung gi thabs so/ /lag pa g.yon dkur brten pa la g.yas pa'i khu tshur gyis thag mdung bskor ba'i tshul du lan gsum du bskor nas 'phen pa ni thag mdung 'phen pa'i thabs so/ /rdo rje bsnun pa'i tshul ni rdo rje'i stang stabs so/ /lag pa gnyis</text></item>
<item><p>67b.4</p><section></section><text>kyis rdo rje 'og tu lan gsum gsor la/ de bzhin du steng du yang lan gsum gsor bar byed pa ni rdo rje gsor ba'o/ /lag pa gnyis kyis ro la bzung nas za ba'i tshul du byed cing yongs su blta ba ni rdo rje ro langs so/ /rdo rje bsdams pas bzung ba'i gtun shing gis bgegs</text></item>
<item><p>67b.5</p><section></section><text>rnams rdung ba ltar byed pa ni gtun shing gi thabs so/ /g.yon pa'i rdo rje khu tshur snying gar bstan par byas la g.yas pa'i rdo rje khu tshur las gung mo brkyang ba'i tshigs dang por mdzub mo bkug nas dpung mgor bzhag pa ni ba dan gyi thabs so/ /g.yon pa dkur brten la g.yas pas</text></item>
<item><p>67b.6</p><section></section><text>snying ga nas 'gugs pa'i tshul du byed pa'i snying ga de nyid du rdo rje sems dpa' ltar 'jog pa ni rdo rje 'gugs byed do/ /snying ga'i mdun du 'gying bag dang bcas pas lag pa yongs su bskor ba ni rdo rje 'jo tshul lo/ /g.yon pa dkur brtan la g.yas pa mi 'jigs pa'i tshul du byed pa ni</text></item>
<item><p>67b.7</p><section></section><text>mi 'jigs pa'i tshul lo/ /g.yon pa de nyid du bzhag pa la g.yas pa'i lag mthil du 'bras bu bzhag pa'i tshul du byas te mdun du drang ba ltar byed pa ni 'bras bu'i thabs so/ /de nyid las g.yas pa mchog sbyin pa'i tshul du byed pa ni mchog sbyin pa'i thabs so/ /thal mo sbyar ba</text></item>
<item><p>68a.1</p><section></section><text>bstod pa'i tshul du snying gar bzhag pa ni phyag 'tshal ba'i tshul lo/ /g.yon pa dkur brten la g.yas pa rdo rje rtse gsum pa 'phen pa'i tshul du byed pa ni rdo rje 'phen pa'o/ /kha'i steng 'og tu lag pa gnyis bkan te de nyid dang 'jigs su rung ba ltar</text></item>
<item><p>68a.2</p><section></section><text>byed pa ni rdo rje 'jigs su rung ba'o/ /snying gar lag pa g.yon pa rdo rje rtse gsum ltar byas la g.yas pa'i rdo rje khu tshur dbyig pa ltar 'debs pas rtse gsum par byas te 'jog pa ni rdo rje stobs po ches 'degs pa'o/ /rdo rje khu tshur gnyis bkan te khar bzhag la ha ha zhes dgod</text></item>
<item><p>68a.3</p><section></section><text>pa'i tshul gyis yi ge ha ha bzhi brjod pa ni rdo rje gad mo'o/ /g.yon pa khro bo'i khu tshur las mdzub mo snying gar bsgrengs la g.yas pa ba dan gsum par byas pas rdo rje gsor ba'i tshul du byed pa ni rdo rje'i thabs so/ /mkhrig ma gnyis mdud pa ni zhags pa'i thabs so/ /g.yon pa</text></item>
<item><p>68a.4</p><section></section><text>dkur brten la g.yas pa'i khu tshur gyis mthe bo nang nas bton te bsgreng ba ni be con gyi thabs so/ /de nyid las lag pa g.yas pas mdung rtse gcig pa 'phen pa'i tshul du byed pa ni rtse gcig pa'i thabs so/ /de nyid las mdung bu 'debs shing bgegs gsod pa'i tshul du byed</text></item>
<item><p>68a.5</p><section></section><text>pa ni rdo rje mdung bu'i thabs so/ /lag pa g.yon brkyang ba de'i rtsa bar g.yas pa'i mtheb chung nas bkrol te ba dan gsum par byas pa ni rdo rje'i gar ro/ /shar la sogs pa'i phyogs su sa gnon la sogs pa'i phyag rgya dang ldan pas stong pa nyid la sogs pa rnam par thar pa'i</text></item>
<item><p>68a.6</p><section></section><text>sgo bzhi bsgom pa ni sgo bzhi byin gyis brlab pa'o/ /g.yon pa dkur brten nas g.yas pa'i sdigs mdzub bsgreng ba ni rdo rje 'khyil pa'o/ /g.yas pa rdo rje snying gar 'jog cing g.yon pas rna ba'i drung du dril bu dkrol ba ni rdo rje'i sgra'o/ /snying gar rdo rje khu tshur gyi mthe'u chung dang</text></item>
<item><p>68a.7</p><section></section><text>mdzub mo rdo rje mdud pa byas te 'khor lo ltar bskor ba ni 'khor lo'i phyag rgya'o/ /snying gar pad+ma kha 'byed pa'i tshul du byed pa ni pad+ma'i tshul lo/ /g.yon pa gzhu 'dzin pa'i tshul du 'jog pa ni gzhu'i thabs so/ /de nyid mda' dang bcas par rna ba'i drung du 'gengs pa ni mda' gzung</text></item>
<item><p>68b.1</p><section></section><text>ba'i thabs so/ /de nyid mda' 'phen pa ltar byed pa ni mda' 'phen pa'i tshul lo/ /rkang pa g.yon pa'i brla la g.yas pa'i mthil btsugs te/ lag pa gnyis dkur brten pa ni rkang pa ya gcig gi stang stabs so/ /de nyid dang g.yas g.yon du lag pa gnyis bskor ba</text></item>
<item><p>68b.2</p><section></section><text>ni bung ba'i 'phur stangs so/ /g.yon pa dkur brten la g.yas pa snying gar rdo rje gtad de 'jog pa ni rdo rje 'degs pa'o/ /de nas slob dpon blo gros ldan pa yis/ /dkyil 'khor sa yi dbus su 'dug nas ni/ /'dug stangs rnams kyi go rims dbye ba dag /de ni ci nus kyis</text></item>
<item><p>68b.3</p><section></section><text>ni rnam par sbyar/ /rdo rje'i skyil krung dang ni pad+ma'i 'dug stangs dang / /sems dpa'i skyil krung dang ni dpa' bo'i 'dug stangs dang / /bzang po'i 'dug stangs dang ni de bzhin tsog pur 'dug /rol pa'i gnas thabs 'dug stangs bdun par bshad/ /g.yas pa'i byin pa dang ni</text></item>
<item><p>68b.4</p><section></section><text>brla dbus su/ /rkang pa g.yon pa rnam par bzhag nas kyang / /de yi steng du g.yas pa bzhag pa ni/ /rdo rje'i skyil mo krung zhes bya bar bshad/ /g.yas pa'i byin pas byin pa g.yon mnan la/ /pus mo gnyis ka dbab par byas nas ni/ /lus ni rab tu zhi ba'i tshul dang ldan/ /</text></item>
<item><p>68b.5</p><section></section><text>pad+ma'i 'dug stangs yin par mkhas pas bshad/ /rkang pa g.yon pa'i brla yi steng du ni/ /rkang pa g.yas pa cung zad tsam sbyar la/ /g.yon pa de yi 'og tu bzhag pa ni/ /sems dpa'i skyil mo krung zhes rnam par grags/ /rkang pa g.yon pa yis ni skyil mo krung / /phyed</text></item>
<item><p>68b.6</p><section></section><text>du bcas la de dang nye bar yang / /rkang pa g.yas pa drang por bzhag pa ni/ /de ni dpa' bo'i 'dug stangs yin par 'dod/ /rkang pa gnyis ka stan gyi steng du ni/ /drang po nyid du thur du brkyang byas la/ /de nyid brtan por rab tu 'jog pa ni/ /bzang po'i 'dug stangs yin par rab</text></item>
<item><p>68b.7</p><section></section><text>tu grags/ /rkang pa gnyis ka mtho gang tsam gyis ni/ /bar du chod par stan la bzhag nas kyang / /tsog tsog por ni 'dug pa gang yin pa/ /de nyid tsog pu'i 'dug stangs nyid du bshad/ /rkang pa g.yas pa nyid ni sems dpa' yi/ /skyil krung phyed pa brtan par rab byas</text></item>
<item><p>69a.1</p><section></section><text>la/ /g.yon pa sgeg dang bcas pas brkyang ba ni/ /rol pa'i 'dug stangs su ni grags pa yin/ /rdo rje'i skyil krung nyid la gnas nas ni/ /rnam par snang mdzad la sogs phyag rgya bcing / /pad+ma'i 'dug stangs kyis kyang sgeg mo la/ /sogs pa</text></item>
<item><p>69a.2</p><section></section><text>rnams kyi phyag rgya bcing bar bya/ /sems dpa'i skyil mo krung la gnas nas ni/ /rdo rje sems dpa' la sogs phyag rgya bcing / /dpa' bo'i 'dug stangs nyid la gnas nas kyang / /rdo rje khro bo'i phyag rgya bcing bar bya/ /bzang po'i 'dug stangs kyis kyang bya ba ni/ /byams pa</text></item>
<item><p>69a.3</p><section></section><text>la sogs rnams kyi phyag rgya bcing / /tsog pu'i 'dug stangs kyis ni pho nya dang / /bran pho bran mo la sogs phyag rgya bcing / /rol pa'i gnas thabs kyis ni bya ba gang / /'jig rten skyong ba'i phyag rgya bcing bar bya/ /de ltar rnam par bsdus pa las byung ba'i/ /dge ba gang yin</text></item>
<item><p>69a.4</p><section></section><text>des ni 'gro ba rnams/ /sangs rgyas ye shes mgon dang bcas pa der/ /gzhol ba nyid du rtag tu 'bab par shog /stang stabs kyi bkod pa slob dpon chen po sangs rgyas ye shes zhabs kyi zhal snga nas mdzad pa rdzogs so/ / @##/ /rgya gar skad du/ shrI gu h+ya</text></item>
<item><p>69a.5</p><section></section><text>sa mA dza maN+Dal bi d+hi nA ma/ bod skad du/ dpal gsang ba 'dus pa'i dkyil 'khor gyi cho ga zhes bya ba/ bcom ldan 'das 'jam dpal ye shes sems dpa' la phyag 'tshal lo/ /shes bya sogs sgrib las nges grol/ /me long ye shes la sogs ldan/ /'jam dpal gsang</text></item>
<item><p>69a.6</p><section></section><text>ba'i 'khor lo mchog /btud de bdag dran phyir de bshad/ /dpal ldan 'dus pa'i gzhung dam pa/ /'khor lo'i man ngag rim pa 'dis/ /chu thog rjes gnang tha ma yis/ /gang zhig dbang bskur de nas blang / /gsang ba'i khor 'dir de nyid thob/ /gsang dang shes rab</text></item>
<item><p>69a.7</p><section></section><text>dbang bskur bas/ /gsang shes rnal 'byor de nyid shes/ /theg gsum dgongs pa'i de nyid shes/ /rigs dang snying po sngags phyag rgya/ /ting nge 'dzin ni gsum dag dang / /thun mong cig shos dngos grub dang / /rgyud gzhung gi ni rnam dbye shes/ /dam tshig ldan zhing sdom la </text></item>
<item><p>69b.1</p><section></section><text>gnas/ /shes rab rnal 'byor la rab brtson/ /sngags dang rgyud kyi sbyor ba mkhas/ /sems can don sgrub 'os pa yin/ /gtong brtan la sogs ldan gyur kyang / /sngar bshad yon tan mi ldan na/ /'di ni 'gro don 'os min te/ /de yi yon tan 'di mchog yin/ /brtser ldan</text></item>
<item><p>69b.2</p><section></section><text>brtul zhugs bzang blos ldan/ /dang ldan zab mo de nyid shes/ /rang gi 'khor gnas sngon bsnyen pa/ /byas nas dkyil 'khor bri bar bya/ /yid dang rjes mthun gnas la lar/ /tsan+dan mchog la sogs pas byug /me tog dri bzang gcal bkram par/ /nang bar dang</text></item>
<item><p>69b.3</p><section></section><text>por 'dug nas ni/ /rnam thar sgo ni legs dag phyir/ /snying gar maM ni 'od 'bar ba/ /bsams nas dge ba mngon 'phel phyir/ /bshags la sogs pa rab tu bya/ /phyogs bcur dus gsum byung ba yi/ /sangs rgyas rnams kyi mdun gnas te/ /snying po'i 'od</text></item>
<item><p>69b.4</p><section></section><text>byung gzugs la sogs/ /mchod pa cho ga bzhin du bya/ /rang gi log rtog tsam las byung / /nyes byas dus gsum byas pa rnams/ /rmi lam rmi lam sogs bzhin kun/ /lan gsum dag ni 'chags par bgyid/ /rdzogs sangs sras mchog 'phags rnams dang / /gzhan</text></item>
<item><p>69b.5</p><section></section><text>gyi dge ba dam pa gang / /ma lus la bdag yi rang zhing / /rdzogs byang chub tu rjes bsngo bgyi/ /kun 'dod dbugs 'byin stsol mdzad pa'i/ /sangs rgyas kun la bdag bskulab/ /bstan pa nam mkha'i mtha' mnyam pa/ /'jig rten kun sdig med snang mdzod/ /kun</text></item>
<item><p>69b.6</p><section></section><text>rtog ma lus dag gyur cing / /rang rig dga' ba thugs chud la/ /rang gzhan don gyi 'bras bu stsol/ /rdzogs sangs rgyas la skyabs su mchi/ /sems mchog dam chos ma lus pa/ /lung dang rtogs pa'i bdag nyid can/ /dam pa'i phun tshogs gnas bsam yas/ /bdag</text></item>
<item><p>69b.7</p><section></section><text>ni yang dag skyabs su mchi/ /mi ldog dbugs 'byin 'thob gyur cing / /rgyu mthun la sogs 'bras bur ldan/ /gsang ba'i dbang bskur las byung nyid/ /tshogs la'ang bdag nyid skyabs su mchi/ /thub dbang sras kyi lam gyi mchog /spyod pa thog mtha' med rtogs byed/ /</text></item>
<item><p>70a.1</p><section></section><text>kun sangs rgyas bdag blo mchog gis/ /de bas da ni gnas par bgyi/ /sgrib pa thams cad yang dag sel / /ye shes mtha' yas bdud rtsi'i gnas/ /'khrul pa'i lta ba rab rtogs phyir/ /rnam kun byang chub sems bskyed do/ /byang chub sems</text></item>
<item><p>70a.2</p><section></section><text>dang sangs rgyas nyid/ /rgyu dang 'bras bur ma chags nyid/ /so so rang rig chos yin phyir/ /stong pa'i ye shes bdag can bdag /oM shU n+ya tA dz+nyA na badzra swa b+hA wa At+ma ko\u0f85 haM/ hUM mdzad yang na gtsug tor ram/ /rnam par snang mdzad la sogs nyid/ /khro bo'i 'khor lor gnas srung</text></item>
<item><p>70a.3</p><section></section><text>phyir/ /bsams la bgegs ni rab tu gzhom / /de nas chos kyi dbyings bsams te/ /zur gsum dkar zhing gyen dkar gnas/ /phyogs kyi 'khor lor sna tshogs 'od/ /mkha' nang 'og pad rdo rje gnas/ /der b+h+rUM 'khor lo las byung ba'i/ /rig bcas rnam snang las byung ba/ /</text></item>
<item><p>70a.4</p><section></section><text>sangs rgyas spros tshogs mkha' khyab pa/ /zur bzhi la sogs yang dag ldan/ /sna tshogs pad+ma lha yi gdan/ /zla ba nyi mas legs mnan pa/ /rin chen dam pa kun gyis brgyan/ /gzhal yas khang pa rab bsam bya/ /dbyangs yig mtshan dang yang dag ldan/ /ka sogs dpe byad</text></item>
<item><p>70a.5</p><section></section><text>'od zer can/ /dbus ma'i zla ba'i gdan la sems/ /ye shes zla ba rnam bsgoms deng / /dang po'i snying las byung rdo rje/ /dmar zhing dang po'i snying por ldan/ /sprul pas 'gro ba'i don byas nas/ /bdag nyid de yi nga rgyal ldan/ /sku dang zhal mchog shel zla 'dra/ /g.yas pa sngo la cig</text></item>
<item><p>70a.6</p><section></section><text>shos dmar/ /rnam pa kun mchog rgya che zhing / /yon tan na bza' rgyan mchog ldan/ /rdo rje skyil krung legs par bzhugs/ /phyag gnyis shes rab mchog la 'khyud/ /phyag g.yas rdo rje ral gri ste/ /g.yon na rin chen pad+mar ldan/ /dpal ldan shes rab thabs bdag nyid/ /'gro</text></item>
<item><p>70a.7</p><section></section><text>ba'i phun tshogs rnams kyi gnas/ /kun du bzang po 'od 'phro bar/ /bdag nyid rnam par bsgom par bya/ /de nas 'dod chags ches 'dul ba'i/ /snod kyi 'jig rten mthong ba dang / /dga' ba'i sgra yis rang nang du/ /rgyal ba'i tshogs rnams gzhug par bya/ /der ni spyan sogs rigs </text></item>
<item><p>70b.1</p><section></section><text>mchog dang / /gzugs sogs yul gyi bdag nyid kyi/ /lha mo dgu ru phyung nas ni/ /rang gi rig pa'i nang du gzhug /rang rig pad+ma'i lte ba ru/ /rab dga' las byung dkyil 'khor ni/ /sprul nas 'dir ni 'gro ba kun/ /dbugs dbyung phyir ni gzhug par bya/ /mkha' khyab sangs</text></item>
<item><p>70b.2</p><section></section><text>rgyas bshes gnyen mchog /rang rdo rje nang zhu las byung / /mi ldog phyir dang de nyid kyi/ /ye shes 'bras thob phyir dbang bskur/ /dbugs phyir 'gro ba de mthong nas/ /de yi dngos dbyung sa bon gyis/ /sems can thams cad phyung nas ni/ /'gro ba sems bdag dngos las</text></item>
<item><p>70b.3</p><section></section><text>byung / /sa yi snying po la sogs drug /mig sogs rang gi ngo bor byung / /k+ShidzrAM khaM gaM Sh+kaM gzhan yang / /saM ni rim bzhin sa bon yin/ /gzugs kyi rdo rje la sogs drug /phyi nang bdag nyid ngo bor byung / /dzaHhUM baM hoHkhaM 'di dang / /rim gyis sa bon phyi rol gnas/ /spyan la</text></item>
<item><p>70b.4</p><section></section><text>sogs pa'i rig pa de/ /sa la sogs pa'o ngo bor byung / /laM mAM paM tAM 'di dag gis/ /'gro chos bdag nyid de nyid skyes/ /rtag pa la sogs rdzogs sangs rgyas/ /gzugs sogs phung po'i ngo bor byung / /b+hUM AM dzrIM khaM hUM rnams kyis/ /chos rnams thams cad yang dag dbyung / /</text></item>
<item><p>70b.5</p><section></section><text>de nas oM AH hUM zhes bya'i/ /sems ni 'od ldan hoH gnyis spel/ /gsang ba'i chu skyes khong nang gnas/ /rgyu mthun chung ngu dag phyir ro/ /'dod chags me de 'bar ba yis/ /sku gnyis dag ni zhu bar byas/ /bshes mchog ltar snang phyogs lha mo/ /glu yi gsol bas legs</text></item>
<item><p>70b.6</p><section></section><text>par bskul/ /sems can khams na gnas kyi dbang phyug khyod ni rdo rje'i thugs/ /dga' ba yid 'ong don chen 'dod pas bdag la bskyab tu gsol/ /mgon po gal te de ring bdag ni gson par mchis bzhed na/ /sems can yab chen gnyen mchog bdag la dgyes par mdzad du gsol/ /</text></item>
<item><p>70b.7</p><section></section><text>rdo rje'i sku khyod bka' yi 'khor lo sems can kun la phan/ /sangs rgyas don du byang chub mchog don rab tu phan par gzigs/ /mgon po gal te de ring bdag ni gson par mchis bzhed na/ /'dod chags dam tshig chags pas bdag la dgyes par mdzad du gsol/ /khyod ni rdo rje'i </text></item>
<item><p>71a.1</p><section></section><text>gsung ste kun la phan zhing thugs brtse ba/ /'jig rten dag gi dgos pa'i don mdzad pa la rtag tu brtson/ /mgon po gal te de ring bdag ni gson par mchis bzhed na/ /spyod pa dri med kun du bzang pos bdag la dgyes par mdzod/ /khyod ni rdo rje'i </text></item>
<item><p>71a.2</p><section></section><text>'dod pa dam tshig mchog gi phan don che/ /yang dag rdzogs sangs rgyas kyi gdung mchog mnyam nyid gzigs/ /mgon po gal te de ring bdag ni gson par mchis bzhed na/ /yon tan rin chen mang po'i gter gyur bdag la dgyes par mdzod/ /slong bar byed pa'i ngor</text></item>
<item><p>71a.3</p><section></section><text>byas pas/ /zhu ba rgud pa ltar mthong ste/ /dngos rnams sgyu ma ltar rig nas/ /rang sngags don du slar yang gyur/ /zhal mchog gur kum lta bu ste/ /g.yas pa sngo la cig shos dkar/ /rgyan dang cha lugs gzhon nu 'dra/ /shes rab dga' bas cig car mdzes/ /rang </text></item>
<item><p>71a.4</p><section></section><text>snang shes rab ldan gyur cing / /phyag gnyis shes rab dam pa 'khyud/ /ral gri 'od ldan mda' yi mchog /ut+pal sngon gzhu phyag na bsnams/ /sangs rgyas sprin gyi sprul 'phro bas/ /'gro ba gsum gyi don rdzogs pa/ /rang gi sa bon mtshan las byung / /'jam pa'i rdo</text></item>
<item><p>71a.5</p><section></section><text>rje rang nyid 'gyur / /srid par chags pas mtha' yas shing / /zhi bar chags na 'byor nyams 'gyur/ /sgyu mas bsnyen pa yang dag byas/ /chos dbyings bdag nyid can du 'gyur/ /oM d+harma d+hA tu swA b+hA ba At+ma ko\u0f85 haM/ bshes gnyen dam pas rgyu mthun byas/ /smin las thams</text></item>
<item><p>71a.6</p><section></section><text>cad mkhyen nyid 'gyur/ /de ni mig sogs byin brlab pa/ /nye bar bsgrub pa yin par 'dod/ /sa snying rdo rje can mkha' snying / /'jig dbang sgrib sel kun du bzang / /de ni sa bon rnams kyis ni/ /mig la sogs pa yang dag dgang / /skyes bu bskyed pa chos longs spyod/ /sprul pa</text></item>
<item><p>71a.7</p><section></section><text>las byung 'gro don nyid/ /thugs kyi gsang sogs byin gyis brlab/ /de bas sgrub pa'i don du 'gyur/ /rang nyid lkog ma spyi bo'i zlar/ /hUM AH oM las byung ba'i gtso/ /rdo rje chu skyes 'khor lo yi/ /dbus gnas thugs sogs gsang ba bsgom/ /de thugs shes rab yan lag 'dus/ /</text></item>
<item><p>71b.1</p><section></section><text>'od kyi gzugs ni rdo rje sogs/ /'od kyis phyogs dus kun mchod cing / /ma lus gtso la khyab par gyur/ /gang zhig snying lkog spyi bor zhugs/ /de yi mdzad don rdzogs par byas/ /de ni thugs kyi rdo rje sogs/ /byin brlabs de ni rab tu bsgrub/ /dpal ldan rdo rje'i thugs</text></item>
<item><p>71b.2</p><section></section><text>'chang ba/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje thugs kyis mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje thugs kyis mdzad</text></item>
<item><p>71b.3</p><section></section><text>du gsol/ /oM sarba ta thA ga ta tsit+ta badzra swa b+hA ba At+ma ko\u0f85 haM/ chos kyi gsung lam dpal dang ldan/ /rdo rje mi phyed gsum ba sgoms pas/ /deng bdag byin gyis brlabs nas su/ /rdo rje gsung gis mdzad du gsol/ /phyogs bcur bzhugs pa'i sangs rgyas rnams/ /rdo rje</text></item>
<item><p>71b.4</p><section></section><text>mi phyed gsum bsgoms nas/ /deng bdag byin gyis brlabs nas su/ /rdo rje gsung gis mdzad du gsol/ /oM sarba ta thA ga ta bA ga badzra swA b+hA ba At+ma ko\u0f85 haM/ dpal ldan sangs rgyas sku 'chang ba/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje</text></item>
<item><p>71b.5</p><section></section><text>skus ni mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje skus ni mdzad du gsol/ /oM sarba ta thA ga ta kA ya badzra swa b+hA ba At+ma ko\u0f85 haM/ rjes dran bcu drug dag pas ni/ /byed pa</text></item>
<item><p>71b.6</p><section></section><text>yin zhes nges gsungs pas/ /de ni thugs sogs byin brlab pa'i/ /gnas skabs min phyir ma bshad do/ /sgyu ma'i shes rab yang dag 'dus/ /gsang ba gsum gyi mtshan nyid blta/ /dbang 'bras chung ngu rnam dag phyir/ /sgrub pa chen po yin par 'dod/ /ye shes sems thugs</text></item>
<item><p>71b.7</p><section></section><text>snying 'od kyi/ /phyogs bcu'i mgon po yang dag bskul/ /de 'od las byung rig pa rnams/ /bdud rtsi'i chus bkang bum pa snams pas/ /gtso bo dpal ldan rang dbang bskur/ /rigs dbang cod pan dam pa yin/ /de bzhin rgyu mthun sogs par mas/ /rang rig shes rab rnam par sbyong / /</text></item>
<item><p>72a.1</p><section></section><text>spyi bo snying ga lte ba gsang / /rkang mthar thug pa'i cha re la/ /oM hUM swA AH hA snying po/ /rtags sogs rigs kyi bdag nyid can/ /rdzogs sangs rgyas lngas dgang bar bya/ /hUM a chu skyes 'dab brgyad pa/ /yang dag sbyangs des sangs rgyas rnams/ /</text></item>
<item><p>72a.2</p><section></section><text>hUM gi rdo rje mchog mnyes bya/ /oM sarba ta thA ga ta a nu rA ga na badzra swa b+hA wa At+ma ko\u0f85haM / snying zla'i ral gri snying po'i 'od/ /sangs rgyas dkyil 'khor mkha' khyab pa/ /bdag nyid la bzhugs sems mchog gi/ /gzugs su rdo rje'i pad legs gnas/ /rgyal ba'i 'khor lo sa bon</text></item>
<item><p>72a.3</p><section></section><text>gyis/ /der bskyed nas ni brtan byas la/ /'gro ba'i mi shes dag bya'i phyir/ /rang gi cho gas dbyung bar bya/ /zhe sdang chen po'i don mdzad rgyal/ /bdag po mi bskyod yang dag bskul/ /badzra d+h+r-ika ces bya bas dbyung / /nor bu in+d+ra nI la'i mdog /g.yas pa dkar la cig</text></item>
<item><p>72a.4</p><section></section><text>shos dmar/ /dpal mchog dang po'i phyag dang ldan/ /dpal ldan legs bsdus bdag nyid kyi/ /dngos po kun gyis gzhug par bya/ /dzi na dzig gis dang po 'dra/ /gti mug chen pos don mdzad gtso/ /'khor lo bzang sogs dpal de bzhin/ /shar gyi zla dkyil dag la</text></item>
<item><p>72a.5</p><section></section><text>bsgom/ /rat+na d+h+r-ika gis rin chen dbang / /gser mdog mnyam nyid brtson 'grus can/ /mgon po rin chen mchog sogs bsnams/ /gzhon nu'i zhal 'dra lho phyogs su'o/ /A ro l-ika gis gsung dbang po/ /'dod chags chen pos don mdzad gtso/ /pad+ma rA ga'i mdog</text></item>
<item><p>72a.6</p><section></section><text>pad sogs/ /gzhon nu'i zhal 'dra nub phyogs su'o/ /pradz+nyA d+h+r-ika gis don yod dbang / /gtum chen phrag dog don mdzad pa/ /bai DU R+Ya snang gzhon nu'i zhal/ /ral gri sogs bsnams byang du bsam/ /kun kyang ral pa cod pan bcas/ /rang rig gnyis su med par sbyor/ /</text></item>
<item><p>72a.7</p><section></section><text>rgyan dang na bza' mchog kun ldan/ /pad+ma nyi dkyil dag la bsam/ /mo ha ra tIs sha ra lho ru/ /snying rje thabs kyis 'gro don stsol/ /rang gi ngo bo sku dbang 'dra/ /spyan ni zla dkyil dag la bsam/ /dwe Sha ra tIs lho nub tu/ /byams dang smon lam 'dod stsol ba/ /dga' ldan thugs</text></item>
<item><p>72b.1</p><section></section><text>kyi dbang po 'dra/ /mA ma kI ni zla dkyil bsam/ /rA ga ra tis nub byang du/ /dga' dang stobs dang ting 'dzin stsol/ /gsung gi dbang 'dra don dag bsam/ /gos dkar mo ni zla dkyil bsam/ /badzra ra tIs byang shar du/ /btang snyoms ye shes ting 'dzin stsol/ /rang gi ngo bor</text></item>
<item><p>72b.2</p><section></section><text>rin dbang 'dra/ /yid 'ong sgrol ma zla dkyil bsam/ /'di rnams mtshan ma rim bzhin du/ /'khor lo ut+pal dmar po mchog /pad+ma ut+pal ser po ste/ /lhag ma rang bdag lta bur bstan/ /me la sogs pa'i mtshams bzhi dang / /shar sgo yi ni ngos gnyis su/ /de nyid</text></item>
<item><p>72b.3</p><section></section><text>gsum gyi gzugs sogs pa/ /me long sogs bsnams sku sogs 'dra/ ya mAn+ta kr-ita kyis 'dod 'joms/ /phung po zhes bya rnam 'jig pa/ /thugs kyi dbang 'dra ltar ba 'bar/ /shar sgor khro bo'i skyil mos gnas/ /pradz+nyAn+ta kr-ita kyis srid 'joms/ /nyon mongs bdag</text></item>
<item><p>72b.4</p><section></section><text>lta 'jig byed pa/ /gtum zhing 'jigs la kun dang 'dra/ /gzhan gyis mi thub lho sgor ro/ /pad+mAn+ta kr-ita kyis 'dod 'joms/ /'chi bdag skyes pa'i tshogs 'jig pa/ /gtum zhing sgra zab gsung dbang 'dra/ /rta mgrin nub kyi sgo ru bsam/ /big+h+nAn+ta kr-ita kyis bgegs 'joms/ /</text></item>
<item><p>72b.5</p><section></section><text>bya ba lha yi bdud dag nyid/ /gtum la mi bskyod mdog 'dra ba/ /bdud rtsi 'khyil pa byang sgor bsam/ /smin 'degs dbu skra gyen du 'bar/ /sma ra smin ma spyan dmar ser/ /zhal gdangs ljags ni rnam par bskyod/ /mche bar bcas shing rtag tu bzhad/ /'di rnams phyag na thob drag / </text></item>
<item><p>72b.6</p><section></section><text>dbyig pa pad+ma rdo rje thogs/ /khros pa'i sprul gyis sku la brgyan/ /rang rig shes rab yan lag lus/ /rdzogs pa'i 'khor lo la bltas nas/ /kun nas rang gi dngos po yis/ /snying po'i sa bon 'od lcags kyus/ /sangs rgyas 'khor lo 'dra ba bsdu/ /mthong bar gyur nas bgegs</text></item>
<item><p>72b.7</p><section></section><text>rnams ni/ /kun tu bskrad de mngon par bsrung / /zla sogs me tog ldan pa yi/ /gsang sngags mchog bzlas mchod yon dbul/ /'khor lo de 'khor lo la gzhug /mig dang sku sogs byin gyis brlab/ /sngon bzhin dbang bskur de la bsam/ /rgyu mthun la sogs chen po nyid/ /</text></item>
<item><p>73a.1</p><section></section><text>sangs rgyas cod pan mi bskyod pa/ /lhag ma rang bdag dbang bskur ba/ /sku dbang mi bskyod gsung dbang po/ /thugs dbang sgo ba rnams la 'dod/ /de ltar dbang bskur rang snying po'o / /'od kyis shes rab pad der gzhug /gzugs sogs spu khung las</text></item>
<item><p>73a.2</p><section></section><text>byung ba'i/ /gzugs kyi rdo rje sogs 'od ni/ /gzhal yas khang 'od las 'das nas/ /nam mkha'i mtha' ni rab khyab pas/ /thub dbang rang ni legs mchod pa'i/ /mchod dang mchod pa'i bdag can gyur/ /oM sarba ta thA ga ta pU dza badzra swa b+hA wa At+ma ko\u0f85 haM/ chos rnams kun</text></item>
<item><p>73a.3</p><section></section><text>gyi 'khor lo bstod/ /rang gi bdag nyid rdzogs sangs skus/ /ye shes lnga dang phyag rgya dang / /rigs brgya lnga dang gsum gyis so/ /mi bskyod rdo rje ye shes che/ /rdo rje dbyings ni mkha' chen po/ /dkyil mchog gsum pa yi ge gsum/ /rdo rje dbyangs la phyag 'tshal lo/ /</text></item>
<item><p>73a.4</p><section></section><text>rnam par snang mdzad dag pa che/ /rdo rje zhi ba dga' chen po/ /rang bzhin 'od gsal mchog gi mchog /ston pa rdo rje phyag 'tshal lo/ /rin chen rgyal po rab tu zab/ /rdo rje nam mkha' dri ma med/ /rang bzhin dag pas gos pa med/ /rdo rje'i sku la phyag 'tshal lo/ /rdo rje mi 'chi</text></item>
<item><p>73a.5</p><section></section><text>rgyal po che/ /mi rtog nam mkha' rdo rje 'dzin/ /'dod chags pha rol phyin pa brnyes/ /rdo rje'i gsung la phyag 'tshal lo/ /don yod rdo rje rdzogs sangs rgyas/ /bsam pa thams cad rdzogs mdzad pa/ /rang bzhin dag pa nyid las byung / /rdo rje sems dpa' phyag 'tshal lo/ /zla ba</text></item>
<item><p>73a.6</p><section></section><text>nyi ma chu dang sman/ /dri ni rlung ma'i 'khor lor gnas/ /oM gyis byin brlabs 'od bcas pa/ /de nyid gsum gyis mngon par bzlas/ /rdo rje'i lce mchog hUM bkod pa/ /bsams nas ye shes bdud rtsi blang / /snying ga'i zlar chud ma lus pa'i/ /'khor lo des ni tshim par bya/ /snying</text></item>
<item><p>73a.7</p><section></section><text>po'i 'od kyis sprul mgon pos/ /rang gi log rtog rnam spangs te/ /'gro ba sangs rgyas bdag nyid byas/ /snying po'i sa bon nang du gzhug /snying gar mtshan ma'i lte nang gnas/ /zla snying thig le'i gzugs can du/ /rang yid 'od ldan bsgoms nas ni/ /ye shes sems dpa'</text></item>
<item><p>73b.1</p><section></section><text>rab tu bsgom/ /thugs gsung sku yi rdo rje yang / /'od kyi phreng bas rab sad bya/ /de ni snying gar zhugs bsam pa/ /rang gi ye shes bdud rtsi 'bab/ /de nas nang gi lus thams cad/ /ba spu las byung 'od zer tshogs/ /de yis kun nas snang byas la/ /'gro ba'i don ni rab</text></item>
<item><p>73b.2</p><section></section><text>rdzogs bya/ /yang na rang rtags phra bsgom pa/ /rig pa'i sna yi rtse mor gnas/ /thub pa'i 'khor lo rang rig pa/ /shes rab dam pa 'dus 'od ldan/ /brtan pa'i mtshan ma mthong ba dang / /der rtogs 'od zer spro bya zhing / /sna tshogs mtshan ma sangs rgyas ni/ /yang dang yang</text></item>
<item><p>73b.3</p><section></section><text>du spro bar bya/ /sku gsung thugs kyi rdo rje mchog /ye shes lnga yi 'od zer can/ /spros te sngags ni bzla bya ba/ /cig car yang na rim gyis so/ /rdo rje gsal chos 'khor lo ste/ /sku gsung thugs kyi rdo rjer gtogs/ /gnas su de ni brtan byas la/ /ye shes sku ni spro zhing bzla/ /</text></item>
<item><p>73b.4</p><section></section><text>brjod cing srog gis spro bya zhing / /sngags ni rtsol bas bsdu bar bya/ /sku sogs spro dang bsdus pa yis/ /rim bzhin rim bzhin bzlas brjod bya/ /de ltar brjod de mkha' khyab pa'i/ /sku la sogs te rang 'od kyis/ /sngon bzhin sna tshogs mchod mchog 'os/ /srog las rig pa'i</text></item>
<item><p>73b.5</p><section></section><text>tshogs rnams spro/ /rig pa sgeg pas yongs 'khyud pa'i/ /bde ba babs pas dbang byas pa'i / /rtsol bas ye shes sangs rgyas tshogs/ /mthar ni rang gi nang la gzhug /thig le phra mo gsang gsum dbyung / /lhag mar mos pa rgyu mthun sogs/ /chung ngu la sogs kyis phye ltar/ /</text></item>
<item><p>73b.6</p><section></section><text>rnal 'byor bsnyen sogs de bzhin bsgom/ /rang snying de nyid mchog brtags pas/ /sems kyi 'jug pa zhum gyur na/ /spyan sogs tshogs kyi glu yis ni/ /'khor lo gsol btab mchod par bya/ /spyi bor zla ba oM rlan can/ /dam pa'i sems kyi chu 'dzag pas/ /sku gsung</text></item>
<item><p>73b.7</p><section></section><text>thugs ni tshim byed pa/ /cho ga bzhin du dbab par bya/ /de ltar ngal bso bzlas byas shing / /mkhas pas mchod la sogs byas nas/ /de nyid gsum bsdus sangs rgyas rnams/ /bzhud pa'i skabs su gshegs su gsol/ /'di ni de nyid mthong bar bshad/ /'gro ba ma</text></item>
<item><p>74a.1</p><section></section><text>lus bltas nas kyang / /snying rjes de la phan pa'i phyir/ /smon lam rnams ni mngon du bya/ /ting nge 'dzin las langs nas kyang / /bdag po'i nga rgyal mngon du bya/ /'jug par rtogs tshe rdzogs sangs rgyas/ /yul gyis yang dag mchod par bya/ /'jam</text></item>
<item><p>74a.2</p><section></section><text>dpal rdo rje kun bdag nyid/ /ngo bo nyid kyis yul rjes 'gro/ /de ltar yul rnams bsgom pa ni/ /rang rang dag par rnam par gnas/ /rtag pa la sogs ngo bo de/ /rang rig chos su yang dag gnas/ /dpal ldan rdo rje 'chang 'dra bar/ /dag pa'i sems dpar yang dag</text></item>
<item><p>74a.3</p><section></section><text>ldan/ /rang gi log rtog rnam spangs pas/ /bya ba thams cad rdzogs par bya/ /rtag tu tshad med rab sbyor bas/ /'khor lo mchog 'di mtha' yas mchod/ /rang snying zla bar rang 'khor gtso/ /rang gis bon rang zas la/ /legs dmigs rang snying de nyid kyis/ /bdud</text></item>
<item><p>74a.4</p><section></section><text>rtsis sangs rgyas kun tshim bya/ /chos nyid kun gyis dag pa dang / /de nyid gsum gyis mngon bzlas la/ /rang gi lha yi 'khor lo mchog /tshim bya des ni mchod par bya/ /phyi yi sbyin sreg dge tshul gyi / /sems tsam gyis ni yid kyis bya/ /ye shes me yis phung po'i shing / /</text></item>
<item><p>74a.5</p><section></section><text>bsregs pas 'di ni bla med yin/ /de ltar 'dod pa ma lus pas/ /bdag nyid rang lha'i dngos gyur dang / /gzhan yang de mchod bya ba yin/ /dam tshig bde gshegs bzhed pa yin/ /lus sogs las gang de dang des/ /sangs rgyas thams cad mchod pa dang / /rjes mthun</text></item>
<item><p>74a.6</p><section></section><text>'gro ba'i bya ba rnams/ /rtag tu mnyam par gzhag pas bya/ /lus ngag las kyi rang bzhin gang / /phyag rgya sngags kyi bdag nyid che/ /de dang de yi las sgrub pas/ /sangs rgyas thams cad mchod par bya/ /dngos gcig la yang kun rtog pa/ /rnam pa sna tshogs snang gyur te/ /</text></item>
<item><p>74a.7</p><section></section><text>grol dang sdug bsngal bde bskyed pa'i/ /las ni ma lus 'byung bar 'gyur/ /de bas lus la sogs pa'i las/ /dge dang mi dge rtog las byung / /rtog pa kun las nges grol ba/ /ye shes las ni rtog de ci/ /dam tshig dag las bslang ba ni/ /don yod rdo rje'i 'khor lo bzang / /</text></item>
<item><p>74b.1</p><section></section><text>snying gar las kyi rdo rje kha / /bsams nas thams cad bdag dbang bskur/ /bla ma brnyas la sogs nyes pa/ /sbyin dang bcas pa'i mchod ston bya/ /phyi khrus rang gi 'khor lor gnas/ /dbang bskur ba yi cho gas bya/ /thun mtshams su yang mchod la sogs/ /bzlas pa snga</text></item>
<item><p>74b.2</p><section></section><text>ma bzhin du bya/ /snying gar 'khor lo mchog chud byas/ /shes rab snying rjes ldan pas nyal/ /ldang tshe dpal ldan lha mo yis / /glu blangs pas ni bskul bar bya/ /nang par langs nas sngar bzhin ni/ /legs zlos dang po'i las can yin/ /ye shes cung zad babs gyur pas/ /</text></item>
<item><p>74b.3</p><section></section><text>sngags kyi tshul khrims brtul zhugs ldan/ /mig dang sku sogs byin gyis brlab/ /thun mtshams su ni rab bsgrims bzlas/ /rnam pa kun du rab rdzogs par/ /spro dang bsdu ba byed pa po/ /ye shes dbang ba cung zad 'thob/ /nyin mtshan rnal 'byor yang dag bsten/ /yang</text></item>
<item><p>74b.4</p><section></section><text>dag ye shes dbang thob bsgom/ /khams kyi rdul nang khams gsum mchog /gzugs brnyan bdag nyid sku can gyi/ /'gro ba'i don gyi bya ba byed/ /rnal 'byor mtshan ma dge ba yang / /du ma thob cing yang dag 'grub/ /de nyid gsum ni cho ga bzhin/ /mchod byas dkyil 'khor</text></item>
<item><p>74b.5</p><section></section><text>bri bar bya/ /rang ngam gzhan gyis gsol btab bam/ /gzhan don 'bad par byed pas kyang / /'khor lo la gnas tshul bzhin bzlas/ /mtshan ma thob nas yang dag bri/ /'khor lo can sngags 'bum bzlas sam/ /yang na rang gi lha yi 'bum/ /gzhan gyi khri ste yang na ni/ /'khor</text></item>
<item><p>74b.6</p><section></section><text>lo can gyi bkas gnang bri/ /'byin pa de nyid gsum dang spel/ /gzhan dag snying po'i sa bon spel/ /ming gi yi ge dang po ni/ /klad kor bcas pas sngags rnams btu/ /sku dang gsung thugs rdo rjer bshad/ /las chos chen po'i bdag nyid can/ /gsang gsum dam</text></item>
<item><p>74b.7</p><section></section><text>tshig phyag rgya yin/ /sa bon snying po yin par bshad/ /zhi la sogs pa rab bskul bas/ /las rnams byed pa rig par bshad/ /phreng ba'i sngags kyang rig bshad de / /mkhas pas de rnams kun du bzla/ /ci rigs par ni bzlas byas dang / /rang bdag la sogs bka'</text></item>
<item><p>75a.1</p><section></section><text>thob bam/ /'gog pa'i 'khor lo goms pa yis/ /rang sems dag nas bri bar bya/ /ting 'dzin gsum po byas nas ni/ /sangs rgyas la sogs lhag gnas bya/ /bgegs rnams bsal te phur bus gdab/ /bsang byugs sa la gsol ba gdab/ /</text></item>
<item><p>75a.2</p><section></section><text>mchod yon mchod dang gtor sbyin nas/ /sbyin sreg tshim byas mkha' la dgod/ /bgegs med sa ni brkos nas su/ /khung bu dgang ba'ang rim 'di yin/ /'jam rdo rje bdag rnal 'byor ldan/ /sngon du bsnyen pa rdzogs byas la/ /grogs dang mchod pa dang ldan par// </text></item>
<item><p>75a.3</p><section></section><text>dkyil 'khor gnas ni yang dag sbyang / /bgegs dgra'i 'khor lo'i sbyor la gnas/ /rang gi dbang bskur yang dag blang / /de ltar gdug pa tshar gcad pa/ /yang na rang lha'i sbyor bas bya/ /oM b+hu khaM gi sngags kyis ni/ /sa ni nam mkhar gyur par bya/ /hUM laM hUM gis</text></item>
<item><p>75a.4</p><section></section><text>rdo rje'i bdag /sa byas de ni byin gyis brlab/ /oM me di nI badzra'i b+ha ba badzra ban+d+ha hUM/ sngar bzhin bgegs gzhom sbyor ba'i bdag /bsnyen sogs rjes chags mthar thug pa'i/ /dang po'i sbyor ldan rang 'khor lo 'ang / /rang byung bdud rtsi'i mthar thug de/ /'khor lo'i</text></item>
<item><p>75a.5</p><section></section><text>rgyal mchog sbyor ba'i bdag /'khor lo'i las ni las mchog byed/ /las rgyal mchog gi sbyor ldan pas/ /ting 'dzin gsum po dam pa yin/ /de lta'i sbyor gnas slob dpon ni/ /sangs rgyas kun bdag lus can te/ /ngo bo nyid bdag rdo rje'i bdag /'khor lo'i</text></item>
<item><p>75a.6</p><section></section><text>sa gzhi dbus legs gnas/ /rdo rje dril 'dzin dpa' bo la/ /rdo rje dril mchog 'dzin pa'i grogs/ /rtag sogs bdag nyid gzugs can gyis/ /'khor gsum sprul la gsol pa gdab/ /de bzhin gshegs pa kun zhi ba/ /de bzhin gshegs pa kun gyi gnas/ /</text></item>
<item><p>75a.7</p><section></section><text>chos kun bdag med med pa'i mchog /dkyil 'khor dam pa bshad du gsol/ /mtshan rnams thams cad yang dag rdzogs/ /mtshan min thams cad rnam spangs la/ /kun du bzang po sku yi mchog /dkyil 'khor dam pa bshad du gsol/ /zhi ba'i chos ni mchog las</text></item>
<item><p>75b.1</p><section></section><text>byung / /ye shes spyod pa rnam sbyong ba/ /kun du bzang po gsung gi mchog /dkyil 'khor dam pa bshad du gsol/ /sems can kun gyi sems chen po/ /rang bzhin dam pa dri ma med/ /kun bzang thugs mchog 'khor los sgyur/ /dkyil 'khor dam pa bshad du gsol/ /</text></item>
<item><p>75b.2</p><section></section><text>de nas 'gro khams mun nag bsten/ /'jam rgyal khros pas bltas pa ni/ /hUM brjod tiSh+Tha sa rang mig dang / /sprul pa'i 'khor lo 'degs par bya/ /yi ge ma Tas nyi zla'i mig /phyogs dus thams cad sbar ba dang / /blo ldan 'gro la bltas nas ni/ /'khor lo'i sa ni yongs su</text></item>
<item><p>75b.3</p><section></section><text>bskor/ /rkang 'og rdo rje 'bar ba dang / /rdo rje gsor bar shin tu brtson/ /rol pa'i rdo rje 'gros kyi gar/ /mche ba gtsigs bcas hUM sgrogs shing / /lha sogs bgegs kyi dkyil 'khor rnams/ /rab gdug bgegs sogs bskrad par bya/ /lus ngag sems la</text></item>
<item><p>75b.4</p><section></section><text>gnas pa yi/ /bgegs kyi tshogs ni thams cad nyon/ /nga ni dpal ldan 'jam dbyangs te/ /srung ba'i 'khor lo rab sbyor bas/ /gal te bdag bsgom las 'das nas/ /rdo rje 'bar ba'i gzugs ldan pas/ /sku gsum 'byung bas dgas bya ste/ /'jig par 'gyur</text></item>
<item><p>75b.5</p><section></section><text>bar gdon mi za/ /sa ni yongs su gzung byas nas/ /bgegs med phyir ni phur bus gdab/ /sngags la/ oM g+ha g+ha/ g+hA ta ya g+hA ta ya/ /sarba duSh+TA na phaT/ kI la ya kI la ya sarba pA baM phaT phaT hUM hUM hUM badzra kI la ya badzra d+ha ro Adz+nyA pa ya ti/ kA ya bAka tsit+ta badzra kI la ya</text></item>
<item><p>75b.6</p><section></section><text>hUM phaT/ smad du rtse gcig stod bgegs dgra/ /bsam nas dbus su phur bus gdab/ /phyogs bcu kun du gnas pa yi/ /bgegs tshogs thams cad gzhom par bya/ /sa ni kun du bgegs bral zhing / /'bar ba'i zer rnos khyab bsams la/ /mtshams dang ra ba</text></item>
<item><p>75b.7</p><section></section><text>phyogs bcing ba/ /blos byas nas ni lhag gnas bya/ /skyob pa sangs rgyas thams cad kyi/ /spyod pa'i tshul gyi khyad par dang / /sa dang pha rol phyin pa la/ /lha mo khyod ni dpang du gyur/ /shAkya seng ge skyob pa yis/ /ji ltar bdud kyi sde bcom pa/ /de bzhin bdag gis bdud kyi sde/ /</text></item>
<item><p>76a.1</p><section></section><text>pham par byas te dkyil 'khor bri/ /sa gzhi dri zhim sogs byugs shing / /me tog sna tshogs sil ma dgram/ /zla sogs 'khor lo can gnas su/ /mkhas pas dkyil 'khor rab tu bya/ /de la 'khor lo spyan drang ba/ /byas nas mtshams la</text></item>
<item><p>76a.2</p><section></section><text>sogs bcings te/ /mchod bstod bdud rtsi myang byas nas/ /bum ba lhag par gnas par bya/ /mgrin pa gos mchog gis dkris la/ /a smra sogs 'dab kyis kha dgab/ /dkyil 'khor pa yi bum pa ni/ /de yi sngags kyis lhag gnas bya/ /'bru sman rin chan lnga</text></item>
<item><p>76a.3</p><section></section><text>rnams dang / /dri bzangs chu dang 'khor lo'i tshogs/ /me tog phreng btags rdo rje ni/ /steng bzhag 'khor lo'i gtso rgyal la/ /mchod yon phul te yang dag mchod/ /me tog dkar po gzhug par bya/ /der ni spos sogs dris bsgos pa'i/ /pad snod dri bzangs </text></item>
<item><p>76a.4</p><section></section><text>sogs ldan bya/ /nyin re bzhin du thun gsum du/ /gtor ma byin la de bzhin bzla / /de yang 'khor lo'i phyi mtshams su/ /rnam rgyal 'khor gtso'i g.yas su'o/ /de las mchod yon snod du chu/ /bcug nas de yis dbang bskur na/ /bdag dang slob ma thams cad ni/ /chu</text></item>
<item><p>76a.5</p><section></section><text>yi dbang gis bskur bar 'gyur/ /slar yang 'khor lo mchod byas la/ /lag par bdug spos thogs nas ni/ /blo ldan pus btsugs 'khor lo'i gtso/ /bde gshegs rnams la gsol ba gdab/ /bcom ldan 'jam pa'i rdo rje mchog /rig sngags rgyal la phyag 'tshal lo/ /</text></item>
<item><p>76a.6</p><section></section><text>slob ma rnams la brtse ba dang / /khyed cag rnams la mchod pa'i phyir/ /thugs rje'i bdag nyid can rnams kyi/ /dkyil 'khor bdag ni 'dri bar 'tshal/ /bcom ldan bdag ni gus pa la/ /de ni gnang ba mdzad pa'i rigs/ /sangs rgyas 'gro 'khor bya don stsol/ /byang chub</text></item>
<item><p>76a.7</p><section></section><text>sems dpa' 'bras gnas dang / /gang gzhan gsang sngags lha rnams dang / /'jig rten skyong ba'i lha rnams dang / /gang yang 'byung po mthu chen dang / /gang yang lha yi spyan mnga' ba'i/ /sems can bstan la dga' ba rnams/ /bdag la dgongs par mdzad du gsol/ /bdag</text></item>
<item><p>76b.1</p><section></section><text>ming 'di zhes bgyi ba yis/ /dkyil 'khor 'jam dpal 'byung ba ni/ /'gro ba dag par bya ba'i phyir/ /yo byad ci 'byor pas 'dri na/ /deng bdag slob mar bcas pa la/ /thugs ni brtse bar dgongs nas su/ /tshogs pa thams cad dkyil 'khor du/ /byin gyis brlab pa</text></item>
<item><p>76b.2</p><section></section><text>mdzad du gsol/ /de ltar lan gsum de gsol gdab/ /gtso bo mchod la sogs byas te/ /yang dag bsrungs la phyir phyung nas/ /me tog phreng thogs rang slob ma/ /yid gzhungs spro ba che ba dang / /byas pa gzo zhing nga rgyal med/ /rigs mtho yon tan ldan zhing dang / /gzugs</text></item>
<item><p>76b.3</p><section></section><text>dang kha dog lang tshor ldan/ /bde bar gshegs pa'i gsang ba ni/ /bsgrub la don gnyer mngon brtson na/ /gzugs ngan yon tan med pa'am/ /dman pa'ang lhag par gnas par bya/ /dkyil 'khor gyi ni cho ga las/ /'khor bzhi char yang rjes su gnang / /rang gi bslab</text></item>
<item><p>76b.4</p><section></section><text>dang shin tu ldan/ /theg chen la dga'i bdag nyid can/ /la la gsang sngags sgrub don gnyer/ /'di ni dkyil 'khor 'jug par byed/ /bsod nams 'dod pas de las gzhan/ /gzhan dag 'jig rten gzhan don gnyer/ /'jig rten pha rol don gnyer ba'i/ /dad pa mang du</text></item>
<item><p>76b.5</p><section></section><text>byed pa yis/ /blo ldan dkyil 'khor 'jug bya yi/ /tshe 'di'i 'bras bu 'dod mi bya/ /tshe 'di 'dod par gyur pa la/ /'jig rten pha rol don mi 'gyur/ /'jig rten pha rol don gnyer skyes/ /'jig rten 'di yi 'bras bu rgyas/ /de skad brjod nas slob ma de/ /blo yis rang gi nang du</text></item>
<item><p>76b.6</p><section></section><text>gzhug /sngon bzhin rdo rje chu skyes kyis/ /dag byas khyim sgor gsol pa 'debs / /dga' chen khyod bdag ston pa bas/ /slob dpon khyod ni dgongs su gsol/ /byang chub chen po'i tshul bstan pa/ /mgon po chen po bdag 'tshal lo/ /dam tshig de nyid stsal du gsol/ /sangs</text></item>
<item><p>76b.7</p><section></section><text>rgyas chos dang dge 'dun te/ /skyabs gsum dag ni bdag la stsol/ /thar pa chen po'i grong mchog tu/ /mgon po bdag ni 'jug par 'tshal/ /slob ma des ni lan gsum brjod/ /rab gus bshes gnyen shes nas ni/ /slob ma gtso bo gcig la ni/ /dmigs bcas tshig 'di</text></item>
<item><p>77a.1</p><section></section><text>brjod par bya/ /khyod ni tshul chen snod yin te/ /bu tshur theg pa chen po yi/ /gsang sngags spyod tshul cho ga 'di/ /khyed la yang dag bstan par bya/ /rdzogs pa'i sangs rgyas gang 'das dang / /de bzhin gang dag ma byon dang / /da ltar byung ba'i mgon</text></item>
<item><p>77a.2</p><section></section><text>po rnams/ /'gro la phan phyir bzhugs pa dag /de dag kun gyis gsang sngags kyi/ /cho ga mchog bzang 'di mkhyen nas/ /dpa' bos byang chub shing drung du/ /thams cad mkhyen pa mtshan med brnyes/ /gsang sngags sbyor ba mnyam med de/ /shAkya seng ge skyob pa yis/ /</text></item>
<item><p>77a.3</p><section></section><text>bdud sde shin tu mi bzad pa/ /dpung chen dag kyang de yis bcom/ /de bas kun mkhyen thob bya'i phyir/ /bu yis blo gros 'di gyis shig /bshags sogs lan gsum brjod nas ni/ /de nas bla mas byang chub sems/ /ma bskyed pa ni bskyed par bya/ /bskyed pa slar yang</text></item>
<item><p>77a.4</p><section></section><text>dran du gzhug /las kun byed pas bsrungs nas ni/ /snying ga lkog ma spyi bo ru/ /rdo rje pad+ma 'khor lo dag /hUM AH oM las de ru dgod/ /rdo rje spos chu khu tshur mchog /snying ga spyi bo lkog mar gtugs / /de bzhin hUM oM AH brjod bya/ /me tog la sogs rim bzhin</text></item>
<item><p>77a.5</p><section></section><text>sbyin/ /spyi bor me tog mdun du spos/ /mar me dri yang thugs ka ru/ /kun byed bzlas nas gus pa yis / /slob ma rnams la sbyin par bya/ /a shwad u dum+WA ra yi/ /so shing sor ni bcu gnyis pa/ /ma yo ma gas srog chags med/ /rtse mor me tog bcas pa sbyin/ /shar ram byang</text></item>
<item><p>77a.6</p><section></section><text>du kha bltas bzhag /bcas nas ltos pa med par ni/ /ba ko tsam ni byug par dor/ /zhi la sogs pa'i dngos grub bstan / /'thor 'thung skyor chu lan gsum blud/ /phyi rol du ni nges bzhag ste/ /stan dang sngas phyir ku sha sbyin/ /dpung par skud pas bsrung bar bya/ /skyor chu lan gsum</text></item>
<item><p>77a.7</p><section></section><text>blud pa'i sngags/ /oM hrIH bi shud+d+ha d+har+m+mA sarba pA pa ni sh+tsa s+ya sho d+ha ya sarba bi kawaM a pa na ya hUM/ 'jig rten du ni kun mkhyen rnams/ /u dum+WA ra'i me tog bzhin/ /brgya lam na ni res 'ga' zhig /'byung 'gyur yang na mi 'byung ngo / /gsang sngags spyod pa'i tshul byung ba/ /de bas kyang</text></item>
<item><p>77b.1</p><section></section><text>ni dkon pa ste/ /gang gis mnyam med sems can don/ /mya ngan mi 'da' byed par nus/ /bskal pa bye ba du ma ru/ /sdig pa bgyis par gyur pa gang / /de kun dkyil 'khor 'di 'dra ba/ /mthong bas 'byang bar 'gyur lags na/ /grags pa mtha' yas sngags spyod pa'i/ /</text></item>
<item><p>77b.2</p><section></section><text>tshul la gnas pa smos ci 'tshal/ /skyob pa'i gsang sngags bzlas nas ni/ /go 'phang bla na med par 'gyur/ /gang dag spyod pa mchog 'di la/ /blo gros shin tu mi g.yo ba/ /de dag gis ni ngan 'gro'i rgyun/ /sdug bsngal kun 'byung rab tu bcad / /bdag nyid chen</text></item>
<item><p>77b.3</p><section></section><text>po khyed rnams kyis/ /rnyed pa mnyam med de ring rnyed/ /gang phyir rgyal ba sras bcas pa/ /bdag nyid chen po kun gyis ni/ /bstan pa 'di la khyed rnams kun/ /yongs su bzung ste skye bzhin pa/ /de phyir khyed rnams theg chen la/ /sang ni rab tu skye bar 'gyur/ /theg pa</text></item>
<item><p>77b.4</p><section></section><text>chen po cher 'byung ba'i/ /lam mchog 'di ni dpal dang ldan/ /khyed rnams de ring dong bas na/ /rab byung skal ba chen po pa/ /'jig rten thams cad mkhyen pa yi/ /de bzhin gshegs pa rnams su 'gyur/ /don bshad bsrung ba byas nas ni/ /ku sha'i stan la nyal du gzhug / </text></item>
<item><p>77b.5</p><section></section><text>rmi lam gang dag ci mthong ba/ /de kun nang par nga la zlos/ /srung dang byin rlabs sogs gang dag /der ni las kun byed pa bzla/ /rigs lnga 'khor lo gsum gyi ni/ /las kun byed pa thabs sbyor yin/ /rmi lam bzang ngan dris nas ni/ /mi dge thabs sbyor dag gis gzhom / /</text></item>
<item><p>77b.6</p><section></section><text>slob ma legs bsrungs skal ldan pa/ /de nas sdom pa 'dzin du gzhug /mi ldog 'khor lo'i dbang bskur ba/ /stsal nas mgon po bdag la ni/ /'khor lo lha yi de nyid dang / /slob dpon gyi ni las rnams dang / /sangs rgyas kun gyi dam tshig dang / /sdom dang gsang ba dam pa</text></item>
<item><p>77b.7</p><section></section><text>dang / /sems can kun gyi don gyi phyir/ /rtag tu slob dpon bdag 'gyur gsungs/ /slob ma slob dpon nyid don gnyer/ /sdom pa rnams kyang 'dzin du gzhug /rnal 'byor mnyam gzhag 'khor lo mchog /legs mchog blo yis mkha' la bzhag /rtag pa la sogs dngos 'dra</text></item>
<item><p>78a.1</p><section></section><text>zhing / /de mdog sa bon las byung ba/ /ye shes lnga ldan srad bu ni/ /nyi shu rtsa lngar rnam phye ba/ /dzaH las nyi ma zla ba'i mig /'jam pa'i rdo rje bdag gzugs kyis/ /'bar ba'i blta ba'i lcags kyus dgug /rang gi mdog ni nang du gzhug /rnam snang</text></item>
<item><p>78a.2</p><section></section><text>la sogs thugs ye shes/ /srad bu thams cad byed dang bcas/ /rang gi 'khor lo thig gdab phyir/ /rtag pa'i thig ni stsal du gsol/ /ji srid mi bskyod mthar thug pa/ /'di dag de nyid gsum dang spel/ /a n+yo n+yA nu ga ta sarba d+harmA zhes bya sogs dran bya/ /chur ni 'khor lo'i</text></item>
<item><p>78a.3</p><section></section><text>nyis 'gyur la/ /sboms su sgo yi nyi shu'i cha/ /mi 'chi bcu phyed dri bzangs kyis / /spangs nas kyang ni bsrung bar bya/ /yig gsum chud par rnal 'byor pas/ /thig 'dzin pa dang bsgril bar bya/ /dz+dza gsum gyis ni de btang zhing / /rang yang dz+dza dz+dza dz+dza zhes zlos/ /khu tshur g.yon</text></item>
<item><p>78a.4</p><section></section><text>pas lte bar ni/ /bzung ste nub dang lho phyogs gnas/ /blo ldan nam mkha'i thig gdab ste/ /de bzhin 'og tu thig rab gdab/ /oM badzra sa ma ya sU tra mA ti kra ma hUM/ nam mkha' gang ba'i bde gshegs rnams/ /khyod kyi 'gro don mdzad dus lags/ /thig gi sgra yis bskul</text></item>
<item><p>78a.5</p><section></section><text>nas ni/ /de rnams 'dir ni gshegs su gsol/ /gnod sbyin yi dgas dbang po klu/ /phyogs bltas me dang rlung la brten/ /dang po shar dang nub byang lhor/ /phyogs kyi phyi rol srad bu gdab/ /me dang bden bral phyogs gnas te/ /mtshams kyi srad bu 'ang yang dag gdab/ /</text></item>
<item><p>78a.6</p><section></section><text>shar lho nub byang de bzhin du/ /byas pas dkyil 'khor brgyad du 'gyur/ /thig de nyis rim byas nas ni/ /'khor lo'i dbus su bzhag nas su/ /'khor lo'i rnam pa de rgyab tu/ /rdo rje'i srad bu gnyis kyang gdab/ /dbang ldan las ni lcags ri dag /rang dang rjes mthun g.yas</text></item>
<item><p>78a.7</p><section></section><text>nas bskor/ /mkhas pas thig gis thig btab nas/ /phyogs kun mnyam pa nyid du bya/ /ltas ngan byung na dngos mi 'grub/ /srad bu chad na bla ma 'chi/ /ring thung khyer na na bar 'gyur/ /phyogs 'khrul slob ma myos par 'gyur/ /zur bzhi pa la sgo bzhi pa/ /rta babs bzhis ni rnam par</text></item>
<item><p>78b.1</p><section></section><text>mdzes/ /thig bzhi dang ni yang dag ldan/ /dar dang me tog phreng bas brgyan/ /grwa yi phyogs rnams thams cad dang / /sgo khyud kyi ni mtshams rnams su/ /rdo rje rin chen sbas par ni/ /dkyil 'khor phyi rim thig gdab bo/ /de yi nang gi 'khor lo ni/ /dkyil 'khor brgyad pa</text></item>
<item><p>78b.2</p><section></section><text>'dra ba la/ /phyi yi 'khor lo'i phyed kyi tshad/ /kun nas yongs su zlum por bya/ /ka ba 'khor lo la sogs sbras/ /rdo rje phreng ba bzang pos bskor/ /de nas hI las khro bo yi/ /blta bas sgo ni rnam par dbye/ /sgo ni 'khor lo'i brgyad cha ste/ /kha khyer med pa nyid du 'dod/ /</text></item>
<item><p>78b.3</p><section></section><text>sgo khyud sgo yi tshad yin te/ /lha yi snam bu'ang de yi tshad/ /de phyed kha khyer kun nas bskor/ /logs dang 'gram ni de bzhin te/ /dra ba dra phyed nyi zla dang / /dar sogs snam bu tshad de bzhin/ /tshon gyi sa ni de yi phyed/ /rtsa ba'i thig sa'i phyi rol du'o/ /'khor lo la sogs</text></item>
<item><p>78b.4</p><section></section><text>ka ba'i thig /tshon gyis dngas gzhi mnyam/ /rta babs sgo yi sum 'gyur te/ /ba dan phreng ba rnams dang ldan/ /dril bu mchog ni rlung gis bskyod/ /ba dan phyi yi mtshams su bya/ /gzhan dag 'khor lo'i rjes mthun par/ /ji ltar mdzes par rnam par brtags/ /rdzogs</text></item>
<item><p>78b.5</p><section></section><text>sangs ye shes sku yin phyir/ /chos sku'i bdag nyid shin tu dag /gsung dbang rdo rje'i rigs su bshad/ /'di ni thugs kyi 'khor lo yin/ /sems can bsam pa la brten nas/ /tshad la sogs pa nges mdzad kyi/ /thabs shes las byung dngos grub la/ /tshad sogs nges pas</text></item>
<item><p>78b.6</p><section></section><text>ci zhig bya/ /de ni khru gcig nas brtsams te/ /ji srid khru stong bar du'o/ /de ltar 'khor lo de thig gdab/ /tshon la 'bar ba'i blta bas kyang / /snga ma'i rim gyis ye shes sbar/ /yang dag gzi bskyed gsang sngags bzla/ /oM badzra tsi tra sa ma ya hUM/ /'di ni chos dbyings dag</text></item>
<item><p>78b.7</p><section></section><text>pa ste/ /sems can khams ni grol byed pa/ /'jam dbyangs rgyal po rang nyid ni/ /de bzhin gshegs pa kun gyi gnas/ /nyes pa kun las rab grol ba'o/ /'khor lo'i nang na yang dag gnas/ /bla mas g.yon pa'i khu tshur gyis/ /dbang ldan phyogs nas brtsams nas ni/ /</text></item>
<item><p>79a.1</p><section></section><text>dkar dang ser dang de bzhin dmar/ /ljang gu dang ni nag po nyid/ /mnyam zhing g.yas skor rgyun ma chad/ /ma yo bar ni tshon rtsi dgye/ /sgo yi nyi shu cha ru ni/ /ri mo mnyam par dgye bar bya/ /sbom por bkye bas nad kyis 'debs/ /phra mos nor ni rnam</text></item>
<item><p>79a.2</p><section></section><text>par 'jig /yon pos rnam 'gras chad pa yis/ /bla ma dang ni slob ma 'chi/ /g.yas skor min par bkye ba yis/ /tshon rtsi phur bus btab par 'gyur/ /dkar po rdo rje rtse rang bzhin/ /gnyis pa gser la dmigs pa ste/ /pad+ma rA ga'i rang bzhin te/ /de bzhin gzhan dag</text></item>
<item><p>79a.3</p><section></section><text>margad yin/ /nag po nang du shes bya ste/ /'di ni tshon gyi rim par bshad/ /dkar po chen po shar phyogs su/ /lho ru ser dang yang dag ldan/ /nub kyi cha ni dmar po ste/ /byang ni ljang dang yang dag ldan/ /dbus kyi sa gzhi'i cha dag ni/ /in+d+ra nI la'i 'od gsal 'bar/ /</text></item>
<item><p>79a.4</p><section></section><text>rtag par shes rab thabs bdag nyid/ /shin tu mnyam gzhag legs par bri/ /ri mo phan tshun nas gang gis/ /ma reg par ni bri bar bya/ /bdud rtsi thab sbyor rdo rje yis/ /gdug pa thams cad rnam par gzhom/ /'di ni rgya chen che bar bshad/ /gdug pa'i dgra ste gsang</text></item>
<item><p>79a.5</p><section></section><text>sngags rgyal/ /na maH sa man+ta kA ya bA ka tsit+ta badzrA NAM/ na mo badzra krod+hA ya ma hA daMSh+T+rot+ka Ta b+hai ra ba ya/ a si mu sa la par shA pA sha hasta ya/ oM a mr-i ta kuN+Da li/ kha kha khA hi khA hi/ tiSh+Tha tiSh+Tha/ ban+d+ha ban+d+ha/ ha na ha na/ da ha da ha/ gadz+dza gadz+dza/ bi s+pho Ta ya bi s+pho Ta ya/ sarba</text></item>
<item><p>79a.6</p><section></section><text>big+h+nA na bi nA ya kA na ma hA ga Na pa ti dzI bi tAn+ta ka ra ya hUM phaT/ de ltar dkyil 'khor kun bris nas/ /zla ba nyi ma'i gdan byas te/ ral gri sngo bsangs dbus bri ba/ /shin tu rnam dag sogs 'od ldan/ /shar du 'khor lo rtsibs brgyad mchog /me long la sogs yang dag 'bar/ /lho</text></item>
<item><p>79a.7</p><section></section><text>ru rin chen sngo bsangs 'od/ /cha dgu pa mtho mnyam pa nyid/ /nub tu pad+ma 'dab brgyad pa/ /so sor rtog la sogs ldan dmar/ /byang du ral gri dam pa ni/ /bya ba la sogs kyis rab brgyan/ /shar lhor spyan de thabs yin la/ /lho nub rdo rje smon lam ste/ /nub byang kha ni bye ba yi/ </text></item>
<item><p>79b.1</p><section></section><text>pad+ma sdong bu bcas pa stobs/ /byang shar ut+pal ye shes te/ /ser dang sprin sngon lta bur mdzes/ /me la sogs pa'i mtshams bzhi dang / /shar sgo yi ni ngos gnyis su/ /me long de bzhin pi wang dang / /dri yi dung dang bcud len snod/ /gos dang chos 'byung nyid dag ste/ /</text></item>
<item><p>79b.2</p><section></section><text>sbyin dang tshul khrims sogs pas brgyan/ /dad sogs tho ba dbyig pa dang / /pad+ma rdo rje bzhi pa yin/ /rnam gsal kun dar shes byas la/ /rang gi 'khor lo rab gsal bsgom/ /sngar bzhin shes rab yang dag 'dug /sangs rgyas rnams ni rang nang gzhug /sems bzang nam</text></item>
<item><p>79b.3</p><section></section><text>mkha' khyab byas pa'i/ /'khor lo'i ngos su gnas bya'o/ /de dang lhan cig 'ongs pa'i bgegs/ /de ni kun bskrad mngon par bsrung / /gshin rje'i dgra sogs kyis bkug la/ /bcug ste bcings nas dbang du bya/ /mig dngas ku sogs byin brlabs la/ /mchod</text></item>
<item><p>79b.4</p><section></section><text>yon dbang bskur mngon mchod pa/ /byas nas bstod de tshim bya zhing / /rnam bsgoms bzlas pas mnyes par bya/ /sngon bzhin pad snod dam par yang / /bdud rtsi ye shes bdud rtsir bya/ /phyogs skyong rang rang sbyor la gnas/ /rab tu mchod de dkyil 'khor 'jug /'jig</text></item>
<item><p>79b.5</p><section></section><text>rten gsum las rgyal gyur pas/ /gos dang rgyan ni ji snyed dang / /'khor lo bskor ba byas nas ni/ /phyag byas sbyin sreg dag gis mchod/ /kun nas sor bzhi dor bar du/ /kha khyer de'i tshad pad kha bye/ /khru phyed pa dang khru gang pa/ /'khor lo lta bu las kun byed/ /ral gri chu</text></item>
<item><p>79b.6</p><section></section><text>dang dpangs su ni/ /sor brgyad sor gcig pa yi tshad/ /thab nang 'khor lo rin chen dang / /pad+ma ral gri dbus chud bri/ /phyi rol rdo rje phreng bas bskor/ /sngags pa shar du kha bltas te/ /kun byed bzlas pas kun du bsrung / /mchod yon sogs g.yon de las gzhan/ /yo</text></item>
<item><p>79b.7</p><section></section><text>byad g.yas bzhag bsangs nas ni/ /'jam pa'i rdo rje'i 'byor bdag ldan/ /'o ma can shing gis sbar ba'i/ /me ni yi ge gsum gyis bsang / /rlung yab g.yabs pas rab sbar la/ /g.yas nas bskor zhing ku sha dgram/ /dang po'i snying byung raM gru gsum/ /pad gnas sa bon</text></item>
<item><p>80a.1</p><section></section><text>raM las byung / /ser zhing zhal ser gsum pa la/ /shes rab yan lag rgyas dang ldan/ /spyi blugs mi 'jigs dbyig pa phreng / /phyag na bsnams pa 'dir me bsam/ /sngar bzhin de nyid gsum 'don pas/ /ye shes dam pa'i me spyan drangs / /</text></item>
<item><p>80a.2</p><section></section><text>de la bsang gtor la sogs pa/ /byas nas gdan la bzhugs su gsol/ /dgang gzar blugs gzar yu ba khru/ /'og tu rdo rje rin chen bya/ /de steng dgang gzar rgyar sor bzhi/ /zabs su sor gnyis nang rdo rje/ /sor bzhi'i mthar ni rdo rje ste/ /bar du pad+ma'i 'dab</text></item>
<item><p>80a.3</p><section></section><text>ma'i dbyibs/ /blugs gzar pad+ma'i dbyibs sor gnyis/ /zabs su sor gcig nang rdo rje/ /dgang gzar blugs gzar khar rang gi /lha yi sa bon rab 'bar bsam/ /de'i khar yi ge raM bkod la/ /de la dgang blugs sbyin par bya/ /me lha 'byor ldan yam shing ste/ /</text></item>
<item><p>80a.4</p><section></section><text>yam shing me la mar dang til/ /ma grugs dUr ba 'bras chan zho/ /ku sha cho ga'i rim pa yin/ /de nyid ye shes dam pa'i me/ /thugs zlar maM skyes bdag po ni/ /'khor lo mchog bsams phyi mchod sogs/ /sngon du 'gro bas sbyin sreg bya/ /oM ag+na ye swA hA/ mar</text></item>
<item><p>80a.5</p><section></section><text>gyi'o/ /oM sarba pA paM laD+ha da ha na badzra ye sarba pA paM da ha swA hA/ /til gyi'o/ /badzra puSh+Ta ye swA hA/ 'bras ma grugs pa'i'o/ /oM sarba A yu She swA hA/ dUr ba'i'o/ /oM sarba saM pa de swA hA/ zho dang 'bras chan gyi'o/ /oM a pra ti ha ta badzrA ya swA hA/ ku sha'i'o/ /rgyas</text></item>
<item><p>80a.6</p><section></section><text>dang zhi dang dbang dgug bcing / /sdang dang bskrad dang mngon spyod la/ /oM swA hA hoH dzaH hUM hUM phaT/ sngags kyi mthar ni bskul ba'ang bya/ /rang bdag snying ga'i sems dpa' yi/ /lha kun tshim pa nyid du bya/ /zla sogs de las gzhan pa'i rdzas/ /snying zla'i 'khor lo'i</text></item>
<item><p>80a.7</p><section></section><text>ljags kyi mchog /bsgoms nas sngon bzhin tshim par bya/ /mthar ni de bzhin dgang blugs dbul/ /bsang dang 'thor 'thung mchod yon dag /phul nas mchod de gshegs su gsol/ /rnal 'byor pa yi rdzas lhag ma/ /me la phul la de bzhin du/ /cho ga snga mas</text></item>
<item><p>80b.1</p><section></section><text>gshegs gsol la/ /'khor lo mchod de yang dag gzhug /slob ma 'jug pa'i cho ga yis/ /dang por zhugs la rang gi ni/ /dbang bskur bya ba rdzogs byas shing / /rigs bdag rjes gnang thob pa dang / /'dod chags che las byung de nyid/ /'khor lo'ang gzugs</text></item>
<item><p>80b.2</p><section></section><text>brnyan lta bu yi/ /grong du slob ma 'jug bya'i phyir/ /bden pa 'di ni bsgrag par bya/ /nam mkha' las byung mtshan ldan phyir/ /thog ma tha ma med pa'i mchog /sems dpa' rdo rje che rang bzhin/ /'jam pa'i rdo rjer deng grub mdzod/ /kun mchog dngos grub chen po ste/ /dbang</text></item>
<item><p>80b.3</p><section></section><text>phyug chen po lhag pa'i lha/ /rdo rje 'dzin pa kun gyi rgyal/ /mi 'gyur mchog tu bdag grub mdzod/ /nyes pa mi mnga' rtag pa'ang khyod/ /'dod chags kun gyi rjes chags pa/ /'dod chags chen po dga' ba che/ /bcom ldan de nyid kyis grub mdzod/ /shin tu dag pa kun gyi</text></item>
<item><p>80b.4</p><section></section><text>mchog /gdod nas grol ba de bzhin gshegs/ /kun du bzang po kun bdag nyid/ /byang chub sems dpar bdag grub mdzod/ /dngos grub chen po kun gyi mchog /dbang phyug chen po rgyal mchog gis/ /grub pa'i rdo rje cher bstod pa/ /rdo rje bsnyems bdag bdag</text></item>
<item><p>80b.5</p><section></section><text>mdzod cig /sems can kun gyi snying khyab cing / /sems can kun gyi snying la bzhugs/ /sems can kun gyi yab gyur nyid/ /'dod mchog dam tshig mchog gyur pa'o/ /bden pa gang gis ye shes mchog /shes rab thabs dag dkyil 'khor yin/ /bden pa</text></item>
<item><p>80b.6</p><section></section><text>de yis mgon bdag la/ /khyed kyi 'dod pa rab rdzogs mdzod/ /chos rnams gzugs brnyan lta bu ste/ /dag cing gsal la rnyog pa med/ /gzung du med cing brjod du med/ /rgyu dang las las kun du 'byung / /de bzhin nyid las nges par skyes/ /bden pa 'di yis dkyil</text></item>
<item><p>80b.7</p><section></section><text>'khor du/ /gzugs brnyan gsal bar slob ma ni/ /kun gyis dri ma med mthong shog /slob ma spyi yi sdom pa dang / /sngon bzhin sku sogs 'od gsal bya/ /kun byed bum pa'i chu yis ni/ /yol ba'i mthar ni bsang gtor bya/ /de nas gos dmar gyis gdong g.yogs / /</text></item>
<item><p>81a.1</p><section></section><text>sdug pa khyod ni su zhes dri/ /de nas sleb mas tshig tu ni/ /bdag ni skal ba bzang zhes brjod/ /sgor ni phreng thogs yang dag mchod/ /de bzhin yon ni phul ba dang / /rnal 'byor sems ni yang dag bskyed/ /snying gar rdo rje snying po bsam/ /sngags</text></item>
<item><p>81a.2</p><section></section><text>la oM sarba yo ga tsit+ta ut+pA da yA mi su ra ta sa ma ya s+t+waM ho sid+d+hi badzra ya thA su khaM/ deng khyod de bzhin gshegs pa thams cad kyis byin gyis brlabs kyis/ de bzhin gshegs pa thams cad kyi mchog tu gsang ba 'di khyod kyis dkyil 'khor ma mthong ba rnams la smra bar ma</text></item>
<item><p>81a.3</p><section></section><text>byed cig /dad pa dang mi ldan pa rnams la yang ma yin no zhes brjod par bya'o/ /gshin rje gshed sogs rang sngags ni/ /dam pas dgug dang gzhug par bya/ /yi ge lnga dang de bzhin du/ /brjod de dam tshig 'dzin du gzhug /deng khyod de bzhin gshegs pa thams</text></item>
<item><p>81a.4</p><section></section><text>cad kyi rigs su zhugs kyis/ ngas khyod la ye shes gang gis de bzhin gshegs pa thams cad kyi dngos grub kyang thob na/ dngos grub gzhan lta smos kyang ci dgos te/ de lta bu'i rdo rje ye shes bskyed par bya yis/ khyod kyis dkyil 'khor chen po ma mthong ba rnams</text></item>
<item><p>81a.5</p><section></section><text>la ma smra shig /dam tshig nyams par gyur ta re/ de'i snying gar rdo rje bzhag la/ oM rdo rje sems dpa' deng khyod kyi/ /snying la yang dag zhugs par gyur/ /gal te tshul 'di smras na ni/ /de ma thag tu dral nas gshegs/ /pad gnas yi ge gsum gyis sbar/ /mi 'chi ldang 'thung</text></item>
<item><p>81a.6</p><section></section><text>du gzhug /'di ni dam tshig dmyal ba'i chu/ /dam tshig 'das na sreg par byed/ /dam tshig bsrungs na dngos grub ster/ /rdo rje bdud rtsi'i chu 'thung shig /oM badzrad ka Tha Tha Tha/ dam bca' ba brtan par 'di skad ces brjod do/ /deng phyin chad khyod kyi phyag na rdo rje ni nga yin gyis/ ngas 'di byos</text></item>
<item><p>81a.7</p><section></section><text>shig ces bsgo ba gang yin pa de yang bya dgos so/ /khyod kyis nga la brnyas par ma byed cig /mi bde ba ma spangs par khyod dus byas nas dmyal bar ltung bar gyur ta re zhes smras la/ de nas slob ma la 'di skad du/ de bzhin gshegs pa thams cad kyis byin gyis rlobs la rdo rje</text></item>
<item><p>81b.1</p><section></section><text>sems dpa' bdag la 'bab par gyur cig ces smros shig par bsgo'o/ /de skad brjod nas de'i snying gar/ /dbang chen dkyil 'khor mtshams su ni/ /rdo rjes mtshan pa kha dog ser/ /laM las byung ba'i hUM bsgom bya/ /baM byung chu ni kha dog dkar/ /bum pas mtshan cing yongs</text></item>
<item><p>81b.2</p><section></section><text>su zlum/ /yaM las byung ba'i g.yo ba'i rlung / /ba dan dngos mtshan gzhu yi dbyibs/ /de la sku gsung ha a bsgom / /rkang 'og dz+haiM ni rab 'bar ba/ /rlung las raM byung gru gsum par/ /gnas pas sbar la slob ma dbang / /A be sha ya staM b+ha ya ra ra ra ra tsA la ya tsA la ya/ hUM ha</text></item>
<item><p>81b.3</p><section></section><text>a dz+haiM / lce la a ni dmar po zhig /bsams te babs la slar yang bsgo/ /'dod chags rdo rje de gnas pa/ /smros shig rdo rje dge mi dge /babs pa de ni brtan bya ba/ /de la tiSh+Tha badzra brjod/ /me tog phreng ba 'khor lor dor/ /pra tI ts+tsha badzra ho zhes brjod/ /de ni spyi bor</text></item>
<item><p>81b.4</p><section></section><text>bcing bar bya/ /pra ti gr-ih+Na twa mi maM satwa ma hA ba la/ blangs pa'am ma blangs pa gnyis ni/ /mtshan ma'am mtshan ma nye ba ru / /babs sam dad kyang de'i sbyor ba/ /skal can nyid la sbyin par bya/ /mig tu 'bar bcas oM bsams la/ /rdo rje sems dpa' deng khyod kyi/ /mig</text></item>
<item><p>81b.5</p><section></section><text>'byed par ni brtson par mdzad/ /mig ni thams cad 'byed par mdzad/ /rdo rje'i mig ni bla na med/ /de nas 'khor lo bstan par bya/ /'khor lo'i bdag po nas brtsams te/ /bdud rtsi thab sbyor bar du'o/ /badzra a b+hi Shiny+tsa zhes/ /brjod de spyi bor chus dbang bskur/ /sngon</text></item>
<item><p>81b.6</p><section></section><text>bzhin cod pan gyis rang bdag /lha yi dbang bskur sbyin par bya/ /snying gar rdo rje de 'dzin la / /rdo rje yis kyang dbang bskur bya/ /sangs rgyas kun gyi rdo rje'i dbang / /de ring khyod ni bskur bar 'gyur / /sangs rgyas kun du rab grub pa'i/ /rdo rje 'di ni khyod kyis long / /rdo rje dril</text></item>
<item><p>81b.7</p><section></section><text>bus 'khyud nas ni/ /rang gi bdag pos dbang bskur sbyin/ /oM badzra a d+hi pa ti twaM a b+hi Shiny+tsA mi tiSh+Tha badzra sa ma ya s+t+waM/ spyi bor ming gi ste/ oM badzra satwa s+t+waM a b+hi Shi ny+tsA mi badzra nA ma a b+hi She ka ta/ kye che ge mo rdo rje/ /rang gi dngos po gang gang snang / /gtso cher der ni 'jam</text></item>
<item><p>82a.1</p><section></section><text>rgyal rang / /chos rnams rang bzhin gyis dag pas/ /sangs rgyas ye shes gang yin der / /rang nyid 'khor los sgyur nyid pas/ /mtshan gyi thog mar dpal gyi sgra/ /kun la'ang bdag po thams cad las/ /kye dang rdo rje mtha' mar sbyar/ /chu</text></item>
<item><p>82a.2</p><section></section><text>khams dag pa mi bskyod pa/ /cod pan mnyam pa'i bdag nyid can/ /rdo rje so sor rtog mchog bdag /bdag po bya sgrub don stsol ba/ /ye shes rigs yin 'dir rdo rje/ /rgyu dang rigs kyi dbang byas pa/ /brtul zhugs lung bstan dbugs 'byin pa/ /rigs dbang bskur</text></item>
<item><p>82a.3</p><section></section><text>la'ang 'di ming yin/ /'di de sangs rgyas thams cad de/ /rdo rje sems dpa'i lag na gnas/ /khyod kyis kyang ni rtag tu bcang / /rdo rje sems dpa'i brtul zhugs brtan/ oM sarba ta thA ga ta sid+d+hi badzra sa ma ya tiSh+Tha e Sha twaM d+ha ra yA mi hi hi hi hi hUM/ rdo rje brtul zhugs kun</text></item>
<item><p>82a.4</p><section></section><text>byin nas/ /rdo rje de nyid kyis 'dzin gzhug /thog mtha' med pa'i sems dpa' ni/ /rdo rje sems dpa' dga' ba che/ /kun du bzang po kun bdag nyid/ /rdo rje bsnyems tshul bdag po'i bdag /dril bu de nyid kyis bzung ba / /chos kyi sgra yis dkrol du gzhug /'di de sangs</text></item>
<item><p>82a.5</p><section></section><text>rgyas thams cad kyi/ /shes rab sgra yi rjes 'gror bshad/ /khyod kyis kyang ni rtag tu bcang / /byang chub mchog tu rgyal bas bzhed/ /de chos kyis dkrol du gzhug ste/ /srid pa ngo bo nyid kyis dag /ngo bo nyid kyis 'gal srid byas/ /rang bzhin gyis dag sems dpa' mchog / </text></item>
<item><p>82a.6</p><section></section><text>srid pa mchog tu byed par 'gyur/ /bsnyen sogs snying por bshad pa yis/ /phyag rgya chen por byin brlabs la/ /gzugs sogs 'dod pa'i dam tshig gis/ /gsang sngags ma tshang med par bzla/ /rang gi rig pa'i ngo bo de/ /phyogs bcur dus gsum bzhugs pa</text></item>
<item><p>82a.7</p><section></section><text>de/ /rang gi lha yi sbyor ba yi/ /bdag dang gzhan la mchod par bya/ /dka' thub sdom pa mi zad pa/ /bsten na mi snang mngon shes dang / /mkha' la rgyu dang lus ngag yid/ /las byung dngos grub 'grub mi 'gyur/ /de bas sangs rgyas sems dpa' mchog /sngags</text></item>
<item><p>82b.1</p><section></section><text>kyi spyod mchog spyod pa rnams/ /'dod pa thams cad bsten pa yis/ /chos kyi yi ge mchog brnyes so/ /bad dang sdug bsngal de bdag min/ /'dod pa'i yon tan lnga rnams bsten/ /ye shes don gnyer 'dod chags can/ /sbyor bas bsgrubs na myur du 'grub/ /sku</text></item>
<item><p>82b.2</p><section></section><text>gsung thugs ni yang dag 'grub/ /gang gzhan sman par bshad pa ni/ /sngags kyi bzlas pas 'grub 'gyur ba/ /sku gsung thugs ni bsgoms pas so/ /de nyid kyis ni rdo rje gzung / /chos kyi dril bu dkrol bar bya/ /dam tshig gi ni phyag rgya cher/ /byin gyis brlabs nas</text></item>
<item><p>82b.3</p><section></section><text>snying po bzla/ /zhes gang bshad pa de yi phyir/ /de skad ces bshad pa yin no/ /slob ma sdom pa gzung ba dang / /de bzhin yon ni phul ba yis/ /dbang bskur phyir ni gsol 'debs shing / /tshigs bcad 'dis kyang phyag bya'o/ /byang chub rdo rje sems sangs rgyas kyis/ /mchod</text></item>
<item><p>82b.4</p><section></section><text>chen ji ltar gsol ba bzhin/ /bdag kyang rab tu bskyab pa'i phyir/ /nam mkha'i rdo rje bdag la stsol/ /'jug sgor pad+ma 'dab brgyad par/ /rang lha'i sbyor bas khri la gnas/ /dus gsum phyogs kun nam mkha' khyab/ /sangs rgyas 'khor lo rang snying byung / /rol mo dril sogs</text></item>
<item><p>82b.5</p><section></section><text>ldan zhes/ /snga ma bzhin du rig dbang bskur/ /rdo rje chen po'i dbang bskur ba/ /tshigs bcad 'dis ni dbang bskur ro/ /rdo rje chen po'i dbang bskur ba/ /khams gsum gyis ni phyag byas pa/ /gsang ba gsum gyi gnas las byung / /sangs rgyas kun gyis sbyin par bya/ /mi ldog dbang bskur byin nas</text></item>
<item><p>82b.6</p><section></section><text>ni/ /'khor lo de nyid sbyin par bya/ /mi mnyam med pa zur bzhi pa/ /sangs rgyas sangs rgyas mi mnyam nyid/ /lus tshor sems dang chos rnams kyis/ /gcig dang sna tshogs sbyor bral nyid/ /de dran de la dad pa gang / /shar sgor byang chub phyir 'dod do/ /de nas byung</text></item>
<item><p>82b.7</p><section></section><text>dang 'byung 'gyur ba'i/ /phyin ci log spang ma skyes bya/ /ma skyes skyes pa'i yang dag kyang / /bskyed pa dang ni gnas bya ba/ /brtson 'grus rnam bzhi lho yi sgo/ /mdun dang spro dang gnas dang blo/ /rdzu 'phrul rkang dang dran pa 'dir/ /nub kyi sgo ni yin par bshad/ /dad dang</text></item>
<item><p>83a.1</p><section></section><text>brtson 'grus dran bsam gtan/ /shes rab dbang stobs mnyam med de/ /ting nge 'dzin yang byang de ltar/ /dran nas dbang po sgo bzhi yin/ /dang po la sogs bsam gtan bzhi/ /rta babs bzhir ni byung ba yin/ /dpa' bar 'gro dang mkha' mdzod sogs/ </text></item>
<item><p>83a.2</p><section></section><text>ting 'dzin kha khyer yin par bshad/ /lag na mchod thogs g.yen spyo rnams/ /tshig la sogs pa'i gzungs sogs yin/ /gang phyir sna tshogs rgyan ldan pa/ /bsam pa thams cad rdzogs byed pa'o/ /gdul bya bskyod pa'i dam pa'i chos/ /yan lag dgu sgra kun du sgrogs/ /</text></item>
<item><p>83a.3</p><section></section><text>ba dan sna tshogs rlung gis bskyod/ /rtse mor dril btags sgra sgrogs yin/ /ye shes me long byang yan lag /phyogs kun du ni 'od rab gsal/ /dra ba dra phyed nyi zla dang / /rnga yab me long me tog phreng / /'khor lo rin chen sogs ka ba/ /rnam thar brgyad kyis sbyangs pa yin/ /</text></item>
<item><p>83a.4</p><section></section><text>de yi nang gi 'khor lo de/ /dkyil 'khor brgyad pa lta bu yin/ /phyogs kun dus gsum rdzogs sangs rgyas/ /rdo rje theg pa rab ston pas/ /kun nas yongs su zlum por ni/ /rdo rje thig gis bskor ba yin/ /ye shes kyis 'gro la zhen pas/ /tshon ni rdzogs sangs rgyas</text></item>
<item><p>83a.5</p><section></section><text>lnga yin/ /dbang po don sogs rnam dag pa/ /rang gi mtshan nyid dben pa nyid/ /shes rab ye shes bdud rtsi ni/ /rdo rje can gsol bum pa'ang de/ /tshogs rdzogs pa yi rgyu mthun pa/ thugs rjes brlan zhing bum pa gang / /dkyil 'khor gang du me tog spos/ /mar</text></item>
<item><p>83a.6</p><section></section><text>me che dang drir bshad pa/ /byang chub yan lag yid rab tshim/ /chos kyi snang ba grags bsdus yin/ /chos kyi zas ni lha bshos yin/ /ngo tsha khrel yod pa yi gos/ /glu snyan gar dang rol mo rnams/ /bde ba chen po rnams 'phel ba'o/ /grong khyer thar pa'i grong khyer pas/ /</text></item>
<item><p>83a.7</p><section></section><text>dkyil 'khor snying po bsdus pa yin/ /'khor lo'i de nyid legs bstan nas/ /lha yi de nyid bstan par bya/ /dad dang brtson 'grus dran bsam gtan/ /rnam dag sgo srung mchog gi gzugs/ /sku sogs rnal 'byor 'dzin pa'i sems/ /shes rab dag pas rab dri med/ /</text></item>
<item><p>83b.1</p><section></section><text>sbyin sogs drug pos phyi rol dag /gzugs rdo rje sogs rang bzhin can/ /sa thabs la sogs mtshan med phyir/ /spyan la sogs pa'i ngo bo nyid/ /don dang sems can bdag kun rtog /'jug pa'i shes pa rnam dag pa/ /me long la sogs ye shes ni/ /sangs rgyas</text></item>
<item><p>83b.2</p><section></section><text>kun gyi ngo bo yin/ /ma skyes ye shes sbyor ba yis/ /'khor lo'i gtso bo lta bur snang / /gzugs sogs 'khrul pa legs dag pa/ /phung po skye mched khams rnams so/ /ser sna la sogs gnas gyur pa/ /mchog dang sar ni shin tu bstan/ /rang gi rnam rtog gnas</text></item>
<item><p>83b.3</p><section></section><text>gyur pa/ /stobs sogs tshang zhing dri ma med/ /rnam par mi rtog zab pa dang / /rgya che ba ni rang gzhan 'byung / /zab dang rgya chen 'di dag nyid/ /shes rab thabs bdag nyid gang ste/ /so sor rang rig chos yin phyir/ /dbye yod dbye med sogs mi gnas/ /de ltar spros</text></item>
<item><p>83b.4</p><section></section><text>par gyur pa ni/ /pha rol phyin sogs 'bras bur snang / /de nas rnal 'byor dam tshig mchog /gzugs dang lang tsho yon tan ldan/ /sbyor byas slob dpon de 'dug la/ /ye shes dbab pa rab tu brtag /rdo rje chu skyes kha phye la/ /sangs rgyas rang snang gzhug par bya/ /pad+ma</text></item>
<item><p>83b.5</p><section></section><text>la gnas brtan byas te/ /rigs bdag snang ba thob pa dang / /rdo rje'i bdag nyid rang ming brjod/ /'khor lo'i sbyor bas spro bar bya/ /rdo rje chu skyes sgras sangs rgyas/ /spyan drangs 'khor lo'i phyogs logs su/ /bgegs rnams bsams la yang dag bsrung / /mchod yon</text></item>
<item><p>83b.6</p><section></section><text>phul la rab tu'ang mchod/ /yang dag bstod de sgo bas sgor/ /las rnams byas nas bsgrub par bya/ /mig dang sku sogs byin brlabs la/ /dbang bskur mchod pa la sogs brtag /dngos grub kun phyir sems can don/ /mdzod cig ces ni gsol ba gdab/ /'khor</text></item>
<item><p>83b.7</p><section></section><text>lo yang dag bris nas ni/ /dang po rab gnas cho ga 'di/ /sku gzugs glegs bam la sogs la/ /skyes bu'i mthar thug pas dbang bskur/ /bum pa mchod yon bla re sogs/ /bsrungs nas sbyin sreg sogs bshad gang / /yi ge sngags gsum sngags mchog gam/ /</text></item>
<item><p>84a.1</p><section></section><text>sngar btus pa yi sngags kyis bya/ /phyi yi khrus ni byas bdag /'khor los sgyur 'dra de rang nyid/ /shes rab thabs kyi bdag nyid gang / /bdag nyid mchog ni de nyid yin/ /rgyu mthun chu dang phreng ba ste/ /rnam smin rdo rje'i bdag por bshad/ /skyes</text></item>
<item><p>84a.2</p><section></section><text>'bras rdzogs sangs rgyas dbang bskur/ /dbang 'bras gsang ba'i sbyor ba nyid/ /de nas gzugs sogs yon tan ldan/ /'khor lo'i rnal 'byor shin tu goms/ /dam tshig sdom la gnas pa nyid/ /'khor lo'i phyag rgya'ang byin gyis brlab/ /thub pa'i dbang</text></item>
<item><p>84a.3</p><section></section><text>tshogs rdo rje'i mthar/ /yang dag dbab ste bde mchog ste/ /thu po tha ma min par bsdam/ /snod gyur sgor ni nges par dbab/ /brtan pa'i blo ldan snod kyis kun/ /rnam snang bdag nyid can 'thungs la/ /sna tshogs bzhin te sna tshogs gyur/ /kye ma shin tu bden tshig</text></item>
<item><p>84a.4</p><section></section><text>brjod/ /shes rab yan lag 'dus dpal ldan/ /de nyid nye bar shes par bya/ /gzungs 'di shin tu yid 'ong ste/ /bsten byar sangs rgyas rnams kyis brtags/ /'khor lo'i rim gyis rab sbyor bas/ /bde ba dam pa yang dag spyod/ /rdo rje'i skyil krung nyid dang sems/ /</text></item>
<item><p>84a.5</p><section></section><text>nor ldan khongs su gtogs par bsam/ /dkyil 'khor lha yi de nyid dang / /slob dpon gyi ni las rnams dag /rab gsang shes rab mchog gi ni/ /dbang bskur de nyid yang dag bshad/ /dbang bskur 'di ni ji lta bar/ /byang chub spyod gzhan de bzhin du/ /</text></item>
<item><p>84a.6</p><section></section><text>dge ba'i tshul ni gzhan gsungs pa/ /sangs rgyas kun sogs 'thob mi 'gyur/ /dam tshig dang ni bsrung ba dang / /rtag tu sdom pa bskyang bar bya/ /bcu phyed sgron ma mi 'chi spyad/ /dam tshig gzhan yang bsrung ba ni/ /dkon mchog gnod gzhom bud med kun/ /mchog</text></item>
<item><p>84a.7</p><section></section><text>myang log pa'i ngag ma yin/ /'di dag cho ga bzhin bsrung ba/ /rnal 'byor rgyud du gang bshad pa'o/ /de nas de bzhin gshegs gyur la/ /gzengs bstod 'di dang lung bstan te/ /g.yon pa snying gar khu tshur dang / /chos gos 'dzin tshul g.yas mchog sbyin/ /oM da</text></item>
<item><p>84b.1</p><section></section><text>yis 'di ltar lung bstan te/ /rdo rje sems dpa' de bzhin gshegs/ /srid pa'i mtha' ni grub pa'i phyir/ /srid pa'i ngan 'gro nyid las bton / /kye de bzhin gshegs pa rdo rje che ge mo zhes bya ba sid+d+hi b+hur b+hu ba swaH/ /'di yis dbang bskur gyur pa yi/ /sngags pa 'gro</text></item>
<item><p>84b.2</p><section></section><text>ba kun gyi bdag /bla na med pa'i byang chub tu/ /bde gshegs kyis kyang lung bstan mdzad/ /ngo bo nyid kyi sems can rnams/ /ji lta ji ltar 'dul 'gyur ba/ /de lta de ltar chags la sogs/ /gtsang bas sems can don bya'o/ /nyin re bzhin du thun bzhi ru/ /</text></item>
<item><p>84b.3</p><section></section><text>ting 'dzin gsum gyi sbyor ldan par/ /gyur pas thun mong cig shos kyi/ /dngos grub thob pa bsgrub par bya/ /mi snang ba ni stong yin te/ /mngon shes ldan pa nyis stong yin/ /rig pa 'dzin pa sum stong gis/ / rdo rje can ni 'gro kun bdag /zhi dang rgyas sogs las</text></item>
<item><p>84b.4</p><section></section><text>gang dang / /de las gzhan pa ci 'dod pa/ /'khor lo rjes mnyes sbyor ba yis/ /bsgrubs na myur du 'grub par 'gyur/ /da yang / rdo rje bdag po thams cad ni/ /'dod chags de nyid don sems pa/ /sems can kun la phan bzhed pa/ /'dod chags las byung byang chub</text></item>
<item><p>84b.5</p><section></section><text>byed/ /de bas byang chub 'dod chags pas/ /lus ngag yid kyi spyod pa rnams/ /thams cad byang chub par 'dod pas/ /cho ga bzhin du las rnams bya/ /zhes gsungs pa yin no/ /de nas dbugs dbyung ba dpal mchog dang po las byung ba/ / ji bzhin bzhugs pa'i slob ma</text></item>
<item><p>84b.6</p><section></section><text>dang / /phan don gnyer ba rnams la yang / /gang phyir dbugs 'byin dam tshig gsum/ /cho ga bzhin du sbyin par bya/ /mchog gsang dkyil 'khor dam pa 'di/ /mthong ba dang ni zhugs gyur pas/ /sdig pa kun las nges grol bar/ /khyed rnams de nyid legs par gnas/ /</text></item>
<item><p>84b.7</p><section></section><text>bde chen theg pa 'di las ni/ /slar khyod 'chi ba yod min te/ /mi tshugs pa dang mi gsod pas/ /cis kyang mi tshugs dga' bar gyis/ /srid pa shin tu dag pa'i phyir/ /srid pa'i sdug bsngal las khyod 'das/ /srid pa shin tu grub pa'i phyir/ /ston pa'i mchog tu gyur pa</text></item>
<item><p>85a.1</p><section></section><text>yin/ /dam tshig sdom pa grub pa 'di/ /rtag tu khyod kyis bsrung bar bya/ /sangs rgyas kun gyis mthun par gsungs/ /dam pa rtag pa'i bka' yin no/ /gang zhig bskyed pa tsam gyis ni/ /sangs rgyas nyid du dogs med pa'i/ /byang chub sems ni gtang </text></item>
<item><p>85a.2</p><section></section><text>mi bya/ /phyag rgya rdo rje gang yin pa'o/ /dam pa'i chos ni mi spang zhing / /nam yang dor bar mi bya'o/ /mi shes pa'am rmongs pa yis/ /tshul chen bstan par mi bya'o/ /bdag nyid yongs su spangs nas su/ /dka' thub kyis ni ma gdungs shing / /ci bde bar ni bde bar</text></item>
<item><p>85a.3</p><section></section><text>gzung / /'di ni ma byon rdzogs sangs rgyas/ /rdo rje dril bu'i phyag rgya rnams/ /nam yang yongs su mi 'dor zhing / /slob dpon spang bar mi bya ste/ /'di ni sangs rgyas kun dang 'dra/ /sangs rgyas tshul mtshungs bla ma yis/ /slob dpon la ni gang smod pa/ /des ni</text></item>
<item><p>85a.4</p><section></section><text>sangs rgyas kun smad pas/ /rtag tu sdug bsngal 'thob 'gyur te/ /rims dang dug dang dbyig dug dang / /mkha' 'gro rnams kyis gtses pa dang / /gdon dang log 'dren gtum po yis/ /bsad nas sems can dmyal bar 'gyur/ /de bas nan tan thams cad kyis/ /</text></item>
<item><p>85a.5</p><section></section><text>rdo rje slob dpon blo gros che/ /dge ba rab tu mi spyoms pa/ /nam yang smad par mi bya'o/ /bla ma la ni gus bcas yon/ /rjes mthun khyod kyis sbyin par bya/ /des ni rims sogs gnod pa rnams/ /phyir zhing 'byung bar mi 'gyur ro/ /rtag tu rang gi dam tshig bsrung / /rtag tu</text></item>
<item><p>85a.6</p><section></section><text>de bzhin gshegs pa mchod/ /rtag tu bla ma la yang dbul/ /'di ni sangs rgyas kun dang mnyam/ /de byin sangs rgyas thams cad la/ /rtag tu byin pa nyid du 'gyur/ /de byin bsod nams tshogs yin te/ /tshogs las dngos grub mchog tu gyur / /gang phyir 'dir ni legs</text></item>
<item><p>85a.7</p><section></section><text>gnas pas/ /deng khyod skye ba 'bras bur bcas/ /dam tshig lha rnams kun mnyam par/ /deng khyod gyur par the tshom med/ /sangs rgyas rdo rje 'dzin bcas pa / /kun gyis deng khyod dbang bskur bas/ /khams gsum gyi ni rgyal po che/ /rgyal po'i bdag por bstan pa yis / /</text></item>
<item><p>85b.1</p><section></section><text>deng ni bdud las rnam rgyal te/ /rgyal po'i bdag por bstan pa yin/ / grong khyer mchog tu rab tu zhugs/ /khyed rnams kyis ni sangs rgyas nyid/ /deng nyid thob par the tshom med/ /de ltar yid ni rab dang rdo rje nyid du gyis/ /rang gi dam tshig mi zad bde bskyed bsten par gyis/ /</text></item>
<item><p>85b.2</p><section></section><text>der ni 'gro la myur bde rdo rje sems dpa' dang / /rab tu mnyam zhing rtag pa nyid du rtogs par 'gyur/ /slob ma rab dang mnyes gshin pas/ /bla ma'i zhabs la phyag byas te/ /gtso bos ji skad bka' stsal pa'i/ /gsung ni de bzhin bdag bgyid do/ /gal te 'byor na de</text></item>
<item><p>85b.3</p><section></section><text>rnams kyis / /mthe bo g.yas pa lag g.yon gyis/ /legs par bzung ste re re nas/ /zhi ba cho ga bzhin du bya/ /de nas rgyal po'am sa bdag phyir/ /sbyin blugs gsum mam bdun gcig bya'o/ /phyogs skyong bdag nyid zhi bya'i phyir/ /sreg blugs phul la yon blang ngo / /</text></item>
<item><p>85b.4</p><section></section><text>nyan pa la sogs re re zhing / /sems can kun gyi don bya'o/ /sa gzhi rgyal srid gser la sogs/ /yang na rang grub phyir grogs nyid/ /gang de btang nas legs blangs pa'i/ /yon phul bas ni mgu bar bya/ /kha zas dang ni spyod kun gyis/ /rang gzhan 'khor lo mchod</text></item>
<item><p>85b.5</p><section></section><text>par bya/ /legs bzung snod gyur slob ma mchog /sna tshogs che mchog rnams kyis ni/ /tshim byas mu yi mtha' can gyi/ /yi ge gsum gyis yang dag bsdu/ /a kA ro sogs sngags kyis ni/ /dkyil 'khor dam pa dbyi bar bya/ /slong la tshon rtsi cung zad sbyin/ /tshon rnams</text></item>
<item><p>85b.6</p><section></section><text>chu bo chen por dor/ /khung bu 'gengs dang rab gnas dang / /sbyin sreg dkyil 'khor nor gang yin/ /de kun slob dpon nyid dbang zhes/ /rdo rje mchog ni 'dzin pas gsungs / /de ltar dang po'i las can gyis / /dkyil 'khor cho ga gsal bar bshad/ /ye shes dbab pa</text></item>
<item><p>85b.7</p><section></section><text>legs thob pa/ /sems dpa' dbab pa nyid bshad de/ /lo bcu gnyis lon byis pa dang / /bu mo dbab byas yang dag mchod/ /de nyid kyis bris 'khor lo gang / /thugs la mi bskyod mA ma kI/ /dbab yin par ni yang dag bshad/ /gsung la dpag med gos dkar </text></item>
<item><p>86a.1</p><section></section><text>mo/ /sku la rnam snang mdzad dang spyan/ /thugs gsung sku ni legs dbab pas/ /bris pa 'di ni rmad byung yin/ /thugs babs pas ni yongs shes pa/ /gsung babs gsang sngags smra ba'o/ /sku yi babs pas mkha' la gnas/ /dbab dang</text></item>
<item><p>86a.2</p><section></section><text>g.yo ba'i cho ga 'di'o/ /slob dpon slob ma dbang bskur 'dir/ /snga ma'i tshul ni nyid kyis gnas/ /ye shes dbang thob pa yi sems/ /nyid kyis 'khor lo gsum po bya/ /byin brlabs des ni 'khor lo de/ /gang phyir rang bzhin dag la snang / /'dir ni 'jug dang rjes</text></item>
<item><p>86a.3</p><section></section><text>gnang bas/ /rmi lam gsal ba bzhin du snang / /gang phyir sems kyi tshul bstan pas/ /de ni mchog tu shes par bya/ /rnal 'byor pa gsum char gyis kyang / /gsung sku'i gsang ba dag bya'i phyir/ /gsung sku'i 'khor lo'i cho ga ni/ /sngon bzhin gnas der mi bskyod</text></item>
<item><p>86a.4</p><section></section><text>mtshan/ /ye shes las dang po cung zad/ /thob dang yang dag 'thob pas kyang / /yid kyi cho ga kun bya ste/ /de med par ni 'grub mi 'gyur/ /rdo rje slob dpon slob ma mchog /rgyu mthun la sogs dga' ba'i bdag /yid bshad cho ga mchog yin gyis/ /tshig tsam</text></item>
<item><p>86a.5</p><section></section><text>gyis 'dir ci zhig 'gyur/ /'jug pa tsam gyis 'tshang mi rgya/ /thos tsam gyis kyang mi 'gyur ro/ /ji srid bsams par gyur pa dang / /bsgoms pa nyid kyis 'gag par 'gyur/ /ji skad du/ gsang sngags smra rnams mang du ni/ /spros te smras pas ci zhig bya/ /khyad par</text></item>
<item><p>86a.6</p><section></section><text>du ni sems bsgrubs te/ /sems las rdzogs pa'i byang chub 'byung / /zhes gsungs pa dang / ji skad du/ byang chub sems kyi 'bras bu gang / /de ni sangs rgyas ye shes mchog /rdo rje sems dpa'i rang bzhin de/ /chos dang longs spyod sprul pa yin/ /zhes gsungs</text></item>
<item><p>86a.7</p><section></section><text>pa yin no/ /tha ma rnam rtog ma gtogs par/ /srid sogs sdug bsngal gzhan med de/ /de ltar 'di ni sngon 'ga' 'di/ /shes rab thabs kyi bdag nyid yid/ /dus chos phyogs kun khyab pa yis/ /ma chags 'khor lor snang ba na/ /rtog ste snang bar mi 'gyur na/ /lags</text></item>
<item><p>86b.1</p><section></section><text>par goms pas de ldog 'gyur/ /'di ni gang gi lan 'ga' yang / /mi mthun gyur te rtag pa yin/ /gang gi rgyun ni goms gyur las/ /de ni shin tu ldog par 'gyur/ /gzhan dag tha mal gzhom pa ni/ /'khor lo mchog la de yod de/ /chos kun bdag nyid 'khor</text></item>
<item><p>86b.2</p><section></section><text>lo mchog /'gro ba yongs dag mngon gyur las/ /mngon sum rgyu las byang chub 'byung / /bskal par rtog 'di 'bras bu med/ /rim gyis sbyin sogs blang bya dang / /khrims sogs ma chags las zab yin/ /tha mal ma spangs rgya chen min / /dus kyi tshad kyis 'dir</text></item>
<item><p>86b.3</p><section></section><text>byang chub/ /rang gi yul du bdag nyid can/ /mkhas pas tha mal pa ru bshad/ /'gro ba rdzogs byang 'khor lo'i bdag /skad cig gis 'dir byang chub snod/ /sbyin bya la sogs mi dmigs kyang / /sbyin sogs tha mal bdag nyid can/ /bdag med tha mal mi</text></item>
<item><p>86b.4</p><section></section><text>'joms kyi/ /'khor lo mchog la de yod min/ /de bas kun rtog rnam bsal cing / /kun nas 'od zer rnam 'phro bar/ /bdag nyid kun du bzang por ni/ /bsgoms pa nyid kyis byang chub 'thob/ /de bas 'khor lo gsum bstan pa/ /chos dang longs spyod sprul pa'o/ /</text></item>
<item><p>86b.5</p><section></section><text>thugs dang gsung dang sku'i gsang ba/ /sku gsum rim pa dag pa nyid/ /ye shes lnga dang sku gsum ni/ /'khor lo'i sbyor bdag nyid kyis 'grub/ /rnam pa thams cad mkhyen grub na/ /mi 'grub de las gzhan ci yod/ /gang phyir byang chub pha rol phyin/ /gzungs dang sa</text></item>
<item><p>86b.6</p><section></section><text>rnams grub pa dag /bde chen rnal 'byor 'di las ni/ /rang nyid rjes su grub par 'gyur/ /de ltar rtogs pa'i dpal ldan de/ /'phags chos mchog kun bsdus pa yin/ /phra rab kun na'ang 'khor gsum mchog /rang gi yid ni su mi bsgom/ /dam chos ro mchog myong</text></item>
<item><p>86b.7</p><section></section><text>gyur dang / /thos pa mang po gnas byas pas/ /skyes mchog tshad mar 'di 'gyur phyir/ /rang sems kyis 'dir nan gyis byas/ /bla ma dam pa'i gzhung bzung ba/ /dad pa yis ni gsal bar byas/ /dad sogs nor ni bsten bya yin/ /bsten 'os skal ldan smad bya min/ /bdag</text></item>
<item><p>87a.1</p><section></section><text>las dman pa'am mtshungs don yod/ /sems can dam pas legs bshad ni/ /byis pa las kyang blang bya yin/ /de ltar rang sems nyid kyis brtags/ /rim pas brgyud cing yang dag rdzogs/ /'khor lo bris pa'i dge ba gang / /'dis 'gro 'jam</text></item>
<item><p>87a.2</p><section></section><text>dpal rdo rjer shog /bdag kyang rgyal ba nyid gyur cig /sdeb sbyor byas pa'i tshigs bcad ni/ /bzhi brgya lnga bcu pa nyid du/ /rab byed 'jig rten legs dran phyir/ /dkyil 'khor cho ga 'di byas so/ /dpal gsang ba 'dus pa'i dkyil 'khor gyi cho ga/ /slob dpon mar me</text></item>
<item><p>87a.3</p><section></section><text>mdzad bzang po'i zhal snga nas mdzad pa rdzogs so// //rgya gar gyi mkhan po pad+ma ka ra warma dang / /zhu chen gyi lo tsA ba dge slong rin chen bzang pos bsgyur cing zhus te gtan la phab pa'o/ /[ ]@##/ /rgya gar skad du/ su ku su ma nA ma dwi kra ma ta twa b+ha ba nu kha</text></item>
<item><p>87a.4</p><section></section><text>A ga ma sa da bya pr-it+ti/ bod skad du/ mdzes pa'i me tog ces bya ba rim pa gnyis pa'i de kho na nyid bsgom pa zhal gyi lung gi 'grel pa/ thams cad mkhyen pa la phyag 'tshal lo/ /dpal ldan bde rdzogs zab gsal gnyis med 'od zer ldan/ /de yi rang bzhin zhi ba bcu</text></item>
<item><p>87a.5</p><section></section><text>drug phyed cha 'bar/ /don dam snying po de ston bla ma gsum po rab/ /de la bya byed gsum mnyam pa yis rtag tu 'dud/ /ces bya ba'i tshig dang po 'dis ni bdag cag gi bla ma chen po lha sangs rgyas dpal gyi ye shes zhabs kyi zhal snga nas kyis byang chub sems dpa' 'jam pa'i dbyangs kyi</text></item>
<item><p>87a.6</p><section></section><text>lung bsdu bar bya ba'i phyir khyad par gyi rin po che gsum la skyabs su 'gro bas bgegs kyi bar chad mi 'ong zhing bsam pa rdzogs par byed pa'i ched du mchod pa brtsam ste/ ya rabs rnams kyi rjes su 'brang ba'i phyir ro/ /de la dpal ldan zhes bya ba la sogs pa'i tshig gis ni mchod</text></item>
<item><p>87a.7</p><section></section><text>pa'i yul go rims bzhin du sangs rgyas dang / de'i rang bzhin gyi chos dang / de ston pa'i dge 'dun rin po che ston to/ /de la bya byed ces bya ba la sogs pa'i tshig gis mchod pa'i thabs ston par byed de/ /de la dang po dpal ldan zhes pas ni rgyu phun sum tshogs pa gsungs</text></item>
<item><p>87b.1</p><section></section><text>so/ /bde rdzogs zhes pa la sogs pa'i tshig gis ni 'bras bu phun sum tshogs pa gsungs so/ /de yang bde rdzogs zhes pa ni longs spyod rdzogs pa'i sku ston to/ /zab gsal gnyis med ces pas ni chos kyi sku ston to/ /'od zer ldan zhes pas ni sprul pa'i sku ston to/ /de yi rang</text></item>
<item><p>87b.2</p><section></section><text>bzhin zhi ba zhes pas ni rang bzhin gyi chos ston to/ /bcu drug phyed cha 'bar zhes pas ni mtshon byed kyi chos ston to/ /don dam snying po de zhes pas ni khyad par du byed pa bstan to/ /bla ma gsum po rab ces pas ni khyad par du byas pa'i dge 'dun ston to/ /de la bya byed gsum mnyam pa</text></item>
<item><p>87b.3</p><section></section><text>yis zhes pas ni khyad par du 'phags pa'i thabs ston to/ /rtag tu 'dud ces pas ni mi 'gyur ba'i thabs ston par byed do/ /de ni re zhig spyi'i don to/ /yan lag gi don brjod par bya ste/ de la dpal zhes pas ni bsod nams dang ye shes kyi tshogs so/ /de yang gang zhe na/ </text></item>
<item><p>87b.4</p><section></section><text>sbyin pa la sogs pa ste/ pha rol tu phyin pa'i lugs so/ /rten dang rten can de bzhin nyid dang bcas pa ste/ las dang po pa la sogs pa'i rnal 'byor pa rnams kyi'o/ /shin tu legs par sbyangs pa'i phyag rgya phul du byung ba'i cho ga dang bcas pa ste/ rdzogs pa'i rnal 'byor pa rnams</text></item>
<item><p>87b.5</p><section></section><text>kyi'o/ /'di ni gzhan du'ang shes par bya ba ste/ de rnams gang la yod pa de la dpal ldan zhes bya'o/ /rnam pa thams cad mkhyen pa'i ye shes ni tshogs gnyis las byung ba'i phyir ro/ /bde rdzogs zhes pa ni bde ba thams cad kyi phul du byung ba ste/ de yang dga' ba'i ye shes las</text></item>
<item><p>87b.6</p><section></section><text>skyes shing / /de rnam par dag pa mtshan dang dpe byad kyis rnam par brgyan pa byang chub kyi snying po'i sku bzhin du yongs su dag pa'i gdul bya rnams la bla na med pa'i longs spyod rgyun du rdzogs par mdzad cing rtag tu bzhugs pa'o/ /zab gsal gnyis med ces pa ni 'dus ma byas dang 'dus</text></item>
<item><p>87b.7</p><section></section><text>byas gnyis su med pa ste/ de yang nyams gcig gis rtogs pa'i spyod yul ni yin gyi/ byed pa ni ma yin pa dus gsum du yang 'gyur ba med pa gting dpag dka' ba de ni 'dus ma byas pa'o/ /ye shes skad cig ma rgyun mi 'chad par gnas shing rigs pas rnam par bskyed cing rang</text></item>
<item><p>88a.1</p><section></section><text>bzhin la rtag tu 'jug pa ni 'dus byas so/ /de gnyis chu dang 'o ma ltar nam zhig na dbyer med pa de ni dga' ba bar ma'i ye shes te de rnam par dag pa'o/ /'od zer ldan zhes pa ni sprul pa zhes pa'i tha tshig go/ /de yang srid pa ji srid yod pa de srid du dag</text></item>
<item><p>88a.2</p><section></section><text>pa'ang rung / ma dag pa'ang rung ste/ de rnams kyi yid dang mthun par 'jug pa ste/ shAkya thub pa la sogs pa'i gzugs sam/ dkyil 'khor gyi 'khor lo'i thabs la sogs pa spro ba ste/ dga' bral gyi ye shes rnam par dag pa gang la yod pa de la de skad ces bya'o/ /</text></item>
<item><p>88a.3</p><section></section><text>de yi rang bzhin zhi ba zhes pa ni chos kyi dbyings 'dus ma byas pa ste/ de rnams kyi rang bzhin du gnas pa rten cing 'brel par 'byung ba la sogs pa'i mtshan nyid rnams gzod ma nas zhi ba ste/ lam gyis ma yin pa'o/ /bcu drug phyed cha 'bar zhes pa ni thig le zhes pa'i don to/ /</text></item>
<item><p>88a.4</p><section></section><text>de yang bcu drug ni dbyangs yig rnams so/ /de yi phyed cha ni tha ma'i thig le gcig ces pa'i tha tshig go/ /de yang bsgrub pas gnas rnams dkrugs pa las yi ge rnams bcu drug par gyur/ de yang nyi zlar gyur/ /de lta bu'i thig ler gyur nas rdo rje'i rtse mor 'gro ba ste/ de nyid</text></item>
<item><p>88a.5</p><section></section><text>'od zer stong du 'bar ba'i gzugs su rnal 'byor pa rnams kyis 'og nas 'byung ba'i cho gas bsgoms nas/ /ji skad du gsungs pa'i de kho na nyid rtogs par 'gyur ba'i phyir ro/ /don dam snying po de zhes pa ni 'das ma thag pa'i chos rnams so/ /de ston par byed pa'i bla ma ni gsum ste/ </text></item>
<item><p>88a.6</p><section></section><text>phul du byung ba'i lam ston par byed pas na rab ces bya ste/ mchog ces bya ba'i tha tshig go/ /de yang gsum ste/ rgyu dang rkyen dang / lhan cig byed pa'i slob dpon no/ /de nyid bla ma'i zhal snga nas gzhung 'dis bstan te/ 'di skad du/ thun mong thun min dam tshig gnang / /chu</text></item>
<item><p>88a.7</p><section></section><text>sogs rim pas rang gi rgyud/ /dag byed slob dpon nyid du bsgrub/ /rgyu yi slob dpon chen po'o/ /de dang lhan cig rtsen byed cing / /bcu drug cha yi rang rgyud la/ /zhing dag byed pa'i lha mo che/ /rkyen gyi slob dpon nyid du bshad/ /de yis gnang byas rang gi rigs/ /lhan cig</text></item>
<item><p>88b.1</p><section></section><text>rtsen pas byin rlob pas/ /dga' ba'i lhan cig skyes rtogs pas/ /lhan cig byed pa'i slob dpon no/ /zhes gsungs so/ /de rnams kyang don dam pa'i snying pos rnam par sbyangs pa ste/ thos pa la sogs pa'i stobs kyis grol ba'i nus pa rnyed pa'o/ /ji skad du/ shing</text></item>
<item><p>88b.2</p><section></section><text>las 'gred pa'i mi gang zhig /mi 'dod kyang ni rab tu ltung / /de bzhin bcom ldan 'das gsungs pa'i/ /stobs kyis de bzhin nyid thob po/ /zhes gsungs so/ /de rnams la bya byed gsum mnyam pas shes te/ /bya ba gsum ni rin po che gsum mo/ /byed pa gsum ni</text></item>
<item><p>88b.3</p><section></section><text>lus la sogs pa gsum mo/ /de mnyam pa ni gcig tu 'dres pas blos zin pa ste/ bsgom pa la sogs pas zhes pa'i tha tshig go/ /de nyid kyis de rnams mnyes par gyur pa'i phyir ro/ /rtag tu 'dud ces pa ni mngon par rtogs pa nas bzung ste mtha' med pa'i 'khor</text></item>
<item><p>88b.4</p><section></section><text>ba yan chad kyi bar du dbyer med pa'i blos zin pa ste/ /gzhan ltar ji srid 'tsho'i bar du zhes pa ni ma yin no/ /gang gi phyir rtog pa sngon du gtong ba'i nyan pa po rnams khas mi len pa de'i phyir/ /'jig rten gsum gyi sgron ma la sogs pas bshad par khas 'ches pas de rnams kyi</text></item>
<item><p>88b.5</p><section></section><text>'jug pa'i yan lag gsungs so/ /'jig rten gsum zhes pa ni sa 'og la sogs pa na gnas pa'i sems can rnams so/ /de rnams kyi nang na mar me lta bu rang dang gzhan gsal bar byed pa'i phyir sgron ma'o/ /de rnams kyis 'das pa la sogs pa'i dus su 'di 'ba' zhig</text></item>
<item><p>88b.6</p><section></section><text>ston pa'i phyir rab tu bsngags pa'o/ /de gang zhe na/ chos rnams kun gyi snying po zhes te/ gzugs la sogs pa rnams de las byung ba'i phyir dang / /mi 'gyur ba'i phyir dang / 'dod pa'i 'bras bu 'byin pa'i phyir ro/ /dngos kun de nyid ces pa ni/ /chos thams cad la</text></item>
<item><p>88b.7</p><section></section><text>dus gsum du yang mi g.yo ba'i phyir ro/ /srid pa'i dug chu zhes pa ni rnam par rtog pa ni srid pa ste/ de nyid kyis zin pa rnams 'chi bar 'gyur ba'i phyir/ dug chu dang 'dra'o/ /de yang thog ma med pa'i dus nas gnyis su med pa'i ye shes la 'khrul pa ste/ sna yang med </text></item>
<item><p>89a.1</p><section></section><text>pa nyid do/ /thabs dang bcas pa'i de nyid kyis blo 'jig par 'gyur ba'i phyir zlog byed ces bya'o/ /thabs de yang gang zhe na/ gsum khong baM steng 'bar zhes te/ gsum ni chos 'byung gi phyag rgya stong pa nyid la sogs pa'i rang bzhin gru gsum</text></item>
<item><p>89a.2</p><section></section><text>dang ldan pa gsang ba'i pad+ma'o/ /de'i khong pa ni nang ste/ 'dab ma brgyad pa ste lte ba dang ge sar gyis bskor ba nam mkha' lnga'i rgyan dang ldan pa'o/ /baM ni rdo rje de'i steng ni nor bu'i cha ste/ de na 'od zer 'bar ba'i kun rdzob byang chub kyi sems ji bzhin pa'i don la mi slu ba'i thig</text></item>
<item><p>89a.3</p><section></section><text>le'o/ /de nyid las dang po la sogs pa blo gzhag pas ji skad du gsungs pa rnams rtogs par 'gyur ba'i phyir ro/ /de bshad par bya'o zhes sbyar ro/ /gang gis she na/ 'jam dbyangs bla ma'i lung gi zhes te rang bzo dgag pa'o/ /'jam zhing mnyen pa'i dbyangs gang</text></item>
<item><p>89a.4</p><section></section><text>la yod pa de ni 'jam dbyangs te/ de'i lung ni de las 'ongs pa'o/ /ci'i phyir bshad ce na/ rtogs pa'i phyir zhes te/ skal ba dang ldan pa 'ba' zhig gis mi brjed pa'i phyir gzungs su bya ba'i phyir ro/ /de rnams kyis blo gros can rnams 'jug pa'i yan lag rnams ston</text></item>
<item><p>89a.5</p><section></section><text>to/ /de yang gang zhe na/ chos thams cad kyi de bzhin nyid thabs dang bcas pa ni brjod par bya'o/ /sems can 'ga' zhig gi rtogs pa ni dgos pa'o/ /de dang lung gnyis thabs dang thabs las byung ba'i mtshan nyid du gnas pa ni 'brel pa'o/ /dgos pa nan tan du byas</text></item>
<item><p>89a.6</p><section></section><text>pas srid pa'i dug chu bzlog nas bdud rtsi'i ro rnyed pa ni dgos pa'i yang dgos pa'o/ /de bas na bshad par bya zhes te nges pa'i tshig la sogs pa dang ldan par ro/ /de rnams dang ldan pa ni chos yang dag pa'o/ /zhes gsungs pa'i phyir ro/ /da ni 'gro ba rnams dad par bya ba'i</text></item>
<item><p>89a.7</p><section></section><text>phyir/ rje btsun bdag nyid kyis de kho na nyid mnyes pa'i lo rgyus gsungs pa/ dbus kyi yul chen zhes pa la sogs pa'o/ /de la bdag cag gi bla ma chen pos dang por yul khams ni dbus zhes bya ste/ na len+d+ra'i phyogs so/ /yul gyi ming ni kha bir zhes bya'o/ /de na grong khyer</text></item>
<item><p>89b.1</p><section></section><text>rdo 'jog ces bya ba yod do/ /de yi phyogs gcig na 'phags pa mang pos bkur ba'i sde pa gzhung sna tshogs kyis dub pa las/ shes rab kyi pha rol tu phyin pa la sogs pa thob pa/ bzang po seng ge zhes bya bar grags pa rab tu thob pa zhig yod pa de mnyes par byas nas pha rol tu phyin</text></item>
<item><p>89b.2</p><section></section><text>pa'i lung thob nas de las gzhan pa'i gzhung yang mang du thos pas de nyid la 'thad bsgrub kyis rnam par dpyad cing gnas pa la shrI na len+d+rar rig pa'i chos grwa chen po na gnas pa'i dge slong ma yon tan bshes gnyen zhes bya ba/ /bram ze'i rigs su skyes pa dad pa brtan pa zhig yod</text></item>
<item><p>89b.3</p><section></section><text>pa de'i ngor/ blun blos zhes te pha rol tu phyin pa'i blos gnas pas de bzhin nyid ji lta ba bzhin du ma rtogs pa'i phyir ro/ /rab tu byed pa phyogs 'ga' rtsom byed pa'i/ /zhes pa ni shes rab kyi pha rol tu phyin pa'i bsdus don la sogs pa nyung shas cig la blo 'phrod pas rtsom pa</text></item>
<item><p>89b.4</p><section></section><text>dang ston pa byas te/pha rol tu phyin pa'i gzhung des phan gdags par bya ba'i phyir ro/ /de nas yul dbus las byang du dpag tshad nyis brgya sum cu'i phyogs na yon tan kun 'byung zhes te mkha' 'gro mas byin gyis rlob pa phal cher de las 'byung ba'i phyir/ /u rgyan gyi yul la bya'o/ /</text></item>
<item><p>89b.5</p><section></section><text>der bgrod nas de'i phyogs gcig nor bu'i gling du sku 'khrungs pa'i phyag rgya chen po thob pa/ /dpal sna tshogs gzugs zhes kyang grags pa/ slob dpon chen po 'jo sgeg rdo rje zhes bya ba yod de/ de la bya ba dang rnal 'byor gyi rgyud mang du thos nas/ /'bad pas rnam par dpyad pa yang</text></item>
<item><p>89b.6</p><section></section><text>byas so/ /yang gnas de nyid kyi phyogs gcig na bsam gyis mi khyab pa'i rim pa'i man ngag thob pa/ rnal 'byor ma chen mo de nyid brnyes pa gu ne ru zhes bya ba zhig gnas pa de'i drung du bgrod nas de mnyes par byas te/ bla na med pa'i rgyud mang du thos par byas nas/ ji skad du gsungs</text></item>
<item><p>89b.7</p><section></section><text>pa'i dam tshig dang dbang la sogs pas bla ma de'i lung thob nas gzod bsgom pa la zhugs so/ /lhas rmi lam du bstan pa u rgyan gyi gnas de yi byang phyogs kyi chab sgo na/ gdol pa'i rigs dz+wa thig dz+wa la zhes bya ba la bu mo lo bcu drug lon pa zhig yod kyis/ de ni rigs las skyes</text></item>
<item><p>90a.1</p><section></section><text>pa'i rnal 'byor ma lak+Sh+mI chen mo zhes bya ba yin gyis der song dang khyod kyi dgongs pa 'grub par 'gyur ro zhes pa dang / 'phral du song nas de dang bshes su 'thams nas/ zla ba brgyad kyi bar du mnyes par byas so/ /des kyang phyag rgya chen po la brod pa yin par</text></item>
<item><p>90a.2</p><section></section><text>rtogs nas/ phra mo'i lung stsal ba tsam gyis dpal dzaM b+ha la'i grub pa thob par gyur to/ /de nas yul dzA len+d+ha ra zhes bya ba na grong khyer ka no dzer zhes bya ba yod de/ de'i phyogs gcig na shes rab gtso bor byed pa'i rgyud la bsam pa chu klung lta bur gyur pa byis pa chung ba'i zhabs zhes</text></item>
<item><p>90a.3</p><section></section><text>bya ba'i drung du bgrod nas/ de ma nyes par byas nas de'i gzhung thos shing lung yang thob par byas te bsgom pa yang nan tan du byed do/ /de nas yul dbus nas lho phyogs su dpag tshad sum brgya yod pa na yul kong+ka na zhes bya ba yod de/ de la nam mkha'i shing ldan zhes bya ba ste/ ci'i phyir</text></item>
<item><p>90a.4</p><section></section><text>zhe na/ rtsa ba med par shing rnams la 'khris shing steng du bres pa lta bur gnas pa'o/ /yul de'i phyogs gcig na thabs gtso bor byed pa'i rgyud la dgongs pa chu klung chen po lta bur gyur pa skye ba gcig gis thogs pa grub pa'i dbang phyug bsrung ba'i zhabs zhes bya ba gnas te/ de yang</text></item>
<item><p>90a.5</p><section></section><text>rdzu 'phrul dang ldan pa'i slob mas bskor ba'o/ /de dag kyang gang zhe na/ bram ze tsa tra ra zhes bya ba dang / bram ze gu h+ya parta zhes bya ba dang / rgyal rigs many+dzu shrI zhes bya ba dang rje'u rigs pUr+Na b+ha dra zhes bya ba dang / dmangs rigs dI paM ka ra zhes bya ba dang / dmangs rigs khar+Na pu</text></item>
<item><p>90a.6</p><section></section><text>tra zhes bya ba dang / smad 'tshong ma A lo ki zhes bya ba dang / smad 'tshong ma sa du shi la zhes bya ba ste/ de kun gyi yo byad dang gos zas ni lha mo nor gyi rgyun zhes bya ba des nyi ma re re zhing gser gyi ma sha bcu dang mu tig gi ha ra phyed dang kAR+ShA pa Na sum brgya sbyor ro/ /bla ma dam pa de'i drung du lo dgu'i</text></item>
<item><p>90a.7</p><section></section><text>bar du 'dud cing skye ba gcig gis thogs par byas so/ /'dus pa'i rgyud chen zhes pa la sogs pa ni bla ma'i dgongs pa ste/ de la 'dus pa'i rgyud ni rnal 'byor rnams so/ /de'i 'grel pa ni rnal 'byor bslab pa sme sha can gyi bu mo bi ma la mu dri'o/ /de dang bcas par bco brgyad bar du mnyan</text></item>
<item><p>90b.1</p><section></section><text>pa ni zla ba bco brgyad kyi bar du bsgrub pa'o/ /bdag gis ma rtogs pa zhes pa ni rtogs pa'i dba' rlabs ma 'phros pa'o/ /bla ma chen pos kyang bdag gis kyang ma rtogs zhes gsungs pa dang / thugs cung zad chad nas 'di ma rtogs par gzhan ni don med do par bsams nas/ </text></item>
<item><p>90b.2</p><section></section><text>rang gi phyag rgya 'dus pa'i glegs bam du byas nas mgul du btags nas de las byang phyogs su bgrod de/ rdo rje gdan gyi rgyab na ku ba tsa zhes bya ba'i tshal yod de der phyin pa'o/ /de yi dgongs pa ni byang chub kyi snying po las kha phyir bltas pa'i sems can rnams kyi nang na bdag gnas</text></item>
<item><p>90b.3</p><section></section><text>te/ de na 'dod chags la sogs pa'i stag dang dred la sogs pa mang zhing shin tu 'jigs pa'i sa ste/ bdag de las thar par 'dod pa'i phyir der zla ba drug bskul ba dang bcas pa'i bsgrub pas gnas pa'i chos rnams kyi de bzhin nyid rtogs so zhes so/ /ji ltar rtogs she na/ sprul pa'i dge slong</text></item>
<item><p>90b.4</p><section></section><text>zhes pa la sogs pa'o/ /de yang rdo rje 'dzin pa chen pos sprul pa'i dge slong byi ba'i sham thabs can chos gos las thod byas pa gcig zhing rmo zhing gnas pa dang / bla ma gnyis te bu chung dang ldan pa'i bud med ngan pa dang / khyi mo dkar ba mtshan ma can no/ /de rnams dang phrad pa las</text></item>
<item><p>90b.5</p><section></section><text>rtogs pa'i rlabs mi mnga' bas bla mas de rnams lam khrel to/ /de nas dge slong gis sngags kyi spyod pa'i mchog la gnas par shes nas/ de la spyan ras kyis btsa' ba'i phyir/ 'jam dbyangs kyi dkyil 'khor sprul lo/ /tshes gang zhe na/ mgo dang lag gnyis yol</text></item>
<item><p>90b.6</p><section></section><text>dang tshes brgyad rgyal la bab ces so/ /nam zla gang zhe na/ /ston zla ra ba zhes so/ /dus gang zhe na/ tho rangs skya rengs shar dus su zhe'o/ /der sprul pa'i dkyil 'khor dang bla ma la mos pa dris pa dang / sprul pa'i dkyil 'khor la mos par bka' stsal pa dang / dge slong</text></item>
<item><p>90b.7</p><section></section><text>bla ma dang bcas pa de nyid du khang pa chung ngu cig gi nang du zhugs so/ /de nas bla ma chen pos 'jam pa'i dbyangs kyi dkyil 'khor la de bzhin nyid blang bar bya ba'i phyir gsol ba 'di skad du btab po/ /khyod ni zhes pa la sogs pa'o/ /sems can kun zhes pa ni dag pa dang ma dag </text></item>
<item><p>91a.1</p><section></section><text>pa rnams so/ /yab ste zhes pa ni de rnams kyang de'i ye shes las 'khrungs pa'i phyir ro/ /yum yang yin zhes pa ni de'i chos kyi dbyings las byung ba'i phyir ro/ /bdag la sogs pa zhes pa ni ye shes zhabs nas rim pa las byung ba ji snyed pa'o/ /'jigs</text></item>
<item><p>91a.2</p><section></section><text>pa che zhes pa ni 'khor ba'i rgya mtsho nas zab gsal gyi gru shor nas las dang nyon mongs pa'i dba' rlabs kyis dkrugs nas skye gnas bzhir ded de/ mi rtag pa'i srin po'i khar 'gro ba'o/ /'gro ba'i dbang po zhes pa ni bdag por gyur pa'i phyir ro/ /rje btsun zhes pa ni bkur ba'i</text></item>
<item><p>91a.3</p><section></section><text>'os su gyur pa'i phyir ro/ /sdug bsngal sel zhes pa ni chos ston pa'i phyag gis gong du smos pa las sgrol ba'o/ /yab ste yum yang yin zhes bstan pa'i phyir/ khams gsum gtong byed ces so/ /so so'i skye bo las che ba ni nyan thos te/ de las rang sangs rgyas/ </text></item>
<item><p>91a.4</p><section></section><text>de las kyang che ba pha rol tu phyin pa'i byang chub sems dpa' ste/ de las kyang che ba ni 'jam pa'i dbyangs te/ mthar thug pa'i gnas rtogs pa'i phyir ro/ /skye bo ni 'phags pa'i chos rnams mngon du ma byas pa rnams so/ /de skyongs zhes gsol ba btab pa'o/ /de ltar</text></item>
<item><p>91a.5</p><section></section><text>'byung ba'i gnas su bstan nas/ /da ni gnyis pa'i chas yi ge dang bral bar ston pa/ thog ma zhes pa la sogs pa'o/ /thog ma med khyod ces pa ni zab mo ste dang po med pa'o/ /de med pas zla ba tshes pa'i rnam pa lta bu'i nga ro med pa ste/ thigs pa ni thig le'o/ /steng</text></item>
<item><p>91a.6</p><section></section><text>cha ni oM ste gzhan yang rtogs par bya'o/ /de rnams med pas yi ge med ces te de rnams kyis khyad par du byas pa rnams med do/ /de ltar med kyang de rtogs pa'i ye shes kyis sems can gyi khams rnams gso bar byed pas na/ bdud rtsi rab dga' ba de stong byed/ /ces so/ /</text></item>
<item><p>91a.7</p><section></section><text>de nyid gsungs pa/ 'gro la phan phyir zhes so/ /bde ba ni mchog gi dga' ba'o/ /sangs rgyas rnam kun zhes pa ni phung po la sogs pa'o/ /de rnams la rab dgyes bde ba zhes te zab mo dang / yang dag par gsal ba mtshon pa nyams dga' ba'i gzi brjid phung po'o/ /de la</text></item>
<item><p>91b.1</p><section></section><text>mgon chen khyod kyis zhes te 'khyam pa lta bur gnas pa'i skyabs su gyur pa'i phyir na 'jam dbyangs so/ /gtong bar mdzod ces pa ni thabs kyis ster bas gzhan gyi rgyud la 'phro bar mdzod cig ces pa'o/ /de ltar rang bzhin gyis bstod nas/ /da ni lam gyis bstod pa/ skyon gyis</text></item>
<item><p>91b.2</p><section></section><text>zhes pa la sogs pa'o/ /de la skyon gyis ma gos zhes pa ni gzhan gyis brtags pa'i skyon te/ ji bzhin pa la 'khrul par byed pa'i phyir ro/ /nam mkha' ltar de la ni des gos pa med pa ste/ de yang gang zhe na/ bla na med pa'i byang chub lam/ /zhes te/ gang gong na med pa ni bla na</text></item>
<item><p>91b.3</p><section></section><text>med pa ste byang chub po/ /de'i lam ni der 'gro ba ste rim pa gnyis thob byed dang ldan pa'o/ /ji lta bu zhe na/ sna tshogs sdug bsngal zhi mdzad ces de rtog pa mang ba'i phyir sdug bsngal yang mang ba ste/ des 'jug pa bul myur gyis de zhi bar mdzad pa'o/ /de nyid kyi khyad par gsungs</text></item>
<item><p>91b.4</p><section></section><text>pa/ skom pa ngoms mdzad cing zhes te/ 'khor ba'i 'brog dgon pa na las dang nyon mongs pa'i tshad skom gyis gdungs pa rnams zhes pa'i don to/ /yang de nyid gsungs pa/ 'khor ba dba' klong thar mdzad ces te/ 'khor ba nyid dba' klong ste rnam par g.yeng zhing de nyid du</text></item>
<item><p>91b.5</p><section></section><text>'khor ba'o/ /de las 'byung bar byed pa ni/ thar par mdzad pa ste lam mo/ /de nyid kyi khyad par gsungs pa/ bde la 'god mdzad pa zhes te bde ba ni legs pa shin tu bde ba ste/ dam tshig chen po rdo rje lta bu'i de kho na nyid do/ /rin po che'i gling dang 'dra bar ngal sos pa'i phyir ro/ /</text></item>
<item><p>91b.6</p><section></section><text>de la dgod mdzad pa ni las dang po pa la sogs pa'i rim pas zhes so/ /dngos kun rgyal bas mi dpogs lam/ /zhes pa ni lam 'di ni dngos po kun shes pa'i rgyal bas kyang ni mi dpogs zhes te/ bla ma'i man ngag dang bral bas mi shes par ston pa ste/ don mchog tu zab par ston pa'i</text></item>
<item><p>91b.7</p><section></section><text>tha tshig go/ /da ni rje btsun bdag nyid che bas bstod pa/ zhi ba'i zhes pa la sogs pa'o/ /zhi zhes pa ni kha na ma tho ba las song bas kyang phyogs gcig gi gtam yod de/ de las kyang gong du zhi ba ni rdul dang rab bral zhes te shin tu phul du byung ba'i ye shes kyis khyad par du byas pas/ </text></item>
<item><p>92a.1</p><section></section><text>shin tu phra ba'i rdul dang bral ba ste/ thams cad kyis mthar thug pa'i gnas rtogs pa'i phyir ro/ /de bas na 'jums pas spangs zhes pa ste gus pa dang sbyor ba la sogs pas so/ /chos thams cad yi ge dam pa'i ngo bos rnam par dag pas na/ </text></item>
<item><p>92a.2</p><section></section><text>tshig dang bral te bsgrags kyang khong du mi chud de/ de bas na sgom pa las 'das zhes bya'o/ /de nyid bstan pa'i phyir/ /mkha' 'dra dri mas ma gos pa/ /zhes te thams cad la khyab cing gdod ma nas dag pa'i phyir ro/ /de nyid sgyu ma kun 'das zhes te/ kun rdzob kyi bden pa'i</text></item>
<item><p>92a.3</p><section></section><text>cha rnams zad pa'i phyir ro/ /'dod pa kun la rgyab kyis phyogs/ /zhes pa ni gzugs la sogs pa rnams la rgyab kyis phyogs pa ni yang dag par gnas pa'i gzugs la sogs pa ste yang dag pa'i gsal ba mi 'gog pa'o/ /de rnams dang ldan pa'i rje btsun ni 'jam pa'i</text></item>
<item><p>92a.4</p><section></section><text>dbyangs te/ mtha' med pa'i 'khor ba'i bar du de'i rang bzhin du bzhugs pa la skyabs su mchi zhes so/ /de 'dra ba'i rje btsun las byung ba'i dbang gnyis thob par byed pa dang bcas pa gsungs pa/ dregs med grags zhes pa la sogs pa'o/ /dregs med grags zhes pa ni nga rgyal med pa'o/ /</text></item>
<item><p>92a.5</p><section></section><text>'jigs med ces pa ni yid zhum par mi byed pa'o/ /byang chub chen po thob kyi bar/ /zhes pa ni de thob nas 'bras bu la spyod pa ste/ dam tshig dang sdom pa ni sngon du 'gro ba'i yang sngon du 'gro ba ste/ de bas na yang dag pa'i gnas ma rtogs kyi bar du ni 'khor bar 'tsho bar 'gyur ba'o/ /de</text></item>
<item><p>92a.6</p><section></section><text>ltar 'tsho bar 'gyur yang 'jig rten gyi dmyal rtsub tu ltung bar mi 'gyur te/ mthun pa'i gzugs su gnas pas de'i sa nyams dmas par byas pa'i phyir ro/ /de bas na de'i dus su khyod kyis gsungs pa'i dam tshig ces te/ spang bar bya ba bla ma brnyas pa la sogs pa ji snyed pa dor</text></item>
<item><p>92a.7</p><section></section><text>ba'i mtshan nyid dang / bdud rtsi lnga bza' zhing gdug pa gsad pa la sogs pa bsrung bar bya'o/ /sdom pa zhes pa ni ma sbyangs pa'i rig ma spang ba la sogs pa dang / yul gyi nye bar longs spyod pa'i bkag pa sku la sogs pa'i rdo rje zhes pas rnal 'byor pa snying po'i bsrung bar bya ba'o/ /</text></item>
<item><p>92b.1</p><section></section><text>thun mong ma yin pa rnams zhes pa ni gang la de med pa de dang zhes pa ni snga ma'i tshig go/ /bdag la sogs pa zhes pa ni bshad zin to/ /gar chen zhes pa ni dbugs 'byin par byed pa'i spyod pa ste/ snyoms par 'jug pa'o/ /de yi rnam par rol pa ni pad+ma'i bstan bcos kyi gzhung</text></item>
<item><p>92b.2</p><section></section><text>gis grags pa'i gar te de mdzad cing zhes so/ /de gang zhe na/ nye bar mtshon pa'i don du gsungs pa/ sna tshogs phyag ces pa ni sna tshogs su byed pa'i phyag ste/ gcu ba dang mnye ba dang 'khyud pa la sogs pas bsgrims rnam zhes so/ /des ci byed ce na/ pad+mo lo ma 'jam po</text></item>
<item><p>92b.3</p><section></section><text>brgyad phye nas/ /zhes te lha'i pad+ma 'dab ma brgyad po lte ba dang ge sar gyis bskor ba nyi ma lta bu'i cho gas phye nas der gnyis su med pa'i bde ba ni zla ba lta bu'i byang chub kyi sems te/ de 'byung ba'i rgyu ni rdo rje ste oM gyis byin gyis brlabs pas dmar skya'i nor bu ldan pa'i rtse lnga pa ste/ </text></item>
<item><p>92b.4</p><section></section><text>de bzhag par mdzad de de las byung ba'i zla bas bdag cag gi zhing dag par byas nas sa bcu'i ye shes can dang skal ba mnyam par mdzod cig ces pa'o/ /gsang ba'i dbang de nyid ces pa ni gsang ba'i dbang ngo / /de nyid sngon du song ba'i rgyu bas ni mi nyams pa ste/ de las</text></item>
<item><p>92b.5</p><section></section><text>shes rab las skyes pa'i ye shes gsal bar 'gyur zhes so/ /de nyid kyang gang zhe na/ rdo rje zhes pa la sogs pa'o/ /rdo rje ni gsang ba'i rdo rje'o/ /'dab ces pa ni khyad par gyi rgyu bas nges par mtshon pa ste/ ge sar yang shes par bya'o/ /de gnyis las skyes pa ni</text></item>
<item><p>92b.6</p><section></section><text>zla ba zhes te kun+da lta bu'i sa bon no/ /de yang dag par 'du ba ni na li stong phrag bdun cu rtsa gnyis bsgrubs pas bskul bas bcu drug tu 'dus/ /de yang gsum du 'dus/ /de nyid snying ga'i pad+mar phyin pa bskul nas bya ba dang rlung gis gzung ba'o/ /de nyid gsungs pa/ thabs</text></item>
<item><p>92b.7</p><section></section><text>shes las byung zhes pa la sogs pa'o/ /de ni go sla'o/ /sbas pa zhes pa ni yang dag pa'i gzhi la brten pa'i gang zag ni mang ba ma yin pas/ bcom ldan 'das 'dis tshig dang yi ge dang don mi gsal bar byas pa ste/ de shod ces bla mas ma 'ongs pa'i don du gsol</text></item>
<item><p>93a.1</p><section></section><text>ba btab pa'o/ /da ni 'jam pa'i dbyangs kyi gsung la 'jug pa'i tshig bla ma chen po'i zhal snga nas gsungs pa/ de nas zhes pa la sogs pa'o/ /de nas zhes pa ni gsol ba btab pa'i de ma thag pa'o/ /'jam dbyangs zhes pa ni 'jam zhing</text></item>
<item><p>93a.2</p><section></section><text>mnyen pa'i dbyangs kyis 'gro ba rnams tshim par byed pa ste/ sangs rgyas thams cad kyi shes rab chen po rnam par dag pa'i phyir ro/ /de nyid byang chub dang 'dres pa'i phyir byang chub sems dpa' ste/ byang chub la dmigs pa ni ma yin no/ /de nyid kyis ni chen po zhes te sa bcu'i</text></item>
<item><p>93a.3</p><section></section><text>sems dpa' rnams dgar ba'o/ /'dzum pa'i bzhin bltas zhes pa ni shin tu rangs pa ste/ mthar thug pa'i gnas rtogs pa'i phyir ro/ /legs zhes lan gsum gsungs zhes pa ni/ de bzhin nyid thob pa dang rjes su mthun pa'i spyod pa ji snyed pa dang / don gyi</text></item>
<item><p>93a.4</p><section></section><text>rjes su 'brang ba'i gsung ji snyed pas gsol ba 'debs pa dang / thams cad zab mo dang yang dag par gsal bar dmigs pa la thugs rangs pa'o/ /gzhan ni bshad zin to/ /sgra brnyan lta bur zhes pa ni brag ca lta bu ste grag kyang ma grub ces pa'i don to/ /rdo rje lta bu dang</text></item>
<item><p>93a.5</p><section></section><text>ldan pa'i glu ni rdo rje glu ste dga' bar byed pa'i glu'o/ /de lta bus bdag la bstan zhes bla ma chen pos gzhan yid brtan par mdzad pa yin no/ /da ni a zhes bya ba la sogs pas 'jam dbyangs kyi lung nyid gsungs te/ de la a zhes pa ni dngos po thams cad kyi rang bzhin te/ ma</text></item>
<item><p>93a.6</p><section></section><text>skyes pa'i phyir a ni chos thams cad kyi sgo'o zhes pa'i gsung la dpyad na/ thams cad 'byung ba'i sgo ste/ de yang gsal zab gnyis su med pa'i rang bzhin nam mkha'i dkyil 'khor lta bu brtags pa thams cad kyis ma skyes pa dang po nas lhun gyis grub pa nyid du shes par bya ba'o/ /</text></item>
<item><p>93a.7</p><section></section><text>de yi ngo bo las shes pa tsam lta bur snang ba ni bi ste/ rig pa zhes pa'i ming gi yi ge dang po'o/ /kha cig de 'ba' zhig las brtsams te rtogs par byed de/ phyi rol don rnams yod pa min/ /sna tshogs snang ba sems yin te/ /lus dang longs spyod gnas 'dra ba/ /sems</text></item>
<item><p>93b.1</p><section></section><text>tsam du ni ngas bshad do/ /zhes dgongs pa nges par 'grel pa la sogs pa'i gzhung la brten nas de las ma rtogs pa'i rtag pa thams cad kyis stong pa nyid du 'jug go/ /de lta bu'i rnam par shes pa'i rgyal po ste/ yang zhing g.yo ba'i rlung gi rta la zhon nas rang bzhin las</text></item>
<item><p>93b.2</p><section></section><text>byung ba'i phyir yaM ngo / /de las smin par byed cing tsha ba'i me byung ba'i phyir raM mo/ /de las sdud par byed cing brlan pa'i chu byung ba'i phyir baM mo/ /de las rten par byed cing sra ba'i ngo bo nyid las byung ba'i phyir laM ste/ de las 'byung ba bzhi rnam par shes pa dang / bsdus pa las gzugs</text></item>
<item><p>93b.3</p><section></section><text>la sogs pa'i phung po lnga grub pa'i phyir hUM ngo / /hUM phung po lnga'i ngo bo yin par sangs rgyas lnga'i tshigs su bcad pa 'di las dpyad par bya'o/ /ji skad du/ /zla phyed thig le rnam grags pa/ /rnam snang mdzad kyi ngo bo'o/ /mgo bo e dbyibs thur du gnas/ /mi bskyod</text></item>
<item><p>93b.4</p><section></section><text>pa yi ngo bo'o/ /dril bu lta bu'i lus nyid ni/ /rin chen tog gi ngo bo'o/ /de yi phyir na dbyug pa ni/ /tshe dpag med kyi ngo bo'o/ /ring po U ni phyin phyogs 'gyur/ /don yod grub pa'i ngo bo'o/ /zhes 'byung bas de rnams phung po lnga rnam par dag pa'i phyir ro/ /de rnams</text></item>
<item><p>93b.5</p><section></section><text>kyang rnam par ma shes pas byin gyis ma brlabs pa rnams ni gnas pa'i chos lta bur snang ngo / /des gzung ba ni g.yo ba'i chos lta bur snang ste/ /de ltar rang bzhin gyis don gong ma las ma g.yos te de'i ngo bo rtogs par bya'o/ /ji ltar rtogs par bya zhe na/ a la la la ho</text></item>
<item><p>93b.6</p><section></section><text>zhes bya ba smos te/ de la a zhes pa ni ma skyes pa'i phyag rgya ste bdag dang gzhan dbugs 'byin par byed pa'o/ /de yang ka ma li la sogs pa'i shes rab las dang po pa'i gang zag rnams 'khor ba na 'khyam pa rnams dmus long gis yid bzhin gyi nor bu rin po che rnyed pa lta bur</text></item>
<item><p>93b.7</p><section></section><text>mi slu ba'i de kho na nyid kyis dbugs phyung ba thob par byed pa'o/ /de las brtsams te dngos su'am bsam pas byin gyis rlob pa dang bcas te gsum par gyur pa'i dus su de dang lhan cig tu phul du byung ba'i spyod pas ji bzhin pa'i de kho na nyid rtogs par byed pa'o/ /de la rtogs pa</text></item>
<item><p>94a.1</p><section></section><text>gang zhe na/ la la la zhes bya'o/ /de yang dus dang po rkyen khyad par can las steg pa'i mdog gis brgyan zhing khyad par gyi gnyis su med pa 'byung ba des mi slu zhing / mtshan dang dpe byad du ldan par rang 'od kyi rig mas 'khyud pa yongs su dag pa la snang</text></item>
<item><p>94a.2</p><section></section><text>ba ni dang po'o/ /gcig dang du ma'i rang bzhin dang bral ba thabs kyi cha'i bum pa na gnas pa'i bde ba chen po mi slu ba ste nam mkha'i dkyil ltar rnam par dag pa gnyis su med pa'i gzugs thog ma nas zhi bar ldan pa ni la gnyis pa'o/ /de yang thig le 'gog pa'i ngo bo gzhan yid</text></item>
<item><p>94a.3</p><section></section><text>dga' bar byed pa'i mtshan nyid kyis mi slu ba rigs gcig la sogs pas gdul bya'i rgyud la snang bar 'gyur bas de'i rgyud yongs su dag par byed cing spyi dang so so'i las kyis mtha' med pa'i bar du gnas pa ni la gsum pa'o/ /de yang rgyun mi 'chad cing mi 'gog par srid pa ji srid</text></item>
<item><p>94a.4</p><section></section><text>yod pa de srid kyi bar du ro myang ba'i mtshan nyid brgyad dang ldan par zhugs pa ni 'jig rten dang 'jig rten las 'das pa'i dgyes pa thams cad kyi phul du byung bas na ho zhes bya'o/ /da ni 'jam dbyangs kyi gsung gis de nyid gsal por bstan pa'i phyir/ rje btsun zhes pa la sogs pa'o/ /</text></item>
<item><p>94a.5</p><section></section><text>de la rje btsun zhes pa ni 'das pa'i ye shes can rnams so/ /thugs rje che rnams so/ /thugs rje che rnams zhes pa ni de'i sbyor ba dang ldan pas nyi tshe ba las 'das pa'i phyir ro/ /de rnams kyis ches lhag pa'i de bzhin nyid 'di rtogs pas de bzhin gshegs pa thams cad kyi stobs bcu la sogs</text></item>
<item><p>94a.6</p><section></section><text>pa gzugs can dang gzugs can ma yin pa'i phun sum tshogs pa thob par 'gyur te/ dus gsum gyi rdo rje chen po ni rdo rje 'dzin pa ste mar me mdzad la sogs pa yang de nyid yin pa'i phyir ro/ /de bas na de rnams kyis kyang snod du rung ba 'ga' zhig gzigs nas 'das pa'i sangs rgyas</text></item>
<item><p>94a.7</p><section></section><text>rnams kyis kyang gsungs/ /da ltar gyis kyang gsungs/ ma 'ongs pas kyang gsung bar 'gyur ba de 'di ni snod du rung ba'i dus yin pas na yang dag pa'i snod can des don rab tu rtogs par bya ba'i phyir nga yis don la 'jug pa'i ngag dang ldan par khyod la bstan par bya zhes so/ /de bas na</text></item>
<item><p>94b.1</p><section></section><text>khyod kyis yid gcig bsdus la mnyan par gyis zhes te/ snod kyi skyon gsum spongs la yon tan gsum gyis blang bar gyis zhes pa'i don to/ /de ltar nyon cig par gdams nas da ni chos thams cad kyi rang bzhin gnyis su med pa'i ye shes gsungs pa/ chos rnams zhes pa la</text></item>
<item><p>94b.2</p><section></section><text>sogs pa'o/ /mtshan nyid 'dzin pa'i phyir na chos te/ gzugs nas rnam pa thams cad mkhyen pa'i bar rnams so/ /de thams cad kyi dus gsum du 'gyur ba med pa'i rang bzhin no/ /nam mkha'i dkyil lta bur shin tu rnam par dag pa/ zab mo dang gsal ba gnyis su med pa'i ye</text></item>
<item><p>94b.3</p><section></section><text>shes te zhes spyir bstan to/ /de yang ji lta bu zhe na de ni zhes pa la sogs pa'o/ /de ni zhes pa ni rang bzhin no/ /dngos med ces pa ni brtags pa'i dngos po dang bral ba'o/ /bsgom dngos med ces pa ni de'i cha rnams bsgom pa'i dngos po med pa ste/ yang dag pa ma yin pa la blo 'jog pa</text></item>
<item><p>94b.4</p><section></section><text>ni 'gal ba'i phyir ro/ /dngos po thams cad ces pa ni mu stegs pas brtags pa'i shed can dang shed bu la sogs pa ste/ de rnams dang bral ba'o/ /gzhan gyis brtags pa'i byed pa med cing mtshan nyid 'dzin pa'i phyir khams te mig la sogs pa bco brgyad do/ /rnam par shes</text></item>
<item><p>94b.5</p><section></section><text>pa skye ba'i sgo'i phyir skye mched bcu gnyis te/ nyan thos kyis de gzung 'dzin du rtogs par byed pa des kyang rang bzhin de la ma zin zhes so/ /rang bzhin ni sems kyi rang bzhin te/ 'od gsal ba ni de'i rang bzhin ma skyes pas snang bar byed pa'i phyir ro/ /ma skyes pa'i rang bzhin la</text></item>
<item><p>94b.6</p><section></section><text>rdzas su rtog pa ni 'gal ba'i phyir ro/ /gdod ma nas dag pa zhes pa ni de nyid gdod ma nas dag pa ste/ ye shes sgyu ma kho na ste/ de lta bu ni byed pa ma yin pas na de skad ces dper na nam mkha' bzhin no/ /de bas na de nyid kyi 'khrul pa la sems can sgyu ma zhes kha cig gis sems pa de 'gog</text></item>
<item><p>94b.7</p><section></section><text>ste/ 'khrul pa ni med pa yin pa'i phyir ro/ /gzugs can dang gzugs can ma yin pa'i chos mtshan ma med pas na chos med do/ /de med pas na de'i mtshan nyid gang la yod pa de med pa'i phyir na spangs pa'o/ /dper na nam mkha'i me tog gi dkar dmar lta bu'o/ /'dus byas</text></item>
<item><p>95a.1</p><section></section><text>dang 'dus ma byas rnams ni ma skyes pas na chos med pa'o/ de med pas na chos nyid kyang med de chos rnams med pa'i phyir ro/ /sdong po med na dri ma med pa lta bu'o/ /de bas na dngos po med pa zhes te gzung ba dang 'dzin pa dang bral ba'i phyir nam mkha' dang</text></item>
<item><p>95a.2</p><section></section><text>mtshungs pa'o/ /de nyid gsungs pa/ tshig dang yi ge kun las grol/ /zhes te ka ba la sogs pas khyad par du byas pa'i tshig dang ston par byed pa'i yi ge las grol ba ni zab mo ste/ rnam par bsgyur ba'i dbye ba la 'gag pa ni ma yin no/ /de ni zhes pa ni rang bzhin no/ /dus</text></item>
<item><p>95a.3</p><section></section><text>dang zhes pa ni 'das pa la sogs pa'o/ /phyogs rnams zhes pa ni shar la sogs pa bcu'o/ /chos kun zhes pa ni gzugs nas kun mkhyen gyi bar ro/ /de kun ngo bor song ba ni gong du smos pa'o/ /de nyid yang gsungs pa/ lus ma yin te zhes pa gzugs can ma yin pa'o/ /</text></item>
<item><p>95a.4</p><section></section><text>ngag dang ni zhes pa ni sgra ji snyed pa ma yin pa'o/ /yid kyang ma yin zhes pa ni bsam rtog ji snyed pa ma yin pa'o/ /'dod khams dang zhes pa ni gzhan 'phrul dbang byed la thug pa man chad de/ gzugs la sogs pa lhur len pa'i phyir ro/ /gzugs dang zhes pa ni tshangs pa la</text></item>
<item><p>95a.5</p><section></section><text>sogs pa ste gzugs tsam la zhen pa'i phyir ro/ /gzugs med khams ma yin zhes pa ni nam mkha' mtha' yas la sogs pa ste/ ming gi lus la brten pa'i phyir ro/ /de rnams kyang ma yin zhes bcud kyi sems can ma yin par bstan to/ /'byung chen bzhi yang ma yin te</text></item>
<item><p>95a.6</p><section></section><text>zhes rten 'brel gyi stobs las rlung skye ba la sogs pa'i rim par lha'i gzhal yas khang grub pa yan chad kyi bar du snod kyi 'jig rten grub pa ste de yang ma yin pa'o/ /'o na ji lta bu zhe na/ de bas zhes pa la sogs pa'o/ /gang na'ang mi gnas mnyam pa nyid/ /ces pa ni</text></item>
<item><p>95a.7</p><section></section><text>mnyam pa nyid ni nyi tshe ba ma yin te/ khyab gnas kyi tshul du thams cad la brten pa'o zhes so/ /don gyi dngos gzhi bstan pa'i phyir/ de 'dra ba'i zhes pa la sogs pa'o/ /rdo rje 'chang zhes pa ni/ dang po'i mgon po ste mi shigs pa'i don dang ldan pa'i phyir ro/ /mi bskyod</text></item>
<item><p>95b.1</p><section></section><text>pa ma yin pas na chen po'o/ /de nyid phung po la sogs pa'i chos rnams kyi rang bzhin las 'gyur ba med pa'i phyir na chos nyid do/ /gzhan gyis brtags pa'i chos nyid las khyad par du gyur pa'i phyir mchog go/ /thabs kyis bsgrub par bya ba'i dngos/ /zhes pa ni ka la zhes pa'i</text></item>
<item><p>95b.2</p><section></section><text>sgras mang po la 'jug kyang 'dir rim pa gnyis yan lag bzhis rnam par bsdus pa ste/ yang dag par gsungs pa de mngon du byed pa'i phyir ro/ /ji skad du rgyud phyi ma las/ /rdo rje can gyis chos bstan pas/ /rim pa gnyis la yang dag brten/ /bskyed pa yi ni rim pa dang / /</text></item>
<item><p>95b.3</p><section></section><text>rdzogs pa'i rim pa kho na'o/ /zhes pa dang / byang chub rdo rje gsungs pa ni/ /thabs ni rnam pa bzhi dag ste/ /zhes pa la sogs pas rgyas par gsungs so/ /des bsgrub par bya ba'i dngos po ni don gyi dngos gzhi'o/ /de nyid ji ltar zab mo yin zhe na/ brtags pa kun las</text></item>
<item><p>95b.4</p><section></section><text>rab dben pa/ /zhes te/ rtag pa dang gcig pa dang du ma dang 'dres pa po la sogs pa tha dad par rtogs pa dang / don gyi dngos gzhi la rdzas dang ma dag pa la sogs par brtags pa las dben pa de rnams kyis ma skyes pa ste/ de'i phyir de nyid phun sum tshogs pa dgu ste/ de yid</text></item>
<item><p>95b.5</p><section></section><text>la byed pa'i gang zag la stobs la sogs pa'i yon tan thams cad 'byung ba'i phyir ro/ /de nyid dpag par dka' ba ste/ mkhas pa la sogs pas kyang ma rtogs pa dang / log pa dang ji lta ba bzhin du mi shes pa'i phyir ro/ /ji ltar gsal ba yin zhe na/ /phyag rgya chen</text></item>
<item><p>95b.6</p><section></section><text>po rab snang ba/ /zhes te/ zhal dang phyag la sogs pa dang ldan pa ni phyag rgya chen po'o/ /de nyid zab mo la sgrib cing mig gi yul la sogs par snang ba'i kun rdzob kyi rgyun no/ /rten gyi dkyil 'khor la sogs pa dang de 'byung ba'i rgyu'i ye shes la yang de skad ces bya'o/ /de'i</text></item>
<item><p>95b.7</p><section></section><text>las gsungs pa/ zer gyis rang gzhan smin byed pa/ /zhes pa ni nyon mongs pa thams cad bsal ba'i byang chub kyi sems zla ba lta bu'i 'od zer te/ des rang phul du byung zhing gzhan rgyud dag par byed pa'o/ /de gnyis med pa'i rang bzhin mchog /ces pa ni mtha' gnyis</text></item>
<item><p>96a.1</p><section></section><text>su son pa med pa ste/ chos kyi dbyings byang chub kyi sems zhes kyang de la bya'o/ /rdo rje 'dzin pa chen po ni bshad zin to/ /brjod du med pa'i sku chen po zhes pa'i rang bzhin ni tshig dang tshig bya la sogs pa dang bral ba'i phyir ro/ /rdo rje 'chang chen pos kyang brjod</text></item>
<item><p>96a.2</p><section></section><text>par mi nus na gzhan gyis lta smos kyang ci dgos zhes don dam pa yin par rab tu bstan to/ /de nyid ces pa ni gnyis su med pa'i ye shes so/ /rgyal ba ni mi bskyod pa la sogs pa'o/ /de'i sras ni de'i rigs la sogs pa'i sems dpa'o/ /de rnams kyi zhing ni gdul bya rnams te/ </text></item>
<item><p>96a.3</p><section></section><text>zhing dang chos mthun pa'i phyir ro/ /srid gsum zhes pa ni 'dod pa la sogs pa gsum mo/ /rgyu ba dang mi rgyu ba ni snod dang bcud do/ /de thams cad kun gyi bdag nyid de zhes don gyi bzhi pos kun la khyab par bstan pa'o/ /de nyid sems las gzhan ma yin par bstan pa'i phyir/ </text></item>
<item><p>96a.4</p><section></section><text>dngos kun zhes pa la sogs pa'o/ /de la/ dngos po kun gyi gtso bo ni/ /rang gi sems kyi ngo bo nyid/ /ci'i phyir zhe na/ de rtogs na zhes te/ de nyid dang por rtogs par bya ba'i thabs la brtson 'grus 'bar ba dang ldan pa rnams kyis nam zhig mngon du gyur na mi shes pa</text></item>
<item><p>96a.5</p><section></section><text>spangs shing tshogs gnyis kyis gang ba'i sangs rgyas kyang de nyid de/ skyes bu gnyid sad pa'am/ ku mu ta bzhin no/ /de nyid snying rje chen po dang shes rab dbyer mi phyed pas na byang chub kyang de nyid do/ /de bzhin du 'jig rten gsum ste/ bcud kyi sems can rnams kyang sems</text></item>
<item><p>96a.6</p><section></section><text>de nyid do/ /'byung chen bzhi ste snod kyi 'jig rten rnams kyang sems de nyid do zhes so/ /ji skad du/ phyi rol don rnams yod pa min/ /gang snang thams cad sems tsam mo/ /lus dang longs spyod gnas 'dra ba'i/ /sems tsam du ni ngas bshad do/ /nam mkha' sa rlung nyi ma dang / /</text></item>
<item><p>96a.7</p><section></section><text>phyogs dang rgya mtsho 'bab chu rnams/ /nang gi yang dag byed pa yi/ /cha yis phyi rol 'dra bar gnas/ /zhes pa la sogs pa bcom ldan 'das kyis mdo las gsungs so/ /ci'i phyir zhe na/ chos thams cad ces pa ni gzugs la sogs par snang ba'i dngos po thams cad do/ /</text></item>
<item><p>96b.1</p><section></section><text>sems la gnas te zhes pa ni sna tshogs su snang yang gzhi la 'gyur ba med pa'i phyir ro/ /'o na sems de gang na gnas she na/ de dag kyang nam mkha' la gnas zhes te stong pa nyid la gnas so zhes so/ /de yang gang la gnas she na/ nam mkha' ni gang du mi gnas zhes te/ stong</text></item>
<item><p>96b.2</p><section></section><text>pa nyid la ni gnas dang gnas pa'i bdag nyid dmigs su med pa'i phyir ro/ /stong pa nyid de'i ngo bo bstan pa/ 'od gsal ba zhes te dri ma dang rnam par bral bas 'jig rten gyi khams thams cad kyang de'i rang bzhin du gsal ba'i phyir ro/ /dri ma dang ji ltar bral zhe na/ gzod nas rnam</text></item>
<item><p>96b.3</p><section></section><text>dag ces te bcos ma ma yin pas ni dang po nas te byed pas ni ma yin no/ /de nyid kyang stong pa'o zhes mjug bsdu ba'o/ /gcig tu bsdoms pa'i ngo bo gsungs pa/ sangs rgyas zhes pa la sogs pa'o/ /sangs rgyas ni bshad zin to/ /mya ngan las 'das pa'i zhes pa srid pa</text></item>
<item><p>96b.4</p><section></section><text>dang zhi ba la mi gnas pa'i mya ngan las 'das pa ste/ de lta bu 'dzin pa'i phyir khams te phyogs gcig la dgag pa'o/ /kun brtags kyi bdag nyid mi 'byung ba na skye med de/ de bzhin gshegs pa'i rnam dag gis skye ba'i phyir ro/ /dngos po thams cad 'joms shing mi phyed pa'i</text></item>
<item><p>96b.5</p><section></section><text>phyir na rdo rje'o/ /chos thams cad rnam pa med par thugs su chud pas na/ mngon par byang chub pa ste/ nges pa'i tshig gi tshul gyis so/ /bde ba'i gnas su phyin par gshegs pa'am legs par gshegs pa'i phyir bde gshegs kun te mi bskyod pa la sogs pa dus</text></item>
<item><p>96b.6</p><section></section><text>gsum du gtogs pa'o/ /de rnams kyi rgyu'i phyir ram mi 'gyur ba'i phyir ram 'dod pa'i 'bras bu 'byin pa'i phyir na snying po mchog go/ /de nyid kyang gang zhe na/ gnyis med rtog bral don chen te/ /zhes pas bshad zin to/ /rim pa gnyis par rab tu bshad/ /ces pa ni</text></item>
<item><p>96b.7</p><section></section><text>lhan cig skyes pa'i rim pa'am/ rdzogs pa'i rim pa'am/ ji bzhin pa'i rnam grangs so/ /bskyed pa'i rim pa ni snod bcud rags par 'khrul pa bzlog pa'i phyir ro/ /blos rnam par gzhag pa'i rnal 'byor pa ste dang po'o/ /de yang 'khor ba'i sa la sogs pa dang nam</text></item>
<item><p>97a.1</p><section></section><text>mkha' dang rtswa dang shing gel pa lha'i khang pa la sogs pa rten gyi dkyil 'khor gyis sbyong bar byed cing de na gnas pa'i sems can skye gnas bzhis bsdus pa thams cad rten can gyi 'khor los sbyong bar byed pa'o/ /gnyis pa ni don la mi slu ba'i de kho</text></item>
<item><p>97a.2</p><section></section><text>na nyid dang gnyis pas bsgoms pa las tha ma nas ldog cing brtan pa rnyed do/ /des mthu can gyi stobs rtogs so/ /des rgyal tshab kyis mi 'gyur ba'i rtags rnyed do/ /des chos 'byung gi rol pa gnyis pa'i dang pos mi 'gyur ba'i de kho na nyid gong du gsungs pa lta bu'o/ /da</text></item>
<item><p>97a.3</p><section></section><text>ni gnyis su med pa'i ye shes las 'khor ba ji ltar 'byung ba bstan pa de 'dra'i zhes pa la sogs pa'o/ /de yang gnyis su med pa de lta bus dngos po kun rnam par khyab ste gnas kyang de mi gsal ba'i rgyu ni thog med dus nas zhes te/ srid pa gang la dang po med pa de ni thog ma</text></item>
<item><p>97a.4</p><section></section><text>med pa'o/ /de'i dus nas nam mkha' la sprin 'byung ba bzhin du rnam rtog chen po zhes te sems tsam rtogs pa dang 'brel pa lta bu'i tshul du byung ste zhes bya'o/ /de las kyang ni 'byung ba che/ /zhes pa la sogs pa ni gong du bshad par zad do/ /bzhis bsdus pa yi ngo bo las/ /</text></item>
<item><p>97a.5</p><section></section><text>zhes pa ni sems la sogs pas byin gyis brlabs shing bzhis bsdus pa dang / de las gzhan pa ni ri sogs zhes pas bstan te snod kyi 'jig rten no/ /de yi bye brag gsungs pa/ sna tshogs kyi sems can gyi rigs so/ /phra ba ni mig gis mi bzod pa'o/ /sbom po ni glang po</text></item>
<item><p>97a.6</p><section></section><text>che la sogs pa'o/ /skyes pa dang bud med ni rang rang gi mtshan ma dang ldan zhing skye gnas ma nyams pa'o/ /ma ning ni gnyi ga'i lus kyi rgyu mthun pa nyams shing dbang po dang ldan yang rung mi ldan yang rung ste phyogs gcig pa la sogs pa'o/ /gzhon nu ni lang tsho la bab pa'o/ /rgan po</text></item>
<item><p>97a.7</p><section></section><text>ni 'byung ba bzhi bri ba'o/ /lha ni tshangs pa la sogs pa'o/ /klu ni dang po klu'i rgyal po la sogs pa'o/ /gnod sbyin ni gzhan gyi mdangs 'phrog cing 'tshe bar byed pa'o/ /gdon ni yi dgas kyi phyogs gcig ste bgegs kyi rgyal po la sogs pa'o/ /skar ma ni gza' dang rgyu skar gyi khrod</text></item>
<item><p>97b.1</p><section></section><text>'grim zhing rgyu ba'o/ /gshin rje ni gzhan gyi mdangs 'phrog pa'o/ /dmyal ba dang yi dgas dang / dud 'gro ni ngan song gsum mo/ /de kun spangs pa ni nyan thos la sogs pa'o/ /shes tsam rab brten pa'i 'gro ba/ /zhes pa ni nam mkha' mtha' yas la sogs pa ste/ gzugs</text></item>
<item><p>97b.2</p><section></section><text>spangs pa'i phyir ro/ /de kun rgyas par gnas zhes pa ni rtog pas bzo byas nas phyogs bcu kun du snang ba'i phyir ro/ /de bas na rtog pa de yis gong du gsungs pa'i gnyis su med pa rtog pa dang bral ba rab tu bsgribs te de rtogs pa la zhen cing don ma rtogs pas na 'gro ba kun/ </text></item>
<item><p>97b.3</p><section></section><text>'khor bar rab tu 'khor bar 'gyur/ /zhes te ma rig pa la sogs pas rgyu dang 'bras bu'i tshul du yang dang yang du ji srid nye ba'i lam la ma zhugs pa'i bar du 'khor ba'o/ /'khor ba de yang ji lta bu zhe na/ de 'dra'i zhes pa la sogs pa'o/ /'khor ba nyid du sdug bsngal te/ /</text></item>
<item><p>97b.4</p><section></section><text>de nyid dug chu lta bu zhes bshad do/ /sngon du song ba'i rgyu gang zhe na/ 'khrul pa yis zhes te gzung ba dang 'dzin pa'i rnam par rtog pas rnam par bsgrub pas na de ltar snang ngo / /snang yang ma grub pa'i dpe bstan pa thag pa'i sbrul lta bur snang zhing med pa nyid du 'dod ces so/ /rab rib</text></item>
<item><p>97b.5</p><section></section><text>kyis sbrul med pa la sbrul du gzung yang de la yod pa ma yin no/ /dkyil 'khor gyi 'khor lo la 'khor ba'i chos ye med pa la rtog pas bzo byas kyang de de la med pa yin no/ /ji skad du/ bcom ldan 'das kyis ye shes rdo rje kun las btus pa zhes bya ba rnal 'byor chen po'i rgyud</text></item>
<item><p>97b.6</p><section></section><text>las gsungs pa/ gsung ba'i bdag po thag pa'i sbrul gang yin pa de ni yod pa ma yin no/ /'on kyang rab rib kyis de ltar snang ba yin no/ /skyes bu gang gis rab rib spangs te brtags na thag par mthong zhing don gzhan med do/ /gsang ba pa'i bdag po/ de bzhin du</text></item>
<item><p>97b.7</p><section></section><text>rtag pa la sogs pa la gzugs la sogs par 'khrul pa de ni yod pa ma yin no/ /'on kyang gzugs la sogs par zhen pa'i bag chags kyi phyir ro/ /skyes bu gang gis ngas bstan pa'i lam la gzhol zhing kun brtags te bzlog na/ rtag pa la sogs par mthong zhing don</text></item>
<item><p>98a.1</p><section></section><text>gzhan med do zhes gsungs so/ /de bas na 'khor ba ni kun du brtags pa'i mtshan nyid tsam du snang ste/ des stong pa'i 'khor lo ni yang dag par gsal ba tsam du snang ba'o/ /snang ba de yang ji ltar gnas she na/ de bas zhes pa la sogs pa'o/ /de la</text></item>
<item><p>98a.2</p><section></section><text>rang rig ces pa ni gzhan gyis brtags pa'i dbang phyug la sogs pas stong pa ste/ rang gi sems nyid de ltar goms pa las skyes pa'o/ /ji skad du/ sems can kun gyi sems gang ni/ /brtan pa'i phyir na sems dpar brjod/ /mnyam par gzhag na ting 'dzin te/ /de</text></item>
<item><p>98a.3</p><section></section><text>brtan pa las rdo rjer 'gyur/ /sems dpa'i byin rlabs sbyor ba las/ /slar yang rdo rje sems dpar 'gyur/ /zhes so/ /rgyun dang rnam grangs kyis gnas pa zhes pa ni zab mo ni rgyun gyis rtag pas na rtag pa'o/ /de chub pa'i ye shes ni rnam grangs kyis rtag pas na rtag par blta'o/ /</text></item>
<item><p>98a.4</p><section></section><text>ye shes la ltos nas de'i phyag rgya la yang rnam grangs kyis rtag pa zhes bya ste/ de bas zab mo dang gsal ba ni gnyis kyi sgo nas rtag par gnas pas na de'i ngo bo rtogs par bya'o zhes gdams pa'o/ /da ni rtogs par byed pa'i lam la 'jug pa'i skyes bu gsungs pa/ gang zhig</text></item>
<item><p>98a.5</p><section></section><text>ces pa la sogs pa'o/ /gang zhig ces ni spyir ston pa'i tshig ste/ des shes 'gyur zhes pa dang sbyar ro/ /de zhes pa ni gong du gsungs pa'i don to/ /rtogs par 'dun pa ni de thob par 'dod pa'o/ /de nyid bstan pa'i phyir/ sems kyi smon lam yang dag can/ /zhes so/ /</text></item>
<item><p>98a.6</p><section></section><text>sngon du bsod nams mthu bskyed dang / /zhes pa ni mthong ba dang ma mthong ba'i dus su las kyi sgrib pa zad par byed pa'i dge ba'i rtsa ba dang ldan pa'o/ /sngon du tshogs ma bskyed pa mi grol lo zhe na/ 'di rnams dang ldan na grol bar bstan pa'i phyir/ skyes bu zhes pa la sogs pa'o/ /</text></item>
<item><p>98a.7</p><section></section><text>skyes bu yang dag pa ni bla ma ste 'og nas 'chad do/ /de'i gzhi la brten pa gang zhe na/ spro dang gus dang bsnyen bkur dang / /zhes so/ /spro ba ni brod pa'o/ /gus pa ni skye ba med par bsgom pa'i sgo nas mnyes par byed pa'o/ /de nyid yun ring du gnas pa'i phyir bsnyen bkur zhes</text></item>
<item><p>98b.1</p><section></section><text>bya'o/ /'dun par ldan zhing zhes pa ni de kho na la nges par 'dzin pa'i phyir ro/ /bsgom pa dang zhes pa ni gdams ngag rnyed nas zhes tshig snga ma'o/ /brtan po zhes pa ni don la mos pa gces spras su byed pas gzhan gyis mi 'phrogs pa'o/ /sngags kyi mthu las byung ba'i dngos</text></item>
<item><p>98b.2</p><section></section><text>grub ji snyed pa ni yid gnyis su 'dzin pas mngon du gyur pa rnams kyang yal bar 'gyur ba'i phyir som nyi rnam spangs pa zhes bya'o/ /rjes mthun zhes pa ni dbang gi rjes su mthun pa ste 'og nas 'chad pa'o/ /gtong phod pa ni sems kyis kun du 'dzin pa med pa'o zhes pa'o/ /</text></item>
<item><p>98b.3</p><section></section><text>des mnyes bar bya ba'i bla ma ji lta bu zhe na de yis zhes pa la sogs pa'o/ /yang dag pa zhes pa ni bla ma gzhan las khyad par du gyur pa'i phyir ro/ /ji ltar khyad par du 'gyur zhe na/ mchog gi gdams ngag rgyud la ldan/ /zhes te/ rdo rje 'chang chen po'i ngo bo rang gi thugs la</text></item>
<item><p>98b.4</p><section></section><text>mnga' ba rna ba nas rna bar 'pho ba ji lta ba bzhin du shes pa'o/ /theg chen zhes pa ni byed pa la sgra sgrub pa ste 'dis 'gro bar byed pas na theg pa'o/ /bya ba la sgra bsgrub pa ni 'dir 'gro bas na theg pa'o/ /des ni lam dang 'bras bur bcas pa'i rdo rje 'chang chen pos gsungs te de'i</text></item>
<item><p>98b.5</p><section></section><text>lam gyi spyod pa ni dam tshig dang sdom pa dang brtul zhugs la sogs pa'i rim pa'o/ /bsgom pa la ni lhur len pa/ /zhes pa ni lam la mos pa gces spras su byed pa ston to/ /de nyid bcu zhes pa ni rgyud thams cad kyi de nyid bcu ni dkyil 'khor dang sbyin sreg dang / ting nge 'dzin</text></item>
<item><p>98b.6</p><section></section><text>dang / phyag rgya dang / stang stabs dang / la ni lhur len pa zhes pa ni lam la mos/ 'dug stangs dang / bzlas brjod dang / mchod pa dang / las la sbyor ba dang / slar bsdu ba'o/ /rgyud 'di nyid las bla ma'i gdams ngag gis bstan pa ni/ gsang dang shes rab ye shes</text></item>
<item><p>98b.7</p><section></section><text>dang / /'byung mnyes kha sbyor 'byed cho ga /rdo rje bzlas dang drag shul bsgrub/ /bsgom dang bri bas phyir bzlog gnyis/ /dkyil 'khor bsgrub dang rab gnas te/ /rdo rje go 'phang rgya mtshor 'dus/ /zhe'o/ /gsang dang zhes pa ni bskyed pa'i rim pa'o/ /rab gnas zhes pa ni sgyu ma lta</text></item>
<item><p>99a.1</p><section></section><text>bu'i ting nge 'dzin to/ /shin tu gsang zhes pa ni lhag pa'i lha dang dngos po thams cad kyi de bzhin nyid do/ /shes shing zhes pa ni de rnams la blo ma rmongs pa'o/ /de'i don gab par rab ston byed/ /ces pa ni snod du rung ba'i sems can rnams so/ /mang ba</text></item>
<item><p>99a.2</p><section></section><text>ma yin pas gzhan gyis ma rtogs par ston pa'i byed pa zhes bya'o/ /de lta bu'i bla ma mnyes par bya'o/ /ji ltar zhe na/ yul dang zhes pa la sogs pas rjes su mthun pa'i yon tan gsungs so/ /de la yul la sogs pas bum pa'i dbang gi rjes su mthun pa ste/ gzhir</text></item>
<item><p>99a.3</p><section></section><text>gnas pa'i phyir ro/ /gzhan pa gser dang zhes pa la sogs pa ni gsang ba'i dbang gi ste rin che zhing bsgyur du rung ba'i phyir ro/ /mu tig gi phreng ba zhes pa ni shes rab ye shes kyi ste/ rin che zhing mi 'gyur ba'i phyir ro/ /zhing 'di mkhas pas rab bkang ste/ /zhes pa ni mi nus pas</text></item>
<item><p>99a.4</p><section></section><text>kyang sems kyis nam mkha'i gtos kun bkang nas mchod pa ste/ bsod nams kyi tshogs kyi yan lag yin pa'i phyir ro/ /le'u brgyad pa las kyang / zhing 'di rin chen sna bdun gyis/ /mkhas pa dag gis yongs bkang la/ /dngos grub 'bras bu 'dod pa yis/ /</text></item>
<item><p>99a.5</p><section></section><text>nyin re shes rab can gyis dbul/ /zhes te/ sems nyid kyis dbul bar mngon no/ /ji skad du/ byang chub sems dpa'i kun du rtog /dge'am gal te mi dge ba/ /gang phyir sems kyi dbang gyur pas/ /de yi phun tshogs sems de 'gyur/ /zhes so/ /de bas na dngos su'am yid kyis/ /de 'dra'i rje</text></item>
<item><p>99a.6</p><section></section><text>btsun dbang po mchod/ /ces te mnyes par bya'o zhes pa'i don to/ /de ltar mnyes byed thun mong ba rnams bstan nas/ da ni khyad par mnyes par byed pas bla ma gnyis kyis mtshan nyid gsungs pa/ gsal zhing zhes pa la sogs pa'o/ /rnam par rtog pa'i rtog pa thams cad</text></item>
<item><p>99a.7</p><section></section><text>dang bral zhing rang bzhin gyis 'od gsal ba'o/ /'khor ba ji srid kyi bar du lhan cig skyes pa rgyun mi 'chad pas na rab tu dga' ba'o/ /spros pa thams cad dang bral zhing kun du khyab pas na nam mkha' dang mnyam ste/ gnyis su med pa'i ye shes so/ /de ni bsgoms pa las</text></item>
<item><p>99b.1</p><section></section><text>byung la/ /de yang ma rtogs pas na med pa nyid de/ rtogs pa de yang gzhan du zhes te shes rab kyi pha rol tu phyin pa'i phyag rgya las gzhan pa'i chos can gyi dngos po gang du yang de rigs par mi 'gyur te/ dngos po thams cad la khyab kyang gzhan ni sbyor ba bdun dang bral bas</text></item>
<item><p>99b.2</p><section></section><text>na'o/ /de bas na bud med sgyu ma'i phyag rgya ni zhes te bud med nyid sgyu ma ste de nyid phyag rgya'o/ /gang gi phyir pad+ma dang ldan zhing dkar 'chang dang ldan pas na bud med de/ dag pa dang ma dag pa thams cad do/ /de yang sgyu ma ltar snang zhing bems po ma yin pa shes rab kyi pha rol tu phyin</text></item>
<item><p>99b.3</p><section></section><text>pa las byung ba'i phyir ro/ /de nyid phyag rgya ste rdo rjes btab pa de nyid lhag pa'i lhas rgyas 'debs pa'i phyir ro/ /yang na U ring po au ring por bsgyur na skyes bu rnams mgu bar byed pas na phyag rgya zhes bya'o/ /sgyu ma kun las khyad par 'phags/ /zhes pa ni gser 'gyur rtsis</text></item>
<item><p>99b.4</p><section></section><text>zangs ma srang stong dus gcig tu gser du byed pa dang / klu'i gtsug gi nor bus dpag tshad gcig nas gling bzhi'i bar du zas la sogs pa'i char 'bebs par byed pa dang / dpa' bo gcig 'greng la sogs pa'i sman za ma bdun 'thungs nas lo stong thub par byed pa dang / </text></item>
<item><p>99b.5</p><section></section><text>rtsa ba'i sngags la sogs pa'am/ de las gzhan pa'i sngags kyis gsod pa la sogs pa'am/ dug zhi bar byed pa'am mi gnas pa'i dngos po bskal pa'i bar du gnas par byed pa la sogs pa yod kyang / gnyis su med pa'i ye shes 'byung ba'i gnas med de zab mos byin</text></item>
<item><p>99b.6</p><section></section><text>gyis rlob par byed pa ma yin pa'i phyir ro/ /gang gi phyir thabs dang shes rab kyis zab mo yang dag par gsal ba byin gyis rlob pa ni thog ma med pa'i dus can te/ de bas na de rtogs par 'gyur bas na khyad par du 'phags pa'o/ /'o na khyad par du 'phags pa'i sgyu ma yang gang zhe na/ </text></item>
<item><p>99b.7</p><section></section><text>sgyu ma de yang zhes pa la sogs pa'o/ /'jig rten 'dir zhes pa ni 'dod pa'i khams 'di ru'o/ /de yang sa la sogs pa rnam par dag pa spyan ma la sogs pa bzhi ni lha mo thams cad kyi rang bzhin rnam par dag pa ste/ ji ltar zhe na/ sra ba'i khams ni sa yin te/ /gsher ba'i </text></item>
<item><p>100a.1</p><section></section><text>rnam pa chu yin no/ /bskyod pa las ni me skye ste/ /skyod byed rlung du rab tu grags/ /zhes pa'i lung dang sbyar na gzhan rnams la yang gdags pa'i rgyu yod du srid kyang 'byung ba las byung ba'i phyir gtso mo ma yin te/ mtshan ma med pa'i dga' ba las thams</text></item>
<item><p>100a.2</p><section></section><text>cad 'byung ba dang / bsnyen pa la sogs pa dang / dam tshig gi phyag rgya la sogs pa yan lag rdzogs pa'i phyir ro/ /de bas na de rnams rnam par dag pas mi la sogs pa'i bu mo thams cad kyang / rigs ni rnam pa bzhir 'gyur te/ /zhes so/ /de bas na de'i ming dang mtshan nyid bshad par</text></item>
<item><p>100a.3</p><section></section><text>bya'o zhes pa'i don to/ /de la ming gang zhe na/ ka ma li zhes pa la sogs pa'o/ /de la ka ma li zhes pa ni/ pad+ma can zhes pa ste phal cher de ltar rjod par byed do/ /shaM khi nI zhes pa ni dung can ma zhes pa'o/ /tsi tra ni zhes pa ni ri mo can zhes pa'o/ /ha sti ni zhes pa ni ba glang can zhes pa'o/ /de rnams la pad+ma</text></item>
<item><p>100a.4</p><section></section><text>can ni klu mo'i rigs las byung ba ste/ mA ma kI ni chu'i rang bzhin rnam par dag pa'i rang bzhin yin pa'i phyir ro/ /gnyis pa dung can ma ni shin tu drag cing rno ba'i byol song stag dang seng ge la sogs pa'i rigs te gos dkar mo dag pa'i phyir ro/ /gsum pa ri mo can ni ri dgas</text></item>
<item><p>100a.5</p><section></section><text>kr-iSh+Na la sogs pa shin tu g.yo bar snang ba'i rigs las byung ba ste sgrol mas dag pa'i phyir ro/ /bzhi pa ban glang can ni spyan mas rnam par dag pas na glang po che'i rigs te/ glang po che ni shin tu brtan par snang ba'i phyir ro/ /de ltar ming dang rigs bstan nas/ da ni dbyibs</text></item>
<item><p>100a.6</p><section></section><text>dang mtshan nyid bstan pa/ de la zhes pa la sogs pa'o/ /bu mo pad+ma'i dri bro zhing / /zhes pa ni pad+ma kha phye ba'i ge sar gyi dri bro ba zhes so/ /de dang ngo zlum sna rtse til 'dra ste/ /zhes pa ni byang chub sems las skyes pa'o/ /sen mo dmar zhing rgyab sgur dang / /rkang mthil</text></item>
<item><p>100a.7</p><section></section><text>kun gyis sa la reg /ces pa ni khrag gi khams thams cad las skyes pa'o/ /ba spu 'khyil pa nyid ser mo can zhes te kha dog ser ba'o/ /dkar ba ni 'o ma'o/ /de 'chang ba ni nu ma ste/ dbyibs til gyi 'bras bu ltar rtse mo ring ba'o/ /de ni mchil ma las skyes pa'o/ /gsus</text></item>
<item><p>100b.1</p><section></section><text>pa'i gnyer ma gsum zhes pa ni lte ba'i 'og tu tri shU la lta bu zhes pa'o/ /brang mdzes pa ni dkar 'chang dang skabs phyed pa'o/ /glang chen ltar 'gros dal ba ste shu kra las skyes pa'o/ /rak+ta'i ro ni skyur ba dang sha mdog dmar ba ni nyi ma khyad par can las skyes pa'i phyir ro/ /</text></item>
<item><p>100b.2</p><section></section><text>de bzhin shaM khi nI yang ba tsha'i dri bro ba dang / mdog dkar ser du gnas pa ni khyab byed kyi drod las skyes pa'o/ /skra yang ring la sna ni ring / /zhes pa ni mgo bo'o/ /dkar 'chang na ga ra 'dra ba/ /zhes pa ni shing tog rtse mo che la rtsa ba zhum pa ste de 'dra ba'o/ /de ni snying ga'i</text></item>
<item><p>100b.3</p><section></section><text>drod las skyes pa'o/ /'o ma zho la rab tu sred pa ni shu kra'i drod las rab tu skyes pa'o/ /rak+ta'i ro bro ba ni de nyid kyi drod las rab tu byung ba'o/ /de bzhin du tsi tra ni yang sha rlon gyi dri bro ba dang / ngo tsha med pa dang / gan rkyal du nyal ba ni rab tu bshig pa dngas snyigs 'byed</text></item>
<item><p>100b.4</p><section></section><text>pa dang / zhes bya ba mdoms na gnas pa las skyes pa'o/ /dkar 'chang shing tog pa la 'dra/ /zhes pa ni dpal gyi 'bras bu 'dra zhes bya ste zlum zhing chung ba'o/ /de dang khro 'dod pa ni 'thab mo la dga' ba ni rab tu bshig pa 'dzin pa zhes bya ba snying la gnas pa las skyes</text></item>
<item><p>100b.5</p><section></section><text>pa'o/ /mchu 'phyang ba dang phug ron gyi skad 'dra ba ni rab tu bshig pa byin mnyam zhes bya ba lkog ma na gnas pa las skyes pa'o/ /brla shin tu mdzes pa dang rje ngar bya rog dang 'dra ba ni rab tu bshig pa steng 'gro zhes bya ba lte ba la gnas pa las skyes pa'o/ /sha mdog sngo</text></item>
<item><p>100b.6</p><section></section><text>bsangs dang rak+ta'i ro tsha ba ni stong dar sar pa lta bu'i ro bro ba ste/ lus thams cad la rab tu gnas pa'i rab tu bshig pa las skyes pa'i phyir ro/ /de bzhin du ha sti ni yang chang gi dri bro ba dang dri nga ba ni rgyu ma la sogs pa dang snying las skyes pa'o/ /byin pa sbom pa dang lus sbom</text></item>
<item><p>100b.7</p><section></section><text>pa ni mkhal ma dang mtsher ba dang snying las skyes pa'o/ /sna cung zad yo ba ni glad rgyas la sogs pa dang snying las skyes pa'o/ /spyod pa rtsing ba dang mdog rdul skya zhes pa ni ba tsha bong bu'i rdul gyis gos pa ste/ pags pa dang sha dang rus pa dang snying las skyes pa'o/ /dkar</text></item>
<item><p>101a.1</p><section></section><text>'chang g.yas g.yon du dgye ba dang / sha mdog smug pa dang / rak+ta'i ro bsngal ba ni glo ba dang / mchin pa dang pad+ma'i dkyil 'khor dang / snying las skyes pa'o/ /da ni de rnams kyi rung mi rung gi spyod pa bstan pa/ da ni de dag ces pa la sogs</text></item>
<item><p>101a.2</p><section></section><text>pa'o/ /khong du dga' zhing zhes pa ni 'dod chags la'o/ /tshig mang ba zhes pa ni mi 'dod pa ltar zhes pa'o/ /cung zad bsnyad ces pa ni med pa'i skyon brjod pa'o/ /de la sogs pa ni ga sha'i bde blag med pa dang / don ldan rnam par spangs pa dang / lan 'gas chog</text></item>
<item><p>101a.3</p><section></section><text>pa lta bu la sogs pa ni mi rung pas/ mkhas pas rab tu spang bar bya/ /zhes te rjes su mi mthun pa'i phyag rgyas lus sems bde bar byed pa'i skabs med de/ bram ze ke'u li grong khyer shugs ltar 'gro ba'i phyir ro zhes so/ /rung ba 'di ni mkhas pas btsal/ /</text></item>
<item><p>101a.4</p><section></section><text>zhes pa la sogs pa ni go sla'o/ /mig gi rtsa mdangs zhes pa ni dkar nag phyed pa'o/ /mig rtsa rgod pa ni bla ma zhes pa'o/ /skad cig bsam pa yang de bzhin du'o/ /mi mo 'di ni bsten par bya/ /zhes pa ni lha mo bzhis thams cad dag du zin kyang rjes su mthun pa'i mi mo 'di</text></item>
<item><p>101a.5</p><section></section><text>ni sgrub pa po rnams kyi smon lam las byung ba'i phyir te 'ba' zhig don du gnyer bar bya'o/ /gsang gnas kyi rung mi rung gi spyod pa bstan pa/ da ni gsang gnas zhes pa la sogs pa'o/ /gyo mo ltar ni zhes pa ni nang lta bu'o/ /kha sbub ni 'og na gnas pa ltar ro/ /de ni rtag</text></item>
<item><p>101a.6</p><section></section><text>pas spangs pa'o/ /khung ring zhes pa ni thabs kyi chos longs mi spyod pa ste de dang shin tu mi sdug pa ni tshe dpag med kyis spangs pa'o/ /rtag tu skam por gnas pa ni 'dod chags kyi mtshan nyid dang ldan yang zhes te rin chen 'byung ldan gyis spangs pa'o/ /rtag tu zil pa 'dzag pa</text></item>
<item><p>101a.7</p><section></section><text>ni yul med kyang ke lo zhes bya ba'i kha chu lta bur 'dzag cing rtag tu yul dang 'phrod par byed pa ste/ mi bskyod pas spangs pa'o/ /sbal pa'i rgyab ltar rtsub pa ni don yod grub pas spangs pa'o/ /rus sbal gyi rgyab ltar 'phang mtho zhing steng mnyam pa shin tu 'jam po ni spyi'i</text></item>
<item><p>101b.1</p><section></section><text>dbyibs te shes rab kyi pha rol tu phyin pas byin gyis brlabs pa'o/ /ban glang gi ni ltag pa ltar/ /zhes pa ni 'gram gnyis dang ze'u 'bru ste ltag pa dang dpung mgo ltar gnas te/ de yang steng mnyam zhing thog gi dbyibs kyang ring zhes pa ni thog tu phal che bar gnas pa'o/ /</text></item>
<item><p>101b.2</p><section></section><text>de ni spyan mas byin gyis brlabs pa'o/ /pad+ma'i snying po bzhin du zlum pa ni 'dab ma 'dus pa ste de yang chung ba'o/ /de ni gos dkar mos byin gyis brlabs pa'o/ /'dzag min zhes pa ni nyams su ma blangs na zhes so/ /nyams su blangs na cung zad 'byung ba ste mA ma kIs byin</text></item>
<item><p>101b.3</p><section></section><text>gyis brlabs pa'o/ /spu nyung zhes pa ni spu langs pa ste yid du 'ong bar byed pa'i phyir ro/ /de ni sgrol mas byin gyis brlabs pa'o/ /thabs kyis shin tu btsal zhes pa ni kha na ma tho ba med pa ni 'di'i thabs te rin gyis slu ba dang / gzhan gyis ma 'khyud pa dang gzhan la ma</text></item>
<item><p>101b.4</p><section></section><text>'khyud pa la sogs pas so/ /da ni 'di dran par bya ste/ /thog med dus nas log rtog la/ /ngang gi goms pas de spros te/ /de byung ngang tshul ngan rnams mang / /'dzam gling 'di ni shAkya yi/ /sras kyi gdul bya ji snyed pa'o/ /dge ba goms pa nyung zad pas/ /yang dag don</text></item>
<item><p>101b.5</p><section></section><text>ni rab sgom pa/ /nyung ste mang po ma yin pas/ /'gro ba'i don ni mi gtong phyir/ /de yang thugs rjes gzung bar bya/ /zhes pa'i lung dang sbyar na/ /rjes su mthun pa'i phyag rgya ni mang ba ma yin te/ gal te de don du gnyer ba rnams bar mdor dus byed par 'gyur srid pas na/ </text></item>
<item><p>101b.6</p><section></section><text>bla ma'i drin gyis 'tsho ba'i phyir rnam pa gzhan yang gsungs pa/ mtshan nyid dag ces pa la sogs ni rjes su mthun pa'i mtshan nyid de dag dang mi ldan yang zhes pa ni/ rigs dang zhes pa ni ma nges pa'o/ /ji skad du/ rigs ngan sme sha can la sogs/ /gsod pa don du gnyer</text></item>
<item><p>101b.7</p><section></section><text>ba rnams/ /theg pa bla na med pa yi/ /theg mchog 'di la 'grub par 'gyur/ /zhes pa dang / bram ze rgyal rigs rje'u rigs dang / /dmangs rigs dag gi bu mo yang / /rdo rje chos kyis bsgrub par bya/ /'di ni gsang ba thob pa'o/ /zhes gsungs pa'i phyir ro/ /gzugs dang</text></item>
<item><p>102a.1</p><section></section><text>zhes pa ni gzugs bzang ba'o/ /lang tsho zhes pa ni bcu drug pa dang / nyi shu rtsa lnga zhes gsungs kyang / mya ngan sog le ltar gcod pa yod kyi bar ni lang tsho ste/ ji skad du/ byol song las kyang rab tu brtag /ces gsungs pa'i phyir ro/ /rgyan</text></item>
<item><p>102a.2</p><section></section><text>mdzes zhes pa ni gdu bu la sogs pas mdzes par byas pa de nyid la yid 'ong bu mo zhes bya ste/ rgyu 'di gsum dang ldan na/ gzung bar bya'o zhes so/ /de yang gang zhe na/ chos zab la zhes pa la sogs pa ste/ chos zab mo ni gnyis su med pa'i ye shes te de'i spyod pa la</text></item>
<item><p>102a.3</p><section></section><text>yang de skad ces bya'o/ /de la mos pa ni/ de thob na nges par 'dzin pa'i sems kyis de la sbyor ba'o/ /de bas na mos pa gces su byed pa ni gzhan gyis mi 'phrogs pas na chos kyis longs pa ste/ dang po'o/ /las 'brel zhes pa ni las kyis 'brel pa ste/ </text></item>
<item><p>102a.4</p><section></section><text>pha dang ma dang ming po dang bdag po la sogs pa'o/ /des 'khyud pa ma byas pa ni sems kyis kun du 'dzin pa med pa'o/ /de bas na/ kun du 'dzin med nor gang yin/ /mkhas pa rnams la de mi lci/ /'dzin bcas nor ni gang yin pa/ /so rangs pa yi bum bzhin</text></item>
<item><p>102a.5</p><section></section><text>du/ /'bum phrag gnyis su gzhan mi phan/ /zhes so/ /las 'brel gyis ma bzung ba ni gnas skabs spangs pa'i phyir 'brel pas longs pa ste gnyis pa'o/ /sngon gsungs grogs zhes pa ni gong du smos pa'i rjes su mthun pa'i phyag rgya gang zhig gis/ shes pa</text></item>
<item><p>102a.6</p><section></section><text>bslus pa zhes te rjes su mthun pa'i gtam gyis dang po'i shes pa rnam par bzlog pa ni slu ba ste/ dad pa'i sa la 'god pa'o/ /ji skad du/ bzang spyod ngan spyod thams cad ni/ /grogs gang rten las 'byung ba ste/ /grogs kyi tshig ni srog bzhin 'dzin/ /de bas grogs</text></item>
<item><p>102a.7</p><section></section><text>bzang tshig bzung ngo / /zhes pa'i phyir ro/ /de bas na grogs kyi tshig la ma nor bar 'dzin pa de kho na bzhin du sgrub par byed pa ste grogs kyis longs pa'o/ /de ni gsum pa'o/ /de lta'i mi mo mkhas pas sgrub/ /ces te/ mngon par 'du byas pas rang dang rjes su mthun par</text></item>
<item><p>102b.1</p><section></section><text>snang ba'i phyir ro/ /sogs kyi sgras bsdus pa lha mo dang klu mo dang gnod sbyin mo dang mkha' 'gro ma la sogs pa rnams so/ /gzhan dag na re mi mo ni rtog pa mang ba ste/ de spangs nas de rnams sgrub po zhes zer ro/ /de ni ma yin te mi slu ba dang 'brel pa med pa'i phyir ro/ /de</text></item>
<item><p>102b.2</p><section></section><text>bas na gong du smos pa'i mi mo rnams la brten te/ de kho na nyid shes par byed la/ de nyid kyis goms par yang byed cing mngon du yang byed do/ /gzhan rnams ni mngon du byed pa'i yan lag tsam yin no/ /'o na des gang bsgrub ce na/ 'jig rten gsum du zhes te/ khams gsum</text></item>
<item><p>102b.3</p><section></section><text>du'o/ /der rnyed dka' ba ni tha mal pa rnams la ltos nas phyug po de las rgyal srid dang nor bu la sogs pa yang rnyed dka' ba ste/ de bas kyang rnyed dka' ba ni lhag pa'i lha zhes bya ba 'di'o/ /ci'i phyir lhag pa'i lha zhes bya zhe na/ lha rnams las mchog tu gyur pa ni kha na ma tho ba</text></item>
<item><p>102b.4</p><section></section><text>med pa'o/ /de las mchog tu gyur pa ni byang chub sems dpa'o/ /de las mchog tu gyur pa ni sangs rgyas rnams so/ /de rnams kyi phul du gyur pa ni rdo rje 'chang chen po sbyor ba bdun dang ldan pa'o/ /de lta bu sems can thams cad la mi slu ba'i tshul du gnas kyang ye shes kyis</text></item>
<item><p>102b.5</p><section></section><text>rgyas btab pa'i thabs gong ma dang bral na mi 'grub pas/ de rnams dang lhan cig tu gyur pa'i lhag pa'i lha zhes bya ba sgrub ces bya'o/ /da ni de lta bu'i lhag pa'i lha de dang po dbang gi sgo nas rtogs par bya ba gsungs pa/ de yang zhes pa la sogs pa'o/ /de yang zhes pa ni lhag pa'i lha</text></item>
<item><p>102b.6</p><section></section><text>zhes bya bar sbyar ro/ /thun mong zhes pa ni byang chub sems dpa' la sogs pa dang thun mong du gyur pa'i sdom pas thob pa ste/ rig pa'i dbang ngo / /de dang bcas pa ni thun mong ma yin pa'i sdom pas thob pa ste/ rdo rje slob dpon phyir mi ldog pa'i dbang ngo / /des 'di skad gsungs</text></item>
<item><p>102b.7</p><section></section><text>par gyur te/ phyin ci log gi yul la chags pa dang bral ba'i bdag nyid chen po sems can gyi tshogs thams cad la phan gdags pa'i bsam pa dang ldan pa des/ chos thams cad khyab bdag tu gnas pa'i zab mo dang yang dag par gsal bzung du 'jug pa'i rdo rje 'dzin pa</text></item>
<item><p>103a.1</p><section></section><text>chen po gong du gsungs pa rtogs par bya ba'i phyir/ gong du smos pa'i rjes su mthun pa'i yon tan rnams kyis gong du smos pa'i yon tan dang ldan pa'i bla ma dam pa rnams las gang yang rung ba cig yongs su gzung bas mnyes par bya ste/ des kyang mnyes pa las</text></item>
<item><p>103a.2</p><section></section><text>byung ba'i dkyil 'khor gnyis gang yang rung ba cig dang bsgrub par bya'o/ /de yang bla ma des mtshan ma thob kyang rung ma thob kyang rung ste/ dang por bar chad zhi zhing tshogs 'phel bar bya ba'i phyir/ rang gi lha'i 'khor lo la gnas pas sngon du bsnyen pa bya zhing 'dzab bzlas pa du</text></item>
<item><p>103a.3</p><section></section><text>ma'am grangs can du bya'o/ /de nas rgyu skar ram byed pa bzang po'i nyin par ram/ yang na kun dga' ba'i bsam pa dang ldan pas dge slong gi dge 'dun dang bcas te/ gnas kyi khyad par las dbang ldan gyi phyogs sus btsal bar bya'o/ /der ji skad du gsungs pa'i cho</text></item>
<item><p>103a.4</p><section></section><text>gas brtags te sa la gnas pa dang 'byung po'i tshogs la gtor ma byin la rang gi lha'i 'khor lo la'ang sbyin sreg la sogs pas mnyes par byas la nam mkha' la dgod par bya'o/ /de nas ji skad du gsungs pas klu brtag par bya ste/ sa stegs gru bzhi pa bdud rtsi lngas</text></item>
<item><p>103a.5</p><section></section><text>byugs pa ste/ rgyan la sogs pas rnam par klubs pas phyi'i sa sbyang bar bya'o/ /rang gi lha'am bgegs kyi dgra'i sbyor bas dbang bskur blangs pas sems kyis sa sbyang bar bya'o/ /de nas de nyid nor 'dzin lta bu rdo rje'i khyad par can du byas pas byin gyis brlabs la</text></item>
<item><p>103a.6</p><section></section><text>bdag nyid ting nge 'dzin gsum dang ldan par dbus su 'dug la/ rdo rje dril bu 'dzin pa'i grogs po bzhis dkyil 'khor bri bar gsol ba gdab po/ /des kyang nyon mongs pa la bgegs kyi gshed kyi ngo bo khros nas lus ngag yid gsum gyi sbyor bas bgegs bskrad nas</text></item>
<item><p>103a.7</p><section></section><text>sa'i dbus su phur bus btab pas bsrung bar bya'o/ /bdud 'dul gyi phyag rgyas sa'i lha mo brtan ma la mchod pa la sogs pas mnyes par byas la/ dbang por gsol nas de nyid du thim par bsam mo/ /sa dag par bya ba'i cho ga'o/ /de nas phyi de nang par lha'i grangs</text></item>
<item><p>103b.1</p><section></section><text>dang mthun pa'i maN+Dal la/ dam tshig gi 'khor lo bzhi pa yan chad kyis bkod la/ de la ye shes kyi 'khor lo bstims te mnyes par byas nas gsol ba gdab par bya'o/ /yang mchod pa'i bum pa lha'i grangs dang mthun pa la rang gi sngags kyis btab la rnam par rgyal ba'i</text></item>
<item><p>103b.2</p><section></section><text>bum pa la gtso bo'i sngags kyis btab ste/ skrag byed kyi bum pa la bdud rtsi 'khyil pa'i sngags kyis gdab par bya'o/ /yang de rnams byin gyis brlab par byas nas dkyil 'khor la bkod de mchod pa la sogs pa byas nas gsol ba gdab par bya'o/ /de nas</text></item>
<item><p>103b.3</p><section></section><text>bdag nyid phyi rol du byung ste snod dang ldan pa'i slob ma rnams bzung nas khang pa'i nang du zhugs la slob mas kyang ston chen khyod la zhes pa la sogs pas gsol ba gdab po/ /bla mas kyang slob ma'i gtso bo lag pa nas bzung ste/ bu tshur shog shig ces pa la sogs pas</text></item>
<item><p>103b.4</p><section></section><text>lan stsal nas nang du bcug ste/ sdig pa bshags pa la sogs pas byang chub tu sems bskyed la gnas gsum byin gyis brlabs la mchod pa'i rdzas sbyin no/ /de bzhin du bdud rtsi 'khyil pa'i sngags kyis bzlas pa'i so shing dang / ku sha dang / srung skud gdags pa dang / nye reg</text></item>
<item><p>103b.5</p><section></section><text>sbyin par bya'o/ /de nas slob mas kyang phyir mi ldog pa'i dbang zhes pa la sogs pas gsol ba btab la/ de la bla mas kyang sangs rgyas chos dang zhes pa la sogs pas byang chub sems dpa' dang / rnal 'byor gyi rgyud la sogs pa dang thun mong gi sdom pa byin la/ slob mas</text></item>
<item><p>103b.6</p><section></section><text>kyang ston pa chen po zhes pa la sogs pas sdom pa de blang bar bya'o/ /de nas/ kun mkhyen gang du 'jig rten na/ /zhes pa la sogs pas spro ba bskyed cing bden pa'i chos bshad la/ slob ma rnams nyal ba'i sbyor ba bya'o/ /de nas mchod pa la sogs pas dkyil 'khor mnyes</text></item>
<item><p>103b.7</p><section></section><text>par byas la ye shes kyi 'khor lo nam mkha' la bkod de bdag nyid nyal bar bya'o/ /nang par sngar langs nas so shing skyur ba dang mtshan ma bzlog pa la sogs pa ni sta gon du gnas pa'i cho ga'o/ /de nas rang gi lha'i sbyor ba la gnas pas ji skad du gsungs pa'i thig skud la ye</text></item>
<item><p>104a.1</p><section></section><text>shes kyi thig skud drang ba dang bsgril ba dang bsrung ba la sogs pas thig skud 'dus byas la/ las thams cad par bsgoms pa'i slob ma dang lhan cig tu nam mkha' dang sa'i thig ma lus par gdab par bya'o/ /yang na nus pas khye'u dang bu mo lo</text></item>
<item><p>104a.2</p><section></section><text>bcu gnyis lon pa la ji skad du gsungs pa'i cho gas ye shes kyi lha phab nas bri ba dang tshon gdab po/ /de nas cha dbye ba la sogs pas thig gsal bar bya ba ni thig gi cho ga'o/ /de bzhin du tshon rtsi rnams kyang 'dus byas nas rdo rje gar gyi brjod pas nang du zhugs nas sna lnga'i</text></item>
<item><p>104a.3</p><section></section><text>tshon dang / rdo rje rtse mo'i tshon dang / phyogs kyi tshon dang / phyag mtshan gyi tshon yang gdab par bya ba ni tshon gyi cho ga'o/ /de nas bum pa dgram pa dang skud pa la sogs pa gshegs su gsol ba byas la/ rang gi rigs kyi phyag rgya dang lhan cig tu yan lag bcu gnyis kyis</text></item>
<item><p>104a.4</p><section></section><text>'khor lo gsum gnyis su med par bsgom pa ni lha gnas par bsam pa'i cho ga'o/ /de la gsang ba'i mchod pa dang / rdo rje dril bu'i bde dbyangs kyis bstod pa dang / bdud rtsis tshim par bya ba dang / /phyi'i mchod pas shin tu tshim par bya ba dang / bzlas pa bya zhing dgyes</text></item>
<item><p>104a.5</p><section></section><text>pa bskyed pa dang / phyi rol du byung nas phyogs skyong ba rnams la gtor ma sbyin pa dang / hUM mdzad kyi rnal 'byor gyis nang du zhugs nas lhag chad kyi skyon bsal ba dang / sbyin sreg gis mnyes par bya ba ni mchod pa'i cho ga'o/ /de nas bdag nyid dkyil 'khor du zhugs te lhas</text></item>
<item><p>104a.6</p><section></section><text>dbang bskur bar bsams nas/ de kho na nyid dang bden pa brjod par bya'o/ /de nas slob ma mngon par 'du byas la gdong g.yogs nas mos pa dri zhing lan gdab pa dang / lha dang bla ma la yon dbul ba dang / byang chub tu sems bskyed cing 'khor lo bskul ba dang / dkyil</text></item>
<item><p>104a.7</p><section></section><text>'khor du gzhug pa dang / sdom pa bsdoms te spro ba bskyed pa dang / dam bsgrags pa dang lha dbab pa dang me tog dor ba dang / gdong g.yogs bkrol nas dkyil 'khor bstan pa ni dkyil 'khor du gzhug pa'i cho ga'o/ /de nas mi bskyod pa 'dus byas pa las byung ba'i</text></item>
<item><p>104b.1</p><section></section><text>chu'i dbang dang / rin chen 'byung ldan las byung ba'i dbu rgyan gyi dbang dang / snang ba mtha' yas las byung ba'i rdo rje'i dbang dang / don yod grub pa las byung ba'i rdo rje dril bu'i dbang dang / rnam par snang mdzad las byung ba'i ming gi dbang dang / rig pa'i dbang bskur</text></item>
<item><p>104b.2</p><section></section><text>ba byin la/ de'i rjes la rdo rje dang / dril bu dang / phyag rgya'i dam tshig byin la/ rdo rje slob dpon gyi dbang gi sdom pa thun mong ma yin pa rnams sbyin no/ /de nas gsol ba btab pa'i rdo rje slob ma 'jug pa'i sgor kha dog gcig pa'i dkyil 'khor la dbang stegs kyi khri la</text></item>
<item><p>104b.3</p><section></section><text>bzhag ste slob dpon gyi lus kyi dkyil 'khor las spros pa'i lha mo la sogs pas bskul bas rdzogs pa'i sangs rgyas kyi dkyil 'khor rnams kyis bkra shis kyi glu dbyangs dang / rol mo la sogs pa dang ldan par rig pa'i dbang dam tshig dang bcas par sbyin no/ /de nas</text></item>
<item><p>104b.4</p><section></section><text>gdugs dang bcas par bskor ba byas nas khri la bzhag ste slob dpon du gnas par byas na dbu rgyan dang ye shes sems dpa' bskyed de mchod par bya'o/ /de la dkyil 'khor gyi de kho na nyid dang / lha'i de kho na nyid dang / slob dpon gyi las gnyis bstan pa ni phyir mi ldog pa'i</text></item>
<item><p>104b.5</p><section></section><text>dbang bskur ba'o/ /de nas lung bstan pa dang / dbugs dbyung ba dang / bka' stsal pa'i dbang bskur ba yang sbyin no/ /de rnams ni bum pa'i dbang bskur ba'i cho ga bsdus pa te/ rgyas par ni gzhan du shes par bya ste/ 'dir ni dkyus kyis 'dzin tsam du smos so/ /da</text></item>
<item><p>104b.6</p><section></section><text>ni de dag dang ldan pa'i slob ma la gsang ba'i dbang bskur bar gsungs pa/ tshogs kyi mchod pa zhes pa la sogs pa'o/ /de yang gong du gsungs pa'i phyag rgya la sogs pa ni gzugs kyi tshogs so/ /pi wang la sogs pa'i dkrol ba dang brdung ba la sogs pa ni sgra'i tshogs</text></item>
<item><p>104b.7</p><section></section><text>so/ /ga pur la sogs pas byugs pa dang / bdug spos la sogs pa ni dri'i tshogs so/ /sha dang chang dang khur skya la sogs pa ni ro'i tshogs so/ /dar la sogs pa dang / dbang po bstar ba la sogs pa ni reg bya'i tshogs so/ /mnyes par byed pas na mchod </text></item>
<item><p>105a.1</p><section></section><text>pa'o/ /de rnams dang ldan par de'i ngo bo gong du gsungs pa'i bu mo btsal nas rgyan rnam pa sna tshogs pas brgyan te lus dri zhim pos byugs la/ nam phyed kyi dus su bla ma la dbul bar bya'o/ /de nas bla mas kyang bsam gtan gyis snyoms par zhugs</text></item>
<item><p>105a.2</p><section></section><text>pa'i byang chub kyi sems kyis slob ma'i lus bsregs nas/ cho ga bzhis rnam par snang mdzad du bsgom ste/ gsol ba 'debs pa la bza' ba dang bsrung ba'i dam tshig byin nas yang me tog gis snyim pa bkang ste gsol ba 'debs pa la cha mthun pa'i rnal 'byor chen</text></item>
<item><p>105a.3</p><section></section><text>po'i tshul rnams las bstan pa ltar/ zla ba la sogs pa'i rdzas rnams kyis rna ba dang / snying ga dang / lag mthil dang / lce dang / spyi gtsug tu thig le bya zhing de'i sngags kyis sbyin par bya'o/ /de bzhin du snyan gyi phyogs su gyur pa'i lha mo dang dpa' bo'i sa bon</text></item>
<item><p>105a.4</p><section></section><text>las byung ba'i byang chub kyi sems dngos su'am bsam pas phyung nas bde ba'i ro myang zhing dpung mgo la sogs par bskur bar bya'o/ /de nas slob ma ha cang ring ba ma yin par gos la sogs pas mig bkab nas bzhag ste/ bla mas kyang / de dang snyoms par zhugs</text></item>
<item><p>105a.5</p><section></section><text>pa yis/ /zhes te/ gong gi bu mo bar gyi bsnyen sgrub bzhi la sogs pas dag par byas nas/ rjes su chags pa'i mtha' la thug pas snyoms par zhugs te/ sa bon gyis bskul ba'i bde bar gshegs pa rnams zhal du zhugs te zla bar zhu bar gyur nas bcu drug</text></item>
<item><p>105a.6</p><section></section><text>cha zhes te thig le'i ngo bor gyur par bsam mo/ /de nyid slob ma'i kha ru ltung / /zhes te thig le las yi ge/ /de las dkyil 'khor de nyid 'dod chags chen po'i mes bzhus pa slob ma'i khar sbyin pa'o/ /de yang slob ma'i kha'i lam nas snying ga'i pad+mar</text></item>
<item><p>105a.7</p><section></section><text>zhugs pa'o/ /des ci byed ce na/ de yis zhing ni dag byas te/ /zhes te zhing ni de'i phung po la sogs pa'o/ /de dag par byas pa ni phyin ci log tu snang ba'i phung po la sogs pa sbyangs te/ ye shes kyi skur byas pa zhes bya'o/ /</text></item>
<item><p>105b.1</p><section></section><text>des ci rtogs she na chos kun zhes pa la sogs pa'o/ /de yang ke lo dang ke po 'drul bcad pas sgyu ma lta bu'i ting nge 'dzin skye'o/ /des chos thams cad sgyu ma dang smig rgyu dang brag ca dang / mgal me'i 'khor lo dang / 'khrul pa dang / rmi lam dang</text></item>
<item><p>105b.2</p><section></section><text>dri za'i grong khyer dang / chu'i chu bur dang / glog gi rnam pa dang / sprul pa dang / brgya byin gyi gzhu dang / sprin gyi rnam pa lta bu ste/ dpe bcu gnyis kyi don du rtogs par 'gyur ro/ /de byams pa la sogs pa'i byang chub sems dpa' rnams dang skal ba mnyam pas na</text></item>
<item><p>105b.3</p><section></section><text>sangs rgyas kyi zhing nas sangs rgyas kyi zhing du 'gro ste/ de'i lam la 'jug pa myur bar thob par 'gyur ro/ /da ni zhing dag par byas pa'i slob ma la chos kyi sku rtogs par bya ba'i phyir shes rab ye shes kyi dbang bskur ba gsungs pa/ de nas zhes pa la sogs pa'o/ /</text></item>
<item><p>105b.4</p><section></section><text>rang 'byung zhes pa ni gzhan gyis brtags pa'i rgyu spangs te/ rang gi sems nyid goms pa las byung ba'i phyir ro/ /ji skad du/ sems can kun gyi sems gang na/ /brtan pa'i phyir na sems dpar brjod/ /mnyam par bzhag na ting nge 'dzin/ /nges pa las ni</text></item>
<item><p>105b.5</p><section></section><text>rdo rjer gyur/ /sems dpa'i byin rlabs sbyor ba las/ /slar yang rdo rje sems dpar gyur/ /zhes so/ /gzhan bshad zin to/ /de rtogs par bya ba'i phyir bu mo sbyin zhes so/ /de yang dbang bskur ba thob pa'i slob mas tho rangs kyi dus su tshogs kyi mchod pas bla ma</text></item>
<item><p>105b.6</p><section></section><text>mnyes par byas la/ ji skad du gsungs pa'i bu mo bla ma la yon dang bcas te dbul bar bya'o/ /de nas gsol ba 'debs pa'i slob ma rnal 'byor pa snying po'i sdom pa dang ldan par bya'o/ /de nas yang me tog gis snyim pa bkang ste/ gsol ba 'debs pa la bla</text></item>
<item><p>105b.7</p><section></section><text>mas byin gyis brlabs pa'i bu mo slob ma'i lag pa g.yas par sbyin par byas nas lung 'di bsgo'o/ /lha mo 'di ni zhes pa la sogs pa'o/ /khyod kyi bzhed pa 'di la yod pa'i phyir na khyod dang mthun zhes so/ /sems can zhes pa ni sems can bsgral ba'i sems</text></item>
<item><p>106a.1</p><section></section><text>gang la yod pa'o/ /sangs rgyas kun gyis spyod du gnang / /zhes pa ni bla na med pa'i sangs rgyas rnams kyis snod du rung ba'i gang zag 'ga' la spyod du gnang ba'o/ /ji ltar spyod du gnang zhe na/ dkyil 'khor 'khor lo'i cho ga yis/ /zhes te/ dang</text></item>
<item><p>106a.2</p><section></section><text>po'i rnal 'byor pa la sogs pa'i cho ga ste/ tha mal pa bzlog pas tshe gcig gis grol ba'o/ /byang chub chen po sgrub pa'i phyir zhes pa ni mi slu ba dang phyin ci ma log pa dang / mi 'gyur ba'i byang chub ste/ dngos su bsam pas rtog par byed pa dang / blo 'jog</text></item>
<item><p>106a.3</p><section></section><text>pa dang / mngon du gyur pa sgrub par byed pa'o/ /khyod kyis 'di dang 'bral mi bya/ /zhes pa ni shes rab kyi pha rol tu phyin pa'i phyag rgya bas na de dang lhan cig tu mngon sum dang dpe'i ye shes brtag par bya ba ste/ ye shes rgyun mi 'chad pa'i phyir ro/ /yid 'ong bu mo blang bya</text></item>
<item><p>106a.4</p><section></section><text>ste/ /zhes pa ni des shes rab ye shes kyi dbang blangs zhes pa'o/ /blangs nas ci byed ce na de yis zhes te bu mos so/ /'da' bar mi bya bas na dam tshig go/ /gzhan las ldog cing ldog pa med pa ni sdom pa ste/ so sor thar pa las/ khyad par du gyur pas na</text></item>
<item><p>106a.5</p><section></section><text>mchog go/ /de smra bar bya zhes so/ /de nyid kyang gang zhe na smros shig ces pa la sogs pa'o/ /de rnams ni go sla'o/ /bzhad gad dang ldan par zhes pa ni/ sdom pa nyams su blang ba la brjod pa'i rtags su bzhad gad dang ldan pa'i phyir smras pa/ kye zhes pa la sogs pa'o/ </text></item>
<item><p>106a.6</p><section></section><text>lha mo khyod la bkur sti dgos/ /zhes pa ni bdud rtsi lnga la sogs pa myong ba'i shel khang la bya ba ste/ des khyod dga' bar 'gyur ba'i phyir na za ba'o/ /de nas yang bu mos ga sha phud ces pa ni mdoms dkris med par byas nas so/ /pad+ma gsal bstan zhes pa ni</text></item>
<item><p>106a.7</p><section></section><text>pad+ma'i 'khor lo 'gram gnyis las bzung nas slob ma la gsal bar bstan te/ tshig 'dis pad+ma la bstod do/ /e ma'o zhes pa la sogs pa'o/ /e ma'o zhes pa ni ngo mtshar ro zhes pa'o/ /gang ngo mtshar na bdag gi pad+ma 'di ngo mtshar che zhes pa'o/ /ci'i phyir</text></item>
<item><p>106b.1</p><section></section><text>khyod kyi pad+ma ngo mtshar na bde ba thams cad dang ldan pa zhes te/ bde ba thams cad kyi pha rol tu phyin pa'i mchog tu dga' ba'i bde ba dang lhan cig skyes pa'i ye shes te de 'di na yod pa'i phyir zhes so/ /de yod par sus rtogs she na/ cho ga'i rim pa gang gis spyad/ /</text></item>
<item><p>106b.2</p><section></section><text>ce'o/ /de la cho ga'i rim pa ni 'og nas 'byung ba'i lus ngag yid gsum gyi bya ba rlung gi man ngag dang bcas pas so/ /de yi mdun na rtag tu gnas/ /zhes pa ni cho ga'i rim pa shes pa de'i mngon sum du rtag tu gnas pa ste ye shes so/ /de bas na rang bzhin gyi don</text></item>
<item><p>106b.3</p><section></section><text>phun sum tshogs pa'i rgyur gyur pas na don byed pad+ma dam pa'o/ /byed pa la btsun par blta bas na/ sangs rgyas kun gyis bkur ba'i gnas so/ /rtag par zhugs pa yin zhes pa ni bsgribs pa'i dus na yang 'gyur ba med par gnas pa'i phyir ro/ /de nas slob</text></item>
<item><p>106b.4</p><section></section><text>mas kyang b+hany+dza mok+Sha ho zhes brjod par bya ste/ mya ngan las 'das pa chen po'i gzhal yas khang dgyes pa'i phyir ro/ /de nas bla mas ye shes myong bar bya ba'i phyir lus ngag yid gsum gyi spyod pa bstan pa ni/ de nas zhes pa la sogs pa'o/ /rang gi sa bon zhes</text></item>
<item><p>106b.5</p><section></section><text>pa ni ye shes sems dpa'i sa bon las so/ /de las 'od zer byung bas rang gi nang gsal te/ des lha'i 'khor lo zhes pa ni des lus kyi dkyil 'khor du gtogs pa'i lha rnams so/ /des chags byas nas zhes pa ni 'od reg pa tsam gyis dus kyi sems can lta bur</text></item>
<item><p>106b.6</p><section></section><text>byas nas zhes pa'i don to/ /'od zer des rdo rje'i lam nas phyir byung ste/ bu mo'i pad+ma'i nang du zhugs pas de'i lha'i 'khor lo yang gong ma ltar byas nas zhes so/ /zhal nas zhes pa ni bu mo'i'o/ /zhal du zhugs zhes pa bdag gi'o/ /de nas gong ma ltar lha'i</text></item>
<item><p>106b.7</p><section></section><text>'khor lo chags pa chen po bskyed nas yang bdag gi rdo rjer phyung ste/ yang sngon bzhin du pad+mar zhugs na chags pa bskyed nas yang zhal nas zhal du zhugs pa'o/ /yang nas yang du zhes pa ni brtan pa'i sems lan bzhi'i bar du bdag dang bu mo lha'i dkyil 'khor yid</text></item>
<item><p>107a.1</p><section></section><text>kyis shin tu chags pa'o zhes so/ /de bzhin du ngag gis chags par byas pa'i cho ga gsungs pa de nas zhes pa la sogs pa'o/ /'dod pa'i sgyu ma'i tshig ces pa ni sgyu ma ltar snang ba'i yid la bab pa'i tshig go/ /de brjod pas bu mo chags par</text></item>
<item><p>107a.2</p><section></section><text>bya'o/ /de yang gang zhe na/ zhal bzangs khyod ni shes pa ni steg pa la sogs pa dang ldan zhing 'dzum gnag pa ma yin pas na'o/ /rnam par brtson pa ni rnam par rol pa'o/ /mkha' mnyam ni ye shes lhan cig skye ba ste 'od gsal ba zhes rnam grangs so/ /rtsa'i 'khor</text></item>
<item><p>107a.3</p><section></section><text>lo btsal zhes pa ni lus kyi sbyong pa'i rjes la zhes pa'i don to/ /bu mos smras pa gang zhe na/ bde mchog rgya chen po ni kun rdzob kyi bde ba ste de dang ldan pa'i sgrub pa po bdag la dgongs su gsol zhes pa'o/ /ci'i phyir zhe na/ bsam mi khyab pa'i bde chen te/ /zhes</text></item>
<item><p>107a.4</p><section></section><text>te thams cad la khyab bdag tu gnas pa'i bde ba chen po ni mi slu bas mtshon par byed pas na ngag dang ldan zhes bya'o/ /de nyid gzhan gyis mi bskyod pas na mi g.yo ba'o/ /phyin ci log gi tshig rnams dang bral ba'i dbyangs snyan pas bdag la khyod kyis rol cig ces</text></item>
<item><p>107a.5</p><section></section><text>pa'o/ /bzhengs su gsol zhes pa ni dang po'i spyod pa las so/ /de ni gnyis su med pa 'byung ba la bul ba'i phyir ro/ /ngo mtshar che ba'i rol ba ni lus ngag gi gsang ba'i brtul zhugs te/ des snang bar mdzad cing zhes pa'o/ /byang chub la rgyur gyur pas na</text></item>
<item><p>107a.6</p><section></section><text>byang chub snying po ste shes rab bo/ /der 'gro ba'i lam gzhan las khyad par du 'phags pas na mchog go/ /rgyu de rnams yang dag gang la mi brten par/ /zhes pa ni rnal 'byor dang rnal 'byor chen po'i rgyud gang la mi brten te/ de rnams gzings dang 'dra ba'i chos</text></item>
<item><p>107a.7</p><section></section><text>so/ /'di ni ye shes kyi stobs kyis grol ba'i phyir na las kyi sgrib pa sna tshogs dang ldan yang dus gcig par chud pa'o/ /de bas na bde ba chen po yid du 'ong ba dang lhan cig tu grol bar gyur cig ces pa'i don to/ /ho ho ho zhes pa ni de las skyes pa'i ye shes gsum rig par</text></item>
<item><p>107b.1</p><section></section><text>'gyur ba la dgyes pa'o/ /gzhan ni bshad zin to/ /de nas lus kyi spyod pas chags par bya ba'i thabs gsungs pa/ de nas zhes pa la sogs pa'o/ /rab tu chags ldan pas zhes pa ni rnam pa gnyis kyis zhes pa'o/ /dben pa'i gnas zhes pa ni skye bo la sogs pa 'dus pa</text></item>
<item><p>107b.2</p><section></section><text>spangs pa'o/ /rol pa zhes pa ni lus kyi'o/ /dga' ba brtag par bya zhes pa ni lhan cig skyes pa'i dga' ba ste gsum gyis bsdus pa'o/ /ji ltar blta bar bya zhe na/ skyed byed thams cad kyi gtsug lag las bshad pa'i gtso bo lnga gsungs pas/ dang por zhes pa la</text></item>
<item><p>107b.3</p><section></section><text>sogs pa'o/ /'dus pa byas nas ni zhes pa ni gnyis 'dus pa ste/ de'i mtshan nyid kyang ji skad du/ bud med mgul par dam 'khyud de/ /pho yi dpung pa gnyi ga yis/ /gru mo gnyis la bzhag pa yang / /bud med rje ngar 'dus par bshad/ /ces te/ bsdams pa'i</text></item>
<item><p>107b.4</p><section></section><text>bya ba'o/ /de nas gru mo mtshan nyid ces pa ni rkang lag gi bya ba ste/ ji skad du/ bud med pus mo bkug pa ni/ /pho yi gru mor gzhag par bya/ /pus mo gru mor bshad pa ste/ /de dag dga' ba'i rim par 'dod/ /ces te rnam par blta ba'i bya ba'o/ /yang ni brkyang bar</text></item>
<item><p>107b.5</p><section></section><text>bya ba dang / /zhes pa ni rkang pa kho na ste/ /ji skad du/ pho 'dug pa yi brla stengs su/ /bud med rkang mthil gzhag par brtag /gnyis pa yis kyang thod kar brgyab/ /rkang pa brkyang ba yin zhes te/ /rnam par nyed pa'i bya ba'o/ /de bzhin yar bteg mtshan nyid</text></item>
<item><p>107b.6</p><section></section><text>dang / /ji skad du/ pho yi lce yi rtsa ru ni/ /bud med rkang pa'i mthil bzhag ste/ /phab pa'i mtha' ni pho ni yar/ /phul ba yar bteg mtshan nyid do/ /zhes te/ 'dod chags kyi stobs kyi bya ba'o/ /shin tu brkyang bas lnga ru 'gyur/ /zhes pa gnyis kyis bya ba ste/ /</text></item>
<item><p>107b.7</p><section></section><text>ji skad du/ gnyi ga rkang gnyis brkyang pas na/ /shin tu brkyang bar 'dod pa ste/ bud med pho yi ya re ni/ /'og tu bltas pa'i lus su gnas/ /zhes te/ rnam grangs kyi bya ba'o/ /de nas rang gi dpung pa gnyis rab tu brkyang nas gru mo'i mdud pas mgul nas</text></item>
<item><p>108a.1</p><section></section><text>'khyud par bya'o/ /bcing bas zhes pa ni gru mo'i mdud pas zhes so/ /g.yas dang g.yon gyi skra zhes pa ni g.yas g.yon gyi lag pas bzung nas steng gi pad+ma la bltas par bya'o zhes so/ /brla gnyis par bltas te zhes pa ni 'og gi pad+ma la bltas</text></item>
<item><p>108a.2</p><section></section><text>na/ der bung ba lta bu zhes te/ ji ltar bung ba me tog gi dkyil 'khor la glu len cing rtsi 'jibs pa ltar/ rnal 'byor pas kyang zid sgra lta bu'i glu len cing hUM ring po blangs nas mchu gnyis kyis pad+ma'i dkyil 'khor du rtse bar bya zhes so/ /ma mchu sbrang rtsi gzhib par bya/ /</text></item>
<item><p>108a.3</p><section></section><text>zhes pa ni de bzhin gzhibs ngu pas mgor gnas pa'i ra sa ya na 'jug pa'i phyir ro/ /de nas byang chub kyi sems 'byung ba'i gnas rnams bskul ba'i phyir/ /nu ma lag rtse zhes pa la sogs pa'o/ /mdza' ba chen po grub ces pa ni rnam pa gsum po des bdag</text></item>
<item><p>108a.4</p><section></section><text>la lhag par chags pa zhes so/ /g.yon gyi zhes pa ni lag pas so/ /des pad+ma'i dkyil 'khor mnye zhing ste/ 'og sgo lces bskyod par bya zhes te/ rdo rje ni thabs cha tsam gyis bskyod par shes par bya'o/ /steng 'og tu'ang blta byas nas/ /zhes pa ni shel</text></item>
<item><p>108a.5</p><section></section><text>gyi pad+ma dang gsang ba'i pad+ma la bltas te yid kyis shin tu chags par bya ba'i phyir ro/ /de nas nang gi 'khor lo bstan par bya ba'i phyir de nas rtsa zhes pa la sogs pa'o/ /de nas bu mo des de'i mngon sum du pad+ma'i dkyil 'khor bstan nas smras pa/ rang byung bde chen</text></item>
<item><p>108a.6</p><section></section><text>rgyal po ni bshad zin to/ /pad+ma 'di la rab tu gnas/ /zhes pa ni mi slu ba'i tshul du gnas pa'o/ /de gang gis rtogs she na/ rtsa dang rlung gis rtogs 'gyur bas/ /zhes te/ rnal 'byor bla na med pa'i rgyud rnams kyi man ngag ste mkha' 'gro ma'i rgyud rnams rtsa gtso</text></item>
<item><p>108a.7</p><section></section><text>bor byed pa'i rgyud de/ des rtogs pa'o/ /rnal 'byor thabs gtso bor byed pa'i rgyud ni rlung gi de kho na nyid gtso bos de rtogs par byed pa'o/ /de lta na yang byang chub kyi sems rtsa'i lam na rlung gi gnas dang ngal so ba thob pas na gnyis ka la yang dgos par shes</text></item>
<item><p>108b.1</p><section></section><text>par bya'o zhes so/ /de nas de yis zhes pa ni rnal 'byor pa des so/ /sor mo yis zhes pa ni lag pa g.yon pa'i sor mo gsum 'dus byas pas so/ /de nas nang na gnas pa'i rtsa'i 'khor lo chen po btsal bar bya'o/ /ji lta bu zhe na/ pad+ma la gnas pa'i 'dab ma brgyad pa'i</text></item>
<item><p>108b.2</p><section></section><text>pad+ma rnam par shes pa brgyad dag pa'i rang bzhin de la gnas so/ /gang gnas she na/ snying po lngas brgyan byas zhes te/ dbus kyi pad+ma ni rdo rje dbyings phyug ma ste/ nam mkha'i snying po'o/ /g.yas pa'i rtsa ni rus sbal te rak+ta rgyu ba ni rin chen 'byung ldan gyi ngo bo chu'i snying po'o/ /</text></item>
<item><p>108b.3</p><section></section><text>g.yon pa'i rtsa ni zla ba ste/ byang chub kyi sems rgyu zhing 'od dpag med kyi ngo bo me'i snying po'o/ /mdun gyi rtsa ni 'byin 'byung zhes te chu rgyu ba rtag pa'i ngo bo chu'i snying po'o/ /rgyab kyi rtsa ni gzhu rgyal ma ste sha rgyu ba don yod grub pa'i ngo bo rlung gi snying po'o/ /de bas na ze'u 'bru zhes</text></item>
<item><p>108b.4</p><section></section><text>te tshar mas g.yogs te dbus so/ /ge sar zhes pa ni sa'i snying po bzhi'o/ /'dab ma brgyad ces pa ni/ de'i phyi rol du pad+ma 'dab ma brgyad pa yod pa'o/ /man ngag gis bstan pa ni/ gsal byas pa'o/ /de nas A li kA li zhes pa ni g.yon pa dang g.yas pa'o/ /</text></item>
<item><p>108b.5</p><section></section><text>man+t+ra zhes pa ni rnam grangs gzhan du 'phyang ma zhes pa ste zla ba 'bab pa'i gnas so/ kun ma ka zhes pa ni rnam gangs gzhan du ro ldan ma zhes te/ rak+ta 'bab pa'i gnas so/ /shang shang ka zhes pa ni de gnyis kyi dbus te gzhan du spyi gtsug ma zhes kyang grags/ de ye shes</text></item>
<item><p>108b.6</p><section></section><text>'bab pa'i gnas so/ /de rnams bla ma'i man ngag gis btsal bar bya zhes so/ /de yang rdo rje dbyibs kyi dbang phyug ma'i rtsa gang gi phyir gzung 'don dang bral ba bu ga'i dbus na gnas pa'i pi wang gi rgyud ltar gnas pa ste/ bla ma thugs rje dang ldan pa'i man ngag gi sor</text></item>
<item><p>108b.7</p><section></section><text>mos go bar bya dgos so zhes te/ rnam pa gnyis kyis gnyis bo bskul/ /gnyis kyis gcig cig bskul 'ongs te/ /gcig reg lnga ldan gdon mi za// zhes pas go bar bya'o/ /de go nas kyang mthun pa'i gzugs su gnas pas ma yin pa la som nyi 'gyur</text></item>
<item><p>109a.1</p><section></section><text>srid do/ /de ltar na yang de rgyas par byas nas sa bcu dang ldan pa'i tshul ni 'og nas bshad do/ /lha mo de la 'khyud par bya/ /zhes pa ni rnam pa gsum gyis te rigs rnams kyi ye shes skye ba'i tshul gsum gtso bo yin par bstan pa'i phyir ro/ /de nas bla mas</text></item>
<item><p>109a.2</p><section></section><text>de kho na nyid bzhi pa bstan pa ni rdo rje zhes pa la sogs pa'o/ /bsnyen zhes pa ni rdo rje dang pad+ma zhes sngon gyi tha tshig go/ /de nyid ces pa ni mi 'gyur ba ste/ 'dis mi gnas pa'i mya ngan las 'das pa la mi slu bar byed pa'i phyir ro/ /phyi ma la yang de bzhin du sbyar ro/ /nye bar sgrub pa zhes pa</text></item>
<item><p>109a.3</p><section></section><text>ni sgrub pa dang nye ba'i phyir te/ de ma thag tu bsgrub pa'i phyir ro/ /de nas bskul zhing bskyod tsam gyis/ /zhes pa ni bsgrub pa brtsam pa'o/ /de brtsams pas sngon du g.yo ba'i rtags lnga 'byung ste/ snying ni 'dar zhing dran pa nyams/ /zhes pa ni me long lta bu'i ye shes kyi rtags so/ /spyi bo</text></item>
<item><p>109a.4</p><section></section><text>skra grol zhes pa ni so sor kun du rtog pa'o/ /gos kyang 'dor ba ni zhes pa ni chos kyi dbyings kyi ye shes kyi rtags so/ /rdul gyis lus zhes pa ni mnyam pa nyid kyi ye shes so/ /mdog dmar ba dang mig dmar ba ni bya ba nan tan te/ de rnams dang ldan nas yang dang yang du bskyod pa ni bsgrub</text></item>
<item><p>109a.5</p><section></section><text>pa'i de nyid do/ /sems khral med pa ru zhes pa ni btsal dgos pa med de/ rgyu sngon du song ba'i phyir te de kho na nyid bzhi pa skye ba la the tshom mi bya'o/ /rgyu gang zhe na sdom brtson zhes te sdom pa dang brtson 'grus kyi rang bzhin yin pas na rlung gi dkyil 'khor la de skad du/ de ni rang bzhin gyis</text></item>
<item><p>109a.6</p><section></section><text>gnas pa'i dbyibs yin pas na gzhu'i dbyibs te/ thabs kyi mdas mtshan pa'o/ /des sum mdo'i rang bzhin gyi me sbar bas khams zhu nas ni zhes pa ni rang gi chos ji snyed pa thams cad zhu ba zhes so/ /cir 'gyur zhe na/ bcu drug char gyur pa me tog kun+da dang 'dra zhes te byang chub kyi</text></item>
<item><p>109a.7</p><section></section><text>sems kyi thig ler gyur pa sdud cing sbyor bas snying ga'i pad+ma kha sbyar du gzhug pa'o/ /de yang thur du sel ba'i rlung gis phul nas rdo rje'i rtse mor 'gro ba ste/ de'i dus su bla ma'i man ngag gi sbyor ba bdun shes par bya ste nye bar mtshon pa'i don du sbyor ba'i gtso bo bshad pa/ rang bzhin gyis ni</text></item>
<item><p>109b.1</p><section></section><text>rab zhi ba/ /zhes pa ni gzod ma nas te byed pas ni ma yin pa'o/ /de dngos gang zhe na/ chos kun zhi ba zhes te chos thams cad kyi sbyong ba'i mtha'o/ /de nyid de kho na zhes te 'gyur ba med pa'i phyir ro/ /ji ltar gnas she na/ bde ba de nyid nor bur 'dug /ces te 'du zhing bral ba'am 'gro</text></item>
<item><p>109b.2</p><section></section><text>gsum gcig tu dag pa'i sbyor ba la sogs pas bde ba chen po'i sbyor ba des/ gnas par byed pa ste/ der yang bya ba rdzogs pa'i skad cig ma gcig dang / gnyis la sogs pa'i bar du gnas nas/ dran med ces te/ rang bzhin med pa'i sbyor bas zin pa'i phyir ro/ /g.yo bar</text></item>
<item><p>109b.3</p><section></section><text>byed pa zhes pa ni rnam par rtog pa thams cad spangs pa'i phyir ro/ /de nyid la sgrub pa chen po zhes te phyag rgya chen po'i dngos grub kyi ngo bo nyid kyi phyir ro/ /de nas bla mas de'i ngo bo bshad pas sbyin pa gsungs pa/ nam mkha'i khams zhes pa la sogs pa'o/ /nam mkha'i khams zhes</text></item>
<item><p>109b.4</p><section></section><text>pa ni pad+ma'o/ /rdo rje ni rdo rje'o/ /de sbyor ba ni yang dag spyan can te shes bya'i don rtogs par byed pa'i phyir ro/ /de las bde ba chen po'i sbyor ba 'byung bar 'gyur zhes so/ /ji lta bu zhe na/ gang gang yang dag ces te zlos pa'i tshig ni kun la khyab pa'o/ /de dga' byed ces pa ni dga' ba'i</text></item>
<item><p>109b.5</p><section></section><text>sbyor bas bsdus pa'o/ /chags bral zhes pa ni de'i sbyor bas bsdus pa'o/ /dga' ba gnyis bar du zhes pa ni dga' bar mi sbyor bas bsdus pa ste/ dga' ba gnyis kyis dben pa de man ngag gis mthong ba de la blo brtan par gyis shig /ces gdams pa'o/ /ji ltar mthong</text></item>
<item><p>109b.6</p><section></section><text>bar bya zhe na/ pad+ma mkha' la zhes pad+ma'i nang du rdo rje'i nor bu'i pad+ma'i snying po la sbyor ba'i dus so/ rdo rje'i skyil krung zhes te sbyor ba ni rdo rje rtse lnga pa'i skyil mo krung ste der rang gi sems nor bu'i bar du mthong bar byas pa'i gang bde ba 'byung ba de nyid la ye shes zhes bya ste mi slu ba'i ye</text></item>
<item><p>109b.7</p><section></section><text>shes so/ /rnam grangs gzhan du na rdzogs pa'i rim pa yin par bla ma mchog rnams kyis kyang bshad de/ rang bzhin gyis grub pa ste/ blos gzhag pa ma yin pa'i phyir ro/ /dga' ba gnyis kyis ji ltar dben zhe na/ 'dod chags chags bral bar ma mi dmigs zhes te 'di</text></item>
<item><p>110a.1</p><section></section><text>gsum gyi rtog pa med pa'o/ /ye shes lha ni zhes bya ba ni mtshan nyid kyi tshul du gnas pas mi slu ba'i lha ste/ skad cig gnyis la sogs par de ru gsal zhes te thabs kyi char ro/ /mngon sum de dpe'i ye shes kyis brtags na dang po bya ba rdzogs pa'i skad cig</text></item>
<item><p>110a.2</p><section></section><text>chu tshod brgyad du myong / de las nyin gcig tu myong ba'am/ de las gnyis dang gsum nas lo gcig tu myong ba'am/ de las gnyis dang gsum nas bskal pa gcig gi bar du myong ba'am/ de las gnyis dang gsum nas bskal pa stong gi bar du myong ba'am/ de ni nye bar</text></item>
<item><p>110a.3</p><section></section><text>mtshon pa tsam ste/ mtha' med pa'i 'khor ba yan chad kyi bar du ye shes te myong bar bya zhes so/ /mngon sum gyi ye shes de 'dzin pa gzhan na pad+ma la gnas pa'i byang chub kyi sems blo gros can gyis zhes te gnyis su med pa'i blo dang ldan pas chud mi gsan par bya ba'i phyir rang gi khams</text></item>
<item><p>110a.4</p><section></section><text>blangs nas btung bar bya'o zhes so/ /de nas bdag nyid langs te shes rab ma la phyag bya'o/ /gzhi yi don la bdag 'khrul bas/ /g.yang sa 'di ru yun rings 'khyams/ /'khor ba'i 'dam rdzab rgal dka' las/ /mgon po khyod kyis de ring bsgral/ /khyod ni shes rab pha</text></item>
<item><p>110a.5</p><section></section><text>rol phyin/ /'dul ba'i dbang gis sku sprul pa/ /bdag sogs rnams kyis mchod bla'i phyir/ /bdag gi bsam pa 'di bzhes shig /ces brjod par bya'o/ /de nas lung bstan pa dang / dbugs dbyung ba yang byin nas/ bka' stsal pa'i dbang yang bskur bar bya'o/ /de nas</text></item>
<item><p>110a.6</p><section></section><text>bka' lung g.yar dam gyis blang ba dang / zhi ba'i sbyin sreg bya ba dang / dkyil 'khor bsdu ba la sogs pa ci rigs pa shes par bya'o/ /da ni de lta bu'i don la grub pa'i mtha' 'dzin pa'i 'phags pa dang 'phags pa ma yin pa rnams kyis 'khrul par bstan pa de 'dra'i zhes pa la</text></item>
<item><p>110a.7</p><section></section><text>sogs pa'o/ /de 'dra'i dngos po thams cad kyi/ /mtha'i de bzhin nyid zab mo dang yang dag par gsal ba gnyis su med pa las/ thog ma dang tha ma med pa'i dus na so so'i skye bo grub pa'i mtha' 'dzin pa rnams kyis nga dang nga yir 'dzin pas yang dag pa'i tshad mas ma brtags par ni</text></item>
<item><p>110b.1</p><section></section><text>bdag tu bzung zhes te yid mi ches pa'i lung dang / rjes su dpag par snang ba dang / log par 'dzin pa'i ting nge 'dzin gyis so/ /de yang dus las byung ba'i zhes pa la sogs pa bzhi ni grangs can pas brtags pa'o/ /'dzin pa pos sprul pa la sogs pa brgyad ni bye brag pas</text></item>
<item><p>110b.2</p><section></section><text>brtags pa'o/ /rnal 'byor la sogs pa bzhi ni ser skya bas brtags pa'o/ /nang gnas la sogs pa lnga ni nam mkha'i gos can pas brtags pa'o/ /rnam shes la sogs pa gsum ni rig byed kyi mtha' gsang bar smra bas brtags pa'o/ /mthong ba la sogs pa lnga ni tsa ra ka</text></item>
<item><p>110b.3</p><section></section><text>pas brtags pa'o/ /shed las skyes pa dang / shed bu ni rgyal po la sogs pas brtags pa'o/ /srog dang gso ba la sogs pa ni gos dmar bas brtags pa ste/ mu stegs kyi lta ba pa rnams kyi gtso bo rnams kyis de ltar rnam pa gsum gyis rnam par rtogs so zhes so/ /</text></item>
<item><p>110b.4</p><section></section><text>rang gi sde pa las kyang nam mkha' ni thogs par byed pa'i reg bya med pa'i snang ba'o/ /'gog pa gnyis ni so sor brtags pa'i skye ba 'gogs par byed pa dang / so sor brtags pa ma yin pa'i 'gog pa las med par mi skye ba ste/ de gsum ni rgyu rkyen gyis shin tu 'dus ma</text></item>
<item><p>110b.5</p><section></section><text>byas pa ste/ de ni shin tu brtan byas zhes te gzhan gyis bskyod du med pa'i phyir ro/ /'dus byas kun zhes pa ni lhag mas bsdus pa'i phung po lnga ste/ de yang skad cig ma yin zhing gong gi bdag po thams cad med cing gzugs la sogs pa phra rab cha shas dang bral ba snang ba dang</text></item>
<item><p>110b.6</p><section></section><text>mun pa'i go skabs mi 'byed cing rdzas kyi skabs 'byed pa 'du zhing skye 'gag byed pa shes pa re re la dmigs pa las grub pa la de yang blo'i rnam pa las logs shig tu grub pa yin par kha che bye brag tu smra bas rtogs zhes te yul kha che mu stegs bye brag pa ltar smra ba ste dge 'dun bzang</text></item>
<item><p>110b.7</p><section></section><text>po la sogs pas so/ /rang gi rig pa skyed byed pa/ /zhes pa ni mig la sogs pa'i rnam par shes pa skyed par byed pa zhes so/ /de yang gang zhe na/ blta bya spyod yul rnam pa ni/ /zhes te/ gzugs la sogs pa ni rnam pa ste de yang rdul phra rab gcig nas gcig</text></item>
<item><p>111a.1</p><section></section><text>tu 'byar ba la sogs pa snang bar rtog go/ /de dag las kyang 'dus ma byas gsum ni brtags pa tsam ste/ don gzhan du 'gyur ba med pas na/ mo gsham bu bzhin med pa dang / /zhes te ming tsam can zhes pa'i tha tshig go/ /'du byed thams cad ni bems</text></item>
<item><p>111a.2</p><section></section><text>po dang sdig po'i ngo bo brtags pa ma yin pas na dus gsum du rgyu ba ma yin pa dang / dman min ni rdul phra rab ste grub pa'i gzhi yin pa'i phyir ro/ /de nyid thogs pa dang bral yang sems can gyi las kyis 'dus pa'i gzugs yin par nyan thos mdo sde pas rtogs so/ /yan lag can</text></item>
<item><p>111a.3</p><section></section><text>yang don dam min/ /zhes pa ni mu stegs kyis brtags pa rnams so/ /rdul phran dag kyang de bzhin no/ /zhes pa ni nyan thos bye brag tu smra bas brtags pa'o/ /so sor snang ba'i gzugs phra rab so sor snang ba mi dmigs pa ste 'dus pa mi dmigs pa ste/ nyan thos mdo sde pas brtags</text></item>
<item><p>111a.4</p><section></section><text>pa'o/ /de thams cad rmi lam lta bur mi snang ba ste/ 'o na gang snang zhe na/ gzung 'dzin spangs pa'i rnam shes che/ /zhes so/ /ji ltar snang zhe na/ don dam shel ltar dag pa ru/ /zhes te/ gnyis pos stong pa'i rnam par shes pa shel dag pa lta bu don dam par rdzas nyid du sems pa</text></item>
<item><p>111a.5</p><section></section><text>nyid du rnal 'byor spyod pas rab tu rtogs so zhes so/ /so sor snang ba'i gzhung thams cad ces pa ni brda dang gzung 'dzin dang dngos po'i kun du brtags pa'o/ /de dag kyang don dam pa min te/ ci'i phyir zhe na/ gcig dang du ma'i rang bzhin dang bral ba'i phyir dpe nam mkha'i chu skyes bzhin</text></item>
<item><p>111a.6</p><section></section><text>du gzhung de thams cad spangs pa ste/ gnyis med de don dam pa'i bden pa'o/ /gnyis su med min zhes te kun rdzob kyi bden pa'o/ /de nyid spros pa med pas na zhi ba'o/ /de yang mtha' gsum gyis ma reg pa'i rnam par shes pa kun rdzob tu sgyu ma'i mtshan nyid tsam du dag pa dang ma dag</text></item>
<item><p>111a.7</p><section></section><text>par snang ba/ don dam par na shin tu dri med nam mkha' ltar snang ba blo gros dang ldan pa'i dbu ma pas rtogs so zhes so/ /de dag ni rtog pa dang bcas pa'i gtso bo ste/ de dag la sogs pa mtha' yas pa zhes pa ni lta ba lnga brgya bdun cu pa rnams bsdu bar bya'o/ /de kun gyis kyang</text></item>
<item><p>111b.1</p><section></section><text>gnyis su med pa'i don de kho na la gnas nas blo tha dad pas so sor brtags pa'o/ /de ltar brtags kyang de thams cad yang dag par brtags pa min pa bla na med pa'i sangs rgyas ma thob pas bla dang bcas zhes so/ /ci'i phyir zhe na/ 'og ma 'og ma'i rnal 'byor blo las gong ma gong</text></item>
<item><p>111b.2</p><section></section><text>ma'i khyad par du 'phags so/ /de yang mu stegs pa las bye brag tu smra ba ste mi rtag pa'o/ /de las mdo sde pa ste brtags pa'o/ /de las rnal 'byor spyod pa ste sems tsam gyis so/ /de las rnal 'byor spyod pa'i dbu ma pa ste kun rdzob tsam nyid kyis so/ /de las bla na med pa'i</text></item>
<item><p>111b.3</p><section></section><text>gzhung pa ste ye shes kho nas so/ /de bas na/ 'og ma'i blo ni gong ma yi/ /shes rab kyis ni sun 'byin no/ /zhes pa yang de kho nas gsal lo/ /de bas zhes pa ni shes rab kyi mthar thug pa ni phul du byung ba'i phyir ro/ /gong ma'i rim pa ni dbang bskur ba'i'o/ /lhan cig pa'i</text></item>
<item><p>111b.4</p><section></section><text>slob dpon ni rang gi shes rab bo/ /des byin gyis brlab pa ni de dang snyoms par zhugs pa'o/ /des gsal zhing zhes pa la sogs pa gong du bshad pa rtogs pa'o/ /gang las she na/ lhan cig skyes pa'i ye shes las te bar ma'i ye shes so/ /gang gis she na/ bla ma'i kha</text></item>
<item><p>111b.5</p><section></section><text>las zhes te/ de'i rgyud slob dpon chen po'i kha las rnam par 'pho ba las mngon sum du bde ba rang la 'byung ba rtogs par bya'o zhes so/ /de'i sngon du song ba yang thun mong dang thun mong ma yin pa'i dam tshig dang sdom par ldan pa'i snod gtsang ma ru ting nge 'dzin rtse gcig pa chu dang 'dra</text></item>
<item><p>111b.6</p><section></section><text>ba las lhan cig skyes pa'i ye shes gzugs brnyan lta bu skal ba dang ldan pa'i rnal 'byor pas rab tu brtag par bya'o zhes so/ /de lta bu'i lhan cig skyes pa'i dga' ba'i man ngag can gyi bsngags pa gsungs pa/ de thob phyin chad ces pa la sogs pa'o/ /de yi nyes pas mi gos</text></item>
<item><p>111b.7</p><section></section><text>so/ /zhes pa ni nyes pa de nyid shes pa'i phyir ro/ /ji ltar zhe na/ klu 'jigs pa'i rang bzhin gyis grub pa'i sngags dang / sman dang ldan pa'i gang zag gis sbrul gsod par byed pa de bzhin du/ rnal 'byor thams cad kyi bdag po dbang phyug chen po la de bzhin gshegs</text></item>
<item><p>112a.1</p><section></section><text>pa thams cad kyi ye shes bdud rtsi lta bu'i sman gyis rgyas btab pas ni phyin ci log tu snang ba'i nyon mongs pa ni sbrul lta bu ste phyin ci log nyid med par shes pas ci byar yod ces so/ /dpe gzhan gsungs pa gang zhig ces pa la sogs pa'o/ /gdugs thogs pa</text></item>
<item><p>112a.2</p><section></section><text>la de'i steng nas char pas byar med nas 'dod pa'i gnas su phyin pa dang 'dra bar/ gnyis su med pa'i ye shes kyi gdugs ni goms pa khyad par du byed pa'i lam ste/ rim pa gnyis pa'o/ /de la gnas pa la rtog pa'i char pas ji ltar gnod de de nyid lam du shes pa'i phyir ro/ /</text></item>
<item><p>112a.3</p><section></section><text>gzhan du ma shes pas de'i 'ching bar 'gyur ba ste/ ka ta ka bzhin du len pa po'i gtso bo yin pa'i phyir ro/ /da ni theg pa 'og ma pa rnams kyi spyod yul ma yin par gsungs pa/ de 'dra zhes pa la sogs pa'o/ /so so'i skye bo zhes pa ni tshangs pa la sogs pa'o/ /nyan thos ni rgyun du</text></item>
<item><p>112a.4</p><section></section><text>zhugs pa la sogs pa'o/ /rang sangs rgyas ni bse ru lta bu dang / tshogs shing spyod pa'o/ /rnal 'byor spyod pa dang dbu ma pa ni byang chub sems dpa'i lam la gnas pa'o/ /byang chub sems dpa' ni sa bcu la gnas pa'o/ /bla bcas sangs rgyas zhes pa ni bya ba'i rgyud kyi sangs rgyas</text></item>
<item><p>112a.5</p><section></section><text>dang spyod pa'i rgyud kyi sangs rgyas dang rnal 'byor rgyud kyi sangs rgyas so/ /de thams cad kyis kyang 'di ni cung zad kyang mi shes so zhes so/ /'o na gang gis shes she na/ 'di'i don zhes pa la sogs pa'o/ /'di'i don shes pa'i ma 'ongs pa'i dus na rdo rje 'dzin pa ni bla ma ste rdo rje 'dzin pa de'i lus la gnas pa'i</text></item>
<item><p>112a.6</p><section></section><text>phyir ro/ /de rjes su mthun pa'i yon gyis mnyes par byas nas shes par bya'o zhes so/ /de'i 'ang sngon du song ba'i rgyu ni rang gi tshe rabs sngon dus bsod nams chen po bsags pa'i stobs kyis phyi rol gyi yi ge la sogs pa la brten pa med par bla mas slob ma'i rgyud du rnam par 'pho zhes so/ /</text></item>
<item><p>112a.7</p><section></section><text>gnyis su med pa'i rnam pa la dang po'i las la sogs pa'i mtha' gnyis dgag par gsungs pa/ de la zhes pa la sogs pa'o/ /dkyil 'khor ni ri mo'i dkyil 'khor ro/ /sbyin sreg ni thabs la sogs pa dang ldan pa'o/ /gtor ma ni 'byung po la sogs pa'i'o/ /bzlas pa ni</text></item>
<item><p>112b.1</p><section></section><text>phreng ba'i sngags la sogs pa bzla ba'o/ /bgrang phreng ni las kyi bye brag gis grangs dang kha dog la sogs pa'o/ /skyil mo krung ni rdo rje'i skyil mo krung la sogs pa'o/ /stang stabs ni g.yas brkyang ba la sogs pa so so'i tshul spyod pa'i khyad par ro/ /sogs kyis bsdus pa tshogs kyi 'khor</text></item>
<item><p>112b.2</p><section></section><text>lo dang / phyi'i mchod pa la sogs pa'o/ /de rnams la zhes pa ni spros bral rnam par slu ba ste spros par snang ba'i phyir ro/ /de'i bya ba ma yin zhes te gcig tu spyod pa'i tshul gyis so/ /dgag pa ma yin zhes te de la gnas pas bsod nams kyi tshogs rdzogs par bya ba'i phyir mi dgag</text></item>
<item><p>112b.3</p><section></section><text>ste/ lhag pa'i lha ni mtshan ma med pa'i lha ste de las thams cad 'byung ba'i phyir na sprul phyir ro zhes so/ /de bas na 'bras bu la mngon par zhen pa rnams kyis de mi rtogs par bstan pa'i phyir/ bya ba rnams la zhes pa la sogs pa'o/ /de ni go sla bas ma bshad do/ /de lta bu'i bya</text></item>
<item><p>112b.4</p><section></section><text>ba la lam du 'dzin pa'i gdon chen po'i nad kyis zin pa la gnyis su med pa'i ye shes dus gsum du g.yo ba med pa'i sman bdud rtsi lta bu rnam par rtog pa'i shi ba la sogs pa'i sdug bsngal dang bral bar byed pas gong ma'i rim pa ltar gso bar byed pa ni skyes bu dam pa'o zhes te/ </text></item>
<item><p>112b.5</p><section></section><text>thabs thams cad kyis mnyes par byas te de blang bar bya'o zhes pa'i tha tshig go/ /da ni bdag nyid chen po rnams kyis de rig par byas nas goms par bya ba'i thabs gsungs pa de bas zhes pa la sogs pa'o/ /lus ngag yid gsum gyi sdom pa mchog ces pa ni rdo rje sems dpa'</text></item>
<item><p>112b.6</p><section></section><text>las byung ba'i phyir skyes pa dang bud med kyi gzugs du ma la brnyas par mi bya ba ni lus kyi sdom pa'o/ /gsung rdo rje'i rang bzhin pas na 'dod pa bskyed pa'i tshig rtsub mo la sogs pa ci rigs par smra zhing dgag par mi bya ba ni ngag gi sdom pa'o/ /de bzhin du rdo rje sems dpa'i ngo bo bas ngan par</text></item>
<item><p>112b.7</p><section></section><text>rtogs pa dang bzang por rtogs pa ni rang gi sems phyi ma sun mi dbyung ba ni yid kyi sdom pa'o/ /de la sogs pa rnal 'byor pa snying po'i sdom pa dang bza' ba'i dam tshig mchog la gnas par byas nas zhes so/ /nga'o snyam pas gzi bskyed la/ /zhes pa ni thabs dang shes rab gnyis kyi sgo nas mnyam </text></item>
<item><p>113a.1</p><section></section><text>par sbyar bas bdag gi lus ngag yid gsum ye shes su rab tu bsdus nas de lta bu rlom pa'i nga'o snyam pas sems kyi gzi bskyed pa'o/ /des rim pa gnyis pa ni rdzogs pa'i rim pa ste sgrub po zhes pa'i tha tshig go/ /ji lta bu zhe na/ dgon pa'am zhes pa la sogs</text></item>
<item><p>113a.2</p><section></section><text>pa'o/ /dgon pa'am zhes pa ni grong las rgyang grags brgyad kyi phyed phan chad do/ /grong gi mthar zhes pa ni grong gi dgon pa'o/ /dang po'i lam la zhugs pa'i rnal 'byor pa gnyis kyi gnas so/ /yang dag par na sems rnam par dag pa las ye shes 'byung ba'i phyir na gang rung ci</text></item>
<item><p>113a.3</p><section></section><text>rung de lta bu zhes bya ba smos so/ /bya bar 'os pa'i las kun yang / /byas nas zhes pa ni der stegs bu brtsigs pa dang bdud rtsi lngas byugs pa dang / me tog dgram pa la sogs pa byas nas bde ba'i stan la rdo rje skyil mo krung gis 'dug par bya'o zhes so/ /de nas ci zhig bya zhe na/ dang</text></item>
<item><p>113a.4</p><section></section><text>po'i rim pa dang gnyis pa'i gzhi rnam par dgod pa'i phyir/ bskyed pa'i rim pa gsungs pa/ de nas zhes pa la sogs pa'o/ /sems can thams cad kun zhes pa ni yul tshad med pa'o/ /yul can gang zhe na/ tshangs spyod chen po bzhis dmigs te zhes pa ni ston pa sangs rgyas bcom</text></item>
<item><p>113a.5</p><section></section><text>ldan 'das tshangs pa chen po ste de'i spyod pa ni snying rje la sogs pa bzhi'o/ /des dmigs pa'o/ /ji ltar dmigs she na/ sa bon gyi 'od zer gyis snang ba'i sems can rnams mthong ba'i lam du byas la/ de rnams sdug bsngal dang de'i rgyu las grol bar bya'o snyam pa ni/ snying rjes</text></item>
<item><p>113a.6</p><section></section><text>dmigs pa'o/ /de las grol nas 'jig rten dang 'jig rten las 'das pa'i bde ba sgrub po snyam pa ni byams pas dmigs pa'o/ /dmu rgod ltar bcos dka' ba'i sems can rnams la don de ji ltar nus snyam pa la/ dpag bsam gyi shing lta bu'i sa bon las rang gi lha'i skur snang na sgrub nus</text></item>
<item><p>113a.7</p><section></section><text>so snyam pa la rangs pa ni dga' bas dmigs pa'o/ /de rnams kyis bla na med pa'i byang chub yid la byed pas bstod pa la sogs pa la mi sems pa ni btang snyoms kyis dmigs pa'o/ /de la sogs pas zhes pa ni sa bon gyi 'od kyis tshogs bsags pa'i rten gsal bar bya ba dang / de la</text></item>
<item><p>113b.1</p><section></section><text>mchod pa dang / phyag 'tshal ba dang / sdig pa bshags pa dang / rjes su yi rang ba dang / bsngo ba dang / gsum la skyabs su gsol ba dang / byang chub tu sems bskyed pa dang / lam bsten pa'o/ /de rnams ci'i phyir zhe na/ rang rgyud kyi las kyi sgrib pa dag par byas nas zhes so/ /</text></item>
<item><p>113b.2</p><section></section><text>de yang rang gi rgyud dri ma med pa la rtog pas glo bur du mtshams med pa la sogs pas bsgos pa dang cho ga de rnams kyis dag par byas pa ste/ ji ltar zhing dul ba la lo tog rgyas par 'gyur ba dang / ras shin tu dkar po la tshon 'jen pa dang 'dra bar/ gang zag las kyi sgrib pa zad pa la dkyil</text></item>
<item><p>113b.3</p><section></section><text>'khor gyi 'khor lo 'jug par 'gyur ba'i phyir ro/ /de ltar na yang don gzhan du 'gyur ba dang / dngos por 'dzin pa ni dkyil 'khor gyi 'khor lo dang mi mthun pa'i phyir de zlog pa gsungs pa/ sems tsam zhes pa la sogs pa'o/ /de yang snying rje chen po sngon du song ba'i sngags pas</text></item>
<item><p>113b.4</p><section></section><text>byang chub kyi sems byin gyis brlab pa'i sngags kyis gud na yod pa lta bu'i phyi rol gyi rang bzhin stong par byas te/ der snang ba yid la mi byed pas so/ /de nyid sems tsam ste chad pa'i mtha' dgag pa'i phyir yi ge gsum du blta bar bya ste/ de yang dngos por 'dzin pa stong pa nyid du byas</text></item>
<item><p>113b.5</p><section></section><text>nas rnam par shes pa rang rig mtha' gnyis dang bral ba tsam du gnas par bya'o zhes so/ /rang rig de yang zla ba sogs/ /gdan du brtags nas zhes pa la tshig gi don 'di 'byung ste/ rlung gi dkyil 'khor la sogs pa'i stobs kyis grub pa'i sa gzhi dang / lcags ri dang gling</text></item>
<item><p>113b.6</p><section></section><text>so so'i kha dog la sogs pa bzlog pa'i phyir srung ba'i 'khor los brtags pa dang / rang rig pa zhes tshig snga ma'o/ /de nas nam mkha' la thogs par byed pa'i reg bya dang bral ba'i phyogs gang yin pa de'i rtog pa bzlog pa'i phyir/ chos kyi 'byung gnas su brtags pa dang / de la ri</text></item>
<item><p>113b.7</p><section></section><text>rab dang gling dang shing gel pa dang lha dang mi'i grong khyer dang / khang bzangs la sogs pa bzlog pa'i phyir gzhal yas khang du brtags pa dang / de la gnas mal la sogs pa'i rtog pa bzlog pa'i phyir zla ba dang nyi ma dang pad+ma'i gdan du brtags pa'o/ /de bas na khyab byed kyi tshig gis</text></item>
<item><p>114a.1</p><section></section><text>gong du bsdu bar bya'o/ /yi ge'i smyu gus bsnun byas zhes pa ni gdan de la cho ga dang po rdzogs pas rang rig pa'i smyu gus bsnun nas yi ger brtags pa'o/ /de las rang gi lha'i skur bskyed par bya'o zhes pa'i don to/ /des 'di skad ston te khang pa brtsegs ma'i</text></item>
<item><p>114a.2</p><section></section><text>dbus su yi ge gsum la gnas pa'i sems babs pa la sogs pa zla ba gnyis su gyur pa dang / de gcig tu gyur pa dang de las yi ger gyur pa dang / de las mtshan ma yi ges mtshan par gyur pa dang / de las spro bsdu dang ldan pa'i nga rgyal bya ba dang / rang dang 'dra ba las byung ba'i skur</text></item>
<item><p>114a.3</p><section></section><text>bskyed pa ni dang po'o/ /des sems can rnams snod du rung bar byas nas/ yi ge gsum 'jug pa la sogs pas 'od du zhu ba las gong gi tshad med pa bzhi lha mor gyur/ de bskul bas rang gi lha'i sa bon du gyur/ /de las mtshan mo yi ges mtshan pa de las rang dang 'dra ba'i de bzhin gshegs</text></item>
<item><p>114a.4</p><section></section><text>pa las byung ba'i rang gi lha'i skur bskyed nas/ bdag nyid rang gi lha'i nga rgyal 'chang ba ni gnyis pa'o/ /de'i mig la sogs pa byin gyis brlabs nas de la sku rdo rje la sogs pa phyag rgya bzhis rgyas btab ste dbang bskur blang ba'o/ /de bzhin du bar ma'i bsnyen pa la sogs pas lha mo'i</text></item>
<item><p>114a.5</p><section></section><text>skur bskyed de/ rigs lngas gtams par byas nas gnyi ga'i yan lag dag par byas te/ bde mchog myong bar bya ba'i phyir rang gi lha mo la bcug nas gnyis kyi sbyor ba brtsam pa ni dang po'i rnal 'byor ro/ /dkyil 'khor 'khor lo sprul par bya/ /zhes pa ni de bzhin gshegs pa thams</text></item>
<item><p>114a.6</p><section></section><text>cad zhugs pa'i zla bar zhu ba dang / gtso bo'i sa bon du gyur pa dang / rang gi lha'i 'am gtso bo'i dkyil 'khor du gyur pa dang / de nas badzra d+h+r-ika la sogs pa'i sngags kyis dgod pa ste bzhi pa'o/ /de nas byin gyis brlabs pa'i phyir ye shes kyi 'khor lo spyan drang ba dang / mchod yon</text></item>
<item><p>114a.7</p><section></section><text>dbul ba dang / bstim pa la sogs pa byas nas chen po'i bsnyen pa la sogs pas rdzogs par byas pa'o/ /de mnyes zhes pa ni de mnyes par bya ba'i cho ga bla na med pa'i mchod pa dang / bstod pa dang / bdud rtsis tshim par bya ba ni dkyil 'khor rgyal ba mchog go/ /de la goms pa</text></item>
<item><p>114b.1</p><section></section><text>bslabs pas zhes pa ni sbyor ba gnyis la nan tan du byas pas zhes so/ /de ci byed ce na/ phyi rol lus ni log byed de/ /zhes so/ /de yang las kyi sgrib pa dang / dngos por 'dzin pa bzlog pa'i rnal 'byor pas srung ba'i 'khor lo la sogs pas phyi rol gyi lus sbyangs nas/ de na gnas</text></item>
<item><p>114b.2</p><section></section><text>pa'i sems can ni skye gnas bzhis bsdus pa ste/ ting nge 'dzin lhag mas go rims bzhin du drod gsher las skyes pa dang / rdzus te skyes pa dang / mngal nas skyes pa dang / sgo nga las skyes pa sbyong ba ste/ 'di ni 'og nas 'chad do/ /de ltar bskyed pa'i rim pas gzhi rnam par bkod nas/ </text></item>
<item><p>114b.3</p><section></section><text>da ni rdzogs pa'i rim pas de sbyang ba'i thabs gsungs pa/ sangs rgyas zhes pa la sogs pa'o/ /dga' ba'i ye shes kyi rang bzhin mi shigs pa'i thig le bsgom par bshad pa'o/ /sangs rgyas rnams zhes pa ni rtag pa la sogs pa'o/ /de'i spyod yul mchog ni dngos po thams cad kyi mtha'i de</text></item>
<item><p>114b.4</p><section></section><text>bzhin nyid do/ /de bsgom par bya zhes so/ /ji ltar bsgom par bya zhe na/ rang snying dam tshig phyag rgya zhes te rang gi lha'i snying gar dam tshig gi phyag rgya ye shes sems dpa' gnas dang bcas pa'o/ /thugs kar mtshan ma la gnas pa zhes pa ni de'i thugs kar zla ba la phyag mtshan gyi dkyil du zla ba la gnas pa'i zhes so/ /de gang yin zhe na/ de bzhin</text></item>
<item><p>114b.5</p><section></section><text>gshegs pa kun gyi ye shes mchog ste de yod na gzhan 'byung ba ste/ de yang bskyed pa'i rim pa rnams la rang gi lha'i yi ge'i gzugs su rab tu snang ba dngos po gang gis kyang gzhom du med pas sa bon 'od zer lnga 'bar ba bsgom par bya'o/ /de'i kha dog rnam pa lnga'i zhes pa ni sa bon de'i 'od</text></item>
<item><p>114b.6</p><section></section><text>zer kha dog lnga dang ldan pa rang gi lha'i steng gi sgo ste/ sna bug g.yas nas rnam par spro bar bya'o zhes so/ /de'i rtse las dkyil 'khor gyi zhes pa ni 'od zer gyi rtse las byung ba'i dkyil 'khor dang ldan pa'i bde bar gshegs pa'i tshogs rnams phyung nas phyogs bcu'i 'jig rten gyi khams thams cad</text></item>
<item><p>114b.7</p><section></section><text>rab tu bkang nas/ des dbugs kyi kun rtog las byung ba'i sems can zhes pa ni yang dag pa ma yin pa'i kun du rtog pa rlung gi rta la zhon pas sems can thams cad bsgrub pa ste/ sangs rgyas skur bskyed nas zhes pa ni/ de rnams sangs rgyas kyi skur bskyed pa'o/ /de gang gis she na/ zla bar</text></item>
<item><p>115a.1</p><section></section><text>zhu byas te/ thim pas rnam par dag byas nas/ /zhes pa ni 'phros pa'i dkyil 'khor zla ba lta bur zhu ba sems can thams cad la thim pas de rnams gong ma lta bur gyur pa'o/ /de nyid kyang ye shes ngo bor rang la zhes te chu ltar dngas pa'i ye shes kyi ngo bor 'du zhing rang</text></item>
<item><p>115a.2</p><section></section><text>gi g.yon pa'i ha sar zhugs par bya zhes so/ /nang gi la yang de bzhin du zhugs nas gong gi mtshan ma'i dbus na gnas pa'i sa bon la zhugs par bya ste 'grub pa'i rgyu dang gnas brtan pa'o/ /des cir 'gyur zhe na/ de nyid ces pa la sogs pa'o/ /yon tan kun ni stobs la sogs pa'o/ /de</text></item>
<item><p>115a.3</p><section></section><text>bskyed pa'i rin po che ni dngos po kun la khyab pa'i bdag ces so/ /de yang gang gis mi choms pas na mi shigs pa'o/ /ma spros pas na thig le che'o/ /de nyid 'od zer lnga dang ldan pa'i sran tsa na ka tsam du rang gi sems bsdus te der chos thams cad kyang bsdus nas rnam par bsam pa ni</text></item>
<item><p>115a.4</p><section></section><text>de'i tshad bstan pa'o/ /de'i 'od zer zhes pa ni thig le de'i 'od zer gyis so/ /rang gi gnas zhes pa ni thig le rang gi gnas so/ /de las phyir byung dam tshig gi phyag rgya/ nang gsal zhes pa ni mtshan ma las byung ba'i 'od zer gyis ye shes sems dpa'i nang gsal nas de las kyang phyir</text></item>
<item><p>115a.5</p><section></section><text>byung nas phyi lus gsal nas/ des kyang de'i dkyil 'khor gsal bar byas nas/ de las phyir byung bas de'i gnas kyang gsal zhes te/ ye shes sems dpa'i gnas mtshan ma gsal bar bya'o/ /de las kyang phyir byung nas bdag nyid kyi nang gi lus gnas kyi sems sgra yig bcu drug</text></item>
<item><p>115a.6</p><section></section><text>gi gzugs su gnas pa gsal bar byas nas bsdu ba'o/ /de dag kyang gang zhe na/ mthe bo'i rtsa bar yi ge a/ /zhes pa la sogs pa'o/ /de yang tshes gcig la sogs pa'i rim par shes par bya'o/ /bcu drug dus su rdzogs gyur pa/ /zhes pa ni phyi'i zla ba rdzogs pa'i dus su de yang</text></item>
<item><p>115a.7</p><section></section><text>rdzogs pa'o/ /de nas bzlog ste shes par bya'o/ /bcu drug dus su rdzogs par 'gyur ba ni bsgrub pas gnas dkrugs pa bcu drug /de yang bcu drug par 'gyur/ de yang thig le/ de yang zla ba lta bur song nas dga' ba'i shes pa 'byung ba'o/ /gong gi 'od kyis rnam pa bkug ste</text></item>
<item><p>115b.1</p><section></section><text>zhes pa ni yi ge bcu drug po rnam par bkug nas thig le'i nang du bcug la der rang gi sems dang po'i ye shes ltar bag zhad bzung bas cir 'gyur zhe na/ lha'i 'khor lo che/ rten dang bcas pa mos pas bsgom/ /zhes chos 'byung ba nas brtsams te thig le'i rnal 'byor yan chad lhag par</text></item>
<item><p>115b.2</p><section></section><text>mos pas bsgom par bya'o zhes so/ /de dbus bdag po thugs ka ru/ /zhes pa ni thig le'i dbus su dam tshig sems dpa'i thugs kar ye shes sems dpa'i 'khor lo gong ma'i rim pas lhag par mos pas bsgoms la/ de'i thugs kar mtshan ma la yang mi shigs pa'i thig le</text></item>
<item><p>115b.3</p><section></section><text>chen po bsgom par byas nas zhe'o/ /ci tsam zhe na/ yungs kar tshad tsam/ de las 'od zer spro bar bya'o/ /des rang gi gnas ni mtshan ma phra mo'o/ /phyag rgya ni de'i gnas dam tshig gi phyag rgya'o/ /nang gsal zhes pa ni de'i lus kyi nang ngo / /dkyil 'khor gsal byas zhes pa ni de'i</text></item>
<item><p>115b.4</p><section></section><text>dkyil 'khor ro/ /de'i gnas zhes pa ni mtshan ma'o/ /bdag po'i nang gsal zhes pa ni dam tshig sems dpa'i phyag rgya gzhan no/ /phyi'i lus zhes pa ni bdag po'i'o/ /dkyil 'khor zhes pa ni bco brgyad do/ /rten bcas zhes pa ni gzhal yas khang dang chos 'byung ba'o/ /de nas bcu</text></item>
<item><p>115b.5</p><section></section><text>drug gnas pa'i zhes pa ni nang 'dres pa las bcu drug tu gzhag pa'i 'od zer ba spu'i bu ga las phyung byas te/ des phyi'i lus ni phyi rol gyi dam tshig sems dpa'i lus kyi dkyil 'khor 'khor lo ni de 'khor lo bco brgyad do/ /rten dang bcas pa zhes pa ni gzhal yas khang dang / chos 'byung</text></item>
<item><p>115b.6</p><section></section><text>dang srung ba'i 'khor lo'o/ /de nas 'od zer de phyogs bcu'i 'jig rten gyi khams na bzhugs pa'i bde bar gshegs pa kun gyi spyan sngar gshegs te ye shes kyi bdud rtsi zhugs nas des kyang gnas te de sgrub pa'i phyir zhal nas zhugs te zhes pa ni de rnams kyi'o/ /thig ler zhes pa ni</text></item>
<item><p>115b.7</p><section></section><text>mi shigs pa'i thig ler song nas bdud rtsi blangs nas de rnams kyi rdo rje'i lam nas byung nas 'o ma'i rgyun ltar 'du zhing 'ongs par byas nas/ thabs kyi ye shes g.yas zhugs te/ /zhes pa ni rtag pa la sogs pas gnang ba'i bdud rtsi g.yas kyi ha sar zhugs pa'o/ /gzhan ni g.yon du zhugs</text></item>
<item><p>116a.1</p><section></section><text>pa'i zhes pa ni spyan ma la sogs pa'i'o/ /ye shes kyi thig le zhes pa ni dang po'i thig le'o/ /snang ba'i thig le zhes pa ni de las snang ba'i thig le ste chos nyid da/ /thim par gyur zhes pa ni bzhi'i bar du sgo gnyis zhon nas thig le de la thim par gyur pa'o/ /de yang ji lta bu'i ngo bor</text></item>
<item><p>116a.2</p><section></section><text>bsam zhe na/ de ni zhes pa la sogs pa'o/ /de yang byang chub kyi sems kyi ngo bo bas na 'dzag pa'i ngang tshul can no/ /ye shes lnga'i yul dam pa bas na 'od zer lnga 'bar ro/ /skyon thams cad dag pas na dkar 'tsher ba'o/ /'dod chags chen po rnam par dag pas na cung zad dmar ba'o/ /</text></item>
<item><p>116a.3</p><section></section><text>rang gi sems thabs kyis ster bas mi g.yo zhing gzung bar bya zhes te/ rtse gcig pa ma 'phros pa dbugs 'jug pa'i spyod pas so/ /de las gong ma'i rim pa ltar zhes pa ni mthar thug pa nas brtsams te bzhag pa la sogs pa med par byung nas spro ba ste des bdud rtsi blang ba la sogs pa</text></item>
<item><p>116a.4</p><section></section><text>byas nas/ rim pas 'du zhing mtha' la bsdu ba dang / yang de la sems gong ma ltar bzung ba yang dag par byas pas sems dngos po kun las 'gog pa'i rdo rjer gyur nas brtan pa'i rtags skye ba ste/ nam zhig de la reg gyur pa/ /zhes pa ni dus nam zhig na mi 'gyur ba'i thig le la lha mo'i</text></item>
<item><p>116a.5</p><section></section><text>lam gyis reg par gyur pa de'i tshe/ sangs rgyas kun gyi mchog 'dzin pa/ /yid sbyin dpal dang 'dra bar 'gyur ba'o/ /de yang phyin ci ma log pa 'di la goms pa med pas na 'di la goms par byas pas der 'gro ba'i dang po/ rtags rnams yang dag skye bar 'gyur/ /zhes te/ dgod pa</text></item>
<item><p>116a.6</p><section></section><text>dang glal ba dang 'dar ba la sogs pa'o/ /de skyes pas nges par rtag par 'gyur ba la som nyi mi bya'o/ /de la zhen pa dgag pa ni 'og nas 'chad do/ /'di dang po bsgom pa'i dgos pa gsungs pa/ phung po zhes pa la sogs pa'o/ /bdag gi phung po la sogs pa lhar snang ba 'dod chags</text></item>
<item><p>116a.7</p><section></section><text>chen po'i ye shes kyi mes bzhus nas bcu drug tu 'dus te/ yang thog ma'i snying ga'i pad+mar sdud par byed pas na mi shigs pa'i thig le'i cho ga 'di ni dang por bshad ces so/ /de la zhes pa la sogs pa ni dga' ba bar ma'i ye shes kyi rang bzhin gsang ba'i thig le bsgom pa'i cho ga</text></item>
<item><p>116b.1</p><section></section><text>gsungs pa/ de zhes pa ni snying ga na gnas pa'o/ /bsgrub pas byin brlabs pas zhes pa ni hUM phaT kyi rnam pa dang ldan par g.yo ba'i rlung gis so/ /sna yi rtse mor 'gro bas na/ /zhes pa ni rang gi rdo rje kha ste der 'dzin pa'o/ /de bas na/ /mi shigs thig le rjes thogs la/ /gsang ba'i thig</text></item>
<item><p>116b.2</p><section></section><text>le ste gsang gnas su bsgoms pa'i phyir de skad de/ de bshad do zhes dgongs pa bstan to/ /ye shes thig le zhes pa ni ye shes sems dpa'i mtshan ma'i dbus kyi thig le las 'od zer lcags kyu 'dra ba phyogs bcu'i 'jig rten gyi khams su spros pas des bde bar gshegs pa</text></item>
<item><p>116b.3</p><section></section><text>dkyil 'khor gyi 'khor lo dang bcas pa bkug nas de rnams kyang lhag pa'i byang chub kyi sems ye shes lta bur gyur nas rang gi snying gar rab tu btsud do/ /de rnams zhu nas zhen pa ni gnas la sogs pa zhu nas/ thig le la snang ba'i thig le zhugs pas thig le la yang g.yas nas</text></item>
<item><p>116b.4</p><section></section><text>'gro ba rdul dang g.yon nas 'gro ba mun pa dang / dbus nas 'gro ba snying stobs kyi tshul du babs par bsams nas de rang gi rdo rje nor bu'i dkyil du gnas pa las zhes te rgyu dang gnas dang po'o/ /'byung ba lnga yi gzugs can mchog /ces pa ni de las grub pa ltar snang ba'i phyir ro/ /ye shes</text></item>
<item><p>116b.5</p><section></section><text>lnga'i ngo bo nyid du gnas pas na 'od zer lnga 'bar bar snang ngo / /de yang gang zhe na rang lha'i mtshan ma phra mo zhes te/ rdo rje dang ral gri nas tsam mo/ /'khor lo dang pad+ma ni sran tsa na ka tsam mo/ /rin po che ni yungs kar gyi 'bru tshad tsam mo/ /de'i rigs kyi mtshan ma yang de bzhin du bsams nas</text></item>
<item><p>116b.6</p><section></section><text>mtshan ma de'i bum par rten gyi dkyil 'khor yungs kar tsam gyi dbus su rang gi lha'i 'khor lo thig le dang bcas pa lhag par mos pas bsgom par bya ba ste tshad bstan pa'o/ /gal te der sems bying ba'am/ /skyo na rdo rje bum pa las byung ba ste/ lha mo'i pad+ma'i sna rtser rnam par gnas par byas</text></item>
<item><p>116b.7</p><section></section><text>nas dga' bral gyi dga' ba'i ngo bo brtag par bya'o zhes so/ /de las rnam pa gzhan yang shes par bya'o/ /'di yi thig le'i rnal 'byor las/ /zhes pa ni phra mo'i thig le'i rnal 'byor te/ dam tshig sems dpa'i thugs ka na ye shes sems dpa'/ de'i thugs ka na thig le ste de sbyor</text></item>
<item><p>117a.1</p><section></section><text>ba rdzogs pa'i phyir ro/ /gzhan ni gnyis kyi dang po dang rang gi sbyor ba rdzogs pa'i phyir ro zhes bshad do/ /gong gi rim pas 'od zer lnga/ /zhes pa ni rang gi gnas la sogs pa gsal bar byas nas/ mtshan ma phra mo las byung ba'i 'od zer rdo rje'i lam nas rang gi nang</text></item>
<item><p>117a.2</p><section></section><text>gsal bar byas nas/ steng gi sgo'i g.yas nas byung ba dang / bdud rtsi zhu nas slar yang bdud rtsi 'gugs pa dang / 'o ma'i rgyun ltar 'ong zhing g.yon du rim bzhin du 'jug pa dang / thig le ni gzhi ste der bzhugs pa ni dbugs dgag gtong gi yan lag go zhes te/ rgyu dang gnas dang spro</text></item>
<item><p>117a.3</p><section></section><text>bsdu dgag pa dang gtong bas bsdus pa'i phyir ro/ /de nas gsang ba'i thig le che/ /zhes pa ni gsang ba ni thig ler snang ba ste ting nge 'dzin gsum pa'o/ /rab tu phra ba zhes pa ni shin tu phra ba'i thig le de la gong ma ltar thabs kyis lte bar rang gi sems dal bus bzung bas so/ /des cir 'gyur</text></item>
<item><p>117a.4</p><section></section><text>zhe na/ dngos po med pa'i gnas su 'gyur/ /zhes te/ dngos po rnams ni gzhig pa dang / /gzhom pas stong pa ma yin te/ /rang bzhin med pa'i sbyor bas gzhan gyi blo ldog pas na de kho na la bzung bas dngos po med pa'i gnas su 'gyur ro/ /de'i rtags gang zhe na/ de yang zhes pa la</text></item>
<item><p>117a.5</p><section></section><text>sogs pa'o/ /gzung ba goms pa ni de'i yan lag goms pa'o/ /phyin ci log pa ni rnam par log ces pa ni sa la sogs pa la rnam pa gnyis te/ phyin ci log tu snang ba dang / ye shes la snang ba'o/ /ye shes la snang ba ni rnal 'byor pa rnams kyi nus pas mnyam par gzhag pa'i gnas</text></item>
<item><p>117a.6</p><section></section><text>skabs su ldog pa'i rtags rnyed pa dang / cung zad log pa dang / khyad par gyi lam gyis gtan nas log pa dang / mnyam par ma bzhag pa'i gnas skabs su'ang snang ba ste/ 'di ni mthar thug pa'i gnas rtogs pa'i phyir ji lta ba bzhin du log pa'i gtam mo/ /de yang dang pos rnam par ldog</text></item>
<item><p>117a.7</p><section></section><text>pa'i rtags su rnal 'byor pa de la ci 'byung zhe na/ smig rgyu lta bur snang ba ni/ /rtags ni dang por shes par bya/ /zhes te/ thig le de'i 'od zer gsal ba dang / mi gsal ba'i dpe smig rgyu dang 'dra ba 'byung ste/ de'i skabs su 'di ltar shes par bya'o/ /bdag gi rgyud la gnas pa'i phyin ci</text></item>
<item><p>117b.1</p><section></section><text>log tu snang ba'i sa 'di ni rnam par ldog tu rung ba ste/ bdag gis ni rtags shes so snyam du blo'i gzengs bstod la yang de la zhen par bya'o/ /gzhan rnams la yang de bzhin du sbyar bar bya'o/ /du ba lta bu zhes pa ni smig rgyu las gsal ba ste sngo ba'am dkar ba la sogs pa ni ma yin no/ /mkha'</text></item>
<item><p>117b.2</p><section></section><text>snang zhes pa ni nam mkha' la snang ba ste srin bu me khyer ro/ /de yang du ba las gsal ba ste/ de 'dra ba ni ma yin no/ /mar me lta bur rab 'bar ba/ /zhes pa ni mkha' snang las khyad par du 'phags pa ste de 'dra ba ni ma yin no/ /de rnams 'od zer gyi tshul du 'og ma las gong ma gsal zhing mthong</text></item>
<item><p>117b.3</p><section></section><text>ba'o/ /zab gsal gnyis med kyi don 'dra/ /zhes pa ni ji bzhin ma yin pa'i phyir du ba 'dra ste brtag pa'i sku'o/ /de yang ji ltar snang zhe na/ sprin med nam mkha' ltar gsal ba/ /zhes pa ni sprin med pa'i nam mkha' ni khyad par du gsal bar snang ba ste/ gong gi 'od zer nyid lha'am mtshan ma la</text></item>
<item><p>117b.4</p><section></section><text>sogs pa'i gzugs su snang zhing bdag gi dbang po dang gzhan gyi yang spyod yul du snang bar 'gyur ba'o/ /rang dngos ni ma yin no/ /mtshan ma lnga po de yis ni/ /zhes pa ni brtan par 'gyur ba'i mtshan ma lnga po des so/ /mi gnas mya ngan 'das thob pa/ /zhes pa ni mi gnas pa'i mya ngan las</text></item>
<item><p>117b.5</p><section></section><text>'das pa ni grub pa'i rnal 'byor pa ste/ de'i rtags rnyed pas na sbyor ba la 'bad pa'o/ /de'i rtags kyang mtshan ma lnga pa ste/ gzhan yang sgrub pa'i rnal 'byor gnyis pa dang / dang po'i rtags kyang bzhi pa dang gsum par shes par bya'o/ /gnyis pa ni bsnyen pa'i rnal 'byor pa'i sa ste/ </text></item>
<item><p>117b.6</p><section></section><text>'khrul pa bzlog pa'i sems gzengs bstod pa bzhin du 'dir yang shes par bya'o/ /de bas na/ rnal 'byor pas ni 'di la 'bad/ /ces so/ /gzung ba yi ni yan lag go/ /zhes pa ni rang gi srog rin po che lta bu gzung bas rtags rnyed pa'i yan lag tu 'gyur ba'i phyir ro/ /da ni</text></item>
<item><p>117b.7</p><section></section><text>rjes su dran pa'i yan lag gsungs pa/ de ltar de la zhes pa la sogs pa'o/ /don des khyab bya'i phyir zhes pa ni mtshan ma lnga mthong ba'i don lha dang phyag mtshan la sogs pa des chos thams cad la khyab par bya ba'i phyir ro/ /rdo rje yi ni lam nas su/ /zhes pa ni gsang ba'i pad+ma ste shing</text></item>
<item><p>118a.1</p><section></section><text>rta'i lam zhes pa bzhin no/ /nam mkha'i khams su spro bar bya/ /zhes pa ni nam mkha'i khams su gtogs pa thams cad du gzhan dang gzhan gyi gzugs kyis spro bar bya ste/ de bzhin du bsdu bar yang bya'o/ /sngon mthong ba'i don la/ so sor snang ba bskyed par bya/ /</text></item>
<item><p>118a.2</p><section></section><text>zhes pa ni ting nge 'dzin gnyis kyi gnas skabs su mthong ba'i sku dang phyag mtshan dang / rang bzhin la sogs pa'i snang ba bskyed par bya'o zhes so/ /sangs rgyas rjes su dran pa ni go rims bzhin du rnam par snang mdzad kyi dkyil 'khor gyi 'khor lo ste spro bsdu las gsal bar bya'o/ /chos</text></item>
<item><p>118a.3</p><section></section><text>rjes su dran pa ni tshe dpag med kyi'o/ /rdo rje rjes su dran pa ni mi bskyod pa'i'o/ /rigs rjes su dran pa ni rin chen 'byung ldan dang don yod grub pa dang spyan ma la sogs pa'o/ /khro bo rjes su dran pa ni gshin rje gshed la sogs pa bzhi'i ste/ de rnams kyi dkyil 'khor gyi 'khor lo</text></item>
<item><p>118a.4</p><section></section><text>re re'i dbang du byas pa ste gcig la'ang rtogs par bya'o/ /re re la'ang dgos pa'i rnam pa gzhan gsungs pa de bzhin zhes pa la sogs pa'o/ /dam tshig rjes su dran pa ni sngon mthong ba'i don la gang dran zhe na/ rjes su chags pa cho ga bzhi/ /dang po zhes te rjes su chags pa'i sngags</text></item>
<item><p>118a.5</p><section></section><text>bzla ba dang / de bzhin gshegs pa thams cad rjes su zhugs pa sngon du 'gro ba'i zla bar zhugs pa'i cho ga spro ba dang bsdu ba la gsal bar bya ba'o/ /dkyil 'khor rjes su dran pa ni sngon mthong ba'i don la gang dran zhe na/ cho ga gnyis pa la sogs pa'i dkyil 'khor zhes gong ma las phye</text></item>
<item><p>118a.6</p><section></section><text>ba ste/ gtso bo'i sa bon dang / lha'i 'khor dang de dbyung ba dang / 'khor lo gzhan dang gnyis su med par bya ba dang / longs spyod bzhis byin gyis brlabs la spro ba dang bsdu ba las gsal bar bya'o/ /sku dang gsung dang thugs dang sems can rjes su dran pa ni sngon mthong ba'i don la gang zhe na/ </text></item>
<item><p>118a.7</p><section></section><text>sku dang gsung dang thugs bsgom pa'i/ /rdo rje gsum ni zhes te chung ngu dang bar ma dang chen po'i rdo rje gsum bsgom pa de spro ba dang bsdu ba las rang yang dran par rnam par smon zhing de'i gzugs dran pa'o/ /sngags thams cad kyi spyi gzugs rjes su dran pa ni sngon mthong ba'i don la gang dran zhe na/ </text></item>
<item><p>118b.1</p><section></section><text>ye shes lnga yi rdo rje sems/ /bskyed pa zhes pa ni 'gro ba'i sems babs pa la sogs pa'i rim pas rdo rje 'chang ba bskyed pa las dang bcas pa dang / rang gi lha longs spyod bzhi dang ldan zhes te/ bar gyi sems 'jug pa la sogs pa'i rim pas rang gi lha bsnyen sgrub bzhi dang ldan pa spro ba</text></item>
<item><p>118b.2</p><section></section><text>dang bsdu ba las gzugs dang mtshan ma la sogs pa'i rjes su gsal ba rnyed pa'o/ /dam tshig rjes su dran pa ni sngon mthong ba'i don la gang dran zhe na/ bdud rtsi myang ba la sogs pa zhes te gsang ba'i mchod pa sa bon myang ba dang / bdud rtsi myang ba dang / thams cad mnyam</text></item>
<item><p>118b.3</p><section></section><text>pa nyid du bya ba la sogs pa spro ba dang bsdu ba las gsal bar byed pa'o/ /shes rab kyi pha rol tu phyin pa dang ma skyes pa rjes su dran pa ni sngon mthong ba'i don la gang dran zhe na/ spros pa'i dkyil 'khor de dag kyang / ci yang yod pa ma yin</text></item>
<item><p>118b.4</p><section></section><text>te zhes te dkyil 'khor de dag las gzhan gyis brtags pa'i chos ci yang yod pa ma yin pas na stong pa nyid de/ shes rab kyi pha rol tu phyin pa'o/ /de ni gnyis med ngo bo ru/ /zhes pa ni dkyil 'khor de dag kyang de'i dus nyid na gsal ba mi 'gog pa ste/ de bas na de</text></item>
<item><p>118b.5</p><section></section><text>gnyis su med pa'i ngo bor spro ba dang bsdu ba las dran pa'o/ /zhe sdang gi rigs la sogs pa mchod pa rjes su dran pa ni sngon mthong ba'i don la gang dran zhe na/ rang gi rigs kyi zhes pa la sogs pa ste/ de yang rang gi rigs kyi bud med bar ma'i bsnyen sgrub bzhis dag pa rigs lngas rgyas btab</text></item>
<item><p>118b.6</p><section></section><text>pa nas/ rjes su chags pas mnyes par bya ba spro ba dang bsdu ba las gsal bar byed pa'o/ /de rnams ni sngon mthong ba'i don la rjes su dran pas na rjes su dran pa'i yan lag go/ /gang dag gzung ba la nyams pa'i blo can rnams kyis 'di bya'o zhes gzhan dag kyang 'dod do/ /da ni dga' bral gyi ye shes kyi rang</text></item>
<item><p>118b.7</p><section></section><text>bzhin sprul pa'i thig le gsungs pa/ de ltar zhes pa la sogs pa'o/ /yan lag gsum gyis ni zhes pa ni dgag gto nga dang / gzung ba dang / rjes su dran pa'i yan lag gis so/ /de gsang ba'i thig le bsgom par byas nas/ sprul pa'i thig le bsgom pa'i dgos pa gsungs pa/ </text></item>
<item><p>119a.1</p><section></section><text>nor bu las ni byung nas kyang / /khams kun khyab par byed pas ni/ /zhes te dbang gi mthar thugs rje rgyas pa'i yan lag tu gnas pa'i sprul pa'i 'khor lo ste sprul pa'i sku sgom par byed pa'am yang na thig le bzhi la sogs par spros pa'i phyir na sprul pa ste de bsgoms</text></item>
<item><p>119a.2</p><section></section><text>bshad do zhes so/ /ji ltar zhe na/ rang gi spyi bo zhes pa la sogs pa'o/ /rang gi spyi bo zhes pa ni rang gi lha'i mgo'i dbus te klad rgyas su'o/ /sku yi rdo rje thugs ka ru/ /zhes pa ni bskyed pa'i rim pa'i skabs su gnas bskyed nas/ sa bon mtshan ma phra mo las gyur pa'i sku'i rdo rje</text></item>
<item><p>119a.3</p><section></section><text>bsams te de'i thugs ka ru'o/ /mtshan ma la gnas rlung dkyil 'khor/ /zhes pa ni zla ba la sa bon las gyur pa'i 'khor lo'i lte bar rlung gi dkyil 'khor kha dog dud ka dbyibs gzhu'i tshul du gnas pa la zla ba'i gdan bsams nas de la sku rdo rje'i sa bon oM dkar po bsgoms nas</text></item>
<item><p>119a.4</p><section></section><text>de yang 'ong ba'i mtshan nyid bsam zhes te/ gnas skabs kyi bzhi dang ldan yang 'ong ba'i mtshan nyid du gnas pa'o/ /gzhan ma rnams kyang rim pa des bsgre bar bya'o/ /chu ni zlum po'o/ /me ni gru gsum mo/ /dbang chen ni gru bzhi'o/ /de ltar 'byung ba'i dkyil 'khor bzhi ni rdzogs</text></item>
<item><p>119a.5</p><section></section><text>pa'i rnal 'byor pa'o/ /rang gi lha'i sa bon ni 'byung ba dang 'jug pa dang gnas pa las grol ba'i ngo bo ste gnyis su med pa'i ye shes kyi rang bzhin no/ /de bas na bdag nyid bzhi dang 'brel par byas nas/ rdo rje bzlas pa'i rim pa bstan par bya ba'i phyir/ de ltar zhes pa la sogs</text></item>
<item><p>119a.6</p><section></section><text>pa'o/ /mi shigs pa'i zhes pa ni dbyer med pas na gang gis kyang mi shigs pa ste/ de bas na rdo rje'i bzlas pa'o/ /de'ang ji ltar bya zhe na/ g.yas pa zhes pa la sogs pa'o/ /de la g.yas pa ni rang gi steng sgo'i bug pa gnyis kyi g.yas so/ /de las byung ba'i khams gang zhe na/ </text></item>
<item><p>119a.7</p><section></section><text>rlung gi dkyil 'khor chen po ste zhes te las kyi phyag rgya las byung ba'i rlung gi dkyil 'khor ni ye shes kyi ngo bo bas chen po'o/ /de yang kha dog ni dud ka'i tshul du rgyu ba'o/ /de'i rang bzhin las kyang / 'byung ba rlung gi ngo bo yis/ /zhes te/ phyir 'byung ba'i hUM ni phyag rgya chen po bas</text></item>
<item><p>119b.1</p><section></section><text>na hUM gi ngo bo ste des snang srid chos kun khyab nas zhes pa ni dag pa dang ma dag pa thams cad la khyab nas/ de rnams kun kyang dag par byas nas ye shes bdud rtsi lta bur gyur par byas pa ni de'i las so/ /oM gyi ngo bor 'od byas nas/ /zhes pa ni slar 'du ba ni las kyi phyag rgya'i rang</text></item>
<item><p>119b.2</p><section></section><text>bzhin pas na oM gyi ngo bo'o/ /ye shes kyi sku gong ma dang bcas par byas nas rang gi rgyud kyi bag chags ni dngos grub chen po'i rtags skye ba dang 'gal ba'i las te/ de yang bkrus nas dag byas nas/ /zhes te/ de rnams kyang zla ba lta bur zhu ba'i chus bkrus nas dag par byas</text></item>
<item><p>119b.3</p><section></section><text>te/ oM de la zhugs pa ni rang gi las so/ /AH yi ngo bo gnas byas nas/ /zhes pa ni gnyis pos grol ba'i rlung ni chos kyi phyag rgya'i rang bzhin pas na/ AH'i ngo bo'o/ /de la gnas pa ni phyi nang gi chos de nyid du zhugs pa ste rang gi las so/ /de la lha yi de bzhin nyid/ /ces</text></item>
<item><p>119b.4</p><section></section><text>pa ni gnas pa de la lha'i de bzhin nyid de gnyis su med pa'i ye shes so/ /gzung bas dal bus zhes pa ni gnas pa'i dus su gzung ba ni dal bu ste myur ba'i yan lag go/ /de yang gong gis bzung bas khyad par du byas pa'i phyir na myur ba'i yan lag yin yang / dngos po med pa'i gnas su</text></item>
<item><p>119b.5</p><section></section><text>'gyur/ /zhes te/ phyi dang nang gi chos yang dag par snang ba yang dus der mi dmigs pa'i phyir ro/ /gzhan ma rnams la don des bsgre bar bya'o/ /g.yon pa zhes pa ni sna bug gnyis kyi tshig snga ma'o/ /chu'i dkyil 'khor zhes pa ni zlum po mgrin par mtshan ma la gnas pa'o/ /gnyis</text></item>
<item><p>119b.6</p><section></section><text>ka las ni zhes pa ni re re zhes tshig snga ma'o/ /drag tu zhes pa ni gsum po bas zhes tshig snga ma'o/ /me'i dkyil 'khor zhes pa ni gru gsum thugs kar mtshan ma la gnas pa'o/ /de bzhin gnyis las zhes pa yang snga ma bzhin du shes par bya'o/ /dal bus 'byung zhes pa yang snga ma ltar shes</text></item>
<item><p>119b.7</p><section></section><text>par bya'o/ /dbang chen gyi ni dkyil 'khor zhes pa ni gru bzhi mgrin pa'i 'og tu mtshan ma la gnas pa'o/ /'jug dang gnas dang ldang ba las/ /zhes pa ni gnas skabs kyis kun la yod kyang de'i rang bzhin ni yi ge gsum pas na rdo rje gsum gyi bzlas pa'o/ /grol ba'i ye shes rnyed gyur </text></item>
<item><p>120a.1</p><section></section><text>pa/ /zhes pa ni gsum pos grol ba'i ye shes ni rtsa ba'i ye shes dmigs pa med pa'o/ /de ni gsum po'ang mi dmigs pas na ma ning ste ye shes dpa'i bzlas pa'o/ /de bas na der de lta bu'i ye shes rnyed par 'gyur ba la som nyi dang yid gnyis ma byed cig ces pa'o/ /</text></item>
<item><p>120a.2</p><section></section><text>da ni rnal 'byor chen po de'i bzlas pa'i grangs gsungs pa/ phyag rgya zhes pa la sogs pa'o/ /phyag rgya bzhi pa ni rlung rten dang bcas pa ni las kyi phyag rgya'o/ /chu rten dang bcas pa ni chos kyi phyag rgya'o/ /me rten dang bcas pa ni phyag rgya chen po'o/ /sa rten dang bcas pa ni dam tshig gi</text></item>
<item><p>120a.3</p><section></section><text>phyag rgya'o/ /de dang 'brel pa'i bzlas pa'i grangs ni nyis brgya nyi shu rtsa lnga ste zhes pa ni phyag rgya re re g.yas pa la sogs pa'i rim pa nas nyis brgya nyi shu rtsa lngar gyur te/ de ni dgu brgyar rnam par bsgres/ /zhes pa ni bug pa gcig tu phyag rgya bzhi la dgu brgyar rnam par bsgres pa ste/ bzhis</text></item>
<item><p>120a.4</p><section></section><text>bsgres pa'o/ /zhag gcig tu zhes pa ni nyin zhag gcig go/ /nyi shu bzhis zhes pa ni g.yas dang g.yon du 'gro ba nyi shu rtsa bzhis zhag gcig ste/ shugs las gang ba dang / drag shul gyis sgrub pa spangs nas yi ge'i tshig dang mtshungs pa khri phrag gnyis dang stong phrag gcig dang / </text></item>
<item><p>120a.5</p><section></section><text>brgya phrag drug tu 'dus pa thams cad du bzlas brjod kyi grangs byed do zhes bya bar sbyar ro/ /gang gis she na/ rnal 'byor dbang phyug chen po yis/ /zhes te/ ye shes dbang du gyur pas so/ /dus bzhi'am zhes pa ni ma yin te/ nyin mtshan zhes smos so/ /des ci rtogs she na/ de yis</text></item>
<item><p>120a.6</p><section></section><text>zhes pa la sogs pa'o/ /rnam pa'i chos thams cad ces pa ni rang gi shes pa las ma gtogs pa'i chos gang yang med pa ste/ de ldang ba'i dus su phyi rol dang 'jug pa'i dus nang dang / gnas pa'i dus gnyi ga bems po med cing kun 'dus sel ba bcu gnyis la sogs pa'i don du</text></item>
<item><p>120a.7</p><section></section><text>rtogs bar 'gyur ro/ /de yang gang zhe na/ sgyu ma zhes pa la sogs pa'o/ /sgyu ma ni rkyen tshogs pa'i dbang gis snang yang med pa'o/ /smig rgyu ni mya ngam gyi rlung du snang yang med pa'o/ /brag ca ni brag dang sgra las grag kyang med</text></item>
<item><p>120b.1</p><section></section><text>pa'o/ /mgal me'i 'khor lo ni 'khor lo lta bur snang yang de ltar ma yin no/ /'khrul pa ni mi'am sbrul la sogs pa ltar snang yang de ltar ma yin no/ /dri za'i grong khyer ni rgya mtsho'i rlabs gyen du snang yang gtsang po dang ri la 'brel tsam na grong khyer dang khang pa dkar po la sogs</text></item>
<item><p>120b.2</p><section></section><text>par snang yang med pa'o/ /chu bur ni char pa 'bab pa'i dus su chu las byung ba ni med pa'o/ /mig 'phrul ni phe na a sho bya ba'i ming snyan pa'i byas khyer ba stsal bas gzhan nges pa ltar snang yang de ltar ma yin pa'o/ /gzugs brnyan me long dang gdong gi dkyil 'khor la brten te snang</text></item>
<item><p>120b.3</p><section></section><text>yang med pa'o/ /chu zla ni chu bo dang lteng ka la sogs pa'i chu mang po la snang yang med pa'o/ /sogs kyi sgras bsdus pas rmi lam dang dbang po'i gzhu la sogs pa'o/ /de tsam nas gang dang skal ba mnyam zhe na/ sa bcu dbang phyug rnams dang skal ba mnyam ste zhes so/ /de yang bcu</text></item>
<item><p>120b.4</p><section></section><text>pa chos kyi sprin la gnas pa'i byang chub sems dpa' ni rnam par 'phrul pa la sogs pa'i yon tan dpag tu med pa dang ldan pa ste/ de dang skal ba mnyam pa ni ye shes dang dbang du gyur pa ste des ye shes yang dag pa mngon du byed pa'i phyir ro/ /de bas na rang bzhin gyis gnas pas na</text></item>
<item><p>120b.5</p><section></section><text>rang bzhin gyis bzlas pa de la/ rnal 'byor pas ni rab tu 'bad/ /ces pa ste/ las dang po pa la sogs pas bslab par bya'o zhes so/ /man ngag med par mi rtogs par bstan pa'i phyir/ 'di ni zhes pa la sogs pa'o/ /sngags bzlos kyang zhes pa la sogs pa ni thog ma med pa'i</text></item>
<item><p>120b.6</p><section></section><text>dus na sems can thams cad kyang rlung dang lhan cig tu byung bas na rdo rje bzlas pa la gnas kyang bla mas ma zin pas rtogs par mi 'gyur ro zhes so/ /phyi rol zhen pa yongs su spangs pa'i phyir gsungs pa/ de ni yang dag ces pa la sogs pa'o/ /bsgom pa'i bar tshod ces pa ni</text></item>
<item><p>120b.7</p><section></section><text>bgrang phreng dang sgra la sogs pa la dmigs pas sems g.yeng bar 'gyur ba'i phyir ro/ /ci'i phyir bzla zhe na/ bzlas pa'i ngo bo zhes pa la sogs pa go sla bas ma bshad do/ /de la gnas pas phyi rol gyi bzlas pa yang mi 'gal bar gsungs pa don de la gnas zhes pa la sogs pa'o/ /de'i</text></item>
<item><p>121a.1</p><section></section><text>dpe yang glang chen rnyed na tha mal ba'i gser 'dzam bu na da'i gser du gyur pa'i phyir bud shing ni de'i lci ba ste zhar las 'byung ba dang 'dra'o/ /de bzhin du rdo rje'i bzlas pa'i ngo bo shes pas phyi rol gyi bzlas pas kyang bsod nams kyi tshogs rdzogs pas de nyid kyang nus</text></item>
<item><p>121a.2</p><section></section><text>pa can du byed pa'o/ /da ni rdo rje bzlas pas bsgrub pa'i mtshan ma 'byung bar gsungs pa de bas zhes pa la sogs pa'o/ /rdo rje bzlas pa la 'bad pa'i rnal 'byor pa lhun gyis grub pa nyid du gnas pa nyal ba dang snyes pa dang 'phres pa dang gnyid la sogs pa med mod kyi/ bde bar</text></item>
<item><p>121a.3</p><section></section><text>gshegs pas byin gyis brlabs pa'i gnyid cung zad 'od bas na de'i dus su phyag rgya chen po zhes te/ phyag rgya las skyes pa'i ye shes chen po bas na de skad de/ de/ grub pa'i mtshan ma yang 'byung 'gyur/ /zhes te bkra shis pa'i lha'i smon lam la sogs pa yang dang yang du</text></item>
<item><p>121a.4</p><section></section><text>'byung ste yid la byed pa'i bag chags kyi mtshan ma ma yin pa'i phyir ro/ /ji skad du/ rtsa ba'i rgyud las/ bsam gtan bzlas pa 'bad pa yis/ /sgrub pa pos ni rtag tu mthong / /zhes so/ /de byung zhes pa ni mtshan ma'o/ /cho ga la gnas pa zhes pa ni gsungs pa'i brtul zhugs</text></item>
<item><p>121a.5</p><section></section><text>la sogs pa'i cho ga'o/ /skad cig gis ni zhes pa ni mchog gi sgrub pa chen pos so/ /kun mkhyen che zhes pa ni gzugs la sogs pa kun zab mo dang yang dag par gsal ba mkhyen pas na kun mkhyen te rnal 'byor bzhi pa'o/ /rgyud la rab tu 'pho bar ni/ /zhes pa ni bya ba gzhan spangs</text></item>
<item><p>121a.6</p><section></section><text>pas lus gnas par 'gyur ba tsam gyis chog shes pa rtse gcig pa'i rnal 'byor pa de'i mthong ba'i chos nyid kyi tshe la rgyud 'pho ba'o/ /de la ni/ the tshom med par nges pas na/ /zhes te/ lam khyad par can gyi 'bras bu khyad par can du 'gyur ba bskyed pas na/ de la ngo mtshar ba ci</text></item>
<item><p>121a.7</p><section></section><text>zhig yod de de'i chos nyid de yin pa'i phyir ro/ /de bas gang nas gsungs pa yi/ cho ga 'di la rab tu 'bad/ /ces pa'o/ /da ni de rnams kyi don mjug bsdu ba gsungs pa/ de ltar zhes pa la sogs pa'o/ /de ni go sla'o/ /da ni lhan cig skyes pa'i dga' ba'i rang bzhin mi shigs</text></item>
<item><p>121b.1</p><section></section><text>pa'i thig le de kho na nyid bsgom pa'i chos gsungs pa/ da ni zhes pa la sogs pa'o/ /gnyis med ye shes zhes pa ni zab mo dang gsal ba gnyis su med pa'i ye shes nam mkha' ltar dag pa gang yin pa'o/ /de kun rdzob kyi gzugs su ji ltar gnas she na/ thig le kha dog lnga pa</text></item>
<item><p>121b.2</p><section></section><text>tsa na ka'i 'bru tsam du rnam par gnas te/ de la brten nas zhes pa ni de las rlung la sogs pa'i dkyil 'khor byung nas mi g.yo ba la sogs zhes pa ni snod kyi 'jig rten lcags ri dang lha'i khang pa la sogs pa yang / de las 'byung bar byed ces par sbyar ro/ /de bzhin du g.yo ba</text></item>
<item><p>121b.3</p><section></section><text>dang bcas zhes te/ bcud kyi sems can tshangs pa la sogs pa'i lha dang lha min dang sogs kyi sgras bsdus pa mi dang byol song dang yi dgas dang dmyal ba la sogs pa yang de las 'byung bar byed ces bya ba dang sbyar ro/ /gang gi dus su 'byung bar byed ce na/ thams cad</text></item>
<item><p>121b.4</p><section></section><text>rab tu mi snang yang / /zhes te/ las su smra ba'i gzhung gis gnas pa'i bskal pa zad nas me la sogs pas nyi shu'i bar du rnam par gzhig ste stong par 'gyur ba'i dus su yang / thig le 'gog par mi 'gyur te/ /zhes pa ni ye shes kyi rdo rje'i</text></item>
<item><p>121b.5</p><section></section><text>rang bzhin pas na me la sogs pa gang gis kyang gzhig tu med pa'i phyir de kho na snang ba'o/ /de nas chags par 'gyur ba'i dus su gong ma ltar/ rgyu dang mi rgyu bcas pa kun/ /slar yang thig le de las 'byung bar byed/ /ces pa'o/ /de la phyi rol pa rnams kyis 'khrul par gsungs pa</text></item>
<item><p>121b.6</p><section></section><text>de las zhes pa la sogs pa'o/ /skye bo rnams zhes pa ni kha na ma tho ba las ring du song ba'i chos ma thob pa grub pa'i mtha' 'dzin pa'o/ /des yang dag pa'i don ma rtogs pa'i phyir mi shigs pa'i thig ler ma shes te/ tshangs pa'i sgo nga zhes 'khrul te/ sems can gyi las</text></item>
<item><p>121b.7</p><section></section><text>kyis tshangs pa mi snang yang de'i sgo nga lus pas de las thams cad skyes pa'o zhes 'dogs shing tshangs pa la mes po zhes smra ste/ rang gis kyang de bzhin du 'khrul te de kho na yin no snyam du rlom sems so/ /de bas na de las stong pa nyid du khas blangs pa'i skye bo rnams kyis dus las byung</text></item>
<item><p>122a.1</p><section></section><text>ba la sogs pas sgro 'dogs shing de'i lam la 'jug par byed do/ /de lta na yang de'i rang bzhin ni chos kun gyis kyang mi bsgul ba ste/ me la sogs pa'i 'byung ba gang gis kyang mi shigs pa ste/ mi shigs pa'i thig le ste/ ji srid 'di ni lus gnas pas/ /</text></item>
<item><p>122a.2</p><section></section><text>zhes pas ni bcud kyi sems can rnams kyi snying ga'i pad+ma kha sbyar gyi dbus na thig le rnam par gnas pa'o/ /ji srid rang bzhin dga' ba'i man ngag thob nas de'i don la mi 'dzin pa de srid du/ /las dang las min rab byed pas/ /zhes te/ srog gcod pa spong ba la sogs pa'i las</text></item>
<item><p>122a.3</p><section></section><text>dang / srog gcod pa la sogs pa'i las ma yin pa rab tu byed de/ ci'i phyir zhe na/ de'i rang bzhin ma shes pas las su smra ba ste/ des mtho ris dang dmyal ba la sogs par 'gro bar 'gyur ro/ /de'i rang bzhin yongs su shes pa ni las kyis 'khor bar yongs su mi nus te las</text></item>
<item><p>122a.4</p><section></section><text>de nyid der thim pa'i phyir ro/ /de bas na brtan po zhes te/ ci'i phyir zhe na/ 'jig pa rnams spangs pa'i zhes pa ni mi rtag pa la sogs pa'i bskal pa rnam par spangs pa'o/ /de'i phyir de lta bu'i mi shigs thig le bsgom par bshad par khas 'ches pa'o/ /ji ltar zhe na/ de'i gzhi</text></item>
<item><p>122a.5</p><section></section><text>bskyed pa'i rim pa bsgom pa gsungs pa tshangs pa'i zhes pa la sogs pa'o/ /de yang sa bon bsgom pa sngon du 'gro ba'i tshangs pa'i spyod pa bzhis sems can la dmigs pas las kyi sgrib pa zad byed gong ma ltar byas nas/ phyi rol gyi stong zhes te dngos por 'dzin pa bzlog pa'i phyir</text></item>
<item><p>122a.6</p><section></section><text>stong pa nyid kyi ting nge 'dzin kyang gong ma ltar byas nas/ sogs kyi sgras bsdus pa rten bsgom pa dang / rgyu la dmigs pa dang / de gyur pa las tshad med pas bslang bas sa bon la sogs pa'i rim pas/ rang gi lha'i sku ru bskyed nas zhes te bsnyen pa'o/ /kyang zhes pa ni nye bar bsgrub</text></item>
<item><p>122a.7</p><section></section><text>pa ste/ phyag rgya bzhis btab pa ni bsgrub pa'o/ /de bzhin dbang bskur blang ba dang / lha mo'i cho ga dang / dkyil 'khor 'khor lo'i ting nge 'dzin la sogs pa snga ma bzhin shes par byas nas zhes so/ /rim pa 'di yis zhes pa ni 'og nas 'byung bas so/ /thig le la zhes pa</text></item>
<item><p>122b.1</p><section></section><text>ni mi shigs pa'i thig le kho na la'o/ /rang gi sems ni yang dag gzung / /zhes pa ni dbugs 'jug pa'i spyod pa'i sems kyis gsang ba'i ngo bo'i sems yang dag par bzung ba ste/ 'di ni de kho na'i dbang du byas pa'i phyir ro/ /gzhan rnams kyang de'i ngo bo yin pas so/ /</text></item>
<item><p>122b.2</p><section></section><text>ji ltar zhe na/ rang gi zhes pa la sogs pa'o/ /de yang rang gi lha'i ye shes sems dpa'i thugs kar zla ba la gnas pa'i mtshan ma'i dbus na gnas pa'i sa bon las kha dog lnga pa'i 'od zer lnga 'phros pa'i rtse las 'od chags can la sogs pa'i thabs kyi dkyil 'khor</text></item>
<item><p>122b.3</p><section></section><text>gyi 'khor lo dpag tu med pa sprul lo/ /'khor lo de dag gis kyang khams kun du khyab par byas nas/ las ci byed ce na/ dbugs kyi rta zhon kun rtog rnams/ /zhes te rlung dang lhan cig tu byung ba'i kun du rtog pa glo bur ba ni gzung ba dang 'dzin par rtog pa ste/ de las</text></item>
<item><p>122b.4</p><section></section><text>byung ba dang bcas pa'o/ /de dag rnam par gsal bas sems can de dag kyang dkyil 'khor gyi 'khor lor byas te zhes so/ /gnyis pa dkyil 'khor bsdu byas nas/ /zhes pa ni byed pa po dang bcas pa'i ngo bo ste/ de dag kyang byang chub kyi sems ye shes kyi ngo bo bdag</text></item>
<item><p>122b.5</p><section></section><text>gi sna bug g.yon du zhugs par byas pa'o/ /dang po ni gzhan no/ /de gang du gnas she na/ ye shes sems dpa'i thugs ka na gnas pa'i mtshan ma'i dbus na gnas pa'i rang gi lha'i sa bon la thim pas zhes so/ /des cir 'gyur zhe na/ de ni zhes pa ni/ sa bon de nyid do/ /</text></item>
<item><p>122b.6</p><section></section><text>sangs rgyas yon tan ci gsungs pa/ /zhes pa sna tshogs pa'i mdo dang rgyud las gsungs pa'i stobs la sogs pa/ yang dag par skyed par byed pa'i mi shigs pa'i thig le kha dog sna tshogs pa'i 'od zer lnga 'bar ba rnam par gsal bar bya'o zhes so/ /de las kyang 'od zer byung bas</text></item>
<item><p>122b.7</p><section></section><text>zhes pa ni thig le las so/ /rang gnas zhes pa ni rang gi gnas mtshan ma gsal bar bya'o/ /de las phyir byung nas ye shes sems dpa'i nang gi lus gsal bar bya ste/ de nas phyi'i lus dang / /de'i dkyil 'khor dang / gnas rten mtshan ma dang bcas pa gsal bar byas nas/ de las</text></item>
<item><p>123a.1</p><section></section><text>kyang byung ste dam tshig sems dpa'i nang gi lus la mthe bo'i rtsa ba la sogs pa gnas bcu drug na gnas pa'i byang chub kyi sems sgra yig bcu drug gi gzugs su gnas pa bkug par byas nas mi shigs pa'i thig le'i nang du rang gi sems nyid thim par bya'o zhes so/ /</text></item>
<item><p>123a.2</p><section></section><text>der ni zhes pa ni thig ler ro/ /rang gi sems cung zad bzung bas zhes pa ni gong ma'i rim pas 'di'i mtha' bzung bas so/ /des cir 'gyur zhe na/ rten dang rten can gyi 'khor lor mos byas zhes te/ der chos 'byung ba nas bdud rtsi myang ba'i bar gyis/ ting nge 'dzin gyi dkyil 'khor</text></item>
<item><p>123a.3</p><section></section><text>rdzogs par mos pas bsgoms nas/ de'i dbus kyi dam tshig sems dpa' snang ba'i thugs kar ye shes sems dpa' snang ba bsgoms te/ de'i thugs kar mtshan ma la zla ba'i dbus su mi shigs pa'i thig le ye shes la zhes pa ni me long lta bu'i ye shes la sogs pa'i rang bzhin gyis</text></item>
<item><p>123a.4</p><section></section><text>thig le gong du sgom pa las/ /snang ba'i ngo bo zhes pa ni de'i yul can dang ldan pa'i thig le mtshan ma thams cad kyis ma spros pa'i ngo bo bsgom par bya'o/ /zhes so/ /yang spros pa gsungs pa/ de'i 'od kyis zhes pa ni thig le de'o/ /rang gi gnas zhes pa ni rang gi gnas</text></item>
<item><p>123a.5</p><section></section><text>mtshan ma'o/ /sogs kyis bsdus pa ye shes sems dpa'i nang dang phyi'i lus kyang dkyil 'khor dang gnas dang / dam tshig sems dpa'i nang dang phyi'i lus dang dkyil 'khor dang / rten rnams gsal bar byas pa ni ye shes thig le'o/ /nang gsal zhes pa ni gzhag pa'i 'od zer</text></item>
<item><p>123a.6</p><section></section><text>gyis zhes pa ni gnas bcu drug tu gzhag pa'i 'od zer phyir byung nas phyi'i lus dang dkyil 'khor dang rten dang bcas pa gsal bar byas nas phyogs bcu'i 'jig rten gyi khams na bzhugs pa'i spyan sngar gshegs te bdud rtsi zhu bar byas nas/ de rnams kyis kyang gnang nas de blang bar bya</text></item>
<item><p>123a.7</p><section></section><text>ba'i phyir de rnams kyi zhal du zhugs nas snying ga na gnas pa'i mi shigs pa'i thig ler song ste/ cha shas lnga'i yi ge hUM gi gzugs su gnas pa'i bdud rtsi blangs nas de rnams rdo rje'i lam nas byung nas/ 'o ma'i rgyun ltar phyogs bcu nas 'ongs par byas nas des sems can dang zhes</text></item>
<item><p>123b.1</p><section></section><text>pa ni khams gsum po thams cad do/ /sangs rgyas zhes pa ni sa 'og ma pa la sogs pa thams cad do/ /de rnams ni rgyu ba'o/ /mi rgyur bcas zhes pa ni snod kyi 'jig rten no/ /de dag thams cad kyang byang chub sems kyi ngo bo yang dag par bsdus nas gur sogs zhugs zhes te</text></item>
<item><p>123b.2</p><section></section><text>srung ba'i 'khor lo la zhugs pa'o/ /de yang de bzhin du gyur nas chos dbyings phyag rgya zhes pa ni chos kyi 'byung gnas la'o/ /de yang / rten gyi 'khor lor zhugs byas la/ /zhes pa ni gzhal yas khang ngo / /de yang bsdus te/ dkyil 'khor du ni rab sdus te/ /zhes pa ni lha</text></item>
<item><p>123b.3</p><section></section><text>'khor lo bco brgyad la'o/ /de yang de bzhin du gyur nas bdag la thim par byas te bdag nyid kyang mi snang bar gyur te/ ye shes sems dpa'i gnas mtshan ma la dmigs pa'o/ /de yang rten rnams la bsdu/ de yang ye shes sems dpa'i 'khor lo la bsdu/ 'khor lo yang ye</text></item>
<item><p>123b.4</p><section></section><text>shes sems dpar zhugs par bya'o/ /ye shes sems dpa' yang mi snang bar gyur nas de'i thugs kyi mtshan ma 'ba' zhig la dmigs par bya'o/ /mtshan ma de yang bsdu bar byas nas mi shigs pa'i thig ler sems gzung bar bya'o/ /de la/ yang ni nang gi tshogs kun</text></item>
<item><p>123b.5</p><section></section><text>bsdus/ /zhes pa ni thig le de yang rten rnams la'o/ /'khor lo de yang dam tshig sems dpa'/ /de yang ye shes sems dpa'i gnas la sogs pa'i rim gyis zhugs nas de'i thugs ka'i mtshan ma'i dbus na gnas pa'o/ /rang snang thig le zhes pa ni rang gi de bzhin nyid byin</text></item>
<item><p>123b.6</p><section></section><text>gyis rlob pa'i thig le ste/ de 'ba' zhig la bla ma'i man ngag gis sems yang dang yang du gzung bar bya'o zhes so/ /ji tsam skyo ba'am bying ba la sogs pa med kyi bar du gzung ba'i phyir ro/ /ji ltar nus bzhin bsgom pa der/ /sems ni yang dang yang du zhugs/ /zhes so/ /yang</text></item>
<item><p>123b.7</p><section></section><text>ni de las phyir byung ste/ /zhes pa ni yang dag par rdzogs pa'i de ma thag tu gtong ba ste/ thig le de las 'od zer rang gi gnas mtshan ma la sogs pa mi snang ba rnams bsdu ba'i rim pa ltar bzlog nas gsal bar bya'o/ /de nas yang ni gong ma ltar/ /rim par bcug nas thim</text></item>
<item><p>124a.1</p><section></section><text>byas te/ /sems ni thig ler gzhag par bya/ /zhes pa ni gong ma'i rim pa kho na ltar rgyu ba nas bzung ste/ ji srid snang ba'i thig le la thim pa de srid kyi bar du bsdus nas de la sems dgod par bya'o/ /rang gi dbang po zhes pa ni rang gi srog go/ /der bzung</text></item>
<item><p>124a.2</p><section></section><text>nas zhes pa ni thabs kyis ster bas thig le der spro ba dang bsdu ba las grol ba'i ngo bos bzung ba'o/ /de'i stobs kyis/ sa yi dkyil 'khor chu la zhugs/ /zhes pa la sogs pa'i sh+lo ka gsum gsang ba'i thig le'i skabs su gsungs pa kho na ltar rgyud las gsungs pa'i mtshan ma</text></item>
<item><p>124a.3</p><section></section><text>lnga 'byung bar 'gyur zhes so/ /ci'i phyir zhe na/ rdo rje sems dpa' zhugs phyir ro/ /zhes te/ rtsa ba'i ye shes dmigs pa ni rdo rje sems dpa' ste/ de zhugs pa ni brtan pa'o/ /brtan pa'i stobs las shin tu yongs su dag pa'i sku yang nam zhig na 'jug par 'gyur ba'o/ /ji</text></item>
<item><p>124a.4</p><section></section><text>skad du/ bzung bas rtag tu stobs ldan te/ /rdo rje sems dpa' yang dag 'jug/ /ces pa'i phyir ro/ /lnga po'i mtshan ma bzlog pa'i thabs gsungs pa/ thig le la ni zhes pa la sogs pa'o/ /de yang thig le la goms par byed pa'i dus su sems yang dang yang du bzung bas</text></item>
<item><p>124a.5</p><section></section><text>glal ba dang dgod pa dang 'dar ba dang / nam mkha' la 'phar ba dang / brgyal ba 'byung ba de'i tshe/ /thig le yang dag spro byas nas/ /zhes pa ni snang ba'i thig le'i dmigs pa btang nas yi ge dang mtshan ma dang ye shes sems dpa' la sogs pa la dmigs par bya ba ni gong</text></item>
<item><p>124a.6</p><section></section><text>ma'i rim pa ltar kun du khyab par byas pas de ldog par 'gyur ro zhes so/ /gzhan thal byung du zhes pa ni khams 'khrugs pa'i skyon du 'gyur ba'ang yod do/ /de rnams yang dang yang du bzlog pa las gong du smos pa rnams 'byung ba la som nyi mi bya'o/ /de'i 'bras bu gsungs pa</text></item>
<item><p>124a.7</p><section></section><text>'di ni zhes pa la sogs pa'o/ /'di gang gis bsgom pas na 'di ni zhes pa la sogs pa'o/ /de rnams ni go sla bas ma bshad do/ /da ni gnyis su med pa'i ye shes kyi ming gi rnam grangs mdo dang rgyud las grags pa rnams gsungs pa'o/ /de ltar zhes pa la sogs pa'o/ /</text></item>
<item><p>124b.1</p><section></section><text>dpag med dam pa zhes pa ni dpag tu med pa'i sangs rgyas dang byang chub sems dpa' rnams so/ /de'i phun sum tshogs pa ni de'i thob par bya ba ste stobs bcu la sogs pa'o/ /de dmigs yang dag skye 'gyur ba/ /zhes pa ni de rnams chos kyi de bzhin nyid yang dag par dmigs</text></item>
<item><p>124b.2</p><section></section><text>pa las skye bar 'gyur ba'o/ /de'i bsgom pa'i cho ga rnams bshad nas zhes pa ni rnam pa gnyis kyis de la dmigs pa'i bsgom pa rnam par bshad nas da ni de'i ming gi rnam grangs mdo dang rgyud las grags pa dag kyang bstan par bya'o zhes so/ /de dag kyang gang zhe na/ de bzhin nyid</text></item>
<item><p>124b.3</p><section></section><text>dang zhes pa la sogs pa'o/ /dus thams cad du de bzhin nyid gnas pa'i phyir na de bzhin nyid do/ /dngos po thams cad yang dag pa'i mthar 'gyur ba'i phyir yang dag mtha'o/ /yon tan bsam gyis mi khyab pa'i rgyu bas na bsam gyis mi khyab pa'i dbyings so/ /chos thams cad</text></item>
<item><p>124b.4</p><section></section><text>las mi 'gyur bas na chos nyid de/ /gnyis po'i bdag dang bral ba'i ngo bo bas na chos skyon med pa'o/ /brtags pa thams cad kyis ma zin pas na stong pa nyid do/ /gzhan gyis brtags pa'i rgyu med pas na mtshan ma med pa'o/ /ye shes las ma gtogs pa med pas na smon pa med</text></item>
<item><p>124b.5</p><section></section><text>pa'o/ /byed pa'i sgo nas ming gi rnam grangs kyang / nyon mongs khur chen 'bor byed pa/ /zhes pa dang / gzhan gyi sems shes byed pa dang / /zhes pa la sogs pa sh+lo ka gcig dang / rgyu sogs bcu gnyis 'byung byed dang / /zhes pas bstan te/ 'di skad du ston te gang gis ji</text></item>
<item><p>124b.6</p><section></section><text>lta ba bzhin bsgoms pas de dag thams cad 'grub pa'i phyir de skad do/ /shes bya'i ngo bo nyid med cing brtags pas skye ba med pa'o/ /rang bzhin gyis dag pas na 'od gsal ba'o/ /ye shes lnga'i rang bzhin yin pas na mngon par byang chub sems so/ /phyin ci log gi dngos po</text></item>
<item><p>124b.7</p><section></section><text>thams cad zad pas na dngos po mthar phyin pa'o/ /ye shes dam pa'i yul du gyur pas na don dam pa'i bden pa'o/ /blos gzhag pa ma yin pas na rdzogs pa'i rim pa'o/ /brtags pa thams cad kyang thim pas na yongs su dag pas sku gtsang ngo / /gang gis reg pa la don chen</text></item>
<item><p>125a.1</p><section></section><text>po mi 'byung ba ma yin pas na kun gyis bsten bya'o/ /glo bur gyi dri mas ma gos pas na mkha' ltar dag pa'o/ /gnyen po ye shes kyis sbyangs pa ma yin pas na gdod nas 'od gsal ba'o/ /yang dag pa'i tshad mas 'tshe ba med pas na gang gis kyang mi shigs</text></item>
<item><p>125a.2</p><section></section><text>pa'o/ /brda la sogs pa'i kun brtags dang bral bas na dngos po med pa'o/ /bdag po'i sgo nas kyang / sangs rgyas thams cad skyon med pa'i ye shes kyi rang bzhin pas na/ dpal chen ye shes yongs dag go/ /kun rdzob kyi rnam pa'i gzugs kyis yongs su dag pa'i thig</text></item>
<item><p>125a.3</p><section></section><text>ler sangs rgyas thams cad kyi kha sbyar gyi dbus na gnas pas na thig le brtan po yongs dag go/ /khyab bdag tu gnas shing sangs rgyas thams cad kyis ma mkhyud kyang phal ches pa'i spyod yul du ma gyur pas na gsang chen no/ /sangs rgyas thams cad kyi ye shes nam mkha' lta bu</text></item>
<item><p>125a.4</p><section></section><text>dang 'dres pa'i phyir nam mkha'i spyod yul lo/ /de nyid kyi phyir na de las tha dad pa'i sgom pa med pa'o/ /sangs rgyas la sogs pas kyang mngon par 'dod pa'i gang zag la thabs kyis ster bas na rje btsun man ngag chen po'o/ /brgyud pa'i sgo nas kyang ston pa sangs rgyas bcom ldan</text></item>
<item><p>125a.5</p><section></section><text>'das kyis skal ba dang ldan pa'i sems can mthong nas ji srid de ma chad kyi bar du snang bas na rna ba nas rna bar 'pho bar byed do/ /de'i rgyud rim gyis ma zin pas nyan thos dang rang sangs rgyas kyis ma shes so/ /sogs kyis bsdus pa 'jig rten gyi spyad mkhan chen po la sogs pas</text></item>
<item><p>125a.6</p><section></section><text>mi shes so/ /de ci'i phyir zhe na/ yi ge med pa nyid dang ni/ /tshig dang bral bas brjod med sogs/ /zhes te gal te yi ge la sogs pa'i ngo bo yod na da ltar kun gyis shes pa zhig na/ 'di ni yi ge la sogs pa dang bral ba'i man ngag chen po bas na ji ltar shes te ma nor ba'i lam</text></item>
<item><p>125a.7</p><section></section><text>du brten pa po med na mi 'byung ba ste/ rang gis rang gi ye shes mthong ba'i phyir ro/ /ji skad du/ gcig la gcig gi dbang gis na/ /rnam par rig pa phan tshun nges/ /zhes bshad pa lta bu'o/ /don zab cing rgya che ba smos pa'i phyir na mdo sde ste shes rab kyi pha rol tu phyin pa 'bum la sogs</text></item>
<item><p>125b.1</p><section></section><text>pa'o/ /rgyu dang 'bras bu 'brel ba'i phyir na rgyud de dpal rdo rje dbu rgyan la sogs pa'o/ /de rnams las ming gi rnam grangs de dang 'dra ba mtha' yas pa 'das pa dang da ltar gyi sangs rgyas rnams kyis ni gsungs shing ma 'ongs pa'i sangs rgyas rnams kyis gsung bar 'gyur ba kun dngos po</text></item>
<item><p>125b.2</p><section></section><text>thams cad kyi de bzhin nyid 'di las gzhan ci yang ma gsungs so zhes pa'o/ /da ni de lta bu'i don de gong nas gsungs pa'i rim pas bsgoms nas bsgrub pa'i bdag nyid can du 'gyur bar gsungs pa/ de bas zhes pa la sogs pa'o/ /dad pa sngon du 'gro ba yi/ /sems kyis zhes pa</text></item>
<item><p>125b.3</p><section></section><text>ni dad pa gces su byed pa ni dkar po'i chos thams cad kyi 'byung ba'i rgyu yin pas des bsam pa'i dngos po 'dod pa 'byung ste des sems mngon par spro ba ste rkang thung du byas te/ gong du gsungs pa'i chos kun gyi de bzhin nyid gsal zab gnyis su med pa'i don chen po/ rim pa gnyis pa'i de</text></item>
<item><p>125b.4</p><section></section><text>kho na nyid bla ma'i zhal nas mi slu ba'i de kho na nyid du gnas pa yang dag par gzung ngo / /de gang gis gzung zhe na/ de gzung zhes pa la sogs pa'o/ /de yang bsgoms pa las byung ba'i shes rab kyis gong ma'i rim pas/ rtag tu goms byed ces te bya bar 'os pa tshogs pa'i gnas su bskyed pa'i rim pa dang</text></item>
<item><p>125b.5</p><section></section><text>rdzogs pa'i rim pa gnyis gang yang rung ba la sems rtse gcig pa'am bya bas skal ba gang rung gis zhugs te goms par byed pa'i skyes bu gang yin pa de rdzogs pa'i rim pa de la brten pa'i rtags skyes pa ste rtags kyi rtags dang zhes tshig snga ma'o/ /de gnyis ka yang las dang po pa'i rnal 'byor</text></item>
<item><p>125b.6</p><section></section><text>pa zhes bya'o/ /sa nas sar ni 'phar ba ltar/ /blo yi rnam pa gong du 'phel/ /zhes te/ dper na/ byang chub sems dpa' sa nas sar 'phar bzhin du/ rnal 'byor pa rnams kyi yang blo'i rnam pa gong du 'phel ba dang / des don 'di ston te/ las dang po pa de brtan par shes nas rang gi</text></item>
<item><p>125b.7</p><section></section><text>rigs kyi phyag rgya dang lhan cig tu mnyam par gzhag pa las 'khor lo'i gzugs la dmigs pas bdag po'i bka' thob pa'i dus su cung zad ye shes dbang du gyur pa 'phang ba'o/ /de nyid kyang rang gi bya bas nus pa brtan por rtogs nas yang de nyid dang mnyam par gzhag pa las rang gi </text></item>
<item><p>126a.1</p><section></section><text>lha'i sa bon la dmigs pas de dag kyang rigs gsum gyi yi ge bzhi dang lhan cig tu gyur nas/ de nyid rlung gsum du rtogs pa'i dus su ye shes thig le dbang du gyur pa'i rnal 'byor par 'phar ba'o/ /des kyang rang gi bya bas mtshan ma la sogs pa rnyed nas/ 'og nas</text></item>
<item><p>126a.2</p><section></section><text>'byung ba'i cho gas lha mo la sogs pa dang mnyam par gzhag pa las/ sa bon zla ba lta bu rigs can gyi char dmigs pas/ de'i yan lag gzhan dang / yang dang po dang / byis kyi dus su ji lta ba bzhin du byung ba las yang dag pa'i ye shes dbang du gyur pa'i rnal 'byor par 'phar ba'o/ /</text></item>
<item><p>126a.3</p><section></section><text>rig 'dzin la sogs 'phrul pa yis/ /gzhan gyi don de la sbyor byed/ /ces pa ni/ bar ma'i skabs su de rnams grub pas de'i gzugs sam/ nyan thos dang rang rgyal ba pa dang / tshangs pa la sogs pa'i gzugs su gnas nas des 'dul ba'i skye bo gzhan yang don 'di la</text></item>
<item><p>126a.4</p><section></section><text>sbyar nas phyi rol grol bar byed ces so/ /de yis zhes pa ni gnyis su med pa'i ye shes so/ /brtan 'gyur rnal 'byor zhes pa ni de goms pas brtan pa ste las dang po pa'o/ /sgrub pa'i bdag nyid can du 'gyur/ /zhes pa ni rnal 'byor pa gnyis te/ grub pa'i mtshan ma'i bdag</text></item>
<item><p>126a.5</p><section></section><text>nyid can yin pa'i phyir ro/ /de yang grub pa'i mtshan ma ni bzhi ste/ dbab pa dang / lung dang / bkra shis pa'i lha'i rmi lam dang / tha mal pa thams cad do/ /de ni de'i bdag nyid do/ /da ni gnyis su med pa'i ye shes la de ltar goms par byas pas de mngon du bya ba'i</text></item>
<item><p>126a.6</p><section></section><text>thabs gsungs pa/ bdag nyid can des zhes pa la sogs pa'o/ /bdag nyid can zhes pa ni sgrub pa'i bdag nyid can gnyis pa'o/ /sgrub pa mchog ces pa ni phyag rgya chen po'i dngos grub sgrub pa'i thabs te gzhan las dam par 'gyur ba'i phyir ro/ /de yang 'og nas ji skad</text></item>
<item><p>126a.7</p><section></section><text>du gsungs pa brtsam par bya'o zhes so/ /ji ltar zhe na/ mngon du byed pa'i phyag rgya gsungs pa/ lha mo zhes pa la sogs pa'o/ /de yang rang gi rigs kyi phyag brnyan gyi dngos po bsgrub pa'i rjes la/ ji skad du gsungs pa'i dngos po spyi'i mtshan ma rnyed pas lha mo'am klu mo'am gnod sbyin</text></item>
<item><p>126b.1</p><section></section><text>mo'am mi'am ci mo la sogs pa ni rang gi rigs kyi bkas gnang ba ste/ dgug pa'i cho gas bdag gir byas nas de dang lhan cig tu ji skad gsungs pa bzhin du sgrub pa brtsam par bya'o/ /mi mo ni rigs dang mthun pa'i rtags snang na dgug pa'am chu sbyin dbang po'i sbyor bas bdag gir</text></item>
<item><p>126b.2</p><section></section><text>byas nas gsang ba'i brtul zhugs kyi dus su sngags kyi rgyud la sogs pa legs par bslabs nas/ de nas ji skad du gsungs pa bzhin du bsgrub pa brtsam par bya'o/ /mkha' 'gro ma ni bdag nyid goms pa khyad par can la'o/ /de yang phyi'i brtul zhugs kyi skabs su</text></item>
<item><p>126b.3</p><section></section><text>rang bzhin nam sprul par snang ba de'i spyi gzugs kyi lus rgyud cig car byin gyis rlob par byed pa'am yan lag bdun pa la sogs pa'i dbye bas byin gyis rlob par byed pa'o/ /de bas na rang gi nus pa ste de rnams gang yang rung ba dang rtse bar bya zhes te rol par bya'o/ /de'i thabs</text></item>
<item><p>126b.4</p><section></section><text>gsungs pa/ smyon pa'i brtul zhugs la sogs pas/ /zla drug sogs par rab tu 'bad/ /ces pa ni smyon pa'i brtul zhugs zla ba drug tu 'bad pas dngos gzhi'i rtags rnyed par bya ba dang / lha mo'i dbang bskur bas zhing dag par bya ba dang / de nas lam gyi dngos gzhi'i sbyor</text></item>
<item><p>126b.5</p><section></section><text>ba'i 'og nas bshad pa'i sa bcu dang ldan pa'i gong du gsungs pa'i 'dod pa la longs spyod cing zla ba drug tu gnas pas mngon sum du byed do/ /des mngon du ma byas na yang zla ba drug tu'o/ /des mngon du ma byas na zhi ba'i bskul ba zhag bdun du'o/ /des mngon du ma byas na dbye ba'i</text></item>
<item><p>126b.6</p><section></section><text>sgo nas zhag bdun la sogs pa'i rim pas bsgrubs na mngon du byed pa'o/ /des mngon du ma byas na zhag bdun la sogs pa'i dbye bas drag shul du bsgrubs pas bskul ba'i sangs rgyas rnams rang gis bya bar chad pa bshig par dogs nas/ sgrub pa po la byin gyis rlob pa dang / de</text></item>
<item><p>126b.7</p><section></section><text>rnams gnas su ji skad gsungs pa'i cho gas phur bus btab pas de'i ye shes rang dang 'dres pas de la dmigs par mngon du byed pa'o/ /mngon du byas pa'i 'bras bu gang zhe na/ de yis zhes pa la sogs pa'o/ /yi ge med pa zhes pas spros pa dang bral ba'o/ /gzhan ni bshad zin</text></item>
<item><p>127a.1</p><section></section><text>to/ /de mngon du byas pa med par gzhan rnam par dag par 'gyur ba ma yin pas rdo rje 'dzin pa de/ sangs rgyas rnams kyi bsgrub bya mchog /ces pa'o/ /de de ma thag pas thob pa'i tshul gsungs pa/ gong gi rim pa la sogs pa'o/ /gong ma'i rim pa zhes</text></item>
<item><p>127a.2</p><section></section><text>pa ni zla ba drug la sogs pa'o/ /rnal 'byor pa zhes pa ni dbang gsum pa'i mtha' can no/ /'bad pa med par byas pas zhes pa ni mchog gi bsnyen sgrub bzhis so/ /ji ltar de ru zhes pa ni rigs can dang 'dam skyes su'o/ /mtshan nyid kyi tshul cung zad rab gnas pa zhes pa ni der</text></item>
<item><p>127a.3</p><section></section><text>shes rab ye shes la mtshan nyid tsam du gnas pa'i sbyor ba gnyis kyis bsdus pa'i dga' ba dang / de bzhin du gnyis kyis bsdus pa'i dga' ba bar ma dang / gcig gis bsdus pa'i dga' ba dang bral ba'i dus su phyin ci ma log pas khyad par du byas pas yongs su 'gyur bzhin</text></item>
<item><p>127a.4</p><section></section><text>pas ji lta bas ji lta ba bzhin du gnas pa'i dga' ba gsum ni sku gsum ste/ de rgyud la ji skad du gsungs pa'i rang rang gi dus su thob par 'gyur ro zhes so/ /de nyid ro myang ba'i mtshan nyid brgyad dang ldan par gsungs pa de nas zhes pa la sogs pa'o/ /de yang 'khor ba ji srid kyi bar</text></item>
<item><p>127a.5</p><section></section><text>du gnas pas rtag pa'o/ /gzung ba la sogs pa'i rtog pas ma gos pa'i phyir na/ mi gdung ba'o/ /shes bya'i sgrib pa la sogs pa'i tsha ba med pas na bsil ba'o/ /don dam pa dang kun rdzob tu sems can dang / sangs rgyas kun gyi ngo bo gyur pas na gcig pa'o/ /'khor ba dang mya ngan</text></item>
<item><p>127a.6</p><section></section><text>las 'das pa gcig tu gyur pa'i bde ba dang ldan pas na bde ba'o/ /phyin ci log gi 'khrul rtog dang bral bas na dri ma med pa'o/ /zab gsal ni byang chub las mi ldog cing don mdzad pas na dga' ba'o/ /ye shes gnyis kyis chos nyid dang sems can sems mnyam par gzhag pas na yid dang</text></item>
<item><p>127a.7</p><section></section><text>ba'o/ /de ltar bde ba chen po'i ro myang ba'i mtshan nyid brgyad de/ de'i rnam grangs kyang bdag po zhes pa la sogs pa'o/ /thams cad kyi gtso bor gyur pas na bdag po'o/ /gnyis su med pa'i mi shigs par dka' ba 'dzin pas na rdo rje 'chang ba'o/ /mchog ces pas ni mi bskyod</text></item>
<item><p>127b.1</p><section></section><text>pa ma yin pa'o/ /rim pa gnyis pa'i rim pa gnyis pa bas na rdzogs pa'i rdzogs pa'o/ /las thams cad rdzogs par byas pas na bya ba byas pa'o/ /lam la gnas par 'gyur ba ma yin pas na byed pa byas pa'o/ /thams cad kyi bdag por gyur bas na dbang phyug chen po'o/ /lta</text></item>
<item><p>127b.2</p><section></section><text>ba'i khur la sogs pa bzhi dang bral bas na khur chen bor ba'o/ /phyin ci log gi 'dod chags la sogs pa'i zug rngu bsal bas na tsher ma dkrugs pa'o/ /gzugs nas kun mkhyen gyi bar zab pa dang rgya che bar shes pas na thams cad mkhyen pa'o/ /ji bzhin pa las byung zhing</text></item>
<item><p>127b.3</p><section></section><text>'gran zla med pas na skyes bu dpa' bo'o/ /thams cad kyi khyu mchog lta bur gyur pas na glang po che'o/ /ji bzhin pa'i klung du gnas pas na dul ba'o/ /'khor ba'i chos thams cad la 'khrul pa tsam du med par shes pas na 'khor ba'i mtha'i pha rol son no/ /ye shes dam pa de'i</text></item>
<item><p>127b.4</p><section></section><text>yul du gyur pas na don dam pa'o/ /snang ba mi 'gog pas na sgrib pa'i phyir kun rdzob bo/ de gnyis kyang zung du 'jug pas na bden pa gnyis med rnal 'byor che'o/ /phyin ci log tu snang ba'i shes pa skye ba'i gnas med pas de dang bral bas na thab spangs pa'o/ /nyan thos la sogs pa'i</text></item>
<item><p>127b.5</p><section></section><text>lam yang rang rig gi rjes las grub pas na lam kun rdzogs pa'o/ /stobs la sogs pa'i che ba'i yon tan thams cad kyi 'byung gnas pas na yon tan 'byung gnas so/ /sgo gsum skyon med pas kun la khyab pas na kun du bzang po'o/ /chos thams cad kyi rang bzhin las mi</text></item>
<item><p>127b.6</p><section></section><text>'gyur bas na thams cad 'dus pa'i de kho na'o/ /mtshan ma med pa las byung zhing de la so so'i rtsal yod pas na sku sogs khams kun 'gengs pa'o/ /sangs rgyas thams cad kyi bla mar gyur pas na gong na med pa'o/ /yang dag pa thams cad kyi gnas pas na yang dag gnas te</text></item>
<item><p>127b.7</p><section></section><text>chos kyi dbyings zhes pa'i tha tshig go/ /de ltar de la sogs pa rab tu grags pa'i ming gi rnam pa mtha' yas pa kun kyang gnyis su med pa'i ye shes 'ba' zhig mtshon pa ste mdo sde dang rgyud rnams su blo dang ldan pa rnams kyis rdo rje 'chang chen po'i ming gi rnam grangs yin par rtogs</text></item>
<item><p>128a.1</p><section></section><text>par bya'o/ /de'i nye bar len pa'i rgyu sa bcu dang ldan par lha mos gsungs pas bcu zhes pa la sogs pa'o/ /sa bcu ni 'og nas 'chad do/ /gong gi lha mo ni ka ma li la sogs pas bsdus pa'i phyag rgya'o/ /rdo rje 'dzin pa ni ngan pa snyil bar byed pas na dge</text></item>
<item><p>128a.2</p><section></section><text>ba ste sa bcu gsum la gnas pa'o/ /de skad cig gis ni zhes pa ni bar ma'i sbyor ba gnyis so/ /sgrib bral zhes pa ni gdod ma nas sgrib pa dang bral ba nam mkha' ltar dngas shing dag pa des rtogs par byed pa'o zhes so/ /lha mo'i sa bcu gsungs pa/ phreng ba zhes pa la sogs</text></item>
<item><p>128a.3</p><section></section><text>pa'o/ /Shadz+dza r-I Sha ni ShA sogs/ /zhes pa ni lha mo bstan bcos las byung ba'i glu drug ldan dang / snyan tshig dang phra la gdung ba dang khro la khro ba la sogs pa 'dod chags kyi glu'o/ /zid sgra ni 'bad pa med par 'byung ba'o/ /mgor gnas byang chub sems 'ju bas/ /zhes pa ni mgor</text></item>
<item><p>128a.4</p><section></section><text>gnas pa'i byang chub kyi sems kyi lam ni des te des ro 'thung ba'o/ /sna tshogs kyi spyod pa ni gong du bstan pa'o/ /ye shes rnam gsum ni bsnyen pa la sogs pa'i ye shes so/ /gzhan du chos kyi dbyings ni dga' ba la sogs pa ste myong bar bya'o/ /'dir myong par byed pa'o/ /phung</text></item>
<item><p>128a.5</p><section></section><text>po khams sogs zhes pa ni/ /blun pa'i rdza mkhan rnams te snang bar mi byed pas/ sreg pa ste de yang bskyod pa ste sa bcu pa'o/ /gzhan ni go sla bas ma bshad do/ /bcu po de yis zhes pa ni de rnams dang ldan pas zhes pa'o/ /dang po zhes pa ni mi slu ba'i de kho na nyid dmus long gis</text></item>
<item><p>128a.6</p><section></section><text>phyag dar khrod phung du nor bu rnyed pa ltar gang zag blun pas bla ma'i zhal nas de las thob pa'o/ /phyis kyi 'bras bu mchog gyur pa/ /zhes pa ni thabs kyi khyad par du gyur bzhin par byas na byis pa dbul pos pha'i nor tshig gcig gis bdag gir byas nas spyod pa bzhin du pha lta bu de las</text></item>
<item><p>128a.7</p><section></section><text>thob pa'i phyir ro/ /gong du gsungs pa yang de gnyis so/ /da ni de la 'jug par mi nus pa rnams la gzhan du bstan pa de bas zhes pa la sogs pa'o/ /de 'dra'i don chen zhes pa ni sa bcu skad cig gis rdzogs pa'i lam la 'jug par mi nus pa'i gdul bya ni pha rol tu phyin pa rnams</text></item>
<item><p>128b.1</p><section></section><text>te/ rnam par dag pa 'gal ba'i las nyid du mthong ba'i phyir ro/ /de la 'das pa la sogs pa'i bde bar gshegs pa rnams kyis sa dang po rab tu dga' ba la sogs pa'i mtshan nyid du mdo sde la sogs par bstan nas/ de rnams kyis thos pa la sogs pa'i shes rab kyis de'i don la zhugs pas</text></item>
<item><p>128b.2</p><section></section><text>mthar thug pa'i mtshan nyid rtogs kyang bla dang bcas pa'i mthar thug pa ste/ bla na med pa'i 'bras bu ni lam khyad par can gyis rtogs pa'i phyir ro/ /de bskyed pa'i rim pa rnams la ji ltar gsungs pa de nyid ces pa la sogs pa'o/ /de nyid ces pa ni sa bcu'o/ /dang po'i rnal</text></item>
<item><p>128b.3</p><section></section><text>'byor la zhes pa ni bskyed pa'i rim pa la gnas pa'o/ /rten dang rten can dkyil 'khor gyi/ /'khor lo rab tu brtan byas nas/ /zhes pa ni rten gyi dkyil 'khor dra ba dang dra ba phyed pa la sogs pa dang / grub pa'i mtshan ma dang / de rnams kyi sngon dang phyi'i chos ji snyed pa der</text></item>
<item><p>128b.4</p><section></section><text>snang ba sngags kyi shugs kyis 'byung ba de rnams yid la byed pa las ni ma yin pa'o/ /de rten can gyi 'khor lo la yang gzugs la sogs pa'i lha mo rnam pa bcu'i gzugs kyis snang ba can dang de'i sngon dang phyi'i chos kyang de bzhin te/ ji ltar drang ba'i don du bstan pa de la rnal 'byor pa</text></item>
<item><p>128b.5</p><section></section><text>zhugs shing de la blo mi 'gyur zhing / brtan byas pa zhes pa ni de'i rim pa gnyis dang bcas par brtan par 'gyur bas ye shes cung zad dag pa'i sku tshun chad rtogs kyang brtul zhugs la sogs pa'i spyod pas ji bzhin pa'i gnyis su med pa'i don 'di ma shes na dam pa yang dag pa'i</text></item>
<item><p>128b.6</p><section></section><text>sangs rgyas ma yin no zhes pa'o/ /de nyid brten pa 'di ni zhes pa la sogs pa'o/ /de rnams ni bshad zin to/ /da ni rim pa gnyis pa'i de kho na nyid la gnas pa'i sngags gsungs pa/ de ltar zhes pa la sogs pa'o/ /de ltar zhes pa ni gong du gsungs pa'o/ /rim pa gnyis pa'i</text></item>
<item><p>128b.7</p><section></section><text>de bzhin nyid ni rdzogs pa'i rim pa'i rdzogs pa'i rim pa'o/ /de'i thabs rang gis rtogs pa dang / de la de'i rim pa dang pos goms par byas pa'o/ /de gnyis ni bdud rtsi mchog ste/ rnam par rtog pa'i shi ba la sogs pa'i sdug bsngal dang bral bar byed pa'i phyir ro/ /de</text></item>
<item><p>129a.1</p><section></section><text>rnal 'byor gang 'thung bar byed pa'i zhes pa ni bla ma'i zhal nas blangs nas de'i ro yang dang yang du myong bar byed pa'o/ /sangs rgyas kyi sras su nges pa ste sangs rgyas rnams kyi rang bzhin las skyes pa'i phyir ro/ /de nyid pas na byang chub sems dpa' rnams kyi grogs</text></item>
<item><p>129a.2</p><section></section><text>so/ /de nyid sku'i rig 'dzin la sogs pa'i dpon po'o/ /gnas la sogs pa las skyes pa'i mkha' 'gro ma rnams kyi khyo ru 'gyur zhes pa'o/ /nyan thos dang rang 'dren pa ni theg pa 'og mar ltung ba ste/ de'i bgegs dang bral bar byed pas na/ de'i 'dren par byed pa'i gtso</text></item>
<item><p>129a.3</p><section></section><text>bo'o/ /sems can tha mal pa'i 'dren pa bas na bkur ba'i 'os yin pa'i phyir rje btsun no zhes so/ /de la zhes pa ni rnal 'byor pa'o/ /phyogs bcu'i khams na bzhugs pa ni gnas so/ /sangs rgyas ni rtag pa la sogs pa'o/ /byang chub sems dpa' ni sa'i snying po la sogs</text></item>
<item><p>129a.4</p><section></section><text>pa'o/ /rig pa'i lha ni spyan ma la sogs pa'o/ /khro bo ni gshin rje gshed la sogs pa'o/ /sogs kyis bsdus pa ni rdo rje he ru ka la sogs pa yang me tog la sogs pa'i mchod pa thogs shing zhag gcig la dus gsum du byas nas/ nam mkha' la 'ongs nas mchod pa byas nas</text></item>
<item><p>129a.5</p><section></section><text>ston pa ni bdag cag gi pa'o/ /bdag cag gi ma'o/ /bdag cag gi 'dren pa la sogs pa'o zhes bsngags pa brjod cing rang rang gi sangs rgyas kyi zhing du 'gro bar 'gyur zhes pa'o/ /dag pa'i lha zhes pa ni ye shes las skyes pa'i lha'o/ /ma dag pa'i lha rnams zhes pa ni las las skyes</text></item>
<item><p>129a.6</p><section></section><text>pa'i tshangs pa la sogs pa'o/ /sems can phal pa ni sems can thams cad do/ /gzhan gyis ni zhes pa ni de las len pa'o/ /mgrin pa dma' ba ni dregs pa spangs pa'o/ /zhabs 'dud cing zhes pa ni bkur ba'i phyir ro/ /mi rnams kyi gtso bo bas na rkang gnyis gtso bo'o/ /skye ba</text></item>
<item><p>129a.7</p><section></section><text>gcig gis thogs pa'i byang chub sems dpa' dga' ldan gnas pa lta bur thams cad mkhyen pa'i ye shes rgyas btab pas na kun mkhyen rnams kyis gzhag pa'o/ /phyin log khur chen 'bor byed pa ni bshad zin to/ /sangs rgyas par 'gyur ba'i rgyu nges par thob pas na ma 'ongs rdo rje 'chang</text></item>
<item><p>129b.1</p><section></section><text>ba'o/ /de la brnyas pa'i skyon gsungs pa/ de la brnyas byed ces pa la sogs pa'i/ /de ni go sla'o/ /de la bsnyen pa'i yon tan cig shos zhes te sgrub pa po de'o/ /de'i lus la nga gnas zhes te 'jam pa'i dbyangs gnas pa'i phyir ro/ /gang zag gang gis me tog la sogs pas</text></item>
<item><p>129b.2</p><section></section><text>mchod cing bden pa'i yon tan brjod pas nga de'i lus la sogs pa'i las kyi sgrib pa dag par byed do zhes so/ /da ni de rnams kyi don gyi mjug bsdu ba rim pa gnyis zhes pa la sogs pas so/ /rim gnyis 'di zhes pa ni thig le gsum dang mi shigs pa'i thig le'o/ /de gang zhe na/ </text></item>
<item><p>129b.3</p><section></section><text>sgrub pa'o/ /rtse gcig pa yis rnam par gzung / /zhes te dang po'i las la zhugs pa dmigs pa la rtse gcig pa lus gnas par 'gyur ba tsam gyis chog shes shing 'jig rten gyi chos brgyad spangs pa ji ltar thob par 'dod pa'i yon tan lnga la longs spyod cing rnam par gnas pas so/ /</text></item>
<item><p>129b.4</p><section></section><text>des de'i tshe 'di nyid la zhes te mthong ba'i chos nyid la'o/ /nye bar len pa'i rgyu gong du gsungs ba'i brtul zhugs kyi cho ga dang / lhan cig byed pa'i rkyen gong du gsungs pa ltar/ lha mos rkyen ni rab byas te/ /zhes so/ /des gong du gsungs pa'i phyag rgya chen po ste/ phyag rgya las skyes</text></item>
<item><p>129b.5</p><section></section><text>pa'i dngos grub chen po bas na de skad de/ yang dag pa'i ye shes dbang du gyur pa'i rnal 'byor pa'o/ /de rang gi rgyud la 'pho ba ni mngon sum du byas pa'o/ /de la the tshom mi bya'o/ /zhes te/ ngag gi nyes pa bag la nyal ba dang bcas pa zad pa des bstan pa'i gzhung la som nyi ci</text></item>
<item><p>129b.6</p><section></section><text>ste bya zhes so/ /ji skad du/ da ni brdzun sogs bag la nyal/ /bcas pa spang phyir ci dang ci/ /ma nor gsungs pas de bas nga / /yang dag gsung ba zhes bshad do/ /zhes so/ /de ltar mthong ba'i chos la mya ngan las 'da' ba'i rim pa bstan nas/ /da ni bar ma dor mya ngan las</text></item>
<item><p>129b.7</p><section></section><text>'da' ba'i rim pa gsungs pa/ da ni zhes pa la sogs pa'o/ /a ba zhes pa la sogs pa ni sgras 'brel tshig gzhag ste rgyan yin par blta'o/ /rang nyid byin gyis brlabs pa'i zhes pa ni rang gi yid la byed pas byin gyis rlob pa ste/ yongs su smin pa dgu gsal ba pa dang / </text></item>
<item><p>130a.1</p><section></section><text>dus gzhan du rnam par bral ba'o/ /de lta bu'i rim pa 'di ni gang la zhe na/ rnal 'byor pa bya bas bskal pa 'ga' zhig la zhes te dang po las la zhugs pa'i bya bas bskal pa gnyis pa ni gzhan dbang bzhis zin pa yang dag pa'i smon lam la sogs pas don khyad</text></item>
<item><p>130a.2</p><section></section><text>par can dang phrad pa 'ga' zhig yal bar dor bar mi bya ba'i phyir/ yang dag tu ni bshad par bya/ /zhes so/ /ji ltar zhe na/ gang zhig ces pa ni gang zag des so/ /gong du gsungs pa lta bu'i bla ma mnyes par byas nas/ bla ma des gnang ba'i dam tshig dang sdom pa dang bcas pa</text></item>
<item><p>130a.3</p><section></section><text>ru/ bum pa la sogs pa'i dbang gong du gsungs pa ltar rab tu thob par byas te/ de nas/ bla ma'i zhal nas gsungs pa yi/ /de bzhin nyid ni rab thob cing / /zhes pa ni sbyor ba bdun gyis de kho na nyid sgrub pa'i thabs dang bcas pa rnyed pa gong du gsungs pa'i gsang ba dang mchog</text></item>
<item><p>130a.4</p><section></section><text>tu gsang ba'i rigs pas zhes te sgrub pa po'o/ /des/ ji skad bshad pa'i bya ba yis/ /yang dag bsgom ni mi nus pas/ /zhes pa ni gong du gsungs pa'i bskyed pa'i rim pa dang / rdzogs pa'i rim pa dang po la zhugs pa gnyis ltar bsgom mi nus pa zhes so/ /ji bzhin pa yi de kho na/ /</text></item>
<item><p>130a.5</p><section></section><text>rim pa 'di yis zhes pa ni khong nas 'byung ba ste/ de yang des bya bar 'os pa byas pa'i gang zag des gong du gsungs pa'i bskyed pa'i rim pa dang / rdzogs pa'i rim pa las 'khor lo dang ldan pa'am/ dran pa gcig pa'am/ gsang ba lnga'am/ phyag rgya bzhi dang ldan pa'am/ </text></item>
<item><p>130a.6</p><section></section><text>thig le la sogs pa gsum pa dang / de re re'am/ bya bas bskal ba ltar dus bzhi'am/ gcig gam/ yang na zla ba gcig gam/ gsum mam/ lo la sogs par rang gis ci ltar nus pa'i sgo nas de kho na nyid bsgom par bya'o zhes so/ /de ltar gnas pa la gang zhig ces</text></item>
<item><p>130a.7</p><section></section><text>pa ni sgrub pa po de'i'o/ /dus phyi zhig na zhes pa ni las su smra ba rnams kyi gzhung ltar gnas par 'gyur ba'i las zad du nye ba'i dus so/ /'chi ba'i mtshan ma bdag gis mthong / /zhes pa ni skad cig dus dang / rkyen dang / mthar thug pa las tha ma bzung ste/ de'i mtshan ma ni lha</text></item>
<item><p>130b.1</p><section></section><text>'khrugs pa dang / 'byung ba dang / de gnyi ga la sogs pa phyi dang nang gi mtshan ma gzhan nas gang gsungs pa dag gis mthong ste/ ji skad bshad pa'i cho gas de slu ba'i 'bad pa ma byas pas 'chi bar 'gyur ba'i dus byung na zhes so/ /nad kyis yang dag ma rnyogs pa'i dus su 'og nas</text></item>
<item><p>130b.2</p><section></section><text>'byung ba'i 'pho ba'i sbyor ba yang dag par bya'o zhes so/ /da ni gnas gar skye ba'i rtags bstan pa'i phyir/ dpral ba dang zhes pa la sogs pa'o/ /de yang dpral ba la sogs pa drug ni sgro bzang po'o/ /chu'i gnas la sogs pa gsum ni sgo ngan pa'o/ /de ltar sgo bzang ngan gnyis</text></item>
<item><p>130b.3</p><section></section><text>su rang gi ye shes 'gro ba dang 'ong bas gar skye ba'i rtags su shes par bya'o/ /ji ltar shes par bya zhe na/ dbral ba dang zhes pa la sogs pa'o/ /gang gi tshe dpral bar rnal 'byor pa'i ye shes 'pho ba de'i tshe gzugs kyi khams kyi lhar skye ba'i rtags su shes par bya'o/ /de bzhin du</text></item>
<item><p>130b.4</p><section></section><text>lte bar ye shes 'pho ba na 'dod pa'i khams kyi lha rnams su skye ba'i rtags su shes par bya'o/ /spyi gtsug tu ye shes 'pho ba na gzugs med pa'i lha rnams su skye ba'i rtags su shes par bya'o/ /de bzhin du sna gnyis su ye shes 'pho ba na ri rab kyi rtse mor rnam thos sras la sogs pa'i</text></item>
<item><p>130b.5</p><section></section><text>gnod sbyin gyi gnas su skye ba'i rtags su shes par bya'o/ /rna ba gnyis su ye shes 'pho ba na rig pa 'dzin pa dang mig sman la sogs pa brgyad 'grub pa'i rnal 'byor pa'i gnas su 'gro ba'i rtags su shes par bya'o/ /mig gnyis su ye shes 'pho ba na mi rnams kyi rgyal por 'gyur ba'i rtags</text></item>
<item><p>130b.6</p><section></section><text>su shes par bya'o/ /kha ru ye shes 'pho ba na yi dgas su skye ba'i rtags su shes par bya'o/ /de bzhin du chu gnas ni pho mtshan te der ye shes 'pho ba na dud 'gror skye ba'i rtags su shes par bya'o/ /chu min ni bshang ba'i lam ste der ye shes 'gro ba na yang sos la sogs pa'i dmyal</text></item>
<item><p>130b.7</p><section></section><text>ba rnams su skye ba'i rtags su shes par bya'o/ /de ltar ye shes 'pho ba'i rnam pa'i chas gar skye ba shes par byas nas de thams cad kyang yang dag pa'i gnas ma yin pa'i phyir dgag pa'i sbyor ba gsungs pa/sgrogs pa zhes pa la sogs pa'o/ /de la/ sgrogs pa lnga yi yi ge</text></item>
<item><p>131a.1</p><section></section><text>yis/ /zhes pa ni hUM ste sangs rgyas lnga sgrogs pa'i phyir ro/ /de yang rdo rje 'chang ba sangs rgyas thams cad kyi rang bzhin de 'grub par byed pa'i sa bon te/ des/ steng gi sgo bdun dgag par bya/ /zhes te/ rang gi srol gong gi thad kar rang gi lces brten nas</text></item>
<item><p>131a.2</p><section></section><text>dgag pa'i tshul du bsgom par bya'o/ /yang na so sor dgag pa'i tshul du bsgom par bya'o/ /hUM sangs rgyas lnga'i rang bzhin yin par gong du bshad zin to/ /chu'i sgo ste mtshan mar suM dkar pos dgag par bya'o/ /chu min du ste bshang lam du k+ShuM ser pos dgag par bya zhes so/ /</text></item>
<item><p>131a.3</p><section></section><text>de ltar sgo dgu bkag nas rang gi sems dbyings su 'gro ba'i sbyor ba gsungs pa de ltar zhes pa la sogs pa'o/ /rim pa 'di yis zhes pa ni 'og nas 'byung ba'o/ /rang sems kyi zhes pa ni rang gi sems dge ba dang mi dge ba'i 'bras bu la ltos pa med pa'i sems te/ de kha ton</text></item>
<item><p>131a.4</p><section></section><text>la sogs pa brgyad kyi tshul du 'gro ba'i gnas rim pa 'dis btsal ba ste/ bsod nams dang sdig pa'i nga rgyal med pas dbyings nyid du nges par 'gro ba zhes so/ /ji skad du/ gang la bsod nams sdig med na/ /de la byang chub rab tu gsungs/ /zhes so/ /de'i rim pa gsungs</text></item>
<item><p>131a.5</p><section></section><text>pa/ /phung po zhes pa la sogs pa'o/ /de yang rang dang gzhan gyi phung po lnga dang skye mched bcu gnyis dang / khams bzhi po kun nas/ rnal 'byor rgyud kyi bshad pa ltar/ /zhes pa ni rnam par bsgom byas zhes te/ ji skad du/ mdor na phung po lnga rnams ni/ /sangs rgyas lngar ni</text></item>
<item><p>131a.6</p><section></section><text>rab tu grags/ /rdo rje skye mched nyid kyang ni/ /byang chub sems dpa'i dkyil 'khor mchog /ces pa dang / sa ni spyan zhes bya ba yin/ /chu yi khams ni mA ma kI/ /dkar dang sgrol ma zhes bya ba/ /me dang rlung du rab tu bsgrags/ /zhes pas so/ /des ye shes kyi sa gong na med pa</text></item>
<item><p>131a.7</p><section></section><text>rtogs par 'gyur ro zhes spyir bstan to/ /khyad par du gsungs ba/ bdag nyid ces pa la sogs pa'o/ /bdag nyid ni sgrub pa po'o/ /ji skad gsungs pa yis zhes pa ni phyi rol stong pa nyid la sogs pa'i rim pa cho ga bzhis rang gi lha'i lus su gyur par byas la/ phyag rgya bzhis</text></item>
<item><p>131b.1</p><section></section><text>btab la/ shes pa 'gro ba'i gnas sgom pa'i phyir chos kyi zhes pa la sogs pa'o/ /chos kyi dbyings ni gnyis su med pa'i ye shes so/ /rnam shes ni rang gi rnam par shes pa'o/ /bdag nyid sangs rgyas skur gnas pa/ /zhes pa ni de gnyis ngo bo sangs rgyas skur gnas pa'o/ /de</text></item>
<item><p>131b.2</p><section></section><text>rnams tha mi dad par 'gro ba'i gnas ni rin po che sna tshogs pa las grub cing dkar po la sogs pa'i/ kha dog sna lngas rab brgyan pa/ /zhes phyogs kun nas 'od zer 'phro ba dang ldan pa'i rdo rje rtse mo dgu pa mchog ces 'gro ba'i chos bdag gi rang bzhin rnam par dag pa ste/ spyan la sogs</text></item>
<item><p>131b.3</p><section></section><text>pa dang brtag pa rnam par dag pa ste/ 'dod pa'i khams la sogs pa'i nyon mongs pa 'joms pa'i phyir ro/ /de yang / bdag gi spyi bo'i steng du bsam/ /zhes so/ /de ru zhes pa ni bum par ro/ /rang gi sems ji ltar gnas she na/ rdo rje dkar po bcu tshal cam/ /rtse lnga bsams</text></item>
<item><p>131b.4</p><section></section><text>nas brtag par bya/ /zhes pa ni/ gnyen po'i rdo rje bcu tshal tsam du rang gi sems kyis brtags la/ de'i yar gyi rtse mo lnga ni thabs lnga la/ de bzhin du mar lta ba'i rtse mo lnga ni shes rab lngar shes par byas la/ dbus kyi bum pa ni de'i dbus kyi bum par ro/ /ri bong can bsams nas</text></item>
<item><p>131b.5</p><section></section><text>zla ba'i gzugs brnyan rnam par bsams la/ de yi steng du ye shes che/ /zhes pa ni rtsa ba'i ye shes chen po'o/ /kun rdzob kyi gzugs ji ltar zhe na/ ser po zhes pa la sogs pa'o/ /ye shes bdud rtsi lta bu gzhan la ster ba'i ser po'o/ /'dul ba'i dbang gis sna tshogs</text></item>
<item><p>131b.6</p><section></section><text>kyi gzugs pas na byang chub sems 'dra ba'o/ /de yid la byed pa la nges pa'i shes pa mi skye ba'i phyir 'dzag pa'i ngang tshul dang ldan pa'o/ /spros pa dang bral ba'i phyir thig le'o/ /ye shes lnga bsdus pa'i gzugs yin pas na tsa na ka'i 'bru lnga 'byor tshad tsam du bsgom par bya zhes</text></item>
<item><p>131b.7</p><section></section><text>so/ /de ltar bsgom pa'i gzhi rnam par bkod nas/ da ni der sems nyid 'gog pa'i cho ga gsungs pa/ de nas zhes pa la sogs pa'o/ /chos rnams thams cad kun zhes pa ni g.yo ba dang gnas pa kun no/ /med par bsams nas zhes pa ni snang ba yid la mi byed pas so/ /bdag</text></item>
<item><p>132a.1</p><section></section><text>dmigs te zhes pa ni rang lha'i sku'i yul du bya'o/ /bdag kyang bdag la thim byas nas/ /zhes pa ni rang gi lhar snang ba yang bdag gi de kho na nyid gzung ba dang 'dzin pa'i bdag dang bral ba'i sems 'ba' zhig la thim nas de 'ba' zhig gnas pa la sems tsam de yang</text></item>
<item><p>132a.2</p><section></section><text>dper na mda' 'phangs pa bzhin du steng du song nas stong pa nyid kyi lus can spyi bor rdo rje rtse mo dgu pa'i 'og cha'i dbus kyi sbu gur zhugs nas gzhan la de bzhin du zhugs te ri bong 'dzin pa'i dbus kyi thig ler thim par bya zhes so/ /thig le de ni de bzhin gshegs pa rnams dang lha mo</text></item>
<item><p>132a.3</p><section></section><text>rnams kyi rang bzhin gyi gnas su shes par bya ste/ de ni gdod nas grub pa'i gzugs te/ rang bzhin gyis rnam par gnas pa'o/ /de'i don ni de bzhin gshegs pa rnams dang lha mo rnams snyoms par 'jug pa'i ye shes te/ de ru rang gi shes pa zhugs pa ni de dang dbyer med par</text></item>
<item><p>132a.4</p><section></section><text>'gyur bas sems te thabs kyis ster ba ltar yang dang yang du gzung ngo zhes so/ /de las zhes pa ni thig le de las so/ /sems de yar ba ltar zhes pa ni ring bsrel mchog ltar yar nas rdo rje rtse dgu pa'i steng cha'i dbus kyi sbu gur byung nas ji ltar gnas she na/ sna tshogs pad+ma'i steng</text></item>
<item><p>132a.5</p><section></section><text>na zla ba la gnas pa rdo rje sems dpa'i skur gyur te zhes te dang po'i bya ba mngon du byas nas de las der 'gyur te/ mtshan bzang po sum cu rtsa gnyis dpe byad bzang po brgyad cus brgyan pa'i sku rang gi rig ma la phyag gnyis kyis 'khyud pa/ mtshan ma'i skyon thams cad dang bral zhing gzung</text></item>
<item><p>132a.6</p><section></section><text>du med brjod du med pa'i sku mnga' bas na/ rgyan kun gyis brgyan pa yang yin la/ na bza' dang bral bar dmigs nas bsgom zhes so/ /de yang thabs dang shes rab gnyis su med pa'i sbyor ba las byung ba'i 'khor lo che ste/ sku la sogs pa rnam par 'phro zhing 'du bar bsam</text></item>
<item><p>132a.7</p><section></section><text>mo/ /de ltar 'chi ka ma'i sems bden pa gnyis su mos pa ni/ rnam par bsgom pa mchog ste de kho na bzhin du byed pa'i phyir ro/ /de bas na 'chi ka'i dus su yang dang yang du ci nus su bsgom zhes so/ /de ltar rgyu'i yan lag gsum bstan nas/ 'bras bu'i yan lag gsum</text></item>
<item><p>132b.1</p><section></section><text>gsungs pa/ bsam pa de'i zhes pa la sogs pa'o/ /bsam pa de'i zhes pa ni thabs kyi khyad par gyi bsgom pa de'i'o/ /rkyen gyis ni zhes pa ni bar chod kyang de ma thag pa zhes pa'o/ /bdag sems dbyings su zhugs pa'i tshe/ /zhes pa ni khyad par byed pa gnas las g.yos pa'i tshe na/ </text></item>
<item><p>132b.2</p><section></section><text>rnam par rtog pa thams cad dang bral ba'i bde ba'i ro myang bas de'i dus su chos kyi sku/ gsal zhing rab dga' mkha' 'dra rtogs/ /zhes so/ /sems kyi rang bzhin ma shes pa'i las su smra bas de la shi ba'i srid pa zhes 'dogs par byed do/ /de phyin chad nyi ma bdun la sogs</text></item>
<item><p>132b.3</p><section></section><text>pa'i dus su las su smra bas bar mdor 'dogs par byed pa las kyi rdzu 'phrul gyi shugs dang ldan pa byis pa lo lnga lon pa tsam du gnas shing rdo rjes kyang mi ldog pa dri'i zas la longs spyod pa de 'grub pa'i tshe na gos kyi rkyen gyis dpe med bde rdzogs rtogs zhes te longs spyod rdzogs</text></item>
<item><p>132b.4</p><section></section><text>pa'i sku mngon du byed do/ /de la las su smra ba rnams kyis skye gnas gzhan du 'phen par byed tshe zhes pa ni srid pa gnyis kyis bsdus pa'i chos 'grub pa'i tshe na/ sprul pa'i gzugs/ yang dag tu ni rtogs par 'gyur/ /zhes so/ /de mi 'gal ba'i dpe gsungs pa/ de lta</text></item>
<item><p>132b.5</p><section></section><text>bas na zhes pa la sogs pa'o/ /bsam pa gang dang gang dag gis/ /zhes pa ni bde ba dang sdug bsngal dang grol ba'i rgyu'i bsam pa de ni gtso bo ste bsam pa ji ltar snang ba ltar mi rnams kyi yid kyang de bzhin du sbyong bar byed do/ /de dang de ni mdo bzhin du/ /zhes pa ni sbyong ba de dang de yang mdo la sogs</text></item>
<item><p>132b.6</p><section></section><text>pa las gsungs pa ltar/ sna tshogs nor bu lta bur 'gyur/ /zhes te/ de la sogs pa tha dad pa'i dbang gis de yang gzugs la sogs pa tha dad par snang bar 'gyur ba'o/ /gnyis su med pa'i ye shes yid la byed pa'i dus kyang gsungs pa/ chos sku zhes pa la sogs pa'o/ /skad</text></item>
<item><p>132b.7</p><section></section><text>cig tsam zhes pa ni de tsam du lam de las ring du yang rtog pa dang bral ba'i bde ba chen po skye yang de bla ma'i man ngag dang bral bas rtogs par mi byed do/ /de dang ldan pas myong bar 'gyur ba'i de kho na nyid de rab tu bsgoms na gong ma ltar lus can rnams kyi yid ni sbyong byed ces so/ /de'i yon </text></item>
<item><p>133a.1</p><section></section><text>tan yang cho ga 'di yis zhes pa la sogs pa'o/ /de ni go sla'o/ /de'i sbyor ba gzhan gsungs pa de bas zhes pa la sogs pa'o/ /de rnams kyang gong du bshad zin to/ /gal te sku gsum ma grub na/ /zhes pa ni/ gal te rtog pa'i rlabs nyung bar ma nus pas gong</text></item>
<item><p>133a.2</p><section></section><text>ma ltar sku gsum ma grub na rig pa 'dzin pa'i gtso bor 'gyur te/ des bskal pa gsum la sogs pa'i bar du gnas pas na/ phyag rgya chen po 'grub pa ste gong ma'i rim pa'i phyag rgya chen po 'grub pa ste/ dang po sbyor ba ni ma yin no/ /de ltar thig le la sogs pa rnam pa gsum gyis ni/ dngos</text></item>
<item><p>133a.3</p><section></section><text>grub ces pa ni dngos grub chen po dang dngos grub ste de bshad do zhes so/ /sgrub pa'i thabs kyi cho ga 'bras bu dang bcas te bstan pa'o/ /da ni don gyi mjug bsdu ba'i phyir gang gi zhes pa la sogs pa'o/ /'di ni zhes pa ni gnyis su med pa'i ye shes ster ba dang bsgom pa dang bcas pa ma rtogs par</text></item>
<item><p>133a.4</p><section></section><text>gsang ba'i rgyud smra bar byed cing bdag ni ji bzhin pa'o zhes rlom sems shing byis pa yang 'drid pa de las de dang de bzhin gshegs pa thams cad kyis byin gyis rlob par mi byed do zhes nyes dmigs so/ /ji skad du/ gang zhig bla ma'i zhal nas byin gyis brlabs pa'i man ngag ni/ ma tho ba</text></item>
<item><p>133a.5</p><section></section><text>bzhin du rigs pa min pa'i tshig la brten gyur nas/ /sgrub pa po gzhan bdag ni rnal 'byor chen po yin zhes sems kyis gang smra ba/ /blun chen skye bo de ni rgyal ba rnams kyang mi 'dod do/ /zhe'o/ /'di ni don ldan zhes pa ni bzlog pa'o/ /'ga' zhig la zhes pa ni snod du rung ba'i gang zag</text></item>
<item><p>133a.6</p><section></section><text>mang ba ma yin pas so/ /'jam dbyangs ni de'i lus la gnas so/ /khyod ci'i phyir gnas she na/ sgrub pa po gzhan la mchod pa len zhes so/ /ci'i phyir mchod pa len zhe na/ de yis de mnyes rang gi rgyud/ /las kyi sgrib pa dag byed do/ /zhes phan yon no/ /phan yon gzhan</text></item>
<item><p>133a.7</p><section></section><text>yang 'di'i don rna bar zhes pa la sogs pa'o/ /de rnams ni go sla bas ma bshad do/ /da ni dam pas gsol ba btab pa gsungs pa/ de bas zhes pa la sogs pa'o/ /sim byed 'di la zhes pa ni dam tshig chen po rdo rje de kho na nyid ni bde ba dam pa ste/ de'i lam la 'gro ba rnams sbyor du</text></item>
<item><p>133b.1</p><section></section><text>chug ces pa'i don to/ /ci'i phyir zhe na/ don 'di la sbyor ba 'di ni yang dag pa'i rnal 'byor pa ru shes par bya ba'i phyir ro/ /gzugs kyi phung po gnyis pa ltar bstan pa'i phyir/ khyod kyang zhes pa la sogs pa'o/ /zas kyi spyod pa dang zhes pa ni khyi mos 'bras chan dang zho skyugs pa</text></item>
<item><p>133b.2</p><section></section><text>dang nya sha'i tshod ma rnams la'o/ /nga la zhes pa ni 'jam pa'i dbyangs nyid rdo rje 'chang bas nga rgyal bskyed pa'o/ /'khrul rtog pas zhes pa ni rtog pa'i dba' rlabs ma 'phros pas rdo rje 'chang ba la phyin ci log tu 'khrul pas ma dad pa'o/ /tshe 'di nyid la zhes pa ni mthong ba'i chos nyid</text></item>
<item><p>133b.3</p><section></section><text>la'o/ /gzugs bcas phung po rang nyid las/ /zhes pa ni de'i bdag nyid kyi gong bu'i lus so/ /gnas ni yang dag mi 'gyur te/ /zhes pa ni/ gzhung tshugs pa ma yin te rtog pa'i dba' rlabs ma 'phros pa'i dgos pa sems can gyi don gyi phyir ro/ /gang gi phyir rtogs pa dang</text></item>
<item><p>133b.4</p><section></section><text>ldan pa ni bya ba phal cher byas pa yang de ltar 'gyur ro zhes rtog pa dag par bya ba la nan tan byed pa yang srid pa de'i phyir ro/ /rnam par shes pa ni 'khor ba dang bcas pa'o/ /mi shigs pa ni dbyer med pa ste rdo rje 'chang chen po'o/ /phyag rgya las skyes pa ni dngos grub chen po bas na phyag rgya</text></item>
<item><p>133b.5</p><section></section><text>chen po de rab tu 'grub ces pa'i don to/ /rnam pa'i dbye bas lung ston pa ltar snang yang rang nyid kyis mngon du byas pa yin par shes par bya'o/ /yang dag blos zhes pa ni yang dag pa'i ye shes dbang du gyur pa'i blo ste ji lta ba bzhin du shes pa'i phyir ro/ /sangs rgyas kun gyi 'dus pa'i rgyud/ /</text></item>
<item><p>133b.6</p><section></section><text>ces pa ni sangs rgyas thams cad don dam pa dang kun rdzob kyi tshul du 'dus pa'i phyir rdo rje 'chang ba'o/ /de ston par byed pa la yang de skad ces bya'o/ /gsang chen zhes pa ni sgyu ma lta bu'o/ /gsal ba zhes pa ni bskyed pa'i rim pa'o/ /ches gsang ba zhes pa ni dngos po thams cad</text></item>
<item><p>133b.7</p><section></section><text>kyi de bzhin nyid do/ /de rnams ston par byed pa'i gong na med pa'i lung chen po ni 'dus pa'o/ /'di'i rim pa dang po'i zhes pa ni bskyed pa'i rim pa yan lag dang bcas pa'o/ /de yang gang zhe na/ sgrub pa'i thabs zhes pa ni kun du bzang mo gsum mo/ /sbyin sreg ces pa ni bskyed pa'i</text></item>
<item><p>134a.1</p><section></section><text>rim pa'o/ /sbyin sreg gnyis kyi cho ga'o/ /gtor ma zhes pa ni mi nub pa'i sgron ma'o/ /sna tshogs 'khor lo zhes pa ni tshogs kyi 'khor lo chen po'o/ /bsdus ba zhes pa ni rin po che 'bar ba'o/ /rnam bshad ni ma mdzad do/ /dkyil 'khor cho ga ni sh+lo ka nyis</text></item>
<item><p>134a.2</p><section></section><text>brgya lnga bcu pa de kha che'i yul du khyer zhes grags te/ bdag cag gis ma mthong ngo / /sogs kyi sgras bsdus pa rtsa ba'i ye shes chen po dang tshigs su bcad pa'i mdzod dang / grol ba'i thig le dang bdag nyid grub par 'byung ba dang / byang chub sems kyi thig le dang dpal</text></item>
<item><p>134a.3</p><section></section><text>bkra shis kyi rnam par bshad pa chen po dang / bzhi pa la 'jug pa'i thabs dang bcas pa dang / chu sbyin dbang po'i sgrub pa'i thabs gsum ste/ lung dang mthun par chos bcu bzhi mdzad do/ /ci'i phyir mdzad ce na/ mi shes zhes te ma rig pa ni mi shes pa ste/ des g.yogs</text></item>
<item><p>134a.4</p><section></section><text>pa ni mun pa lta bur bsgribs pa'o/ /de lta bu'i sems can gyi zhes so/ /ji lta bu'i chos yin zhe na/ thur ma lta bu'i zhes te gser gyi thur mas ling tog rnams bsal nas snang ba skyed par byed pa bzhin du de rnams kyis kyang zhes pa'i don to/ /de bas na brtsam par gyis zhes lung gnang</text></item>
<item><p>134a.5</p><section></section><text>ba ste gsol ba btab pa zhes nye bar spyod pa'o/ /da ni don gong ma ji lta ba bzhin du sbyangs shing rtogs pas sa 'og ma thams cad 'grub pas de la 'bad par gsungs pa de bas zhes pa la sogs pa'o/ /ma 'ongs rnal 'byor che zhes pa ni gong du gsungs pa'i 'jug pa'i skyes bu'o/ /'di</text></item>
<item><p>134a.6</p><section></section><text>shes bla ma zhes pa ni gong du gsungs pa'i mnyes bya'o/ /rab mnyes te zhes pa ni gong du gsungs pa'i rjes su mthun pa'o/ /yang dag 'dod pas blangs byas nas/ /zhes pa ni gong ma ltar bum pa la sogs pa'i rim pas zhes so/ /sems ni de nas sbyang bar bya/ /zhes pa ni gong</text></item>
<item><p>134a.7</p><section></section><text>ma ltar rim pa gnyis kyis te/ dang po'i gnyis pas byang ba'i rtags skyes pas/ sems ni kun rtog rnam spangs nas/ /zhes te mthu can gyi stobs dang rgyal tshab kyis thob pa'o/ /de sbyor zhes pa ni gong ma ltar brtul zhugs la sogs pa'i cho gas skyes bu de la gong ma ltar sku gsum</text></item>
<item><p>134b.1</p><section></section><text>sbyor bas bsdus pa'i skad cig la rig pa skye zhes so/ /rig pa skyes pa de nyid rdo rje 'dzin pa ste 'jam dbyangs kyi ngo bo bas na de 'grub ces so/ /de grub nas sa 'og ma'i sangs rgyas dang / sbyin pa la sogs pa'i pha rol tu phyin pa dang / tshig la sogs pa'i gzungs rnams dang / rab</text></item>
<item><p>134b.2</p><section></section><text>tu dga' ba la sogs pa'i sa thams cad kyang 'grub ces so/ /bde ba chen po zhes pa ni bde ba chen po'i sbyor bas bsdus pa ste thams cad bsdus pa'i sku'o/ /de'i rjes la zhes pa ni phyis zhes pa ma yin te stobs zhes pa'i don to/ /che ba'i yon tan thams cad kyang rgya mtsho lta</text></item>
<item><p>134b.3</p><section></section><text>bu'i bde ba chen po las byung ba'i phyir ro/ /bde ba chen po de bsgoms na de rnams ci'i phyir mi 'byung ste 'byung ba kho na'o zhes pa'i don to/ /de bas rab tu 'bad pa yis/ /zhes pa ni brtson 'grus 'bad pa dang ldan pa'o/ /mchog gi de nyid rab gsang gsang / /zhes pa ni gong ma ltar de tha</text></item>
<item><p>134b.4</p><section></section><text>ma nas so/ /smon lam gyis kyang tha na 'grub/ /ces pa ni mi nus pa'i yang dag spong byed bzhis zin pa'i gang zag don tsam dang phrad pa de yis zhes so/ /gzhan gyis ni sgrub pa la shin tu 'bad ces te des mthong ba'i chos la byang chub mngon du byed pa de thams cad rjes la 'grub pa'i phyir 'bad</text></item>
<item><p>134b.5</p><section></section><text>par 'os pa'o/ /a la la ho zhes pa ni bshad zin to/ /da ni 'jam pa'i dbyangs kyi gsung bsdu ba'i phyir bla mas sprul pa'i dkyil 'khor bsdu ba gsungs pa/ de ltar zhes pa la sogs pa'o/ /rol pa'i gar zhes pa la sogs pa ni bshad zin to/ /'khor lor bcas pas zhes pa ni</text></item>
<item><p>134b.6</p><section></section><text>rtag pa la sogs pa'o/ /de nyid ces pa ni dus der ro/ /glu dbyangs kyis bdag la bstod pa ni tshigs su bcad pa'i mdzod las shes par bya'o/ /der zhes pa ni gnas de nyid du'o/ /nam mkha'i khams su zhes te de bzhin du'o/ /sprin rnams med pa lta bur shes par 'gyur/ /zhes pa ni ji ltar</text></item>
<item><p>134b.7</p><section></section><text>sprin rlan las nam mkha' las byung zhing der zhi ba bzhin du/ bcom ldan 'das 'di yang thugs rje chen po'i sbyor bas de bzhin nyid la snang zhing yang der zhi bar bstan pa'i phyir ro/ /de bas na de'i rgyu'i sprul pa yang de bzhin du shes par bya'o/ /de ltar rang gi de shes nas skal ldan gyi don</text></item>
<item><p>135a.1</p><section></section><text>ji ltar byas pa'i lo rgyus gsungs pa bdag gi zhes pa la sogs pa'o/ /cung zad rtogs pa zhes pa ni/ dngos po thams cad kyi mtha'i pha rol tu son pa'i de bzhin nyid du ni bag la nyal du bcas pa zad pa ste/ de phyag rgya'i rim pas gong nas gsungs pa ltar</text></item>
<item><p>135a.2</p><section></section><text>rtogs nas dpe mkhyud snod rung 'ga' la yang spang ba'i phyir ro/ /rdo rje gdan gyi rgyab ni byang shar gyi mtshams na'o/ /rgyang grags ni 'dom lnga brgya'o/ /de lnga bcu ni dpag tshad drug dang rgyang grags gnyis so/ /parba ta'i phug ces pa ni ma ta hra ni tra zhes te chos kyi myu gu zhes pa sngon gyi</text></item>
<item><p>135a.3</p><section></section><text>grub pa'i dbang phyug chen po'i gnas so/ /de la brten te zhes pa ni gnas bcas pa'o/ /ci'i phyir sems can don bya'i phyir/ /zhes pa ni de'i nye 'khor rnams ni khyad par du snod du rung ba mang bas/ bla mas kyang de'i don du zhes so/ /'di bsdus zhes pa ni zhal gyi lung ngo / /rab tu byed</text></item>
<item><p>135a.4</p><section></section><text>pa thams cad ces pa ni gong du smos pa rnams so/ /rtsom pa ni byed pa'o/ /ston pa ni bshad pa'o/ /sogs kyi sgras bsdus pa ni dam tshig sbyin pa la sogs pa'o/ /de'i rgyu yang dam pas gsol ba rgya chen po btab pas zhes gong ma ltar ro/ /bdag ni shin tu brod ces pa ni rang yid ches nas</text></item>
<item><p>135a.5</p><section></section><text>so/ /de rnams rtsom pa'i sbyor ba la zhugs pa'o/ /der gnas ni phug der ro/ /'khor bcas rnams zhes pa ni rang gi rjes su spyod pa'i slob ma rnams kyi nang na rgyal tshab kyi sa pa'i gang zag bco brgyad yod de de rnams kyi nang nas mthong ba'i chos la mya ngan las 'da' ba bzhi yod de/ mar me</text></item>
<item><p>135a.6</p><section></section><text>mdzad bzang po dang / rab tu zhi ba'i bshes gnyen dang / sgra gcan 'dzin bzang po dang / rdo rje bde ba chen po'o/ /de rnams bdag cag gi dang po'i gzhung ltar de bla ma chen po'i rim pa ji bzhin pa'i phyir ro/ /de thams cad kyi yo byad dang / gos dang / zas dang gser la sogs pa'i</text></item>
<item><p>135a.7</p><section></section><text>nor gyi mdzod dang / byang chub kyi snying po la mchod pa'i yo byad rgya chen po dang / rang dang slob ma'i tshogs kyi sna tshogs 'khor lo'i bya ba rnams sbyor bar byed pa ni/ sa bcu'i byang chub sems dpa' ste de nyid gter rnams kyi bdag po yin pas na mdzod srung ngo / /gnod sbyin gyi cha lugs</text></item>
<item><p>135b.1</p><section></section><text>'chang bas na gnod sbyin gyi gnas so/ /des nyin re 'gron bu kAR+Sha pa Na bdun brgya re re la sbyor zhes so/ /de nas byin rlabs shes pas bla mas spyan drangs pa'i lo rgyus gsungs pa/ de nas zhes pa la sogs pa'o/ /cung zad bsdus pa zhes pa ni gong du gsungs pa rnams so/ /de</text></item>
<item><p>135b.2</p><section></section><text>ru zhes pa ni lho phyogs kyi gnas der ro/ /bla ma ni bsrung ba'i zhabs so/ /sogs kyi sgras bsdus pa der rtogs so zhes 'tshal spun zlar gyur pa rnams so/ /mnyes par byas te zhes pa ni chos kyi gtam la sogs pa'o/ /sngon gnas zhes pa ni parba ta'o/ /skal ldan don 'ga' byas</text></item>
<item><p>135b.3</p><section></section><text>zhes pa ni sngon las ma gtogs pa rnams kyi'o/ /da ni de lta bus dad par byas te/ gnyis su med pa'i ye shes bsgom pa 'bras bu dang bcas pa gsungs pa/ de bas zhes pa la sogs pa'o/ /gtam rgyud rgyas par shes byas nas/ /zhes pa ni bla ma chen po'i gtam rgyud</text></item>
<item><p>135b.4</p><section></section><text>rgyas pa na len+d+ra 'dul ba dang / rdo rje gdan gyi mchod pa byas pa dang / rab tu gnas pa byas pa la sogs pa'i lo rgyus kyis skal ba dang ldan pa cher dad par byas nas/ des kyang rang gi 'dod pa'i gzhung la mkhas pa ni bla ma ste/ de nyid kyis blo'i som nyi bzlog pas na gzu</text></item>
<item><p>135b.5</p><section></section><text>bo'o/ /de gong du gsungs pa'i thabs kun gyis mnyes par byas te zhes so/ /de las goms pa'i phyir na lung ste/ rab tu byed pa la sogs pa'o/ /rab tu byed pa ni shin tu legs par byed pa'i phyir na ste/ kun du bzang mo la sogs pa'o/ /sogs kyi sgras bsdus pa ni rgyud</text></item>
<item><p>135b.6</p><section></section><text>kyi rnam par bshad pa la sogs pa'o/ /de rnams nyan pa ni thob byed dang bcas pas lam gyi rim pa thob pa las byung bas so/ /bsam par bya zhes pa ni 'thad sgrub kyis yang dang yang du blo nges par bya'o/ /de la rab brten zhes pa ni bsam pa de la rab tu brten te de nyid khyad par</text></item>
<item><p>135b.7</p><section></section><text>can du bya ba'i phyir dgon sogs rab tu brten byas zhes te gong ma ltar ro/ /rang gi sems de nyid bsgoms pas/ /zhes pa ni/ rim pa gnyis kyis zhes pa dang po la sogs pa ltar ro/ /ji bzhin rab tu rtogs pa byas pa yis/ /zhes pa ni rtogs pa'i rtags rnyed pa dang cung</text></item>
<item><p>136a.1</p><section></section><text>zad rtogs pa dang / de nyid yang dag par rtogs pas brtul zhugs la sogs pas lhag ma zad pas tshe 'di nyid la zhes te/ mthong ba'i chos nyid la'o/ /zla ba drug gis zhes pa ni sogs pa zhes pa tha ma'i tshig tu'o/ /byang chub thob pa ni mthar thug pa'i</text></item>
<item><p>136a.2</p><section></section><text>gnas rtogs pa ste/ thabs khyad par can gyis byed pa 'di ni su yis bzlog ces te de'i chos nyid dgag dka' ba ste bar snang la char gyi rgyun ltar ro/ /mthong ba'i chos la mya ngan las 'da' ba'i mthar thug pa dag par ma byas pa'i brtson 'grus 'bar ba dang ldan pa'i sngags pa</text></item>
<item><p>136a.3</p><section></section><text>gsungs pa/ bdud rtsi zhes pa la sogs pa'o/ /bdud rtsi mchog ni gnyis su med pa'i ye shes so/ /'thung pa ni ro myang ba dang ngoms par byed pa'o/ /gzhan ni go sla'o/ /sa bon nyams byas te zhes pa ni de las byung ba dang bcas pa dkyil 'khor gyi 'khor lor shes pa'i phyir</text></item>
<item><p>136a.4</p><section></section><text>ro/ /'khor bar gnas kyang skyon gyis ma gos pa pad+ma gzhin rtag tu gnas zhes pa ni/ 'khor ba'i de nyid yongs su shes pa'i phyir/ /de'i nyes pas rnal 'byor pa de la mi gos pa'o/ /de ru ma thob ces pa ni lo de la'o/ /lan grangs gzhan zhes pa ni de'i phyi ma'am/ de gnyis</text></item>
<item><p>136a.5</p><section></section><text>sam gsum la sogs pa'i nges pa med do/ /de yang tshogs pa yod na yang dag myong ba'o/ /'bras bu smin byed ces so/ /gang smin zhe na/ sngags pa'i yid la yang dag 'byung / /zhes te yid nyid ji bzhin du rtogs pa na yang dag pa ste dngos grub rgya chen no/ /de thob pa ni phyag rgya</text></item>
<item><p>136a.6</p><section></section><text>chen po mngon du mdzad pa'o/ /sangs rgyas re res bstan pa re re sbyong ba'i phyir na sprul pa'i cha lugs 'dzin zhing phyogs thams cad du 'gro ba'i phyir/ gang+gA'i bye snyed ces pa la sogs pa bstan to/ /de bas na phyag rgya chen po la las dang po la sogs pa yang 'jug par bstan pa ste/ </text></item>
<item><p>136a.7</p><section></section><text>dang po'i mthar gyis ma yin pa'i phyir ro/ /dal 'byor 'di tsher gnas pa ma yin pas bsgom pa la brtson par gyis shig par gdams pa de bas na zhes pa la sogs pa'o/ /chu 'khor drag po'i khar lhung ltar/ /zhes pa ni chu 'khor drag po'i khar lhung ba ni brtson 'grus ma bskyed</text></item>
<item><p>136b.1</p><section></section><text>pa ni de nyid du 'chi ba'i phyir ro/ /de bzhin du 'khor ba'i chu 'khor drag po na gnas pa rnams shin tu sbyang ba byas pa'i lus dang / bzlas pa la sogs pa'i ngag dang / rtse gcig pa'i sbyor ba'i sems kyis brtson 'grus bskyed la sngon gyi rim pa kho na bzhin du bsgrub par bya'o/ /ci'i</text></item>
<item><p>136b.2</p><section></section><text>phyir zhe na/ dal 'byor lus ni zhes te mi khom pa brgyad spangs pa'o/ /shin tu g.yo sla bas zhes pa cher gnas pa ma yin pa'o/ /de'i dpe yang / rlung gis mar me gsod pa ltar/ /zhes te/ sbyor ba'i bya ba ma byas na des skad cig tsam du yang mi sdod de med par byed do/ /</text></item>
<item><p>136b.3</p><section></section><text>de bas na dus 'da' byed de/ nyin mtshan la sogs pa'i rim pas so/ /de bas na skye ba 'di chud gsan par mi bya ste/ gong ma ltar dngos grub de nyid mchog chen rab bsgom bya zhes te brtson 'grus 'bar ba dang ldan pas so/ /de nyid spyod pa zhes pa ni gsang ba'i rig pa'i</text></item>
<item><p>136b.4</p><section></section><text>brtul zhugs la sogs pa'o/ /de la blo nges pa ni rnal 'byor pa gsum pa'o/ /ji skad bshad bzhin pas zhes pa ni gong du gsungs pa'i sku gsum yan lag dang bcas pa'o/ /der de rab tu 'gyur ba na sems gzhan rnam par bkag nas/ sems ni yang dag brtan par</text></item>
<item><p>136b.5</p><section></section><text>gyis shig ces/ bdag snod du rung ba 'ga' la gsol ba 'debs /zhes gdams pa'o/ /snod du rung ba'i sems can mang ba ma yin pas gsang ba bla ma'i zhal nas rnyed par bya ba gsungs pa/ gang gis zhes pa la sogs pa'o/ /'di na zhes pa ni gzhung 'dir ro/ /gsang</text></item>
<item><p>136b.6</p><section></section><text>ba zhes pa ni yi ge mi ston pa'o/ /bdag gis gsal bar ma byas ci yod pa zhes pa ni rdo rje dbyings phyug ma'i rtsa'i 'khor lo btsal ba dang / des mtshan nyid lnga dang ldan par bya ba dang / thabs kyis ster ba myong ba la sogs pa ni gsal bar ma byas pa'o/ /de gang las shes</text></item>
<item><p>136b.7</p><section></section><text>she na/ des na zhes pa la sogs pa ste go sla'o/ /ci'i phyir zhe na/ 'di ni zhes pa la sogs pa'o/ /'di ni zhes pa ni gsang bar bya'o/ /rnal 'byor spyod pa zhes pa ni gnyis bstan to/ /yang dag spyod pa la zhes pa ni cung zad dag pa'i sku can te/ snying po ni bskyed pa'i rim pa</text></item>
<item><p>137a.1</p><section></section><text>ste 'dod pa'i 'bras bu 'byin pa'o/ /de la snying po ni rdzogs pa'i rim pa mi g.yo ba'i phyir ro/ /de'i 'bras bu sprul ba ni shin tu yongs su dag pa'i sku 'byin pa ste/ des cig car du rang gi sku gsum yang dag par sbyong ba'o/ /de bas na log par lta ba thams</text></item>
<item><p>137a.2</p><section></section><text>cad kyi mtha'i pha rol tu son pa'i bla ma chen po yon tan ma lus pa'i gzhi gang yin pa des thabs kyis ster ba 'di ni zhal las rnyed par bya'o zhes so/ /de las gzhan gyi som nyi bzlog pa'i phyir/ de bas zhes pa la sogs pa'o/ /rnal 'byor chen po'i rgyud ces pa ni rnal</text></item>
<item><p>137a.3</p><section></section><text>'byor chen po ston par byed pa'i gzhung ste thabs gtso bor byed pa'i rgyud dang / mkha' 'gro ma'i rgyud rnams so/ /de rnams kyi don rnams ni mi slu ba'i de kho na nyid rgyu dang goms par bcas pa'o/ /mi 'tsham par ni snang yang zhes pa ni nyon mongs pa lam du byed pa la phal cher 'gal</text></item>
<item><p>137a.4</p><section></section><text>bar mthong ba'i phyir ro/ /nyi ma'i dpe zhes pa ni shing rta'i 'khor lo gcig rta bdun sbrul gyi zhags pas sbrel nas/ ro smad med pa'i kha khrid kyis nam mkha' la khrid nas 'dzam bu gling la sogs par 'gro ba ni smyon tshig lta bur snang yang / rang dang gzhan gyi don byed nus pas na zhes te</text></item>
<item><p>137a.5</p><section></section><text>mi ltung ba dang / 'dzam bu gling la sogs pa'i sgron ma byed pa ltar/ rnal 'byor chen po'i rgyud sbyor ba bdun 'dod chags kyi ches kyis bsdus pa 'khor ba'i chos dang bral ba'i rdo rje 'dzin pas de bzhin nyid las khrid pas 'khor ba'i mthar phyin cing ji bzhin pa la zhugs shing sprul pa</text></item>
<item><p>137a.6</p><section></section><text>la sogs pas 'gro ba smin par byed pa 'byung bas na/ rnal 'byor 'gas zhes te/ snod du rung ba bzhi la mos pa gces su byed pas shin tu 'bad dgos so/ /ji ltar zhe na the tshom som nyi ni yid gnyis za ba ste gong gi dpes bzlog nas/ yid ches pa la sogs pa'i dad</text></item>
<item><p>137a.7</p><section></section><text>pa'i nor gyis 'di'i don bla ma las gus pas blangs nas thos pa la sogs shes rab kyis yang dang yang du zhes rnal 'byor gyi rim pa ltar rang gi sems spyad par bya'o/ /des bdag la gnyis su med pa'i ye shes chen po dam tshig dang sdom pa'i snod gtsang mar rtse gcig pa chu gtsang</text></item>
<item><p>137b.1</p><section></section><text>'dra ba'i nang du gnyis su med pa'i ye shes zla ba'i dkyil 'khor ltar 'byung bar 'gyur ba 'di la yid gnyis ma za zhig ces bya ba'i don to/ /rgyu gnyis dang mi ldan pa rnams don khyad par can dang bral bar gsungs pa/ 'di ni zhes pa la sogs pa'o/ /rang bzhin 'grub pa zhes pa</text></item>
<item><p>137b.2</p><section></section><text>ni bcos ma ma yin pa'o/ /man ngag ces pa ni u pa de sha na ste thabs kyis ster zhes pa ni shes par byed pa'i man ngag ces par sbyar ro/ /brgyud pa'i bla ma ni skyes bu yang dag pa'i gzhi can te des byin gyis brlabs pa ni/ de'i stobs kyis 'gyur pa ste/ rgan po gzhon nu'o/ /</text></item>
<item><p>137b.3</p><section></section><text>bsod nams tshogs ni mngon bskyed pa/ /zhes pa ni smon lam dang las kyi sgrib pa zad byed kyi dge ba la sogs pas de dang phrad pa'o/ /bsod nams chung ba'i mi zhes pa ni/ de gnyis sam yang na de dang po kho na bral ba'o/ /'di don ma rtogs na zhes pa ni byang chub sems dpa'</text></item>
<item><p>137b.4</p><section></section><text>la sogs pa'i mthar thug pa rtogs su zin kyang zhes so/ /rnal 'byor chen po zhes bya ba de la mi bya'o zhes pa ni rnal 'byor chen po'i de nyid med pa'i phyir ro/ /de ltar dam pa rnams kyi lam yin par bstan nas/ da ni kho na la blo brtan por bya ba gsungs pa/ de ltar zhes pa la sogs</text></item>
<item><p>137b.5</p><section></section><text>pa'o/ /de ltar zhes pa ni gnyis su med pa'i ye shes rtogs shing goms pa las byung ba'i lam 'di srid pa'i sdug bsngal gyi gnyen po yin zhing lam gzhan las khyad par du 'phags pa ste sras dang ldan pa'i bde bar gshegs pa rnams kyi lam yin par rab tu shes par byas</text></item>
<item><p>137b.6</p><section></section><text>nas su zhes so/ /rdzogs pa chen po zhes pa ni rim pa gnyis pa'i rim pa gnyis pa'o/ /de'i ye shes ni me long lta bu la sogs pa lnga'i'o/ /spyi gzugs zhes pa ni de rnams kyi shin tu rnam par dag pa'i yongs su dag pa ste/ de bas na yongs su dag pa'i sku zhes te/ji</text></item>
<item><p>137b.7</p><section></section><text>bzhin pa'i 'bras bu'i sku yin pas na de skad de/ de nyid la rdo rje 'chang chen po zhes so/ /dpal ldan kun zhes pa ni/ rang gi shes rab dang ldan pas na sangs rgyas thams cad la bya'o/ /de nyid de thams cad kyi don dam pa dang kun rdzob kyi ngo bo'o/ /de nyid la rim pa gnyis 'di</text></item>
<item><p>138a.1</p><section></section><text>zhes te rdzogs pa'i rim pa de kho na zhes so/ /lam ring ba rnams kyi thabs che ba 'di bsgom par gsungs pa/ sdug bsngal zhes pa la sogs pa'o/ /sdug bsngal zhes pa ni mgo sbyin pa la sogs pa'i sgo nas lam rnams la bskal pa gsum du yang gsungs</text></item>
<item><p>138a.2</p><section></section><text>te/ dad pas spyod pa dang / dang po nas bdun pa dang / brgyad pa nas bcu pa'i bar du grangs med pa'i bskal pa rang gi rjes su mthun pa'i byang chub thob kyang de'i gong na bla na med pa'i sangs rgyas rdo rje 'chang chen po yod pas na bla dang bcas zhes so/ /de'i bde ba ni bde ba chen</text></item>
<item><p>138a.3</p><section></section><text>po'i sbyor ba la ltos na cung zad tsam ste de la rab tu chags pa'i rnal 'byor pa de yis 'di lta bu dpal dang ldan pa kun nas bkra shis pa 'di/ tshe gcig gis 'grub pa'i lam 'di ci'i phyir mi bsgom ste bsgom par bya ba kho na'o zhes so/ /da ni lam de nyid zhi gnas dang lhag mthong</text></item>
<item><p>138a.4</p><section></section><text>zung du 'brel pa'i rnal 'byor gyis bsgom par gsungs pa/ dad pa zhes pa la sogs pa'o/ /de la dad pa'i nor gyis don ji lta ba blangs nas mi 'gong mi ldog log par mi 'dzin pa'i brtson 'grus bskyed la/ dmigs pa la rtse gcig pa'i ting nge 'dzin gyis zhi gnas lhag</text></item>
<item><p>138a.5</p><section></section><text>par bskyed pa la/ chos rab tu rnam par 'byed pa'i shes rab kyis lhag mthong bskyed la/ de gnyis kyis bying ba dang / rnam par g.yeng ba gang nyams pa las dran pa'i thag pas blo bzlog ste/ gong gi rim pa ltar zhes pa ni bskyed pa dang rdzogs pa'i rim pa'o/ /yid dga'</text></item>
<item><p>138a.6</p><section></section><text>ba'i gnas bsten zhes pa ni 'dod pa'i yon tan la sogs pa'i ngo bos yid dga' bar byas shing bsten yang sgo gsum gyi nyes pas ma gos pas na kun du bzang po mchog go/ /de nyid lam ste legs par phyin par byed pa'i phyir ro/ /de lta bu legs par phyin par byed pa'i</text></item>
<item><p>138a.7</p><section></section><text>lam 'di ni bsgom par bya ba kho na'o zhes so/ /da ni 'di byas pa las byung ba'i dge ba'i rtsa ba bsngo ba gsungs pa/ de ltar zhes pa la sogs pa'o/ /rab tu dang ba'i dang ba zhes pa ni len par byed pa'o/ /len zhing zhes pa ni bla ma las so/ /'di mchog ces pa ni blang bya'i don</text></item>
<item><p>138b.1</p><section></section><text>to/ /rab bsgom shog ces pa ni rim pa gnyis kyis gsum du'o/ /blang ba'i don gyi dge ba'i rtsa ba bsngo ba gsungs pa/ blugs dang zhes pa la sogs pa'o/ /de la blugs dang zhes pa ni thun mong gi sdom pa la sogs pas dag pa'i snod gtsang mar chu la sogs pa'i ye shes</text></item>
<item><p>138b.2</p><section></section><text>blugs pa dang / de'i rgyu la gtor bas kun gzhi la sogs pa'i bag chags dag pa'i sa bon thob pa'o/ /de bas dag par byas pas zhes te snod du rung bar byas pas so/ /slob dpon cher gyur te zhes pa rdo rje slob dpon gyi dbang thob pas so/ /des ci byed ce na/ thams cad</text></item>
<item><p>138b.3</p><section></section><text>kun gyi rgyud 'dzin zhes te bya ba dang / spyod pa dang / rnal 'byor dang / rnal 'byor bla na med pa'i sngags dang / rgyud kyi bdag por gyur pa'i phyir ro/ /des 'gro ba gzhan rnams kyang rgyud de rnams kun la sbyor bar byed pa ste ston pa'o/ /dang po'i rim pa zhes pa ni/ bskyed pa'i</text></item>
<item><p>138b.4</p><section></section><text>rim pa yan lag dang bcas pa rtogs pas rang gi rgyud kyi las kyi sgrib pa'i dri ma rnams dag par byas te/ ye shes sgyu ma zhes pa ni ye shes cung zad dag pa'i sku ste de'i snod du rung bar zhes pa ni ka la sha ni snod de bum pa'i dbang thob pa ni/ sgyu ma lta bu'i ting nge 'dzin gyi snod du rung bar</text></item>
<item><p>138b.5</p><section></section><text>rnal 'byor pa de 'gyur bar shog shig ces pa'o/ /snying rjer ldan pa'i zhes pa ni rgyu'i slob dpon chen po slob ma la sogs pa sdug bsngal dang bral bar 'dod pa'o/ /de lta bu'i bla ma'i zhabs la zhes te rkyen gyis slob dpon dang bcas pa'i zhabs la me tog gis snyim pa bkang nas</text></item>
<item><p>138b.6</p><section></section><text>mgrin pa dma' ba'i tshul gyis gus par ldan pas 'dud pa'o/ /de la ri bong 'dzin pa'i gzugs/ /zhes pa ni zla ba lta bu'i byang chub kyi sems kyis kha'i lam nas snying ga'i pad+mar zhugs pas rang rgyud rab tu smin byas te zhes so/ /de nyid kyi phyir na zhing dag byas pas zhes te zhing ni phung po</text></item>
<item><p>138b.7</p><section></section><text>la sogs pa'o/ /de sngags kyi gzugs su snang yang med pa ni dag byas pas te lto'i dri ma bzhin no/ /'o na ji ltar rtogs na chos kun sgyu ma zhes pa la sogs pa bcu gnyis kyi don rab tu rtogs nas/ sa bcu'i byang chub sems dpa' byams pa la sogs pa ni skye ba gcig gis thogs</text></item>
<item><p>139a.1</p><section></section><text>pa ste/ de bzhin du dbang de'i mtha' yang rnal 'byor pa gsum pa'i dang po ste/ der sems can thams cad 'gro bar shog ces pa'o/ /lhan cig byed pa zhes pa ni lhan cig byed pa'i slob dpon no/ /byin rlabs zhes pa ni snyoms par zhugs pa'o/ /rje btsun</text></item>
<item><p>139a.2</p><section></section><text>thugs rje chen po zhes pa ni rgyu'i slob dpon gyis thugs rje chen po bstan pa/ rang gis dga' ba rnyed pas zhes te/ sku gsum gyis bsdus pa'i dga' ba ni de las skyes pa'i ye shes te/ de nyid kyang / chos kun dag pa'i ngo bo mchog /ces te chos thams cad der thim pa'i</text></item>
<item><p>139a.3</p><section></section><text>phyir ro/ /ji bzhin gnas pa'i don zhes pa ni mi 'gyur ba'i de kho na nyid do/ /de la mi slu ba'i de kho na nyid ni bcu drug gi thig le cha ste/ byang chub kyi sems so/ /de nyid kyang de thob par byed pa la brdzun pa ma yin pa ste don can gyi mi dang phrad pa bzhin no/ /de yang ngal so las thob ces</text></item>
<item><p>139a.4</p><section></section><text>pa ni de nyid rtsa'i lam nas rlung gis ngal sos pa las rnyed pa'o/ /de yang thabs kyis ster bas na man ngag chen po ste/ thob par shog shig ces pa'o/ /de rnyed ces pa ni mi slu ba'o/ /de la sems rab tu mgu bar gyur pa ni de kho na bzhin du nges par 'dzin pas yi rangs pa'o/ /des</text></item>
<item><p>139a.5</p><section></section><text>chog pa ma yin te/ mgrin pa dma' bar brtags na zhes te/ gzhan du g.yengs pa spangs te bskyed pa'i rim pas gzhi rnam par bkod nas/ de nyid rim pa gnyis pas de'i don la brtags pas brtan pa'i rtags rnyed pa la sogs pa'i rim pas rnal 'byor pa gsum par gyur</text></item>
<item><p>139a.6</p><section></section><text>pas brtul zhugs la sogs pa'i rim pa bzhi pa'i bzhi pas rang rig chos kyi sku ni yang dag thob ces pa'o/ /de'i thugs rje rgyas pa'i sbyor bas yang / sku dang zhes pa ni gti mug gi rigs can la'o/ /gsung dang thugs kyang 'dod chags dang zhe sdang gi rigs can la'o/ /</text></item>
<item><p>139a.7</p><section></section><text>de gtso bo tsam ste dpag med sprul pa'i gzugs zhes te nga rgyal la sogs pa dang ldan pa'i sems can rnams la sprul pa'i gzugs de snyed kyis/ khams kun bkang nas zhes te 'jig rten gsum du rtogs pa'i ro myang ba'i mtshan nyid brgyad dang ldan pa'i skus bkang ba'o/ /des sems</text></item>
<item><p>139b.1</p><section></section><text>can thams cad kyi srid pa ni sgyu ma tsam du med pa'i rnam par rtog pa ste/ gzhi ma rtogs pa rnams la de tsam du snang yang srid pa'o/ /de la chos ston pa la sogs pa'i phyag gis 'dam rdzab dang 'dra ba'i srid pa'i sdug bsngal las drangs nas/ dam tshig chen po'i rdo rje de kho na nyid</text></item>
<item><p>139b.2</p><section></section><text>mngon par byang chub pa rin po che'i gling dang 'dra bar 'jog pa ni sgrol ba pa ste/ de ltar shog shig ces pa'o/ /mdzes pa'i me tog ces bya ba rim pa gnyis pa'i de kho na nyid bsgom pa zhes bya ba/ zhal gyi lung gi 'grel ba/ slob dpon chen po bi ta pA das mdzad pa rdzogs</text></item>
<item><p>139b.3</p><section></section><text>so// //rgya gar gyi mkhan po ka ma la gu h+ya dang / bod kyi lo tsA ba chen po mnga' bdag lha ye shes rgyal mtshan gyis bsgyur cing zhus te gtan la phab pa'o/ /[ ]@##/ /rgya gar skad du/ sa man+ta b+ha dra sA d+ha nAM br-it+ti/ bod skad du/ kun du bzang</text></item>
<item><p>139b.4</p><section></section><text>po'i sgrub pa'i thabs kyi 'grel pa/ bcom ldan 'das 'jam pa'i rdo rje la phyag 'tshal lo/ /spros pa kun las nges grol zhing / /shes rab thabs mchog ngo bo nyid/ /sku gsung thugs kyi rdo rje can/ /kun bzang zhes bya la btud de/ /dpal ldan 'dus rgyud las gsungs pa'i/ /</text></item>
<item><p>139b.5</p><section></section><text>'jam dpal sgrub pa'i rim pa ni/ /ji ltar slob dpon gyis bstan pa/ /de ltar 'di ni bdag gis bri/ /yon tan mang la mngon 'dod pa/ /ci yang rung bas bslab bya bas/ /sangs rgyas don ni rab zab kyang / /bdag 'dra dgag par bya ma yin/ /bstan bcos rtsom pa thams</text></item>
<item><p>139b.6</p><section></section><text>cad la rjod pa dang brjod par bya ba dang / dgos pa dang / dgos pa'i yang dgos pa rnams ni/ rtogs pa dang ldan pa dag 'jug pa'i yan lag yin pas thog ma kho nar brjod par bya'o/ /de bas na re zhig de dag nyid brjod par bya ste/ dpal gsang ba 'dus pa'i rgyud dang nye bar</text></item>
<item><p>139b.7</p><section></section><text>'brel pa rab tu 'byed pa 'di'i ming kun du bzang po'i sgrub pa'i thabs zhes bya ba ni brjod pa yin la/ brjod par bya ba ni 'dir bcom ldan 'das 'jam pa'i rdo rje'o/ /rjod pa dang brjod par bya ba 'di dag sgrub pa dang bsgrub par bya ba'i mtshan nyid du gnas pa ni 'brel ba'o/ /</text></item>
<item><p>140a.1</p><section></section><text>gdul bya'i skye bo rnams ji lta ba bzhin du yid mgu bar byas pa ni dgos pa'o/ /thos pa dang / bsam pa dang / bsgom pa'i rim gyis dpal kun du bzang po'i go 'phang thob pa ni dgos pa'i yang dgos pa yin te/ 'di dag thams cad ni tshigs</text></item>
<item><p>140a.2</p><section></section><text>su bcad pa dang pos ston pa yin no/ /'di dag nyid ni slob dpon sangs rgyas ye shes kyi zhal snga nas kyis phyag rgya chen po dang gnyis su med pa'i sbyor ba yang dag par thugs su chud zin kyang sems can ma lus pa'i don mdzad par bzhed pas kun du bzang po zhes bya ba sgrub pa'i</text></item>
<item><p>140a.3</p><section></section><text>thabs kyi rab tu byed pa rtsom pa na/ rang gi 'dod pa'i lha la phyag 'tshal ba sngon du 'gro ba gsungs pa ni/ dpal ldan zhes bya ba la sogs pa yin te/ dpal ni bsod nams dang ye shes kyi tshogs kyi mtshan nyid can no/ /de gang la mnga' ba de ni dpal ldan no/ /yang</text></item>
<item><p>140a.4</p><section></section><text>na dpal ni rnam pa gnyis te/ lhan cig skyes pa dang / stobs kyis skyes pa'o/ /de la lhan cig skyes pa ni gang rang bzhin gyis 'od gsal ba'i sems so/ /stobs kyis skyes pa ni bsgom pa'i stobs kyis kun du bzang po mngon du byas pa'o/ /de dag dang rnam par ldang ba'i</text></item>
<item><p>140a.5</p><section></section><text>gzi brjid mnga' bas mdzes pa'i 'jam dpal gang yin pa de la mngon par phyag bya ste/ de mchod pa'i phyir cho ga zhes bya ba bsgom pa'i rim pa bshad par bya'o zhes bya bar sbyar ro/ /gang gzi brjid gnyis po de dag nyid gsal bar bshad pa ni/ mi shes kun spangs zhes</text></item>
<item><p>140a.6</p><section></section><text>bya ba yin te/ gang las mi shes pa zhes bya ba ma rig pa'i mtshan nyid can kun te/ ma lus pa spangs shing dor ba gang yin pa de la de skad ces bya'o/ /'dis ni sems rang bzhin gyis 'od gsal ba las byung ba'i phyir/ gzi brjid rang bzhin gyis rnam par byang ba nyid yin</text></item>
<item><p>140a.7</p><section></section><text>par bde sprod cing nyid kyi don phun tshogs pa mtshang ba med par ston to/ /dpag med rigs kyi zhes bya ba la dpag tu med pa yang yin la/ rigs kyi sprul pa yang yin zhing / rigs kyang yin la sprul pa yang yin pas na dpag med rigs kyi sprul pa zhes bya ste/ de rnams</text></item>
<item><p>140b.1</p><section></section><text>nyid kyis rab tu rnam par brgyan pa gang yin pa de la de dag ces bya'o/ /'dis ni don dam par dkyil 'khor ba'i lha ma lus pa kun du bzang po gcig po'i rgyud du gtogs shing sdug pa nyid yin par ston te/ gang gi phyir bcom ldan 'das de nyid dkyil 'khor ba'i lha ma lus pa'i</text></item>
<item><p>140b.2</p><section></section><text>ngo bo nyid du bzhugs pa yin no/ /de yang 'di ltar me long lta bu la sogs pa'i ye shes rnam par dag pa ni rnam par snang mdzad la sogs pa de bzhin gshegs pa'i ngo bo nyid yin no/ /sa la sogs pa'i rnam par dag pa ni spyan la sogs pa lha mo bzhi'i ngo bo'o/ /mig la sogs</text></item>
<item><p>140b.3</p><section></section><text>pa skye mched drug gi rnam par dag pa ni sa'i snying po la sogs pa byang chub sems dpa' drug gi ngo bo'o/ /gzugs la sogs pa skye mched rnam par dag pa ni gzugs rdo rje la sogs pa lha mo drug gi ngo bo'o/ /dad pa la sogs pa rnam par dag pa ni gshin rje gshed po la</text></item>
<item><p>140b.4</p><section></section><text>sogs pa khro bo bzhi'i ngo bo nyid yin no/ /shes rab ces bya ba la sogs pa la/ shes rab ni chos thams cad bdag med par rab tu rnam par 'byed pa'i ngo bo nyid do/ /yan lag ni thabs te snying rje chen po'o/ /de gnyis 'dus pa ni de bzhin nyid thams cad mngon sum du</text></item>
<item><p>140b.5</p><section></section><text>mdzad pas/ rang gi ngang gis 'jug pa'i tshul gyis 'khor ba ji srid par sems can gyi don la zhugs pa'o/ /nges 'bar ba ni yid du 'ong bar gyur pa ste/ 'dis ni gzhan la phan pa'i thabs ma tshang ba med par ston to/ /yang na shes rab ni ye shes kyi phyag rgya'o/ /yan lag ni</text></item>
<item><p>140b.6</p><section></section><text>bcom ldan 'das 'jam pa'i dpal lo/ /de gnyis 'dus pa ni dbang po gnyis snyoms par 'jug pas/ chu dang 'o ma ltar gcig tu gyur pa ste/ des 'od gsal ba'i dga' ba chen po'i sgra las byung ba'i sangs rgyas kyi tshogs dang sems can gyi tshogs ma lus pa'i dgos</text></item>
<item><p>140b.7</p><section></section><text>pa mdzad pa las 'jam zhing kun du bzang po'i mtshan nyid can gyi dpal gang la mnga' ba de ni 'jam dpal te/ de bzhin gshegs pa thams cad kyi ye shes kyi sku'o/ /de mchod phyir zhes bya ba ni de brjod pa'i phyir te/ de mngon sum du bya ba'i phyir zhes bya ba'i bar du yin gyi/ 'dir</text></item>
<item><p>141a.1</p><section></section><text>mchod pa'i sgra mchod pa nyid bya bar ston pa'i tshig ni ma yin no/ /yang na bsgom pa yang mchod pa nyid yin no/ /yang na ji ltar khyed nyid mchod pa'i cho ga 'chad/ gal te rang bzor rtsom na 'di la mkhas pa su zhig gus par byed/ 'o na bcom ldan 'das kyi gsung rab</text></item>
<item><p>141a.2</p><section></section><text>kyi rjes su 'gro ba yin na/ bcom ldan 'das 'di nyid kyi thugs rje chen po'i yan lag gis 'khyud par de dang de dag tu mang du nges par byas zin to zhes rtog na/ de'i phyir dpal ldan zhes bya ba la sogs pa gsungs te/ dpal dang ldan pa'i sangs rgyas rnams kyi tshogs pa ni 'dus pa ste/ </text></item>
<item><p>141a.3</p><section></section><text>sems can rnams kyi don gyi phyir gcig tu 'dus par mdzad pas na dpal ldan 'dus pa'o/ /yang na a'i pad+ma las nges par 'khrungs pas na a las skyes pa'o/ /dpal ldan yang yin la a las skyes pa yang yin pas na 'dus pa'o/ /de ston par byed pa'i gzhung la yang de skad</text></item>
<item><p>141a.4</p><section></section><text>ces bya'o/ /de las gsungs pa'i gzhung lugs dam tshig nyams su blangs pa la sogs pa ni dpal ldan 'dus pa'i gzhung lugs te/ des cho ga bstan cing bshad par bya'o zhes pa'o/ /ci khyed la cho ga 'di gzhan gyis gsol ba ma btab par bshad dam/ 'on te gsol ba</text></item>
<item><p>141a.5</p><section></section><text>btab ce na/ de'i phyir bshes gnyen dam pa yis ni zhes bya ba smos te/ gang la rnam par byang ba yod pa de ni bshes gnyen dam pa ste/ dge ba'i bshes gnyen de spun dang slob ma'o/ /spun zla ni gsum ste/ kod+ka na'i chos kyi 'byung gnas dang / ri bo ha sa ra'i gtsug tor</text></item>
<item><p>141a.6</p><section></section><text>rdo rje'o/ /slob ma'i cho ga ni bzhi ste/ mar me mdzad bzang po dang / rab tu zhi ba'i bshes gnyen dang / rdo rje bde ba chen po dang / sgra gcan 'dzin bzang po'o/ /de rnams kyis bskul ba ni bsnyen bkur sngon du 'gro bas gsol ba btab pa ste/ des bdag spro bar bya ba gang</text></item>
<item><p>141a.7</p><section></section><text>yin pa de la de skad ces bya'o/ /cho ga de ji lta bu zhig ce na/ 'gro ba ma lus pa zhes bya ba la sogs pa smos te/ 'gro ba ma lus shing lus pa med pa'i don phun sum tshogs pa ni don gyi mthar thug pa kun du bzang po mngon sum du byed pa'i mtshan nyid du gyur pas so/ /de'i rgyur</text></item>
<item><p>141b.1</p><section></section><text>gyur pa ni byed par gyur pa'o/ /'dis ni sems can rnam pa thams cad mgu bar 'dzin pa'i phyir/ snod du gyur pa ston to/ /de yang / dngos po gang dang gang gis ni/ /mi rnams yid ni mgu gyur pa/ /de dang der ni rnam ston te/ /sna tshogs nor bu ji bzhin no/ /zhes ji skad bshad pa</text></item>
<item><p>141b.2</p><section></section><text>lta bu'o/ /da ni blo dman zhing mi mkhas pa rnams yang dag par gzengs bstod pa'i phyir/ dal 'byor 'di ni zhes bya ba la sogs pa smos te/ kye bzhin bzangs rang gi don sems ni don dam par shes rab dang thabs bsgom par gzhol ba la 'bad par bya ste/ gzhol ba ni de la brtson</text></item>
<item><p>141b.3</p><section></section><text>pa'o/ /ci'i phyir zhe na/ dal 'byor 'di ni shin tu g.yo ba dang / zhes bya ba smos te/ mi khom pa brgyad po gang zhe na/ dmyal ba dang / yi dgas dang / dud 'gro dang / yul mtha' khob pa dang / lha tshe ring po dang / dbang po ma tshang ba dang / las ma tshang ba dang / las</text></item>
<item><p>141b.4</p><section></section><text>med par ston pa'i lta ba la slob pa dang / sangs rgyas mi 'byung ba'i 'jig rten du skye ba zhes bya'o/ /de lta bu'i mi khom pa brgyad las thar pa 'di ni dal 'byor te/ skal ba mnyam par gtogs pa'i sde pa'i mtshan nyid can gyi mi'i skye ba'o/ /de yang g.yo ba yin te/ rga ba dang / </text></item>
<item><p>141b.5</p><section></section><text>na ba dang / 'chi ba dang / sdug pa dang bral ba la sogs pa'i sdug bsngal mang ba yin no/ /dal 'byor phun sum tshogs pa thob na yang 'jig rten na skye bo dam pa dang phrad pa ste/ dge ba'i bshes gnyen dang phrad pa ni shin tu rnyed par dka' ba yin no/ /de bas na dge ba'i bshes</text></item>
<item><p>141b.6</p><section></section><text>gnyen la brten par gyis shig pa'o/ /gzhol ba ni khyad par can gyi 'dod par bsgom pa'i rnal 'byor dang ldan par bya'o/ /da ni tshigs su bcad pa gnyis kyi dbang du byas pa gsungs pa ni/ de la sngags pa zhes bya ba la sogs pa yin te/ de la zhes bya ba ni yon tan dgar ba'o/ /</text></item>
<item><p>141b.7</p><section></section><text>sngags pa zhes bya ba ni gsang sngags kyi tshul la spyod pa'i slob dpon te/ de snying rje dang rab tu ldan zhing brtse ba phul du byung bas kaM zhes pa bde ba/ ru Ni da ti ste 'gog par byed pas snying rje ste/ smon pa'i mtshan nyid can skyed cing byang chub ste kun du bzang po'i go 'phang thob par bya ba'i</text></item>
<item><p>142a.1</p><section></section><text>phyir/ gang gis khyad par can gyi sems bskyed pa'o/ /de bzhin du stong pa la sogs pa'i yon tan rnams kyis brgyan cing spud par bya ba gang yin pa ste/ gtong ba ni rang gi nor rab tu ster ba'o/ /sogs kyi sgras ni tshul khrims dang / bzod pa dang / brtson 'grus</text></item>
<item><p>142a.2</p><section></section><text>la sogs pa bsdu'o/ /zab mo'i tshul ni theg pa chen po ste/ de la lhag par mos pa ni thos pa dang bsam pa dang / bsgom pa la mngon par brtson zhing 'bad pa dang ldan pa ste/ stong pa la sogs pa'i yon tan gyis brgyan pa nyid kyis na stong pa chen po la sogs pa la lhag par mos</text></item>
<item><p>142a.3</p><section></section><text>par 'gyur ro zhes bya ba'i don to/ /de yang / tshul khrims yang dag blangs te de bzhin 'jug /sbyin pa gtong zhing snying rje'ang sten byed la/ /bzod cing dge ba de yang 'gro ba 'di/ /grol zhing byang chub dam pa thob par byed/ /byang chub sems dpa' rnams la gus byed cing / /rgya che zab</text></item>
<item><p>142a.4</p><section></section><text>mo'i tshul la rnam par mkhas/ /zhes bya ba la sogs pas ji skad bshad pa lta bu'o/ /dpal ldan zhes bya ba la sogs pa la/ dpal ni rgyud thams cad las phul du byung ba'i mtshan nyid can yin la/ /dpal de dang ldan pa gang yin pa de ni dpal ldan te/ rgyud kyi mthar thug 'dus</text></item>
<item><p>142a.5</p><section></section><text>pa yin/ /zhes gsungs pa yin no/ /snying po len pas na dkyil 'khor te/ maN+Da ni snying po la bya ste/ mar dang zho'i snying po dang 'dra'o/ /der gang dbang bskur ba'i tshul gyis bya ba de dang ldan zhing bcas pa'o/ /de yang / bum pa'i dbang bskur ba dang po ste/ /gsang ba'i dbang</text></item>
<item><p>142a.6</p><section></section><text>bskur gnyis pa ste/ /shes rab ye shes gsum pa yin/ /zhes bya ba la sogs pa ji skad bshad pa'i tshul gyis/ slob dpon gyis slob ma la dbang bskur ba yang dag par rdzogs par byas pa'o/ /cho ga bzhin du zhes bya ba ni slob dpon mnyes par byas shing yon phul bas rjes su gnang</text></item>
<item><p>142a.7</p><section></section><text>ba byin nas/ yang dag par bsgoms na 'bras bu thob par 'gyur ro zhes bya ba'i don to/ /rgyud gzhan las ni dbang bskur ba brgyad gsungs te/ bum pa'i dbang bskur ba dang / phreng ba'i dbang bskur ba dang / dar dpyangs kyi dbang bskur ba dang / cod pan gyi dbang bskur ba</text></item>
<item><p>142b.1</p><section></section><text>dang / ming gi dbang bskur ba dang / rdo rje'i dbang bskur ba dang / de kho na nyid bstan pa dang / gsang ba'i dbang bskur ba dang / rjes su gnang ba'i dbang bskur ba'o/ /'di dag nyid 'di'i nang du 'dus pas rgyud 'dir dbang bskur ba rnam pa gsum bstan pa yin no/ /bzhi pa</text></item>
<item><p>142b.2</p><section></section><text>yang ni zhes bya ba ni yang rim pa 'di nyid kyis slob dpon nyid du dbang bskur ba'o/ /blo dang ldan pa zhes bya ba la blo dang ldan pa ni shes rab chen po dang ldan pa'o/ /rang sngags mnyes par bya zhes bya ba ni/ bla mas bstan pa'i bsgom pa'i rim pa ni sngags te/ de mnyes par bya ba ni mngon</text></item>
<item><p>142b.3</p><section></section><text>sum du bya ba'o/ /bsgom pa la bslab par bya ba'i phyir/ las dang po'i gnas bstan pa gsungs pa ni/ la lar zhes bya ba la sogs pa gsungs pa yin te/ ri bo mchog tu gyur pa 'ga' zhig tu/ /'jam zhing snyan pa'i gsung 'gro ba ma lus pa yid tshim par byed pa'i</text></item>
<item><p>142b.4</p><section></section><text>dbyangs kyi yan lag drug cu dang ldan pa'i dbyangs mnga' ba de bsgrub par bya'o/ /ri bo de yang dri ma med pa'i chu phun sum tshogs pa ste/ chu'i sbyor ba dang ldan pa'o/ /shing mchog ni/ sA la dang / ta la dang / ta ma la dang / 'bra go dang / a mra la sogs pa shing gi</text></item>
<item><p>142b.5</p><section></section><text>mchog gi phreng bas rnam par brgyan cing mdzes par byas pa de lta bu dang / nye ba'i ri bo'i phyogs gcig gang yin pa der lha mnyes par bya bar rigs kyi/ gzhan du na gal te 'brel pa med pa'i dngos po mthong na sems la phyin ci log nye bar skye bar 'gyur ro/ /de ltar rab bsgrub</text></item>
<item><p>142b.6</p><section></section><text>bya zhes bya ba ni 'og nas bshad pa'i rnam pas mngon sum du bya'o zhes bya ba'i bar du'o/ /da ni bsgom pa la 'jug pa'i rim pa gsungs pa ni/ dang por zhes bya ba la sogs pa yin te/ dang por mal nas langs la nang par te/ snga dro'i thog mar snying ga'i</text></item>
<item><p>142b.7</p><section></section><text>bla ba'i dbus te dkyil du yi ge ma rnam par dgod par bya ste/ sna tshogs pad+ma la gnas pa'i zla ba'i steng du maM las byung ba'i ral gri'i dbus na gnas pa'i 'jam pa'i rdo rje'i sa bon rnam par bsam par bya'o/ /ji lta bu zhe na dri med 'od zer rab tu 'phro ba'i zhes bya ba</text></item>
<item><p>143a.1</p><section></section><text>smos te/ kha dog lnga pa'i 'od zer rtse mo las de bzhin gshegs pa rnams nges par 'byung ba kun nas 'phro ba gang yin pa de ni de nyid ces bya ba sems can rnams kyi 'dod chags dang / zhe sdang dang / gti mug rnam par dag par byed cing / don dam pa'i chos ston</text></item>
<item><p>143a.2</p><section></section><text>par mdzad par bsams nas/ rang gi gdong bkru ba la sogs pa bya'o/ /sogs pa'i sgras ni dkyil 'khor dang / mchod rten gyi las dang / dkon mchog gsum la bskor ba bya ba dang / phyi'i mchod pa la sogs pa thams cad bya'o zhes pa'o/ /'di dag thams cad kyang</text></item>
<item><p>143a.3</p><section></section><text>snying rje chen pos yongs su gdung ba'i brtse ba dang ldan pa'i sems kyis 'jug pa la rigs kyis gzhan dag la ni ma yin no/ /yang na de nyid de/ phyin ci ma log par rtogs pa dang ldan par grags pa de nyid la rigs te/ gang gi phyir 'di nyid ni don dam pa'i shes rab dang</text></item>
<item><p>143a.4</p><section></section><text>thabs te de bsgom pa yin te/ dpal de kho na nyid bsdus pa las de bzhin gshegs pa thams cad rang gi snying gar zla ba'i dkyil 'khor gyi rnam par mthong ba lags so zhes gsungs pa yin la/ ye shes de nyid 'dod chags la sogs pa'i dri ma'i nag nog ma lus pa dang</text></item>
<item><p>143a.5</p><section></section><text>bral ba nyid kyis 'od 'bar ba'i gzugs can yin pa'i phyir dang / bsod nams dang ye shes kyi tshogs ma lus pa'i bdag nyid can yin pa'i phyir 'gro ba mtha' dag tshim par byed pa'i rang bzhin can yin pa'i phyir dang / dpal ldan 'jam pa'i rdo rje la sogs pa'i sprul pa'i</text></item>
<item><p>143a.6</p><section></section><text>'od zer rnams kyis sems can gyi khams ma lus pa'i dgongs pa'i don bsgrub par nus pa dang ldan pa'i phyir dang / nam mkha'i khams kyi mthar thug pa'i phyogs kyi 'khor lo khyab pa nyid kyis mngon par mtho ba dang / nges par legs pa'i 'bras bu ma lus pa dang ldan pas</text></item>
<item><p>143a.7</p><section></section><text>yongs su rdzogs pa'i phyir zla ba'i dkyil 'khor gyi rnam pa dang 'dra bas zla ba'i dkyil 'khor lta bu zhes bya ba 'dis ni/ de nyid ces bya ba gsungs pa yin no/ /da ni ting nge 'dzin la 'jug pa ston te/ tsan+dan bzang po zhes bya ba la sogs pa la bzang po zhes bya ba ni shrI khaN+Da la sogs</text></item>
<item><p>143b.1</p><section></section><text>pa tsan+dan bzang pos byugs pa'o/ /sogs pa'i sgras ni/ gur kum dang / ga bur dang / gla rtsis byugs pas nye bar mdzes par byas pa dang / a ka ru dang / tu ru ska la sogs pa'i bdug pas bdugs shing / san ta na dang / ba lu ka dang / tsam pa ka dang / dzA ti dang / ma</text></item>
<item><p>143b.2</p><section></section><text>li ka dang / ut+pal la sogs pa me tog gi khyad par dri zhim pa rnams gcal du bkram pas mdzes par byas pa'i mchog gi cha ste/ phyogs dam pa'i bsam gtan gyi gnas zhes pa ting nge 'dzin la mnyam par 'jog pa'i gnas bde ba'i stan la gnas par bya ste/ btsos dang dar</text></item>
<item><p>143b.3</p><section></section><text>gyis g.yogs pa'i stan nang tshangs can 'jam po la sogs par ting nge 'dzin la bslab par bya'o/ /mtshan nyid ji lta bu zhe na/ de'i phyir/ dus gsum bzhugs pa'i sangs rgyas rnams/ /zhes bya ba la sogs pa smos te/ 'das pa dang ma 'ongs pa dang / da ltar byung ba'i</text></item>
<item><p>143b.4</p><section></section><text>sangs rgyas phyogs bcu na bzhugs pa'o/ /dmigs te zhes bya ba ni nye bar bsam pa'o/ /sna tshogs mchod pa'i sprin rnams ni/ /zhes bya ba ni snying ga'i zla ba'i ral gri'i 'od zer gyi sgra las byung ba'i mchod pa/ me tog dang / bdug spos dang / dri dang / mar me dang / lha</text></item>
<item><p>143b.5</p><section></section><text>bshos dang / thol mo dang / glu dang / gar dang / gos dang / na bza' la sogs pa rnam pa sna tshogs pa'i mchod pa'i khyad par can rnams ni shin tu mang ba'i phyir sprin dang 'dra bas na sprin rnams so/ /sogs pa zhes bya ba'i sgras ni mchod pa sngon du 'gro ba'i bstod pa</text></item>
<item><p>143b.6</p><section></section><text>dang / sems can rjes su gzung bar bya ba'i phyir smon lam bya ba dang / gsol ba gdab pa dang / bdag dbul ba'o/ /blo ldan gyis zhes bya ba ni sems brtan pa ste/ rnam par g.yeng ba'i rtog pa thams cad dang bral ba'o/ /de ltar sngar bshad pa dang 'og nas bshad pa'i</text></item>
<item><p>143b.7</p><section></section><text>rnam pas sangs rgyas kyi spyan sngar sdig pa bshags pa la sogs pa bya'o/ /dge ba rnams ni 'phel bar bya ba'i phyir/ /zhes bya ba ni/ dge ba rnams nye bar bsags pa'i phyir ro/ /sogs pa'i sgras ni bsod nams kyi rjes su yi rang ba dang / gsum la skyabs su 'gro ba dang / byang</text></item>
<item><p>144a.1</p><section></section><text>chub tu sems bskyed pa dang / lam la gnas pa'o/ /mdor bstan pa 'di'i bshad pa gsungs pa ni/ gang zhig ces bya ba la sogs pa yin te/ dang por sdig pa bshags pa'o/ /de la gang zhig thog med ces bya ba ni thog ma med pa'i dus nas sdig pa'i</text></item>
<item><p>144a.2</p><section></section><text>rnyog pa nye bar bsags pa gang yin pa de thugs rjes thugs non pa'i sangs rgyas rnams kyi spyan sngar bshags shing rab tu bsgrag par bya'o/ /de yang 'khor ba thog ma med pa'i srid pa'i chu klung dba' rlabs 'khrug pa'i dmyal ba dang / yi dgas dang / dud 'gro dang / mi la</text></item>
<item><p>144a.3</p><section></section><text>sogs pa'i 'gro ba rnams su kun du rtog pa ma lus pas bsags shing nye bar bsdus pa'i nyon mongs pa can gyi yid kyi bag chags las byung ba'i sdig pa bgyis pa dang bgyid du stsal ba dang / bgyis pa la rjes su yi rang ba de dag cho ga bzhin du zhes bya ba slar yang mi byed pa sngon du</text></item>
<item><p>144a.4</p><section></section><text>'gro bas thams cad ces bya'o/ /lus dang ngag dang yid las byung ba'i rang bzhin gyi kha na ma tho ba dang bcas pa'i kha na ma tho ba de dag thams cad bshags par bgyi'o zhes pa'o/ /bsod nams kyi rjes su yi rang ba gsungs pa ni rdzogs sangs rgyas dang zhes bya ba la sogs pa ste/ </text></item>
<item><p>144a.5</p><section></section><text>dge ba'i rtsa ba ma lus pa rnams la phul du byung ba'i bsam pas khyad par med par rjes su yi rang bar bya zhing / snying rjes yongs su bsgom pa'i sems kyis bla na med pa'i byang chub tu yongs su bsngo zhing / gzhan gyi don la spyod pa'i mtshan nyid can gyi lam du yang dag par bstan par</text></item>
<item><p>144a.6</p><section></section><text>bya'o/ /ji lta bu zhe na/ dge ba dang mi dge ba'i tshogs dag cing gtsang bar byed pas na bsod nams la dge ba zhes bya'o/ /su zhig gis byas pa zhe na/ rdzogs pa'i sangs rgyas te yang dag par rdzogs pa'i sangs rgyas dang / sa bcu la bzhugs pa'i byang chub sems</text></item>
<item><p>144a.7</p><section></section><text>dpa' 'phags pa spyan ras gzigs dbang phyug la sogs pa dang / 'phags pa ste nyan thos dang rang sangs rgyas rnams dang / gzhan gyis zhes bya ba mu stegs dang so so'i skye bos byas pa yan chad do/ /ji ltar na mu stegs pas byas pa'i bsod nams la rjes su yi rang bar bya zhe</text></item>
<item><p>144b.1</p><section></section><text>na/ bcom ldan 'das yum shes rab brgyad stong pa'i rjes su yi rang ba'i le'u las bsdus pa dag snang bas 'gal ba med do/ /dkon mchog gsum la skyabs su 'gro ba ni yid kyi rol pa zhes bya ba la sogs pa'i tshigs su bcad pa gsum gyis gsungs pa yin te/ ting nge</text></item>
<item><p>144b.2</p><section></section><text>'dzin gyi mthu'i khyad par las byung ba'i 'od zer gyi dra bas 'brel ba'i yid kyi rol pas 'khrul pa nyid ni dri med zla ba ste/ sems kyi zla ba des bsgrubs shing rdzogs par byas pa'i 'gro ba'i don tshad med pa/ snying rje chen po'i rang bzhin can gyi thabs kyis bsgrubs pa'i dgos pa'i</text></item>
<item><p>144b.3</p><section></section><text>don mnga' ba sangs rgyas bcom ldan 'das gang yin pa de la skyabs su mchi'o zhes pa'o/ /ci zhig ston ce na/ kun du bzang po nyid kyis rang bzhin gyis chos kyi sku'i bdag nyid can yin pa'i phyir sems can ma lus pa'i dgongs pa mdzad pa la mkhas pa'o/ /rang gi yid la gnas</text></item>
<item><p>144b.4</p><section></section><text>par gyur pa yi/ /zhes bya ba ni so so rang gi rig pa ngo bo nyid yin pa'i phyir/ don dam par rnal 'byor pa'i mngon sum gyis rtogs par byas pa yin gyi/ phyi rol ni ma yin no/ /rtog pa ma lus pa las nges grol zhing / /zhes bya ba la sogs pa la/ chos de la skyabs su</text></item>
<item><p>144b.5</p><section></section><text>mchi'o zhes pa'o/ /ji lta bu zhe na/ rtog pa ma lus pa las nges par grol ba ste/ mi bden pa'i rtog pa'i dri ma thams cad dang bral ba'o/ /sems dpa' dam pa ni chos kyi ngang tshul can gyi dam pa rnams so/ /de rnams kyi phun sum tshogs pa ni mngon par mtho ba dang / nges</text></item>
<item><p>144b.6</p><section></section><text>par legs pa'i mtshan nyid can no/ /de'i gzhi ni rten no/ /dngos po thams cad ro gcig ngo bo nyid/ /ces pa ni so sor snang ba tsam gyi rang bzhin can gyi dngos po ma lus pa'i ro gcig pa'i ngo bo nyid ni stong pa nyid de/ gang gi phyir chos kyi dbyings las ma gtogs pa'i chos</text></item>
<item><p>144b.7</p><section></section><text>ni ci yang med pa'i phyir stong pa nyid ni kun du 'gro ba'i mtshan nyid can yin no/ /'ching ba rnams las zhes bya ba la sogs pa la/ brtul zhugs dang ldan pa rnams kyi dbang po yin pas na brtul zhugs dbang po ste/ brtul zhugs can ni nyan thos dgra bcom pa rnams so/ /de </text></item>
<item><p>145a.1</p><section></section><text>rnams kyi dbang por gyur pa ni snying rje chen po'i rtsa bar gyur pa gzhan gyi don la brtson pas dbang po ste bdag po'o/ /de rnams kyi tshogs ni mang po ste/ de la bdag skyabs su mchi'o zhes pa'o/ /ji lta bu zhe na/ de'i phyir/ 'ching ba rnams las yang dag</text></item>
<item><p>145a.2</p><section></section><text>grol gyur cing / /zhes bya ba la sogs pa smos te/ gang gis 'khor ba'i sdug bsngal gyi 'ching ba 'dod chags dang khong khro ba dang / nga rgyal dang ma rig pa la sogs pa nyon mongs pa dang / shes bya'i sgrib pa'i mtshan nyid can gyi 'ching ba las yang dag cing phyin ci ma log</text></item>
<item><p>145a.3</p><section></section><text>par bstsal zhing grol bar gyur pa/ snying rje'i mchog ste/ snying rje chen po'i shugs kyis bskrun cing bstabs pa'i dpal sems can thams cad la chos ston pa'i bdag nyid can gang gis pha rol tu phyin pa bcu yongs su rdzogs shing ye shes kyi tshogs bsags pas rab</text></item>
<item><p>145a.4</p><section></section><text>tu dga' ba la sogs pa'i sa bcu la bzhugs pa'i dge 'dun la bdag skyabs su mchi'o/ /nyan thos rnams la ni ma yin no/ /byang chub tu sems bskyed pa gsungs pa ni/ bsam dang zhes bya ba la sogs pa yin te/ bsam dang rnam par smin pa dag gyur pa/ /zhes bya</text></item>
<item><p>145a.5</p><section></section><text>ba ni gzhan gyi don gyi mtshan nyid can yang dag par rdzogs pa'i byang chub tu yid yang dag par bskyed par bya'o zhes bya ste/ thog ma tha ma med zhi ba/ /dngos dang dngos med mi zad gtso/ /stong dang snying rje mi phyed pa/ /byang chub sems zhes bya bar bshad/ /ces bya'o/ /</text></item>
<item><p>145a.6</p><section></section><text>ji lta bu zhe na/ lhag par mos pas rnam par brgyan pa yi/ /zhes bya ba ste/ 'dis lhag par grol bas na lhag par mos pa ste/ sems kyi 'dod pa'i de nyid ni rgyan de des rnam par brgyan cing spud pa gang yin pa'o/ /ji lta zhe na/ bsam pa dang rnam par smin pa dag par</text></item>
<item><p>145a.7</p><section></section><text>gyur pa ste/ bsam pa rnam par dag pa ni smon pa'i sems so/ /rnam par smin pa dag pa ni 'jug pa'i sems so/ /de la gzhan gyi don gyi phyir yang dag par rdzogs pa'i byang chub 'dod pa ni smon pa'i sems so/ /gang nas brtsams te/ sdom pa blang ba sngon du 'gro bas sbyin pa la</text></item>
<item><p>145b.1</p><section></section><text>sogs pa'i tshogs bsags pa la rjes su 'jug pa de ni 'jug pa'i sems so/ /de lta bu'i bsam pa dang rnam par smin pa dag pa rgyur gyur pa/ sgrib pa kun gyis zhes bya ba 'dis dge ba'i chos thams cad la bsgribs pa pa na sgrib pa ste/ sgrib pa ni bar du gcod pa'o/ /de yang kun</text></item>
<item><p>145b.2</p><section></section><text>te 'dod chags dang / khong khro ba dang / nga rgyal dang / ma rig pa dang / lta ba mchog tu 'dzin pa dang / tshul khrims dang brtul zhugs mchog tu 'dzin pa dang / the tshom dang / gnyid dang / rmugs pa ste/ nyon mongs pa dgus sgrib par byed pas na/ thams cad kyang sgrib pa</text></item>
<item><p>145b.3</p><section></section><text>zhes bya'o/ /de rnams kyi bag chags ni tshul bzhin ma yin pa'i yid la byed pa'o/ /de sngon du 'gro ba'i sems kyis 'jug pa de yang dag par 'byin cing yang dag par gcod par byed la/ yang dag par 'joms pa'i ngang tshul can ni yang dag 'byin pa'o/ /lam la gnas pas</text></item>
<item><p>145b.4</p><section></section><text>bsgoms pa gsungs pa ni/ bde gshegs zhes bya ba la sogs pa yin te/ da ni byang chub kyi chos la gnas shing brten par bgyi'o/ /mtshan nyid ji lta bu zhe na/ bde bar gshegs pa rnams kyi sras ni byang chub sems dpa' rnams te/ de rnams kyi lam gcig pu gnyis</text></item>
<item><p>145b.5</p><section></section><text>su med par gyur pa'o/ /de ltar na ci'i phyir lam gyi dbye ba rnam par gzhag par mdzad ce na de brjod par bya ste/ chos dbyings dbye ba ma mchis pas/ /gtso bo theg dbye yod ma yin/ /sems can rnams ni 'jug pa'i phyir/ /khyed kyi theg pa gsum gsungs so/ /zhes smos</text></item>
<item><p>145b.6</p><section></section><text>pa yin no/ /de bzhin du sbyin sogs rnam bcu dkar po'i yon tan tshul zhes bya ba ni sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang / stobs dang / smon lam dang / thabs dang / ye shes zhes bya ba gang</text></item>
<item><p>145b.7</p><section></section><text>dkar po'i yon tan gyi tshul te/ ngo bo nyid gang yin pa rdzogs sangs rgyas/ /zhes bya ba yang dag par rdzogs pa'i sangs rgyas kyi bdag nyid can yin zhing / rdzogs pa'i sangs rgyas kyi rang bzhin chos kyi dbyings de bzhin nyid kyi ngo bo nyid dngos po'i don ma lus pa'i rnam par dag pa don</text></item>
<item><p>146a.1</p><section></section><text>dam pa'i tshul can gang yin pa des/ /da ni zhes bya ba skad cig mas 'di nas brtsams te/ byang chub kyi snying po'i mthar thug pa'i bar du gnas par bgyi'o zhes so/ /de ltar dag pa'i tshul la gnas nas bsgom pa'i snod du gyur te/ de yang / tshul gnas</text></item>
<item><p>146a.2</p><section></section><text>thos dang bsam par ldan/ /bsgom pa la ni rab tu sbyar/ /zhes bshad pa'i phyir ro/ /da ni shes rab dang thabs kyi bdag nyid can gyi bsgom pa gsungs pa ni/ snying rje zhes bya ba la sogs pa yin te/ snying rje chen pos gdungs pa'i yid kyis 'gro ba'i 'jig rten 'di ma lus par</text></item>
<item><p>146a.3</p><section></section><text>lta ba'i dra bas kun nas bcings shing bsdams par dmigs par bya ste/ de la lta ba nyid ni 'ching bar byed pas dra ba ste/ ji ltar dra bas bsdams pa'i bya rnams ni shugs kyis nam mkha' la 'gro bar nus su zin kyang / lus las su mi rung zhing bems po lta bur gnas par 'gyur</text></item>
<item><p>146a.4</p><section></section><text>ro/ /de bzhin du sems can 'di dag lta ba gsum gyis bcings pas mya ngan las 'das pa thob par mi rung ngo / /lta ba gsum ni 'jig tshogs la lta ba dang / bdag tu 'dzin par lta ba dang / log par lta ba'o/ /de ltar phas bu la bya ba bzhin du sems can gyi khams ma lus pa snying</text></item>
<item><p>146a.5</p><section></section><text>rje chen pos gdon pa'i phyir dmigs la/ yang dag par rdzogs pa'i byang chub kyi sems mnyam pa med pa bsgom par bya'o/ /mnyam pa med pa zhes bya ba ni snying rje chen po'i ngo bo nyid do/ /de ltar bya zhes bya ba ni rnam pa 'dis te/ kye ma gti mug gi mun pa gang gis sems can 'di</text></item>
<item><p>146a.6</p><section></section><text>dag mya ngan las 'das pa'i ngo bo nyid yin du zin kyang bdag nyid kyis rtogs par ma gyur na/ ji ltar ni 'di dag khong du chud par bya zhes rnam par bsams la/ de'i bdag nyid can nyid du 'gro ba thams cad dmigs na mi dmigs pa'i tshul gyis snying rje chen por skye bar 'gyur la/ bdag</text></item>
<item><p>146a.7</p><section></section><text>nyid kyang de lta bu'i bdag nyid can te/ dngos po thams cad kyi ngo bo nyid du bsam par bya'o/ /de ltar byang chub kyi sems rnam par bsgoms nas sngags par 'gyur zhing ye shes kyi ngo bo nyid du 'gyur te/ shes rab kyi pha rol tu phyin pa'i rnal 'byor dang ldan par 'gyur ro zhes bya ba'i bar</text></item>
<item><p>146b.1</p><section></section><text>du'o/ /dris pa sngags kyi tshul thams cad du shes rab dang thabs bsgom par bya'o zhes bya ba'i tshig dang ldan na/ ji ltar na thabs bsgom pas shes rab bsgom par bya'o zhes bstan bcos rtsom pas 'brel pa med par byas la rtog pa dag gi lan ni de kho na nyid la 'jug par blta bar bya'o/ /</text></item>
<item><p>146b.2</p><section></section><text>de yang / dngos kun rang bzhin bdag med du/ /rnal 'byor bdag nyid can gyur pa/ /bsgom pa'i rigs kyis phyin nas ni/ /phyag rgya chen po'i bdag can 'gyur/ /zhes bshad pa yin no/ /thabs bsgoms nas shes rab bsgom pa gsungs pa ni/ ngo bo nyid dang zhes bya ba la</text></item>
<item><p>146b.3</p><section></section><text>sogs pa yin te/ 'di ltar chos rnams ni ngo bo nyid kyis stong pa yin te/ spros pa med pa'i rang bzhin can no/ /de ci'i phyir zhe na/ ngo bo nyid dang bral phyir zhes bya ba smos te/ don dam par dngos po thams cad gcig dang du ma'i rang bzhin dang bral ba'i phyir/ dngos po med</text></item>
<item><p>146b.4</p><section></section><text>pa'i ngo bo nyid yin no/ /de yang yum shes rab kyi pha rol tu phyin pa las/ rab 'byor chos thams cad stong pa nyid kyis stong par byas pa ma yin gyi/ gzhan du na chos rnams nyid stong pa'o zhes gsungs pa dang / de bzhin du/ ji ltar me long dag la gzugs/ /gcig dang du ma</text></item>
<item><p>146b.5</p><section></section><text>rnam bral bar/ /snang yang de na yod ma yin/ /de bzhin dngos po dngos nyid do/ /zhes gsungs pa yin no/ /de bzhin du chos rnams ni mtshan ma nye bar gzung ba med pas mtshan ma med pa yin pas te/ ci'i phyir zhe na/ rgyu dang bral bas zhes bya ba smos te/ gzhan gyis yongs</text></item>
<item><p>146b.6</p><section></section><text>su brtags pa'i dbang phyug la sogs pa'i rgyu med pas don dam par mtshan ma dang bral ba yin gyi/ kun rdzob tu ni ma yin to/ rtag tu yod pa'am med par ni/ /rgyu gzhan la ni ltos pa yin/ /zhes smos pa yin no/ /de bas na/ rmi lam sgyu ma ji bzhin dang / /dri za'i grong khyer</text></item>
<item><p>146b.7</p><section></section><text>ji bzhin du/ /de bzhin skye dang de bzhin gnas/ /de bzhin du ni 'jig par gsungs/ /zhes bshad pa yin no/ /kun rdzob tu ni dngos po rnams rgyu rkyen tshogs pa las skye ba yin no/ /de bas na/ blo yis rnam par brtags na ni/ /ngo bo nyid ni gzung du med/ /de bas de ni brjod med</text></item>
<item><p>147a.1</p><section></section><text>dang / /dngos po med par bstan pa yin/ /zhes bshad pa yin no/ /gal te kun rdzob tu rgyu med par brtags na/ de'i tshe nyes pa 'di yod par bstan gyi gzhan du ni ma yin no/ /de bzhin du dngos po rnams ma lus par smon pa las nges par grol zhing / de dang</text></item>
<item><p>147a.2</p><section></section><text>bral ba yin te/ ngo bo nyid kyis stong pa yin pa'i phyir smon lam dang / smon par bya ba dang / smon pa po dang bral ba yin yang bdag dang bdag gir rtog pa nyon mongs pa can gyi yid kyi bag chags kyi dbang gis snang ba'i dngos po rnams ni sgyu ma dang / smig rgyu dang / dri za'i grong</text></item>
<item><p>147a.3</p><section></section><text>khyer dang / rmi lam lta bu ste yod pa ma yin pa nyid do/ /de bas na gsol bar bya ba dang / gsol ba dang / gsol ba po'i ngo bo nyid ni stong pa yin pas smon pa med pa'o/ /de ci'i phyir zhe na/ rtog pa rnams dang bral phyir zhes bya ba smos te/ rtog pa dang bral ba'i phyir/ /rgyu ba</text></item>
<item><p>147a.4</p><section></section><text>dang mi rgyu ba'i bdag nyid can gyi dngos po ci yang nye bar dmigs par mi 'gyur ro/ /'on kyang thog ma med pa'i ma rig pa'i bag chags kyi dbang gis yod par rtog ste/ de yang / gang gis skye ba 'byung ba ni/ /dngos po gang la'ang rnyed mi 'gyur/ /dngos po med pa'i ngo bo la/ /byis pa</text></item>
<item><p>147a.5</p><section></section><text>rnams ni 'byung bar 'dod/ /ces ji skad bshad pa lta bu'o/ /'di ni gnas gyur pa'i rnal 'byor te/ nang gi bdag nyid stong par mthong / /phyi rol gtogs pa'ang stong par mthong / /de la ci yang mi dmigs pa/ /bsgom pa gang yin stong pa nyid/ /ces bya ba'i bsgom pa</text></item>
<item><p>147a.6</p><section></section><text>'dis/ /phyi rol gyi don la mngon par zhen pa mi snang bar byas nas/ dpal gsang ba 'dus pa'i rgyud las gsungs pa'i rim pas/ srid pa bar ma'i rnam par dag pa'i rnal 'byor gsungs pa ni/ oM zhes bya ba la sogs pa yin te/ oM zhes bya ba ni nges pa'o/ /shU n+ya tA</text></item>
<item><p>147a.7</p><section></section><text>zhes bya ba ni stong pa nyid dang / mtshan ma med pa dang / smon pa med pa'i nye bar mtshon pa ste/ rnam par thar pa'i sgo gsum po 'di dag rnal 'byor pas rim pa ji lta ba bzhin du bsgom par bya'o/ /de yang sngags oM gyi gzugs ni dkar po/ /AH'i gzugs ni dmar po/ </text></item>
<item><p>147b.1</p><section></section><text>hUM gi gzugs ni nag po'o/ /badzra zhes ci'i phyir smos she na/ rdo rje ltar nyon mongs pa can gyi ri bo rnam par 'jig pa'i stong pa nyid dang / mtshan ma med pa dang / smon pa med pa'i rnam par thar pa'i sgo gsum gyi rang bzhin can gyi sku dang gsung dang thugs rdo rje'i sa bon/ dz+nyA na swa b+hA ba</text></item>
<item><p>147b.2</p><section></section><text>ste/ bdag ni ye shes kyi bdag nyid can gyi ngo bo nyid du gdong ma nyid nas gyur pa yin no/ /'di dag gis ni sems rang bzhin gyis 'od gsal ba nyid du ston to/ /ci'i phyir 'dis skad cig ma nyid kyis rdo rje sems dpa' la sogs pa'i rnam pa yongs su bzung nas/ sems can</text></item>
<item><p>147b.3</p><section></section><text>gyi don mi byed par yi ge lnga'i gzugs su gnas par byed ce na/ /de brjod par bya ste/ 'khor ba ni rten cing 'brel par 'byung ba'i yan lag bcu gnyis kyi rang bzhin can yin la/ de'i gnyen por lhag par mos pas slob dpon gyis sgrub pa'i thabs 'di bstan pa yin la/ de</text></item>
<item><p>147b.4</p><section></section><text>yang bcom ldan 'das kyis srid pa gsum du gsungs te/ 'chi ba'i srid pa dang / srid pa bar ma dang / skye ba'i srid pa'o/ /de la 'chi ba'i srid pa ni/ gnas yongs su gyur pa'i rnal 'byor ro/ /srid pa bar ma ni yi ge lnga po'i sngags kyi rnam par bsgom pa'o/ /slar skye ba'i srid pa</text></item>
<item><p>147b.5</p><section></section><text>ni 'jam pa'i rdo rje yongs su grub pa'o/ /srid pa bar ma zhes bya ba 'di ci zhig yin zhe na/ 'di ni 'chi ba dang / skye ba'i srid pa'i bar du gang zhig 'byung ba ste/ 'chi ba'i srid pa dang skye ba'i srid pa'i bar du bdag nyid kyi dngos po mngon par byung bar gyur pa gang yin pa de ni srid pa bar ma zhes</text></item>
<item><p>147b.6</p><section></section><text>bshad la/ /de yang sems kyi ngo bo zla ba lta bu'i gzugs can dbang po thams cad kun du rdzogs pa/ dbang po lnga rigs mthun pas mthong ba ste/ oM AH hUM dang / yi ge hoH ser po 'od 'phro ba gnyis kyi bar du chud pa/ ji srid dpal rdo rje sems dpa'i dkyil 'khor gyi 'khor lo</text></item>
<item><p>147b.7</p><section></section><text>spros kyi bar du 'dug pa yin la/ 'di ni ma rig pa rnam par dag pa ste/ ma rig nyon mongs sngon gnas skabs/ /zhes bshad pa'i phyir ro/ /thams cad du nyes pa dang bral ba nyid dang / yon tan thams cad kyi rang bzhin dang / /'dod pa nyid ni rnam par dag pa zhes bshad</text></item>
<item><p>148a.1</p><section></section><text>do/ /dang po'i sbyor ba'i dbang du mdzad nas gsungs pa ni de 'og ces bya ba la sogs pa gsungs pa yin te/ gnas yongs su gyur pa'i rjes thogs la chos 'byung ba'i phyag rgya bsgom pa'i bya ba ni skye ba'i gnas kyi rgyu yin zhing / 'khor ba'i chos ma lus</text></item>
<item><p>148a.2</p><section></section><text>pa skyed pa'i ngo bo nyid yin no/ /gang du sgom zhe na/ hUM gis rdo rje byas pa'i sar/ /zhes bya ba smos te/ yi ge hUM rdo rje ltar shin tu brtan par byas pa'i sa gang yin pa der ro/ /de gang las byung zhe na/ kun du bzang po las byung bar/ /zhes bya ba smos te/ rang gi mtshan</text></item>
<item><p>148a.3</p><section></section><text>ma las yang dag par byung ba'i kun du bzang po yongs su gyur pa'i rang bzhin can no/ /bsam pa ni zhes bya ba ni srid pa bar ma do'i gnas skabs su de la dmigs pa'i sems bsgoms pas brtan par bya'o zhes pa'i don to/ /kun du bzang po ni sku mdog dang zhal dang phyag dpal bde ba</text></item>
<item><p>148a.4</p><section></section><text>chen po dang 'dra ba sna tshogs rdo rje de yang sna tshogs pad+ma rgyas pa'i steng na gnas pa'i hUM las byung bar bsam mo/ /chos 'byung ba de ji lta bur bsam zhe na/ ston ka'i zhes bya ba la sogs pa smos te/ ston ka'i yar gyi zla ba ltar rab tu dkar zhes shin tu dang ba'i rang bzhin</text></item>
<item><p>148a.5</p><section></section><text>can mtha' yas pa'i phyogs na gnas pa ste/ nam mkha'i khams ma lus par khyab pa nag po dang / dkar po dang / ser po dang / dmar po dang / ljang gu'i mdog can gyi 'od sna tshogs pa dang ldan pa ste/ de'i rang bzhin gyi mdog ni dkar ba nyid yin no/ /gzhan yang gru</text></item>
<item><p>148a.6</p><section></section><text>gsum gyen du gnas pa ste/ gru gsum du gnas pa las/ zur gcig ni sa la zur gnyis ni steng na gnas pa ste/ 'jig rten du ji ltar grags pa lta bu'o/ /gzhan yang nang na nam mkha'i rang gi ngo bor byang chub kyi sems kyi rnam par rdo rje 'dzin pa gang la yod cing dbus na</text></item>
<item><p>148a.7</p><section></section><text>gnas pa ste nang du chud par sna tshogs pad+ma mdog ser po dang / sna tshogs rdo rje dag gis mdzes par byas shing / de'i phun sum tshogs pa dang ldan pa'o zhes bya ba'i bar du ste/ sna tshogs pad+ma'i steng du bstan pa'i steng na sna tshogs rdo rje gnas pa'o/ /gzhal yas khang yongs</text></item>
<item><p>148b.1</p><section></section><text>su bskyed pa gsungs pa ni/ b+h+rUM gyi zhes bya ba la sogs pa yin te/ b+hUM gyi 'khor lo las byung zhes bya ba ni der gzhal yas khang rnam par bsgom par bya'o zhes bya ba'i bar du ste/ der zhes bya ba chos 'byung gi phyag rgya'i dbus na gnas pa'i sna tshogs pad+ma dang / sna tshogs rdo rje'i lte ba</text></item>
<item><p>148b.2</p><section></section><text>la khang pa brtsegs mar bsam pa ste/ khang pa yang yin la brtsegs ma yang yin pas khang pa brtsegs ma ste/ don dam par sgyu ma dang / smig rgyu dang / dri za'i grong khyer lta bu'o/ /de yang / zur bzhi pa la sgo bzhi pa/ /rta babs bzhis ni rnam par mdzes/ /dril bu dar dang ba</text></item>
<item><p>148b.3</p><section></section><text>dan sogs/ /sgo dang sgo khyud mtshams rnams su/ /rdo rje rin chen rnams kyis spras/ /dra ba dra phyed nyi zla dang / /dar dang me tog phreng bas mdzes/ /zhes bya ba'i gzhal yas khang yi ge b+h+rUM gyi 'khor lo las byung ba rnam par bsam par bya ste/ b+h+rUM las 'khor lo rtsibs brgyad</text></item>
<item><p>148b.4</p><section></section><text>pa'am/ /bcu gnyis pa ser po/ de'i dbus su yi ge oM las byung ba'i rnam par snang mdzad rig pa dang bcas pa rnam par bsams la/ de'i yan lag yongs su gyur pa las khang pa brtsegs mar rnam par bsam par bya'o/ /gzhan yang thub pa'i dbang po rnams kyi</text></item>
<item><p>148b.5</p><section></section><text>'od kyi dkyil 'khor te/ nyi ma dang zla ba gang yin pa de rnams kyi 'od zer te/ 'od zer rnams kyis phyogs kyi tshogs ma lus par kun du khyab pa gang yin pa de la de skad ces bya'o/ /gzhal yas khang yongs su bskyed pa bshad nas/ de'i rang gi ngo bo mdzes par bstan</text></item>
<item><p>148b.6</p><section></section><text>pas/ rgyu dang 'bras bu'i ngo bo sngon du 'gro bas rnam par dag pa gsungs pa ni mi mnyam pa dag ces bya ba la sogs pa yin te/ gang gi zur bzhi po ste/ grwa bzhi po de mnyam pa'o/ /ci'i phyir zhe na/ rgyu ni mi mnyam pa dag med pa'i phyir zhes bya ba yin te/ sngon byang chub sems</text></item>
<item><p>148b.7</p><section></section><text>dpa'i gnas skabs su/ /sems can thams cad la byams pa'i thugs kyis 'gro ba kun la dmigs par mdzad pa de'i rgyu mthun pa'i 'bras bu ni zur bzhi pa nyid do/ /'dir yang mi mnyam pa med pa ni rgyu yin la/ zur bzhi pa nyid ni 'bras bu'o/ /dran dang dbang po mchog</text></item>
<item><p>149a.1</p><section></section><text>bzhi sgo rnams yin/ /zhes bya ba ni/ /shar dang lho dang nub dang byang gi sgo bzhi po de rnams ni dran pa dang / dbang po mchog rnams kyi phul du byung ba yin no/ /dran pa dang dbang po dang zhes thog ma dang tha ma smos pas/ dran po nye bar gzhag pa bzhi dang / yang dag</text></item>
<item><p>149a.2</p><section></section><text>par spong ba bzhi dang / rdzu 'phrul gyi rkang pa bzhi dang / dbang po lnga rnams la bya ste/ dran pa nye bar gzhag pa la sogs pa'i rgyu yin la/ sgo bzhi ni 'bras bu yin no/ /de la 'di ni lus dran pa nye bar gzhag pa ste/ rigs kyi bu lus la 'di ltar dran pa nye bar 'jog ste/ lus</text></item>
<item><p>149a.3</p><section></section><text>'di ni bdag po med pa'o/ /lus zhes bya ba dang / phung po zhes bya ba ni glo bur ba'i tha snyad kyis tha snyad du brjod pa nad brgya stong gi tshang / skra dang / ba spu dang / sen mo dang / so dang / rus pa dang / pags pa dang / tshil dang / rkang dang /bshang ba dang / gci ba la</text></item>
<item><p>149a.4</p><section></section><text>sogs pa mi gtsang ba'i rdzas sna tshogs pa la 'dir lus gang zhig yin/ des na lus 'di ni nam mkha' dang mnyam pa'o zhes bya ba 'di ni lus dran pa nye bar gzhag pa zhes bshad do/ /'di ni byang chub sems dpa' rnams 'di ltar tsher ba skyed par byed de/ mi rtag pa la mi rtag pa</text></item>
<item><p>149a.5</p><section></section><text>nyid kyi rang bzhin can dang / sdug bsngal ba la sdug bsngal ba dang / bdag med pa la bdag med pa dang / mi gtsang ba la mi gtsang ba'o zhes tshor ba po nye bar ma mthong la/ de ma mthong bas tshor ba yang nye bar ma mthong ste/ nang na ma yin phyi rol na ma yin/ /gnyi ga'i bar na nye bar</text></item>
<item><p>149a.6</p><section></section><text>mi dmigs pa/ 'di ni tshor ba dran pa nye bar gzhag pa'o/ /'di ni rigs kyi bu sems la 'di ltar yang dag par rjes su lta ste/ sems zhes bya ba ni ming tsam gzugs med ba ltar med/ rang bzhin gyis 'od gsal ba/ glo bur ba'i dri ma rnams kyis ma rung bar byas pa dri za'i</text></item>
<item><p>149a.7</p><section></section><text>grong khyer dang / sgyu ma dang / smig rgyu dang / chu zla dang / rmi lam lta bu'o zhes sems la dran pa nye bar 'jog go/ /'di ni rigs kyi bu chos thams cad la chos kyi rjes su lta zhing gnas pa ni phra rab tsam gyi chos kyang yang dag par rjes su mi mthong ngo / /de la chos gang zhe na/ </text></item>
<item><p>149b.1</p><section></section><text>bdag med pa'i don dang / 'byung ba med pa'i don dang / sems can med pa'i don dang / srog med pa'i don dang / chad pa med pa'i don dang / rtag pa med pa'i don dang / chos thams cad stong pa'i bar du mthong ba 'di ni chos dran pa nye bar gzhag pa'o/ /yang dag par spong</text></item>
<item><p>149b.2</p><section></section><text>ba rnams gang zhe na/ 'di lta ste/ sdig pa mi dge ba'i chos ma skyes pa rnams mi bskyed pa'i phyir 'dun pa bskyed cing brtson 'grus rtsom la/ sems rab tu 'dzin par byed pa dang / sdig pa skyes pa rnams 'jig pa'i phyir dang / dge ba'i chos skyes pa rnams gnas par bya ba'i</text></item>
<item><p>149b.3</p><section></section><text>phyir dang / dge ba'i chos ma skyes pa rnams bskyed par bya ba'i phyir dang / 'dun pa skyed cing brtson 'grus rtsom la sems rab tu 'dzin par byed pa'o/ /de la rdzu 'phrul gyi rkang pa bzhi gang zhe na/ 'dun pa dang / brtson 'grus dang / sems dang / dpyod pa'i ting nge 'dzin</text></item>
<item><p>149b.4</p><section></section><text>zhes bya'o/ /de la 'dun pa ni gang chos 'di rnams mngon du byed pa'o/ /brtson 'grus ni gang chos 'di rnams rdzogs par byed pa'o/ /sems ni gang chos 'di rnams la so sor rtog pa'o/ /dpyod pa ni gang chos 'di rnams la mkhas pa ste/ de rdzu 'phrul gyi rkang pa la sogs pa la gnas</text></item>
<item><p>149b.5</p><section></section><text>pas rdzogs par byed pas/ des na rdzu 'phrul gyi rkang pa zhes bya'o/ /de la dbang po lnga gang zhe na/ lha'i bu gang chos thams cad ma skyes par dad par byed pa dang / ma skyes pa'i phyir rang bzhin gyis don 'pho ba med par shes pa 'di ni dad pa'i dbang po'o/ /gang thag ring ba dang nye ba'i 'du</text></item>
<item><p>149b.6</p><section></section><text>shes dang bral bas chos thams cad la sems gtong bar mi byed pa 'di ni brtson 'grus kyi dbang po'o/ /gang chos thams cad yid la mi byed cing dmigs pa'i dbang du byas nas dran pa nye bar mi 'jog pa 'di ni dran pa'i dbang po'o/ /gang chos thams cad nye bar mi sogs shing / </text></item>
<item><p>149b.7</p><section></section><text>chos thams cad nye bar mi dmigs pa 'di ni ting nge 'dzin gyi dbang po'o/ /gang chos thams cad bskyed pa dang bral ba dang / chos thams cad skye ba dang bral ba dang / chos thams cad rang bzhin gyis stong par mthong ba 'di ni shes rab kyi dbang po'o/ /bsam gtan bzhi po dag gi</text></item>
<item><p>150a.1</p><section></section><text>rta babs dang / zhes bya ba ni gang du bsam gtan bzhi po nyid rta babs bzhi ru gyur pa ste/ rta babs ni gzhal yas khang gi phyi rol na ka ba'i sko yod pa'o/ /de la bsam gtan bzhi'i 'bras bu ni rta babs bzhi yin te/ 'dod pa'i nyes dmigs mthong ste/ </text></item>
<item><p>150a.2</p><section></section><text>skye bas 'dod pa'i bde ba'i 'dod chags dang bral ba la rtse gcig pa'i rang bzhin can ni dang po'o/ /ma brtags pa nyid 'dod pa'i 'dod chags dang bral ba'i yon tan la dmigs pa'i sems rtse gcig pa nyid la dmigs pa ni gnyis pa'o/ /sems dag pa'i 'dod chags</text></item>
<item><p>150a.3</p><section></section><text>dang bral ba ni gsum pa'o/ /dbugs rngub pa dang / dbugs 'byung ba dang / lus kyi bde ba'i 'dod chags dang bral ba ni bsam gtan bzhi pa'o/ /de yang rtog pa dang dpyod pa dang bcas pa'i g.yo ba'i rlabs dang ldan pa ni dang po'o/ /dga' ba dang bde ba ni gnyis pa'o/ /</text></item>
<item><p>150a.4</p><section></section><text>bde ba las nyams pa'i 'jigs pas nyam thag pa ni gsum pa'o/ /ro gcig pa nyid du gyur pa 'di ni bzhi pa'o zhes ji skad bshad pa lta bu'o/ /ting nge 'dzin gyi kha khyer gyis ni kun nas bskor/ /zhes bya ba ni ting nge 'dzin rnams nyid ni kha khyer yin te/ de rnams kun nas bskor</text></item>
<item><p>150a.5</p><section></section><text>cing yongs su chod pa ste/ phyogs bzhi kun nas bskor ba'o/ /de la sems dang sems las byung ba 'di la mnyam par byas nas ting nge 'dzin te/ sems kyi rtse gcig pa'o/ /kha khyer ni rtsig pa'i phyi rol du ngos kyi stegs bu'i tshul lo/ /ting nge 'dzin de dpa' bar 'gro ba</text></item>
<item><p>150a.6</p><section></section><text>dang / nam mkha' mdzod dang / dri ma med pa dang / seng ge rnam par rol pa la sogs pa sngar byang chub sems dpa'i gnas skabs su bsgoms par gyur pa de'i 'bras bu ni kha khyer rnams yin no zhes bya ba'i don to/ /kha khyer der legs brten pa zhes bya ba la sogs pa</text></item>
<item><p>150a.7</p><section></section><text>la/ kha khyer der zhes bya ba ni kha khyer bzhi po de rnams su legs par brten zhing gnas pa'i mchod pa dam pa 'dzin pa'i gzungs kyi tshogs gang yin pa'i gzungs ni don dang / gzhung dang / nges pa'i tshig dang / thams cad de kun nas nyon mongs pa dang / rnam par byang ba</text></item>
<item><p>150b.1</p><section></section><text>la sogs pa'i rang gi ngo bo nyid 'dzin cing mi brjed pa'i las can gyi sems la bzlas pa'i khyad par ro/ /de dag nyid ni mchod pa 'dzin par dkyil 'khor du bsam par bya ste/ glu dang / rol mo dang / gar dang / bstod pa smra ba la sogs pa dang / me tog dang / bdug</text></item>
<item><p>150b.2</p><section></section><text>spos dang / dri dang / mar me dang / lha bshos la sogs pa la longs spyod pa'i khyad par thams cad 'dzin cing / sgeg pa sna tshogs dang ldan pa'i rnam pa dang bcas shing / zhal dang / phyag dang / phyag mtshan dang ldan par bsam par bya'o/ /gzungs kyi sgra smos</text></item>
<item><p>150b.3</p><section></section><text>pas/ pha rol tu phyin pa bcu dang / sa bcu dang / dbang bcu rnams kyang shugs kyis sbyar bar bya ste/ dkyil 'khor gyi mchod pa'i cho ga las/ shar phyogs su ni sa rnams bri/ /de bzhin ltor ni rab 'bar ba'i/ /pha rol phyin pa thams cad bri/ /nub tu dbang rnams</text></item>
<item><p>150b.4</p><section></section><text>bcu po ste/ /byang du gzungs ni thams cad bri/ /zhes bshad pa yin no/ /sna tshogs rgyan rnams zhes bya ba la sogs pa la/ sna tshogs rgyan rnams kun ni mu tig gi chun 'phyang dang / nor bus spras pa'i gdu bu dang / dpung rgyan rnams kyis sna tshogs shing ngo mtshar skyed</text></item>
<item><p>150b.5</p><section></section><text>par byed pa'o/ /de ci'i phyir zhe na/ gang phyir 'gro ba'i bsam kun rdzogs mdzad pa/ /zhes bya ba smos te/ gang gi phyir sbyin pa dang / snyan par smra ba dang / don mthun pa dang / don spyod pa ste bsdu ba'i dngos po bzhi po sngon chad mdzad par gyur pa de'i 'bras bu ni gzhal</text></item>
<item><p>150b.6</p><section></section><text>yas khang rgyan rnam pa sna tshogs pa thams cad kyis brgyan pa yin no/ /de la sbyin pa ni rnam pa gsum ste/ sbyin pa dang / sbyin pa chen po dang / shin tu sbyin pa'o/ /de la zas dang / skom dang bzhon pa dang gos la sogs pa gtong ba ni sbyin pa'o/ /chung ma dang / bu dang / </text></item>
<item><p>150b.7</p><section></section><text>bu mo dang / bran pho dang / bran mo dang / khang khyim dang / rgyal srid yongs su gtong ba ni shin tu sbyin pa'o/ /sha dang / khrag dang / mgo dang / mig dang / lus dang / lus kyi phyed dang / spyi gtsug la sogs pa gtong ba ni sbyin pa chen po'o/ /slong ba rnams dang</text></item>
<item><p>151a.1</p><section></section><text>chos nyan pa rnams la rnar snyan pa'i tshig smra ba ni tshig snyan par smra ba'o/ /bdag la ji lta ba bzhin du gzhan rnams kyi mngon par rdzogs par byed pa ni don mthun pa'o/ /theg pa gang la bdag yon tan gyi 'du shes su gyur pa de nyid la gzhan dag rab tu 'jog</text></item>
<item><p>151a.2</p><section></section><text>par byed pa 'di ni don spyod pa'o/ /rlung gis bskyod pa zhes bya ba la sogs pa la 'dul ba zhes bya ba'i bstan bcos kyis gang bskyod cing khyab par gyur pa'i bcom ldan 'das kyi gsung rab yan lag dgu dang ldan pas dam pa'i chos kyi bstan bcos thams cad la khyab par</text></item>
<item><p>151a.3</p><section></section><text>byed pa gang yin pa de/ 'dul ba smos pas chos mngon pa yang bsdu ste/ mdo dang / dbyangs kyis bsnyad pa dang / lung bstan pa dang / tshigs su bcad pa dang / ched du brjod pa dang / de lta bu byung ba dang / skyes pa'i rabs dang / shin tu rgyas pa dang / </text></item>
<item><p>151a.4</p><section></section><text>rmad du byung ba zhes bya ba'i bcom ldan 'das kyi gsung rab yin la/ de las mdo tsam du ston pas mdo'i sde ste/ gsung rab ma lus par mdor ston pa'o/ /yang na skal ba ji lta bar skyes bu'i don ston pas na mdo'i sde'o/ /dbyangs kyis bsnyad pa ni gsung dbyangs yan</text></item>
<item><p>151a.5</p><section></section><text>lag drug cu dang yang dag par ldan pa'o/ /bstod pa smra ba dang / chos ston pa la sogs par 'dis lung ston pas na/ lung ston pa ste/ las kyi khyad par gzigs pas ma 'ongs pa'i cha nye bar ston par mdzad pas so/ /tshigs su bcad pa ni tshigs su bcad par sbyar ro/ /</text></item>
<item><p>151a.6</p><section></section><text>ched du brjod pa ni sngon ma byung ba'i yang dag pa'i don bzang po thob pas yongs su mgu ste/ e ma ho sangs rgyas zhes bya ba la sogs pa nye bar smra zhing legs so zhes bya ba ston to/ /de lta bu byung ba ni sangs rgyas nas 'das pa'i skye ba gzhan dag ston par mdzad pa'o/ /skyes pa'i</text></item>
<item><p>151a.7</p><section></section><text>rabs ni sangs rgyas kyi 'das pa la sogs pa'i sku tshe blangs pa ston par mdzad pa'o/ /shin tu rgyas pa ni dngos po gcig dbye ba tshad med pas nye bar ston par mdzad pa'o/ /rmad du byung ba ni las chung ngu la yang las kyi rnam par smin pa tshad med pa nye bar ston par mdzad pa'o/ /de lta bu</text></item>
<item><p>151b.1</p><section></section><text>ni dam pa rnams kyi chos yin pas na dam pa'i chos te/ mkhas pas shes par bya ba yin pa'i phyir ro/ /dam pa'i chos de ni kun du 'gro ba zhes bya ste/ tshul gsum la khyab pa'o/ /de yang gang gi phyir sems can thams cad la yan lag dgu dang 'dres pa'i dam pa'i chos kyi gsung</text></item>
<item><p>151b.2</p><section></section><text>rab ston par mdzad pa yin la/ rgyu des na rlung gis bskyod pa zhes bya ba rlung gis bskyod cing g.yo bar byas pa'i ba dan gyi mtshan ma'i phreng ba dang / de'i dril bu ste g.yer kha de las byung ba'i sgra sgrogs shing / sgra grag pa dang ldan pa'i gzhal yas khang zhes bya ba'i bar du'o/ /</text></item>
<item><p>151b.3</p><section></section><text>me long zhes bya ba la sogs pa la me long nyid ni me long yin te/ ma rig pa kun du sbyong bar byed cing chos thams cad mngon par rtogs pa ni ye shes so/ /rang bzhin gyis 'od gsal bar gyur pas dri mas gos pa med pa'i phyir/ rtag tu dri ma med pa'o/ /byang chub kyi yan</text></item>
<item><p>151b.4</p><section></section><text>lag nyid me tog yin te/ byang chub sems dpa'i gnas skabs su byang chub kyi yan lag bdun bsgom pa gang yin pa de nyid shin tu phul du byung ba'i dri dang ldan pa'i me tog rnams yin no zhes bya ba'i don to/ /de la byang chub kyi yan lag bdun ni/ dran pa gang gis chos thams</text></item>
<item><p>151b.5</p><section></section><text>cad rnam par dpyad nas chos thams cad ni rang gi mtshan nyid kyis stong pa'o zhes bya ba 'di ni dran pa yang dag byang chub kyi yan lag go/ /chos kyi phung po brgyad khri bzhi stong rab tu rnam par 'byed pa'i ye shes kyis de ji lta ba bzhin du rnam par spyod cing bkri ba'i don dang / nges pa'i</text></item>
<item><p>151b.6</p><section></section><text>don dang / kun rdzob dang / don dam pa dang / brda dang / rnam par nges pa'i don 'di ni chos rab tu rnam par 'byed pa byang chub kyi yan lag ces bya'o/ /dran pa gang la chos rab tu rnam par 'byed pa 'di'i dga' ba dang / shin tu sbyangs pa'i ting nge 'dzin dang / btang</text></item>
<item><p>151b.7</p><section></section><text>snyoms kyi shes pas mngon par zhen pa 'di ni brtson 'grus yang dag byang chub kyi yan lag ces bya'o/ /chos kyi dga' ba'i sems ma zhum zhing rab tu dang ba dang / mngon par 'dod pa dang / gang gis nyon mongs pa nye bar zhi bar byed pa 'di ni dga' ba yang dag byang chub </text></item>
<item><p>152a.1</p><section></section><text>kyi yan lag ces bya'o/ /rab tu sbyangs pa'i sems gang gis nyon mongs pa 'jig cing sgrib pa dang bral la/ zhi gnas la 'jug pa la dmigs pa'i sems su nye bar 'jog pa 'di ni shin tu sbyangs pa yang dag byang chub kyi yan lag ces bya'o/ /gang mnyam</text></item>
<item><p>152a.2</p><section></section><text>par gzhag pa'i sems kyis chos kyi ye shes mngon par sangs rgyas shing chos thams cad mnyam pa nyid kyis ji lta ba bzhin du lhag par mos pa 'di ni ting nge 'dzin yang dag byang chub kyi yan lag ces bya'o/ /gang 'di yid bde bas chos gang la sems mngon par ma zhen cing 'jig</text></item>
<item><p>152a.3</p><section></section><text>rten gyi chos kyis mi 'phrogs pa dang mi gnod pa 'di ni btang snyoms yang dag byang chub kyi yan lag ces bya'o/ /byang chub kyi yan lag 'di rnams rgyur gyur ba'i yon tan gang yin pa de'i 'bras bu ni me tog phun sum tshogs pa yin la/ des dra ba dang dra ba phyed pa zhes bya ba mu tig</text></item>
<item><p>152a.4</p><section></section><text>gi chun 'phyang dbus na nor bus mdzes pa la ni dra ba zhes bya la/ dbus na brgyan pa med pa la ni dra ba phyed pa zhes bya'o/ /me long ni me long nyid do/ /me tog gi phreng ba ni man+dA ra ba dang / ut+pal dang / ma li ka dang / dzA ti dang / ba ku la la sogs pa las rgyan du byas pa ste/ </text></item>
<item><p>152a.5</p><section></section><text>de sgo khyud dang / sgo 'gram gyi ngos dang 'brel par gnas pa'o/ /des sna tshogs pa'i ngo mtshar bskyed pa'o/ /de nyid kyis na mnyam pa med pa ste/ gzhan dang thun mong ma yin pa'o/ /rnam par thar pa brgyad po zhes bya ba ni gzugs can gzugs rnams la lta ba 'di ni rnam</text></item>
<item><p>152a.6</p><section></section><text>par thar pa dang po'o/ /nang gzugs med par 'du shes pas phyi rol gyi gzugs rnams la lta ba 'di ni rnam par thar pa gnyis pa'o/ /sdug pa nyid du mos pa 'di ni rnam par thar pa gsum pa'o/ /de gzugs ni thogs pa dang bcas pa'o snyam nas gzugs kyi 'du shes las</text></item>
<item><p>152a.7</p><section></section><text>yang dag par 'das te nam mkha' mtha' yas so snyam pa 'di ni rnam par thar pa bzhi pa'o/ /nam mkha' mtha' yas so snyam pa zhes bya ba'i nam mkha'i 'du shes las yang dag par 'das te rnam par shes pa mtha' yas so snyam pa 'di ni rnam par thar pa lnga pa'o/ /rnam shes mtha'</text></item>
<item><p>152b.1</p><section></section><text>yas skye mched las yang dag par 'das te ci yang med pa'i skye mched bsgrubs te gnas pa 'di ni rnam par thar pa drug pa'o/ /ci yang med pa'i skye mched las yang dag par 'das te/ 'du shes med 'du shes med min ba sgrubs te gnas pa 'di ni rnam par thar pa bdun pa'o/ /'du shes med</text></item>
<item><p>152b.2</p><section></section><text>'du shes med min gyi skye mched las yang dag par 'das te 'du shes dang tshor ba 'gog pa bsgrubs te gnas pa 'di ni rnam par thar pa brgyad pa'o/ /'di rnams ni rnam par dag pa ste/ don dam pa'i ngo bo nyid ni de'i 'bras bu gzhal yas khang gi dbus na rnam par snang mdzad la</text></item>
<item><p>152b.3</p><section></section><text>logs pa'i gnas su/ ka ba bzang po brgyad kyis nye bar mdzes par byas pa yin no/ /rdo rje'i tshul zhes bya ba la sogs pa la mi mthun pa'i phyogs ma lus pa rtsa ba nas 'byin pas/ rdo rje'i tshul te/ theg pa chen po'o/ /chos kyi 'khor lo ni sems can gyi bsam pa'i dbang</text></item>
<item><p>152b.4</p><section></section><text>gis pha rol tu phyin pa dang / sngags kyi tshul gyi dbye bas rnam pa gnyis su chos ston par mdzad pa'o/ /de rab tu bskor ba mdzad cing yang dag par ston par mdzad pas rdo rje thig gis kun nas yongs su bskor ba yin te/ rdo rje'i phreng bas kun nas yongs su bcad cing / rdo rje ra ba'i</text></item>
<item><p>152b.5</p><section></section><text>rongs kyis yongs su bskor ba zhes bya ba'i don to/ /gzugs sogs zhes bya ba la sogs pa la/ gzugs la sogs pa ste/ gzugs dang / sgra dang / dri dang / ro dang / reg bya'i rnam par dag pa gang yin pa chos thams cad sgyu ma dang 'dra zhing gnyis su med par bsgom pa de rgyur gyur pas bla na med pa ste/ </text></item>
<item><p>152b.6</p><section></section><text>'jig rten thams cad las yang dag par 'das pa'i 'dod pa'i yon tan lnga po gang du 'og nas lha rnams kyi nye bar longs spyod pa'i ngo bo nyid du gyur pa yin no/ /mchod pa lnga yis zhes bya ba la mchod pa lnga ni me tog dang / bdug spos dang / dri dang / mar me dang / lha</text></item>
<item><p>152b.7</p><section></section><text>bshos te/ des rnam par brgyan pa ni spud pa'o/ /de ci'i phyir zhe na/ gang gi phyir chos kyi dbyings rnam par dag pa'i rgyu mthun yin zhes bya ba ste/ rgyu mthun pa ni rgyu dang 'dra'o zhes bya ba'i gtan tshigs kyis ni chos kyi dbyings kyi sgras ston pas bdud rtsi lnga yin no zhes la</text></item>
<item><p>153a.1</p><section></section><text>la zer ro/ /sna tshogs zhes bya ba la sogs pa la sna tshogs pad+ma ni nag po dang / dkar po dang / ser po dang / dmar po dang / ljang gu'i mdog can no/ /de'i 'dab ma ni pad+ma'i 'dab ma ste/ de rnams la legs par gnas pa'i nyi ma dang zla ba des</text></item>
<item><p>153a.2</p><section></section><text>mgon dang bcas shing byin gyis brlabs la/ mnan pa'i 'og nas bshad pa'i lha'i gnas rnams gang yin pa der rin po che ni ma lus pa ste/ ma rgad dang / in+d+ra nI la dang / pad+ma rA ga dang / bai DUr+ya dang / mu sa la gal ba zhes bya ba de rnams kyis rnam par spras pa ni</text></item>
<item><p>153a.3</p><section></section><text>de'i rang bzhin can du byas pa zhes bya ba'i bar du'o/ /'di ni 'du byed rnam par dag pa'o/ /chos 'byung ba'i phyag rgya bsgom pa la sogs pa'i 'brel pas ni/ nam mkha'i rnam par dag pa dang / gzhal yas khang bsgom pas ni bya ba dang / spyod pa dang / /yongs su longs spyod</text></item>
<item><p>153a.4</p><section></section><text>pas/ thams cad rnam par dag pa yin par blta bar bya'o/ /da ni mngon par byang chub pa lnga'i rim gyis bcom ldan 'das rdo rje sems dpa' bskyed pa gsungs pa ni/ bcu drug cha zhes bya ba la sogs pa yin te/ bcu drug cha ni a la sogs pa ste/ cha bcu drug po ni</text></item>
<item><p>153a.5</p><section></section><text>stong pa nyid ston par byed pa yin no/ /de'i tshogs ni phung po ste/ de las byung ba'i zla ba'i dkyil 'khor yongs su rdzogs pa dbus nyid ces pa dbus ma'i gdan du'o/ /de yang 'od zer dpag tu med pa'i tshogs kyis nye bar brgyan pa dbus ma'i gdan la bzhengs pa dbus kyi</text></item>
<item><p>153a.6</p><section></section><text>zla bar bsam par bya'o/ /cho ga bzhin du zhes pa ni slob dpon gcig nas gcig tu brgyud pa'i man ngag las bshad par bya ste/ bcu drug cha dang tshogs las byung ba ni dbyangs kyi yi ge bcu drug ste/ de nyis 'gyur du byas pa skyes bu chen po'i mtshan sum cu rtsa gnyis yin par</text></item>
<item><p>153a.7</p><section></section><text>bstan to/ /yi ge ka nas yi ge ha'i bar du sum cu rtsa gsum dang yi ge yaM baM laM zhes bya ba sna med kyi yi ge gsum dang bcas pa dang / gcod kyi thig le gnyis po can a zhes bya ba dang / rjes su yi ge aM dang /[ \u0f88\u0f90\u0f7e] zhes bya ba lce rtsa can dang wa zhes bya ba u pad+ma ste/ de ltar</text></item>
<item><p>153b.1</p><section></section><text>bzhi bcu po nyis 'gyur du byas pa ni dpe byad bzang po brgyad cur yongs su brtag par bya'o/ /'di dag thams cad ni mar me mdzad bzang po'i zhal snga nas kyis/ dbyangs yig mtshan dang yang dag ldan/ /ka sogs gsal byed 'od zer can/ /dbus ma'i zla ba'i gdan la</text></item>
<item><p>153b.2</p><section></section><text>thugs/ /ye shes zla ba rnam par bsgom/ /zhes bshad pa yin no/ /dbyangs kyi yi ge bcu drug ni mdog dkar po/ /oM tsit+ta pra ti be d+haM ka ro mi/ zhes bya ba'i sngags las byung ba/ nang nas kun nas zlum por a la sogs pa'i dbyangs kyi yi ge phreng bar bsgom par bya ba</text></item>
<item><p>153b.3</p><section></section><text>ni shes rab kyi ngo bo nyid yin la/ phyi rol du de rnams las byung ba'i ka la sogs pa'i yi ge'i phreng ba nyi ma'i mdog can thabs kyi ngo bo nyid bsam par bya zhing / ka la sogs pa'i gsal byed kyi yi ge re re la rang nyid bsams la/ oM b+ho d+hi tsit+ta ut+pA da yA mi/ zhes bya ba</text></item>
<item><p>153b.4</p><section></section><text>dang / dbyangs kyi yi ge dang gsal byed yongs su gyur pa las/ shes rab thabs kyi bdag nyid can gyi zla ba'i dkyil 'khor de rnam par bsgom par bya'o/ /cho ga bzhin du zhes bya ba'i sgra smos pa las/ 'di dag rnyed par ga la 'gyur/ /zhes 'dir dogs pa'i gnas su mi</text></item>
<item><p>153b.5</p><section></section><text>bya ste/ ci'i phyir zhe na/ der rgya cher bshad pa byed pa dag gis 'di ltar bris pa dang / de bzhin du dpal sangs rgyas thams cad dang mnyam par sbyor ba las/ A li kA li mnyam byas nas/ /kha yi thad kar mdud par bya/ /de yi 'og dang ri mo rnams/ /yi ge thams cad dgod</text></item>
<item><p>153b.6</p><section></section><text>par bya/ /zhes gsungs pa dang / de bzhin du dpal de kho na nyid bsdus pa la sogs pa las kyang 'di kho na ltar rnam par bzhag la/ 'dir yang bla ma rnams tshad ma nyid yin no/ /dpal mchog dang po'i zhes bya ba la sogs pa la/ dpal mchog dang po ni byang chub rdo rje'o/ /de'i</text></item>
<item><p>153b.7</p><section></section><text>snying po ni hUM ngo / /sngags de las byung ba ni 'dir byang chub kyi sems kyi zla ba'i dbus na/ rdo rje bzang po rtse lnga pa rnam par bsgom par bya'o/ /nor bu dmar 'dra ba zhes bya ba ni steng na pad+ma rA ga'i mdog can/ ye shes rnam pa lnga'i ngo bo nyid de/ 'og tu nag po nyid do/ /oM tiSh+Tha </text></item>
<item><p>154a.1</p><section></section><text>badzra zhes bya ba'i sngags las byung ba'o/ /dpag med ces bya ba la sogs pa la 'od zer kun nas 'phro ba'i 'od kyi rtse mo las byung ba'i sangs rgyas kyi tshogs kyis phyogs kyi tshogs ma lus par khyab par bsam pa'o/ /dang po'i snying po yi ge hUM gi dbus su mtshan</text></item>
<item><p>154a.2</p><section></section><text>ma'i mgon dang bcas par bsam par byas la/ oM badzra At+ma ko\u0f85haM/ zhes bya ba'i sngags 'dis nga rgyal dang ldan zhes bya ba dang / mtha' yas pa'i sprul pa rnams kyis 'gro ba'i mchog rnams kyi don byas par gyur pa ste/ yi ge hUM gi rdo rje'i 'od zer gyis bskor ba'i 'od kyi</text></item>
<item><p>154a.3</p><section></section><text>rtse mo las byung ba'i sangs rgyas kyi tshogs kyi 'od zer rnams kyis 'gro ba rnams sangs rgyas kyi gzugs su bskyed par bya'o/ /thub mchog ces bya ba la sogs pa nas/ rgyal ba skyed byed nyid kyi sku ru bsam/ /zhes bya bar sbyar te/ thub pa'i mchog nyid phra rab ni rdo rje las</text></item>
<item><p>154a.4</p><section></section><text>byung ba'i don 'od zer gyi dra ba mtha' ma las nges par byung ba'i sangs rgyas rnams las bsgrubs shing / bskyed pa'i byang chub kyi sems zla ba rdo rje yongs su gyur pa'o/ /de nyid kyis na mtshungs pa med pa ste/ rang bzhin gyis yongs su dag pa'o/ /zla ba rgyas 'dra zhes bya ba la sogs pa</text></item>
<item><p>154a.5</p><section></section><text>la/ bcom ldan 'das kyi sku dang zhal dbus ma ni/ zla ba rgyas pa dang 'dra bar dkar ba yin la/ zhal g.yas pa ni sngon po'o/ /zhal g.yon pa ni dmar po'o/ /de bzhin du sna tshogs pa'i rin po che'i 'od 'bar ba'i rgyan gdu bu dang / dbu rgyan dang ldan pa'i phyag gnyis</text></item>
<item><p>154a.6</p><section></section><text>kyis snyoms par 'jug pa'i phyag rgya rig ma dam pa ste/ mA ma kI la 'khyud par mdzad pa dang / de bzhin du phyag lhag ma bzhis rdo rje dang ral gri dang / pad+ma dang / rin po che bsnams pas mdzes shing sbyor bar gyur pa ste/ rang bzhin gyis ye shes lnga'i ngo bo nyid du gyur pas rdo rje ni</text></item>
<item><p>154a.7</p><section></section><text>ye shes lnga'i rang bzhin no/ /ral gri ni nyon mongs pa'i nyes pa thams cad gcod pa'o/ /pad+ma ni rang bzhin gyis 'dod chags la sogs pa'i nyes pa'i 'dam gyis ma gos pa'i phyir ro/ /yid bzhin gyi nor bu rin po che ni bsam pa thams cad rdzogs pa ste/ 'di ni 'di dag</text></item>
<item><p>154b.1</p><section></section><text>gi rnam par dag pa'o/ /pha rol tu phyin pa drug rnam par dag pa ni phyag drug go/ /khams gsum zhes bya ba ba spu'i bu ga ma lus pa'i rtse las byung ba'i 'od zer gyi tshogs las skyes pa'i sangs rgyas kyi tshogs rnams kyis khams gsum ma lus pa khyab par mdzad pa'o/ /rnam par thar</text></item>
<item><p>154b.2</p><section></section><text>pa'i sgo gsum zhes bya ba ni stong pa nyid dang mtshan ma med pa dang smon pa med pa'i rnam par thar pa'i sgo gsum po'i rnam par dag pa gang yin pa ni don dam pa'i rang bzhin te/ des kha dog gsum gyi rang bzhin can gyi zhal gsum mnga' ba yin la/ shes rab dang thabs gnyis</text></item>
<item><p>154b.3</p><section></section><text>su med pa'i ye shes kyi phyag rgya chen po dang ldan pas bud med dang skyes pa lta bu'i bdag nyid can no/ /snying rje'i mchog ces bya ba thugs rje chen pos sprul pa kun rdzob kyi ngo bo nyid do/ /rgyal ba ni de bzhin gshegs pa rnams te/ de rnams kyi bskyed pa ni yab tu gyur cing / dkyil</text></item>
<item><p>154b.4</p><section></section><text>'khor gyi lha ma lus pa sprul par byed par bdag nyid bsam zhing 'di ltar nga rgyal bskyed par bya ste/ oM ya thA sarba ta thA ga tasta tho\u0f85haM/ zhes srid pa bar ma la gnas pa'i rnal 'byor pas rang gi sems nyid de ltar bsam pa yin gyi/ mngon sum du byed pa ni ma yin la/ dpal</text></item>
<item><p>154b.5</p><section></section><text>rdo rje sems dpa'i rnal 'byor pas ni sbyor ba 'di mngon sum du bya'o/ /bsgom pa 'dis yab dang yum rnam par dag pa bstan to/ /da ni rab tu dga' ba'i bde ba chen po nyams su myong ba'i spyod pas sems can thams cad gdon par bya ba'i phyir/ bcom ldan 'das dkyil 'khor</text></item>
<item><p>154b.6</p><section></section><text>gyi 'khor lo sprul par mdzad pa yin te/ mchog tu rjes chags zhes bya ba la sogs pa la/ mchog kyang yin la rjes su chags pa yang yin pas na/mchog tu rjes chags te/ sems can rnams yongs su smin pa dang / grol bar byed pa'i mtshan nyid can gyi 'dod</text></item>
<item><p>154b.7</p><section></section><text>chags chen po de nyid ni phun sum tshogs pa ste/ bla na med pa'i sbyor ba'o/ /des 'dul ba'i sems can gyi tshogs ma lus pa la bltas nas rjes su chags shing dbang du 'gyur gyi/ chags pa dang bral ba ni ma yin no/ /de yang / sangs rgyas kun gyi chags pa yi/ /'dod</text></item>
<item><p>155a.1</p><section></section><text>chags ye shes rnyog pa med/ /chags pas chags bral bcom na ni/ /des ni bde ba thams cad stsol/ /zhes gsungs pa dang / rnal 'byor thams cad bcom ldan 'das/ /rdo rje sems dpa' de bzhin gshegs/ /de yi longs spyod khams gsum</text></item>
<item><p>155a.2</p><section></section><text>pa/ /ma lus pa ni thams cad do/ /zhes gsungs pas 'dod chags chen pos 'dul ba'i 'jig rten pa rnams gdul bar bya ba'i phyir/ /dga' ba'i sgyu ma'i sgra yis zhes bya ba la rol pas na dga' ba ste/ rab tu dga' ba'i rol pa'o/ /de las byung ba'i rdo rje dang pad+ma sgyu</text></item>
<item><p>155a.3</p><section></section><text>ma lta bu'i yang dag par sbyor ba'i shugs las byung ba'i sgra ni brag ca dang 'dra ba ste/ des phyogs bcu na dpal rdo rje sems dpa'i sku ru bzhugs pa'i sangs rgyas kyi tshogs rnams bzhugs par bya'o/ /de ni spyan la sogs pa'i zhes bya ba la sogs pa la/ de ni zhes bya ba</text></item>
<item><p>155a.4</p><section></section><text>ni dga' ba'i sgras zhugs pa'i rgyal ba'i tshogs de rnams spyan la sogs pa'i rigs gsum gyi gzugs dang gzugs rdo rje la sogs pa lha mo drug tu sprul pas phyung nas/ rang gi rig ma ni mA ma kI ste/ de'i nang du chud par bya'o/ /de nas bcom ldan 'das kyi sku la zhugs</text></item>
<item><p>155a.5</p><section></section><text>pa'i sangs rgyas kyi tshogs spyan la sogs pa lha mo dgu'i gzugs su phyung nas mA ma kI lus la zhugs par bya'o zhes bya ba'i don to/ /de'i pad+ma'i zhes bya ba ni gsang ba'i pad+ma'o/ /lte ba ni gsang ba'i sna'o/ /nang du dkyil 'khor zhes bya ba ni rig pa'i gsang ba'i pad+ma'i lte ba'i dbus</text></item>
<item><p>155a.6</p><section></section><text>na gnas pa'i dkyil 'khor te/ de bzhin gshegs pa dang / lha mo dang / byang chub sems dpa' thams cad kyis yongs su gang ba gtso bor 'jam pa'i rdo rje bzhugs pa'o/ /zla zer las byung bar zhes bya ba ni 'od gsal ba'i zla ba'i dkyil 'khor la bzhugs pa'o/ /</text></item>
<item><p>155a.7</p><section></section><text>bsams nas blo yis zhes bya ba ni rang gi sems kyis yongs su gang bar bsgoms te/ mchod pa dang bdud rtsi myang ba bsgom par blta bar bya'o/ /yang dkyil 'khor der rang gi blos 'gro ba'i tshogs ma lus pa/ nyon mongs dang / shes bya'i sgrib pa spang bar bya ba'i phyir/ </text></item>
<item><p>155b.1</p><section></section><text>slob ma gzhug pa'i rim pas der rab tu gzhug par bya'o/ /gang du gzhug par bya zhe na/ gsang ba'i rdo rje dam pa'i dbus su ni/ /zhes bya ba smos te/ dam pa zhes bya ba ni don dam par 'gyur ba med pa'i ngo bo nyid sangs rgyas thams cad kyi bzhugs gnas chos 'byung ba zhes bya ba'i</text></item>
<item><p>155b.2</p><section></section><text>dbus su chud pa tsam gyis 'gro ba'i tshogs de rnams chos 'byung ba'i phyag rgya'i 'od kyis reg cing / skyed pa po'i 'od zer gyis rnam par snang mdzad la sogs pa/ de bzhin gshegs pa lnga'i rnam par yang dag pa'i snang bar gyur pa dang / dpal rdo rje sems dpa'i gsang ba'i rdo rje</text></item>
<item><p>155b.3</p><section></section><text>mtha' las byung ba/ zla ba zhu ba'i gzugs su gyur pa'i bdud rtsi lnga'i rdo rjes dbang bskur bas/ sems kyi tshogs de rnams dbang bskur bar bya ste/ kun nas dbang bskur bar bya'o zhes bya ba'i don to/ /de ltar dbang bskur nas rnam pa thams cad mkhyen pa nyid thob par bya</text></item>
<item><p>155b.4</p><section></section><text>ba'i phyir/ sa'i snying po la sogs pas mig la sogs pa byin gyis brlab par bya'o/ /de ni don dam par de'i rnam par dag pa'i ngo bo nyid yin par shes par bya ste/ de nas sa'i snying po zhes bya ba la sogs pa smos te/ sa'i snying po la sogs pa drug gis mig la sogs pa byin gyis</text></item>
<item><p>155b.5</p><section></section><text>brlab cing de'i ngo bo nyid de'i rang bzhin du bya'o/ /gzugs rdo rje la sogs pa drug gis ni gzugs dang / sgra dang / dri dang / ro dang / reg bya dang / chos kyi dbyings byin gyis brlab par bya'o/ /spyan la sogs pa bzhis ni sa la sogs pa 'byung ba chen po rnams byin</text></item>
<item><p>155b.6</p><section></section><text>gyis brlab pa rdzogs par bya'o/ /gzugs dang zhes bya ba la sogs pa la gzugs ni gzugs kyi phung po ste/ dbang po lnga dang yul lnga'o/ /tshor ba ni nyams su myong ba ste bde ba dang sdug bsngal ba'o/ /bde ba yang ma yin sdug bsngal ba yang ma yin pa'o/ /'du shes ni nye</text></item>
<item><p>155b.7</p><section></section><text>bar 'dzin pa ste/ bum pa la 'di ni bum pa'o snyam pa'o/ /'du byed ni sems dang yang dag par ldan pa dang / sems dang mi ldan pa'o/ /de la sems dang ldan pa ni sems pa dang / 'dun pa dang / blo dang / dran pa dang / yid la byed pa dang / khro ba dang / 'khon du</text></item>
<item><p>156a.1</p><section></section><text>'dzin pa dang / g.yo dang / sgyu dang / phrag dog la sogs pa'o/ /mi ldan pa ni thob pa dang / rnyed pa dang / 'du shes med pa'i snyoms par 'jug pa la sogs pa'o/ /rnam par shes pa ni yid de/ /drug po 'gags ma thag pa yi/ /rnam shes</text></item>
<item><p>156a.2</p><section></section><text>gang yin de yid do/ /zhes bshad pas so/ /de ltar phung po rnam pa lnga rnam par dag pa'i ngo bo nyid ni de bzhin gshegs pa lnga po yin no/ /de ltar phung po dang / skye mched dang / khams rnams rnam par snang mdzad la sogs pa de bzhin gshegs pas byin gyis brlabs</text></item>
<item><p>156a.3</p><section></section><text>nas spyan la sogs pa'i lha mo bzhis byin gyis brlabs shing / sa'i snying po la sogs pa dang / gzugs rdo rje la sogs pas/ mig la sogs pa dang / gzugs la sogs pa rnam par sbyangs nas rnam pa thams cad mkhyen pa nyid thob pa dang / sems can</text></item>
<item><p>156a.4</p><section></section><text>thams cad kyang rjes su gzung ba'i phyir 'og nas bshad pa'i sa bon 'di rnams kyis rab tu dbyung bar bya'o/ /k+ShiM dzrIM khaM gaM Sh+kaM saM zhes bya ba drug gis sa'i snying po la sogs pa drug dbyung bar bya'o/ /dzaHhUM baM hoHkhaM raM zhes bya bas ni gzugs rdo rje la sogs pa'o/ /laM mAM paM</text></item>
<item><p>156a.5</p><section></section><text>tAM zhes bya bas ni spyan la sogs pa bzhi'o/ /b+h+rUM AM dzra'iM khaM hUM zhes bya bas ni rnam par snang mdzad la sogs pa dbyung bar bya'o/ /'di dag ni nye bar mtshon pa tsam ste/ tshul 'di dag gis nye bar mtshon pa stong phrag snyed gdon par bya'o/ /da ni srid pa bar ma'i gnas skabs</text></item>
<item><p>156a.6</p><section></section><text>las byang chub sems dpa' mngal du 'jug pa ston par gsungs pa ni/ oM zhes bya ba la sogs pa yin te/ sems zhes bya ba ni sngar bsgoms pa 'od dang ldan pa'i yi ge hoHgnyis kyi nang du chud par sems pa'o/ /cho ga bzhin zhes bya ba ni 'gro ba dang yul yang dag par</text></item>
<item><p>156a.7</p><section></section><text>thob pa'i tshul gyis te/ chos mngon pa las/ srid pa bar ma spangs nas ni/ /mar me bzhin du mngal du 'jug /ces bshad pa yin no/ /de yang dpal rdo rje sems dpa'i bde ba chen po nyams su bstar ba la zhugs shing / sems can ma lus pa gdon pa la rab tu zhugs</text></item>
<item><p>156b.1</p><section></section><text>par mthong nas 'gro ba dang yul bzang po yang dag par thob pa'i phyir 'dod pa skyes shing / 'di lta bu'i nges pa skye ste/ chos 'byung ba'i phyag rgya bsgom pa 'dir sems can gang nyon mongs pa dang / shes bya'i sgrib pa dang ldan pa de yang zhugs pa tsam gyis 'tshang rgya ba nyid thob</text></item>
<item><p>156b.2</p><section></section><text>pa yin la/ de bas na ngas kun du bzang po nyid thob par bya ba'i phyir gnas 'di nyid du zhugs par bya'o zhes de lta bu'i sems brtan por byas nas/ srid pa bar ma pa yi ge lnga'i gzugs shes rab kyi gsang ba'i pad+ma'i nang du mar me ltar zhugs par gyur pa'o/ /mnyam med pa</text></item>
<item><p>156b.3</p><section></section><text>zhes bya ba ni mtshungs pa med pa'o/ /shes rab kyis yang dag par bskyed pa'i 'dod chags ni shes rab chags pa ste/ shes rab kyi gsang ba'i chu skyes kyi nang du zhugs pa tsam gyis srid pa bar ma pa zla ba zhu ba'i gzugs can rnam par shes pa tsam gyi yang dag pa'i rig pa'i</text></item>
<item><p>156b.4</p><section></section><text>ngo bor gyur la/ nur nur po la sogs par bsgom pa 'di ni spyir na rnam par shes pa'i rnam par dag pa yin te/ ma'i mngal du nying mtshams sbyor ba'i skad cig ma'i phung po lnga ni rnam par shes pa yin no/ /de'i zhes bya ba ni byang chub kyi sems zhu ba'i chu shel gyi gzugs can du gyur pa'i</text></item>
<item><p>156b.5</p><section></section><text>'od zer gyi gzi byin gyi mthus yab dang yum gnyis ka'ang zla bar zhu bar byas shing byang chub kyi sems thig le'i gzugs su byung la/ de dag de lta bur gyur pa mthong ba dang / sangs rgyas bcom ldan 'das kyis sems can gyi don gyi phyir thugs rje chen po skyes la/ bcom ldan</text></item>
<item><p>156b.6</p><section></section><text>'das longs spyod rdzogs pa'i sku la brten nas sems can thams cad 'khor ba'i sdug bsngal las grol bar mdzad pa yin la/ de ltar don dam pa'i bdag nyid can chos kyi skur yongs su thim la/ de ltar ni bdag cag kyang snying brtse ba dang bral bas sems can thams cad</text></item>
<item><p>156b.7</p><section></section><text>gdon pa la rgyus ji ltar gnas par bya ste/ de ltar na don dam pa'i bdag cag gis rang gi don tsam du zad do zhes de ltar yongs su brtags nas bcom ldan 'das kyis spyan la sogs pa lha mo bzhi'i gzugs su mdzad nas/ gzhan gyi don gyi phongs pas gdungs pa 'dod</text></item>
<item><p>157a.1</p><section></section><text>pas nyam thag pa lta bur snyan cing yid du 'ong ba'i glu'i tshig bzhis/ bcom ldan 'das la bskul bar gyur to/ /de ltar 'og nas bshad pa'i rnam pas lha mo spyan dang por glu len te sems nyid 'gro ba'i rtsa ba yin pas thugs kyi ngo bor gyur pa nyid kyis thugs</text></item>
<item><p>157a.2</p><section></section><text>la dang por gsol ba 'debs pa yin no/ /de yang sems can zhes bya ba la sogs pa la/ gzhan ma yin pa'i rang bzhin can nyid dang / thams cad kyi gzhir gyur pa nyid kyis na sems can khams te/ 'gro ba'i don dang sangs rgyas kyi phun sum tshogs pa ni khyed kyis</text></item>
<item><p>157a.3</p><section></section><text>bsgrub par bya ba'i 'khor ba dang mya ngan las 'das pa dag gi rgyur gyur pas na gnas kyi dbang phyug go/ /khyod ces bya ba ni bcom ldan 'das rang nyid de/ 'tshe ba med cing yang dag pa la so sor rtog pas nyes pas mi phyed pa'i phyir rdo rje lta bu'i ye shes kyi ngo bo nyid du gyur pas</text></item>
<item><p>157a.4</p><section></section><text>rdo rje'i thugs so/ /de bzhin du dga' ba'i rgyur gyur pa yid du 'ong zhing rnam par dag pas don che zhing mthu che ba'i 'dod pa/ 'jig rten dang 'jig rten las 'das pas 'dod par bya ba sangs rgyas kyi mthar thug pas/ lha mo spyan bdag la chos nyid kyis thams cad</text></item>
<item><p>157a.5</p><section></section><text>bskyed pa'i tshul du bskyab cing gnod pa rnams la skyabs mdzod cig pa'o/ /thog ma'i sangs rgyas su gyur pas na mgon po ste gtso bo'o/ /gal te zhes bya ba la sogs pa la/ gal te bdag cag la brtson pa'i dbang gis bdag cag gnyi ga'i tshul du 'tsho zhing gson</text></item>
<item><p>157a.6</p><section></section><text>par mchis par bzhed na sems can yab chen zhes bya ba rang bzhin gyis gnyis su med pa'i rang bzhin yin zhing yon tan thams cad kyi rgyur gyur pas na sems can thams cad kyi yab bo/ /thugs rje chen po'i rang bzhin can yin pas na chen po'o/ /gnyen ni yab dang</text></item>
<item><p>157a.7</p><section></section><text>yum du gyur pas na gnyen no/ /'gro ba khyab pas na mchog ste shin tu phul du byung ba'o/ /dgyes par mdzad du gsol zhes pa ni bdag la dgyes pa bskyed par gsol zhes pa ste/ gal te bdag gson par bzhed na bdag cag mngon par 'dod pa'i 'gro ba'i don 'di</text></item>
<item><p>157b.1</p><section></section><text>mdzad du gsol zhes pa'i don to/ /spyan gyi rjes la mA ma kI sa rdo rje'i sku khyod ces bya ba la sogs pas gsol ba 'debs te lus yod na ngag la sogs pa 'byung bas de bas na de rnams las dang por sku'i phun sum tshogs pas gsol ba 'debs pa yin no/ /gang khyed kyi skur gyur</text></item>
<item><p>157b.2</p><section></section><text>pa ni thugs kyi rang bzhin yin pas 'khor ba'i 'jigs pa med pa'i phyir khyed ni rdo rje'i sku'o/ /thogs pa med pa'i nus pa mnga' bas bka'i 'khor lo ste bka'i tshogs so/ /kun du bzang po yin pas na sems can kun la phan pa'o/ /thabs thams cad phun sum</text></item>
<item><p>157b.3</p><section></section><text>tshogs par mnga' bas na gang sangs rgyas kyi don sgrub par mdzad pa dang byang chub dang gzhan la phan pa'i don rnam pa du mar thams cad rjes su gzigs shing rdzogs par mdzad pa'o/ /bdag ces bya ba ni mA ma kI'o/ /'dod chags dam tshig ces bya ba ni dga' ba rnam par</text></item>
<item><p>157b.4</p><section></section><text>dag pa'i lam mo/ /dgyes par mdzad du gsol zhes bya ba ni bde ba phun sum tshogs pa dang ldan par mdzod cig ces bya ba'i don to/ /mA ma kI'i 'og tu gos dkar mos bskul ba ni khyed ni rdo rje gsung ste zhes bya ba la sogs pa yin te/ lus grub par gyur pa las tshig yongs su</text></item>
<item><p>157b.5</p><section></section><text>rdzogs pas sems can gyi don byed pa yin no/ /de'i phyir gsung phun sum tshogs pa'i don du bskul pa ni yang dag pa nyid yin pas khyod ni rdo rje gsung zhes bya'o/ /gzhan la rjes su brtse ba'i phyir phan pa'i tshul gyis rab tu bzhugs pas na kun la phan zhing thugs brtse ba'o/ /rang</text></item>
<item><p>157b.6</p><section></section><text>gi don la ltos par mi mdzad pa'i phyir 'jig rten pa'i don gang yin pa mdzad cing de'i dgos pa mdzad pa la rtag tu brtson par zhugs pa'o/ /bdag ces bya ba ni gos dkar mo'o/ /bzang zhing nyes pa med pa'i dag pa gang yin pa de'i rang bzhin gyis spyod pas dngos po kun</text></item>
<item><p>157b.7</p><section></section><text>nas rnam par dag pa'i sems de nyid ni kun du bzang po'o/ /gzhan ni sngar bshad par zad do/ /gos dkar mo'i 'og tu sgrol ma'i glu len pa ni khyed ni rdo rje 'dod pa zhes bya ba la sogs pa yin te/ rnam pa thams cad du ma tshang ba med par bskul ba'i phyir thugs dang sku dang</text></item>
<item><p>158a.1</p><section></section><text>gsung phun sum tshogs pa'i rjes la don thams cad phun sum tshogs par bya ba'i phyir bskul ba yin no/ /dngos po gang la sems kyi 'dod par gyur pa'am/ de dag thams cad sems rnam par dag pa las 'byung bas na de'i phyir khyod ni rdo rje 'dod</text></item>
<item><p>158a.2</p><section></section><text>pa'o/ /dam tshig ni lam mo/ /mchog ni rnam par dag pa ste/ des na de ni dam tshig mchog rnam pa thams cad du phan pa mdzad par gyur pas na/ phan pa'i don chen po'o/ /yang dag par rdzogs pa'i sangs rgyas kyi gdung ni gang 'khor ba thog ma med par gcig nas</text></item>
<item><p>158a.3</p><section></section><text>gcig tu rgyun mi 'chad par byung ba de'i mchog tu gyur pa ni khyed nyid kyi gnyis su med pa'i thugs la gnas pa des sangs rgyas rnams mdzes par gyur cing / chos thams cad mnyam pa nyid du gzigs pas mnyam pa nyid la thugs brtse ba'o/ /yon tan rin chen mang</text></item>
<item><p>158a.4</p><section></section><text>po'i gter gyur zhes bya ba ni phun sum tshogs pa thams cad kyi rgyur gyur pa'o/ /zhes bya ba'i don to/ /zhi ba la sogs par gyur pa 'di ni ming dang gzugs rnam par dag pa yin te/ nur nur po la sogs pa ni gzugs ji srid skye mched drug ma thob pa'i bar ni ming dang gzugs</text></item>
<item><p>158a.5</p><section></section><text>so/ /de lta bu'i glu zhes bya ba ni glus bslangs pa'o/ /ngor byas pa des rang gi sngags kyi lus su gyur to zhes bya bar sbyar ro/ /ji lta zhe na/ chos kun sgyu ma lta bur yang dag rig /ces bya ba ste/ dngos po ma lus pa sgyu ma lta bu yin zhing sgyu ma dang mtshungs par yang</text></item>
<item><p>158a.6</p><section></section><text>dag par rig cing rtogs par gyur pa ste/ des na rgyud las/ e ma'o kun du bzang po yi/ /sku gsung thugs kyi rdo rje can/ /skye ba med pa'i tshul gyis ni/ /skye ba 'di ni rab tu bsgrags/ /zhes bya ba la sogs pa ji skad gsungs pa lta bu'o/ /snang ba'i</text></item>
<item><p>158a.7</p><section></section><text>zhes bya ba la sogs pa la snang ba dang bcas pa'i 'od zer kha dog lnga pa'i 'od do/ /dkyil 'khor zhes bya ba ni byang chub sems zhu ba'i dkyil 'khor ro/ /rang gi sngags kyi lus su rang nyid gyur/ /zhes bya ba ni zla ba zhu ba'i gzugs de nyid maM las byung ba'i ral gri'i ngo</text></item>
<item><p>158b.1</p><section></section><text>por gyur pa'o/ /der ni 'od kyis zhes bya ba ni ral gri der kha dog lnga pa'i 'od zer rnams kyis sangs rgyas dang byang chub sems dpa' ma lus pa ral gri'i nang du yid kyis bcug par gyur pa las skyes bu chen po'i mtshan sum cu rtsa gnyis dang / dpe byad bzang po brgyad cus</text></item>
<item><p>158b.2</p><section></section><text>brgyan pa gzhon nu lo brgyad lon pa'i rnam pa can zur phud lnga dang ldan pa shes rab rang bzhin can zhal gsum phyag drug pa sna tshogs pad+ma dang zla ba'i dbus na sems dpa'i skyil mo krung gis bzhugs pa sgeg pa'i nyams su yongs su gyur pa 'jam pa'i dbyangs kyi skur gyur</text></item>
<item><p>158b.3</p><section></section><text>to zhes bya ba'i don to/ /sku mdog dang zhal dang phyag dang mtshon cha'i dbye ba bstan pa ni gur kum bzang po zhes bya ba la sogs pa smos pa yin te/ gur kum bzang po zhes bya ba ni gur kum ser po ste de dang 'dra bar mdog dmar ba 'bar ba'i mdangs gang la mnga' ba ste 'dod</text></item>
<item><p>158b.4</p><section></section><text>chags chen po'i ngo bo yin pa'i phyir ro/ /'di ni cung zad ser ba'i mdog can gyi dmar po yin gyi shin tu dmar pa'i mdog can ni ma yin no/ /zhal g.yas pa ni sngon po g.yon pa ni dkar po'o/ /'di ni sman pa gso ba ngan par byas pa ltar/ g.yas pa dkar ba dang g.yon</text></item>
<item><p>158b.5</p><section></section><text>pa nag por 'chad pa yod mod kyi/ de ni rdul gyis bsgos pa lta bu ste/ 'jam pa'i rdo rje zhal mi bskyod pa dang 'dra bar bsgrub par bya ba'i phyir de ltar smras su zin kyang gzhung 'di ni log par bsgrub pa yin no/ /phyag g.yon pa gnyis kyis ral gri dang mda' bsnams pa dang phyag</text></item>
<item><p>158b.6</p><section></section><text>g.yas pa gnyis kyis ut+pal sngon po dang gzhu bsnams par 'dod pa de yang mi rigs so/ /gang yang des shes rab 'khyud pa'i phyag gnyis na rdo rje dang dril bu bsnams so snyam du sems pa de yang legs pa ma yin la/ gang gi phyir 'khyud pa la sogs pa'i bya bas phyag stong</text></item>
<item><p>158b.7</p><section></section><text>pa ma yin no snyam pa de yang legs pa ma yin te/ bcom ldan 'das ni skyes bu tha mal pa dga' ba la nye bar longs spyod pa ltar phyag gnyis 'brel pa ma yin gyi/ gzhan du na shes rab dam pa'i rgyu mthun pa'i ngo bo nyid thabs dang bcas par gyur pa'i rang gi lus zhes 'og</text></item>
<item><p>159a.1</p><section></section><text>nas bshad pas de'i phyir pha rol tu phyin pa'i don dang ldan pa'i shes rab dang thabs kyi ngo bo nyid kyi rgyu mthun pa'i ngo bo nyid 'dod chags la spyod pa'i sems can rnams rjes su gzung bar bya ba'i phyir de dag bzhugs pa yin no/ /de bas na bcom ldan 'das kyi rtsa</text></item>
<item><p>159a.2</p><section></section><text>pa'i phyag gnyis kyis rdo rje dang dril bu bsnams pa rigs pa ma yin no/ /'on te 'di skad du rdo rje dang dril bu ni shes rab kyi ngo bo nyid yin no zhes zer na/ ral gri yang shes rab kyi ngo bo yin pas de yang med par 'gyur la/ rdo rje thabs kyi ngo bo nyid yin pas na/ mi bskyod</text></item>
<item><p>159a.3</p><section></section><text>pa la sogs pa la de yang med par 'gyur ro/ /de bas na 'dir sgrub pa'i thabs mdzad pas ji skad bshad pa med bzhin du blta bar bya ba 'di nyid rigs pa yin te/ rgyud tshad ma nyid yin pa'i phyir ro/ /sna tshogs rgyan gyis rnam par brgyan pa'i zhes bya ba ni gdu bu dang dpung</text></item>
<item><p>159a.4</p><section></section><text>rgyan dang ska rags dang mu tig gi do shal dang rkang gdub la sogs pa de dag gis sku la brgyan pa'i phyag gnyis kyis shes rab dam pa la thabs kyis 'khyud par mdzad pa dang mdangs dang ldan pa'i 'od 'bar ba'i ral gri dang mda' nyid kyis phyag brgyan cing bsnams pa dang /at+pa </text></item>
<item><p>159a.5</p><section></section><text>la sngon po dang gzhu bsnams par mdzad pa gang yin pa de'o/ /de yang shes rab rnam par dag pa'i ngo bo nyid ni ral gri ste/ rdo rje rnon po ral gri che/ /zhes gsungs pa dang rdo rje snying po'i rgyan las kyang / bde gshegs dri med shes rab ni/ /rdo rje rnon por de bshad do/ /</text></item>
<item><p>159a.6</p><section></section><text>zhes gsungs pa'i phyir ro/ /thugs rje chen pos 'bigs pa'i ngo bo nyid ni mda'o/ /rang bzhin gyis nyes pa'i 'dam thams cad kyis ma gos pa ni ut+pal sngon po'o/ /nyes pa thams cad kyi gnyen por gyur pas de bzhin gshegs pa'i yon tan ma lus pa'i gzhir</text></item>
<item><p>159a.7</p><section></section><text>gyur pa nyid ni gzhu'i rnam par dag pa yin no/ /mtha' yas 'od ldan zhes bya ba ni nyi ma ltar snang ba'i gzi brjid tshad med pa dang ldan pa'o/ /ma lus rigs rnams 'phro bas rnam brgyan zhes bya ba ni de bzhin gshegs pa rnams dang lha mo dang byang chub sems dpa' dang khro</text></item>
<item><p>159b.1</p><section></section><text>bo'i rnam pa'i rigs ma lus pa de gang yin pa de nyid de la skyes shing de rnams 'bar ba'i 'od dang ldan pas rnam par 'phro bas rnam par brgyan cing spud par byas pa'i nam mkha' ma lus pa'i khongs su gtogs pa'i dkyil 'khor gang gis mdzes par byas pa ste/ 'di dag</text></item>
<item><p>159b.2</p><section></section><text>gis ni bcom ldan 'das kun du bzang po nyid yin par ston to/ /skyob pa zhes bya ba ni 'di la skyob pa mnga' bas na skyob pa'o/ /tshad ma rnam 'grel las/ skyob pa nyid kyis gzigs lam ston/ /zhes bshad pas ji ltar thugs su chud pa thams cad mkhyen pa nyid la sogs</text></item>
<item><p>159b.3</p><section></section><text>pa'i lam ston par mdzad pa la bya ste/ 'di ni skye mched drug rnam par dag pa la'o/ /da ni don dam pa'i shes rab dang thabs bsgoms pa bstan pa ni/ dngos rnams zhes bya ba smos pa yin te/ gzung ba ni gzugs la sogs pa'o/ /'dzin pa ni mig la sogs pa</text></item>
<item><p>159b.4</p><section></section><text>ste 'di dag ni don dam par dngos po med kyi byis pa skye bos brtags pa tsam du zad do zhes bshad pa yin no/ /gal te 'di yang dag par dngos po med na mig gis gzung bar bya ba'i gzugs dang mig la brten te mig gi rnam par shes pa skye bas na de bzhin du yid dang chos</text></item>
<item><p>159b.5</p><section></section><text>la brten nas yid kyi rnam par shes pa ji ltar skye bar 'gyur/ de ni ma yin te gang gi phyir gzugs la sogs par snang ba las ma gtogs par de las gzhan pa'i gzung bar bya ba'am/ de 'dzin par byed pa cung zad kyang nye bar ma dmigs te don dam par na stong pa'i gzugs</text></item>
<item><p>159b.6</p><section></section><text>snang ba'i mtshan nyid tsam du yod par zad do/ /de yang shes rab kyi pha rol tu phyin pa las nang gi bdag nyid can ni nang gi bdag nyid can gyis stong ngo / phyi ni phyi'i ngo bo nyid kyis stong ngo / /de ci'i phyir zhe na/ mig ni mig gang ba nyid kyis stong ste/ de'i rang bzhin</text></item>
<item><p>159b.7</p><section></section><text>de yin pa'i phyir ro/ /de bzhin du gzugs ni gzugs kyi ngo bo nyid kyis stong pas na/ yid dang chos ni yid dang chos kyi ngo bo nyid kyis stong ngo zhes bya ba'i bar du rgya cher gsungs pa yin no/ /de ltar na phyi rol gyi dngos po med pas gzung bar bya ba med pa la des na 'dzin </text></item>
<item><p>160a.1</p><section></section><text>par byed pa'i mig la sogs pa dang bral bas 'dzin pa po yang med pa yin no/ /gzung ba dang 'dzin pa rnam pa gnyis po dang bral bas gnyis su med pa'i tshul de bzhin nyid kyi ngo bo nyid kyi de kho na nyid la gnas nas 'dzin pa po'i rang bzhin sems tsam yang dor bar</text></item>
<item><p>160a.2</p><section></section><text>bya'o/ /de ltar gnyi ga yang med pas dngos po ma lus pa thams cad don dam par ngo bo nyid med par shes nas rnam par byang ba rnam par dag pa ni kun du bzang po lta bu'i sems ni gnyen po bsgoms pa yin te/ de la mngon par zhe na pa med pa ni bsgom par bya ba dang / sgom pa po dang</text></item>
<item><p>160a.3</p><section></section><text>bsgoms pa nye bar mi dmigs pa yin no/ /de ltar na de med cing zad pa dang spangs pas byin gyis brlab par bya'o/ /'og nas bshad pa'i rgyud las gsungs pa'i sngags 'dis bya'o/ /oM zhes bya ba ni nges pa ste/ rang bzhin gyis bdag ni chos kyi dbyings kyi ngo bo nyid du gyur pa'o</text></item>
<item><p>160a.4</p><section></section><text>zhes bya ba ste bsgom pa'i stobs kyis sems kyi ngo bo nyid la dmigs nas glo bur ba'i dri ma dang bral bar gyur pa'o/ /de yang / kun nas nyon mongs rnam par dag /de ni dri bcas dri ma med/ /chu khams gser dang nam mkha' bzhin/ /dag pa bzhin du dag par 'dod/ /ces</text></item>
<item><p>160a.5</p><section></section><text>bshad pa yin no/ /'dir man ngag ni 'di yin te/ rgyal ba skyes mchog rnams kyi dri med dngos brten nas/ /phyi yi ma lus spong byed gnyis dang bral ba yi/ /sems la brten te sems ni sems tsam nyid du rtogs/ /de yang sna tshogs snang ba gcig pa nyid ma yin/ /sna tshogs</text></item>
<item><p>160a.6</p><section></section><text>reg pas du ma'i gzugs su'ang ma yin te/ /de ltar thams cad dngos po med pa nyid du rtogs/ /'di la dngos rnams rim gyis de gnyis bcas 'gyur la/ /slar yang sems de nyid ni de ltar bsgom par bya/ /zhes bya ba yin no/ /'di ni bsnyen pa'i dam tshig gi yang dag pa'i</text></item>
<item><p>160a.7</p><section></section><text>sbyor ba yin te/ bsnyen pa ni de kho na nyid la bslab pa'o/ /de'i dam tshig ni rim gyis 'bras bu thob pa'o/ /rgyu mthun pa'i 'bras bu thob pa ni bsnyen pa'o/ /bdag gi bla ma'i zhal snga nas kyis kyang / stong nyid la sogs bsnyen pa ste/ oM dang ma yi thog mtha' can/ /</text></item>
<item><p>160b.1</p><section></section><text>de yi 'bras bu rgyu mthun pa/ /zhes bshad pa yin no/ /de ni nye bar bsgrub pa brjod par bya ste/ mig la sogs pa byin gyis brlabs pa ni nye bar bsgrub pa zhes bya bar bshad la/ rnam par smin pa ni de'i 'bras bu yin no/ /de 'og ces bya ba la sogs pa la de 'og ces bya ba ni dam</text></item>
<item><p>160b.2</p><section></section><text>tshig dang bsnyen pa'i sbyor ba'i rjes thogs la'o/ /rang gi sa bon ni sa'i snying po la sogs pa ste/ k+Shi dzrIM khaM gaM Sh+kaM saM zhes bya ba'o/ /ji bzhin zhes bya ba ni go rims ma 'chol ba ste/ k+ShiM la sogs pa'i sa bon drug las byung ba'i 'khor lo dang rdo rje dang rin po che dang pad+ma dang ral</text></item>
<item><p>160b.3</p><section></section><text>gri dang / rdo rje la sogs pa'i gzugs su byung bas mig dang rna ba dang / sna dang lce dang lus dang yid la zhugs te sa bon de'i 'od zer rnams kyis de bzhin gshegs pa thams cad zhugs par byas nas sa'i snying po la sogs pa lha rnams bskyed la mig la sogs pa de'i rang</text></item>
<item><p>160b.4</p><section></section><text>bzhin du bya'o/ /sogs pa'i sgras ni sa la sogs pas de bzhin du byin gyis brlabs pa dang / gzugs la sogs pa'i phung po lnga la rnam par snang mdzad la sogs pas byin gyis brlab par bya'o/ /nye bar bsgrub pa'i cho ga 'dis ni reg pa rnam par dag pa bshad par bya ste/ de</text></item>
<item><p>160b.5</p><section></section><text>yang / de yi 'bras bu rnam smin yin/ /sgrub pa dag gis bshad par bya/ /zhes bshad pa yin no/ /dri med ces bya ba la sogs pa la rang gi zla ba'i zhes pa rang gi snying ga'i zla ba la rdo rje'i lte ba zhes pa rdo rje'i chang gzungs kyi dbus su gnas pa'i yi ge hUM las snying gar thugs kyi</text></item>
<item><p>160b.6</p><section></section><text>rdo rje bsam pa dang / de bzhin du kha dang mgo bor pad+ma dang 'khor lo dag la gnas pa'i yi ge AHdang oM las byung ba'i gsung rdo rje ste 'od dpag tu med pa dang sku rdo rje ste rnam par snang mdzad bsam par bya'o/ /zla ba'i sgra smos pa nyid kyis me dang dbang chen dang chu dang rlung gi dkyil 'khor</text></item>
<item><p>160b.7</p><section></section><text>gyi steng na sna tshogs pad+ma yod par dpag par bya'o/ /tshig le'ur byas pa las dkyil 'khor ma smos na ji ltar 'di ltar dpag par bya ste/ de ni legs pa ma yin no zhes brtag pa ni mi bya'o/ /ci'i phyir zhe na/ de skad rgyud las bshad pa la/ /'dis ni dpal gsang ba 'dus pa'i</text></item>
<item><p>161a.1</p><section></section><text>rgyud kyi rim pa thams cad ston pa yin no/ /de yang bdag gi bla ma'i zhal snga nas kyis/ rlung dang chu dang 'brel pa dang / /de bzhin yang ni dbang chen me/ /yaM baM laM raM las byung ba/ /mdog ni grangs bzhin sngo ba dang / /dkar dang ser dang dmar ba dang / /ba dan gyis</text></item>
<item><p>161a.2</p><section></section><text>mtshan bum par ldan/ /dbang chen mtshams su rdo rjes mtshan/ /rlung ni gzhu yi dbyibs can no/ /chu yi dkyil 'khor zlum po ste/ /dbang chen zur bzhi pa nyid yin/ /me yi zur gsum rnam pa ste/ /de yi dbus su rnam par bsgom/ /zhes bshad pa yin no/ /de ltar na snying</text></item>
<item><p>161a.3</p><section></section><text>gar me'i dkyil 'khor gyi steng du thugs rdo rje de'i gong brang du dbang chen gyi dkyil 'khor gyi steng du ye shes sems dpa'/ lkog mar chu'i dkyil 'khor gyi steng du gsung rdo rje/ mgo bo'i thod pa'i nang du rlung gi dkyil 'khor gyi steng du sku rdo rje bsam mo/ /la la ni thugs rdo rje</text></item>
<item><p>161a.4</p><section></section><text>nyid ye shes sems dpa' yin no zhes 'dod mod kyi/ de ni bden pa ma yin te/ ci'i phyir zhe na/ rgyud las/ snying ga'i dbus nas phra ba yi/ /ye shes sems dpa' rnam par bsgom/ /yi ge gnas kyi mchog gyur pa/ /de yi dbus su chud par bsam/ /de ltar gnas ni</text></item>
<item><p>161a.5</p><section></section><text>bzhi po ru/ /zhes gsungs pas thugs dang gsung dang sku rdo rje dang bzhi pa ni ye shes sems dpa' yin no/ /'o na sangs rgyas ye shes kyi zhal snga nas kyis tshig le'ur byas par ci'i phyir ma gsungs she na/ lan du smras pa nyid yin te/ dang por nang par snying ga'i zla dbus su/ /</text></item>
<item><p>161a.6</p><section></section><text>dri med 'od zer rab tu 'phro ba'i maM/ /zhes bya ba la sogs pa mang du smos pa yin no/ /de bas na ye shes sems dpa' med par dkyil 'khor gyi 'khor lo rdzogs par mi 'gyur bar shes par byas la/ slob dpon gyis tshigs su bcad par ma gsungs pa'i som nyi mi bya'o/ /ye</text></item>
<item><p>161a.7</p><section></section><text>shes sems dpa' ni dam tshig sems dpa' ltar shes rab dang thabs kyi bdag nyid du bsam par bya'o/ /thugs rdo rje la sogs pa yang de bzhin no/ /de'i thugs ka'i zhes bya ba la de'i zhes bya ba ni de rnams kyi thugs ka'i ye shes kyi gzugs can gyi yi ge ste/ de las byung</text></item>
<item><p>161b.1</p><section></section><text>ba'i 'od zer gyi tshogs rnams so/ /shes rab dam pa ni rang rang gi rig pa ste/ de rnams dang 'dus pa ni gcig tu 'dres par gyur pa yin la/ de'i 'od rnams kyis snang zhing gsal ba'i ngang tshul can gyis so/ /des ji skad ston par 'gyur zhe na/ mi bskyod pa la sogs pa'i</text></item>
<item><p>161b.2</p><section></section><text>snying po'i sa bon las byung ba'i 'od zer rnams kyis de bzhin gshegs pa'i tshogs rnams mchod pa rnam pa sna tshogs kyis mchod la/ tshigs su bcad pa 'dis bdag nyid byin gyis brlab pa'i phyir gsol ba gdab par bya'o/ /dpal ldan zhes bya ba ni dkyil 'khor gyi bdag</text></item>
<item><p>161b.3</p><section></section><text>po yin pa'i phyir ro/ /rdo rje thugs 'chang ba zhes bya ba ni rdo rje ltar mi phyed cing g.yo ba med pa'i thugs gang la mnga' ba de ni rdo rje thugs 'chang ba ste mi bskyod pa'o/ /sku gsung thugs gsum po rdo rje ltar mi phyed cing mi g.yo ba bsgom pa gang yin pa de ni rdo rje mi phyed gsum bsgoms</text></item>
<item><p>161b.4</p><section></section><text>pas so/ /'dis ni don dam par thams cad kyang thams cad kyi bdag nyid can yin no zhes ston to/ /deng bdag ces bya ba la sogs pa la bdag thugs rdo rje'i rnal 'byor pa rang bzhin gyis dbyer mi phyed pa'i phyir chos kyi dbyings su byin gyis rlob par mdzad du gsol zhes pa ste/ </text></item>
<item><p>161b.5</p><section></section><text>bdag gi sems thugs rdo rje dang mnyam par gyur cig ces bya ba'i bar du'o/ thugs rdo rje 'ba' zhig tu ma zad kyi/ phyogs bcu na bzhugs pa'i sku dang gsung dang thugs rdo rje'i rnal 'byor pa rnams kyis bdag la byin gyis rlob par mdzod cig pa'o/ /oM zhes bya ba la</text></item>
<item><p>161b.6</p><section></section><text>sogs pa la/ thugs rdo rjes byin gyis brlabs pa dang / de bzhin gshegs pa thams cad kyis byin gyis brlabs pas bdag gi sems thugs rdo rje dang 'dra bar gyur to zhes oM gyis nges par byas pa'o/ /ye shes sems dpas byin gyis brlabs pa yang rim pa 'di nyid kyis</text></item>
<item><p>161b.7</p><section></section><text>bya'o/ /gsung rdo rje'i gsol ba gdab pa'i tshigs su bcad pa gsungs pa ni/ chos kyi gsung lam zhes bya ba la sogs pa gsungs pa yin te/ chos ni rdo rje chos te 'od dpag tu med pa'o/ /gsung lam ni gsung gi ngo bo ste chos thams cad ston pa la dbang du gyur pa'i phyir ro/ /</text></item>
<item><p>162a.1</p><section></section><text>de nyid kyis na dpal ldan no/ /gsung ni rdo rje can bdag la/ /gsung gis byin gyis brlabs mdzod la/ /bdag gi ngag de dang 'dra bar gyur cig ces bya ba'i don to/ /oM zhes bya ba la sogs pa ni snga ma bzhin no/ /sku rdo rje'i gsol ba gdab pa'i tshigs su bcad</text></item>
<item><p>162a.2</p><section></section><text>pa gsungs pa ni dpal ldan rdo rje zhes bya ba la sogs pa ste/ sku rdo rje ni rnam par snang mdzad do/ /de ni rang bzhin gyis shin tu mdzes pa'i rang bzhin can gyi sku chen po mnga' bas dpal ldan te des bdag gi lus byin gyis brlabs par mdzad de/ bdag gi lus rdo rje lta bur gyur</text></item>
<item><p>162a.3</p><section></section><text>cig ces bya ba'i bar du'o/ /oM zhes bya ba ni snga ma dang 'dra'o/ /la la ni/ kun du bzang po'i thugs gang yin/ /zhes bya ba la sogs pa tshigs su bcad pa gsum byin gyis brlab pa'i don du 'dod mod kyi/ le'u bcu gnyis pa las tshigs su bcad pa gnyis po nyid</text></item>
<item><p>162a.4</p><section></section><text>ston pas le'u bdun pa las gsungs pa de ni gnas skabs gzhan yin te mar me mdzad bzang po'i zhal snga nas kyis/ rjes dran bcu drug dag pa rnams/ /byed pa yin zhes der gsungs pa/ /de ni thugs sogs byin brlab pa'i/ /gnas skabs min phyir ma bshad do/ /zhes</text></item>
<item><p>162a.5</p><section></section><text>bshad pas rjes su dran pa'i skabs su kun du bzang po'i thugs gang yin zhes bya ba la sogs pa bstan pa yin no/ /sku gsum byin gyis brlabs pa bstan pa 'dis ni tshor ba rnam par dag pa bstan pa yin no/ /da ni sgrub pa chen po brjod par bya ste/ sgrub pa chen po ni dbang</text></item>
<item><p>162a.6</p><section></section><text>gi 'bras bu'o/ /de bshad pa ni nam mkha' lta bu'o zhes bya ba la sogs pa yin te don dam par nam mkha' lta bur dngos po med pa'i ngo bor rdo rje gsum po'i mtshan nyid de mtshan dang dpe byad kyi cha shas dang bral bar dmigs shing rnam par bsams nas sgrub pa chen po brtsam par bya'o</text></item>
<item><p>162a.7</p><section></section><text>zhes bya ba ni slob dpon gyi dgongs pa yin no/ /sems brtan par bya ba'i phyir rnal 'byor chen po la yang dang yang du bslab par bya ste/ ji skad du/ thams cad nam mkha'i rang bzhin te/ /sems kyang nam mkha'i rang bzhin du/ /rnam par mi rtog nyid brten na/ /dogs</text></item>
<item><p>162b.1</p><section></section><text>pa med pa nyid rab skye/ /zhes ji skad bshad pa lta bu'o/ /phyogs tshogs zhes bya ba la sogs pa la phyogs bcu khyab pa'i sangs rgyas kyi tshogs rnams snying po'i 'od zer rnams kyis yang dag bskul zhes pa ye shes sems dpa'i thugs ka'i sa bon gyi 'od zer rnams kyis</text></item>
<item><p>162b.2</p><section></section><text>bskul ba dang ye shes sems dpa'i sa bon gyi 'od zer gyi tshogs kyis sad par byas pa'i phyogs bcu'i dkyil 'khor na bzhugs pa'i de bzhin gshegs pa'i tshogs las byung ba'i 'od zer gyis sgo las skyes pa'i spyan la sogs pa'i lha mo'i tshogs phyag gi mthil na bdud</text></item>
<item><p>162b.3</p><section></section><text>rtsi lnga'i chus yongs su gang ba'i bum pa bsnams pas dbang bskur ba dang mi bskyod pas rnam par brgyan pa'i cod pan du gyur to zhes bya ba'i don to/ /rang gi rigs kyi gtso bo ni 'jam pa'i rdo rje'i rigs kyi bdag po mi bskyod pa yin te/ chos kyi dbyings rnam par dag pa'i</text></item>
<item><p>162b.4</p><section></section><text>ye shes kyi rang bzhin can yin pa'i phyir ro/ /spyi bor bdud rtsi'i dkyil 'khor gyi steng du mi bskyod pa bsam par bya'o zhes bya ba ni slob dpon rnams kyi man ngag yin no/ /dbang bskur bas ni sred pa rnam par dag pa bstan pa yin no/ /'di ni sgrub pa chen po ste/ 'di'i</text></item>
<item><p>162b.5</p><section></section><text>'bras bu dbang yin no/ /de ltar thabs mngon par 'dus byas pa'i yan lag bzhi po bstan pa yin no zhes bdag gi bla ma'i zhal snga nas kyis bshad pa yin no/ /thabs kyi bye brag gis shes rab khyad par can du 'gyur bas thabs bsgoms nas shes rab bsgom par bya'o/ /</text></item>
<item><p>162b.6</p><section></section><text>'dir la la dag yongs su rgol bar byed de sngar/ phyag gnyis shes rab dam pa 'khyud pa dang / /zhes bya ba 'dis 'di'i shes rab bstan zin nas/ ji ltar na yang shes rab bsgom par bya zhe na/ de ni legs pa ma yin te/ phyag gnyis shes rab dam pa 'khyud pa dang / /zhes</text></item>
<item><p>162b.7</p><section></section><text>bya ba bstan pa 'di'i bshad pa ni 'di yin te/ gzhan du na sngar yan lag cha shas yongs su rdzogs zin pas 'jam pa'i rdo rje sku gsung thugs byin gyis brlabs pa yang mi 'thad par 'gyur na/ ji ltar bstan par bya ba'i phyir sku dang gsung dang thugs byin gyis brlabs</text></item>
<item><p>163a.1</p><section></section><text>pa'i bya ba 'thad pa de bzhin du shes rab bsgom pa yang rigs pa nyid yin no/ /gzhan dag ni dam tshig gi phyag rgya byin gyis brlabs pa'i phyir slob dpon gyis 'di gsungs pa yin no zhes 'dod do/ /rgyud kyi don la mngon par mi mkhas pa la la'i gzhung ni ji ltar/ </text></item>
<item><p>163a.2</p><section></section><text>phyag gnyis shes rab dam pa 'khyud pa dang / /zhes bya ba'i tshig rnams 'dis 'chad par byed de/ ji ltar 'byar ba'i ngang tshul ni 'byar ba stong pa yin zhes bya ba'i bar du ste de ltar 'jam pa'i rdo rje 'ba' zhig nyid rnam par bsams la de bzhin zhes bya ba la sogs pas shes rab bsgom</text></item>
<item><p>163a.3</p><section></section><text>par bya'o zhes zer mod kyi 'di ni shin tu yang mi 'thad de ci'i phyir rgyud las/ sngags kyi skyes bu ji snyed pa/ /rdo rje gsum gyi ye shes rdzogs/ /dbang po gnyis kyi sbyor ba yis/ /dngos po thams cad brtag par bya/ /zhes gsungs pa la ji snyed pa zhes bya ba 'dir rgya cher bshad</text></item>
<item><p>163a.4</p><section></section><text>par byed pa dag gis 'di na sngags kyi skyes bu gang ji snyed yod pa de thams cad bskyed pa'i dus kyi rjes thogs nyid nas shes rab dang thabs kyi sbyor bas rnam par bsgom par bya'i gcig pu ni ma yin no zhes bshad pa'i phyir ro/ /de bzhin zhes bya ba la sogs pa la de bzhin zhes bya ba</text></item>
<item><p>163a.5</p><section></section><text>ni rang gi lha 'jam pa'i rdo rje ci 'dra ba de dang 'dra ba'i mdangs mdzes pa'i lha mo gang yin pa rang gi snying po maM gyis sprul zhing bskyed bar bya zhing ji ltar 'jam pa'i rdo rje la sku dang gsung dang thugs byin gyis brlab pa dang dbang bskur bar bya ba de bzhin du rig ma la yang bya'o/ /de nyid</text></item>
<item><p>163a.6</p><section></section><text>kyis na mig la sogs pa dgang zhing zhes bya ba smos te/ sa'i snying po la sogs pas dgang ba dang yi ge gsum rnam par dgod pas sku dang gsung dang thugs byin gyis brlabs pa des rig ma'i lus 'od dang ldan zhing 'bar ba dang bcas pa gang yin pa ste/ de ltar thabs dang 'dra bar</text></item>
<item><p>163a.7</p><section></section><text>thun mong gi mngon par 'du bya bas mngon par 'dus byas nas/ rgyud la sogs pa gsungs pa'i byin gyis brlab pa'i mtshan nyid gsungs pa ni/ de nyid shes pas zhes bya ba la sogs pa yin te/ mgo dang zhes bya ba spyi bor oM snying gar hUM lte bar swA gsang ba'i pad+mar AHsogs</text></item>
<item><p>163b.1</p><section></section><text>pa'i sgras brla gnyis nas brtsams te rkang pa'i mthar thug pa'i bar der yi ge hA bsam par bya ste/ 'di dag gis rnam par snang mdzad dang mi bskyod pa dang rin chen 'byung ldan dang 'od dpag tu med pa dang don yod grub pa ste/ de bzhin gshegs pa lngas yan lag byin gyis brlabs</text></item>
<item><p>163b.2</p><section></section><text>par bsgoms la/ sa gsum po khyab pa'i de bzhin gshegs pa lnga'i ngo bo nyid kyi 'od zer gyi /phreng ba'i tshogs dam pa gang la yod pa'i yi ge as byin gyis brlabs pa'i sna tshogs pa'i gsang ba'i lte ba gang yin pa yi ge hUM las pad+ma 'dab ma brgyad pa'i gzugs can gyi gsang ba'i pad+ma</text></item>
<item><p>163b.3</p><section></section><text>chos 'byung ba'i khongs su chud pa zhes bya ba'i bar du'o/ /lha'i rnam par dag pa gsungs pa ni shes rab pad+ma zhes bya ba la sogs pa yin te spros pa'i tshogs thams cad dang bral ba'i stong pa nyid kyi ngo bo nyid ni shes rab dam pa ste/ de'i rgyu mthun pa ni rgyu dang 'dra ba'i 'bras bu kun</text></item>
<item><p>163b.4</p><section></section><text>rdzob kyi bden pa'i shes rab dang lhan cig tu 'og nas bshad pa'i tshul gyis sngags pas dga' ba kun du brtsam par bya ste/ shes rab thabs kyi sbyor ba dang ldan pas don dam pa'i yul la kun du chags pa'o zhes bya ba'i bar du'o/ /de ltar rdo rje dang pad+ma mnyam par sbyor ba'i bde ba</text></item>
<item><p>163b.5</p><section></section><text>chen po nyams su myong ba'i dus su lha'i nga rgyal khyad par can bskyed par bya ba ni oM zhes bya ba la sogs pa ste/ de bzhin gshegs pa thams cad kyi don dam pa dang kun rdzob kyi cha gcig tu gyur pa'i sbyor bas rang bzhin gyi sems kun du bzang po nyid du yongs su dga' ba la brtson par oM</text></item>
<item><p>163b.6</p><section></section><text>zhes bya bar nges par bya ba'o/ /shes rab bsgoms pas ni len pa rnam par dag pa bstan la/ rjes su mnyes pa ni las kyi tshul yin pa'i phyir srid pa rnam par dag pa yin te 'di dag bstan pas ni mthong ba'i lam gyi ngo bo nyid kyi yan lag bzhi pa ni dang po'i sbyor ba yin no/ /la la</text></item>
<item><p>163b.7</p><section></section><text>ni dbang bskur ba'i mthar thug pa la dbang po'i sbyor ba yin par 'dod do/ /da ni shes rab dang thabs rnam pa thams cad du yongs su rdzogs par bya ba'i phyir dkyil 'khor gyi rgyal po'i mchog gi ting nge 'dzin brjod par bya ste/ 'di ni bsgom pa'i lam gyi ngo bo nyid yin la/ de bshad</text></item>
<item><p>164a.1</p><section></section><text>pa ni thugs ka'i zhes bya ba la sogs pa yin te/ thugs ka'i zla ba zhes bya ba ni thugs ka'i zla ba'i nang du chud pa'i sngags yi ge maM gyi 'od rnams kyis phyogs bcu'i dkyil 'khor na bzhugs pa'i 'og nas bshad pa'i sangs rgyas kyi tshogs rnams ma lus par</text></item>
<item><p>164a.2</p><section></section><text>zhugs pa tsam nyid kyi hUM gis byin gyis brlabs pa'i gsang ba'i rdo rje mtha' ma'i lam nas byung ste/ shes rab dam pa'i gsang ba'i pad+mar byung ba'i nang na gnas pa'i byang chub kyi sems kyi gzugs su blta bar bya'o/ /rang gi snying po las byung ba zhes bya ba ni rang gi sa bon las byung</text></item>
<item><p>164a.3</p><section></section><text>ba'i mtshan ma las skyes pa'i ma lus pa'i rang gi dkyil 'khor ba'i 'khor lo gsang ba'i pad+ma'i nang gi dbus su rnam par bsams la dbang bskur ba dang bdud rtsi myang ba la sogs pa'i mthar thug pa byas la sems brtan par dbyung bar bya'o/ /ci'i phyir zhe na/ 'jig rten rnams</text></item>
<item><p>164a.4</p><section></section><text>la phan phyir zhes bya ba smos te/ sems can ma lus pa gdon par bya ba'i phyir snga ma bzhin du gzhal yas khang gi nang du sna tshogs pad+ma dang zla ba'i dkyil 'khor la gnas pa shes rab dang thabs kyi bdag nyid can gyi lha ma lus pa chos 'byung ba'i nang du rnam par bsgom pa yun ring</text></item>
<item><p>164a.5</p><section></section><text>du bsams la de'i 'og tu bla ma'i man ngag gis dbyung bar bya'o/ /ji ltar yang dag par dbyung bar bya zhe na/ badzra d+h+r-ika ces bya ba dang thugs rdo rje zhes bya ba smos te/ thugs rdo rje bskul ba 'dir cho ga bzhin du zhes bya ba dang sbyar te badzra d+h+r-ika ces rgyud las gsungs pa'i sngags kyis</text></item>
<item><p>164a.6</p><section></section><text>yongs su bskul ba dang skye bo dam pa'i don mdzad pa ste gang gis sems can ma lus pa'i tshogs kyi zhe sdang spang ba'i phyir sku dang zhal dang po nor bu sngon po'i 'od 'dra ba ste/ nor bu mthon ka lta bu'o/ /zhal g.yas dkar ba g.yon pa dmar ba'o/ /dam pa dang po ni</text></item>
<item><p>164a.7</p><section></section><text>dpal rdo rje sems dpa'i ste/ de lta bu'i mtshon cha bsnams pa'i phyag dang ldan pa'o/ /de bzhin du/ kha dog dpag tu med pa'i 'od tshogs mnga'/ /zhes bya ba sangs rgyas kyi sprul pa'i tshogs rnam par 'phro bas phyogs kyi tshogs ma lus par khyab pa'o/ /blo dang</text></item>
<item><p>164b.1</p><section></section><text>ldan pa zhes bya ba ni sems mi g.yeng bas so/ /legs bsdus bdag nyid kyi zhes bya ba ni pad+ma'i nang nas byung ste sems can gyi tshogs ma lus pa'i zhe sdang spangs par mdzad nas dpal 'jam pa'i rdo rjer bdag nyid gnas pa la zhugs shing yongs su thim par bya'o/ /dngos</text></item>
<item><p>164b.2</p><section></section><text>po thams cad kyis ni zhes bya ba ni sems chu dang 'o ma 'dra bar te/ 'di ni dpal gsang ba 'dus pa'i rgyud las 'jam pa'i rdo rje dang mi bskyod pa gcig pa nyid du bstan to/ /dzi na dzika ces bya ba la sogs pa la sngags 'dis rnam par snang mdzad yang dag par dbyung bar bya'o/ /</text></item>
<item><p>164b.3</p><section></section><text>rdo rje 'dzin 'dra'i zhes bya ba ni rdo rje sems dpa' dang 'dra bar sku mdog dkar zhing zhal g.yas nag pa g.yon dmar ba'o/ /'khor lo la sogs zhes bya ba ni/ phyag mtshan 'khor lo dang ral gri dang pad+ma dang yid bzhin gyi nor bu bsnams pa bsam par bya'o/ /de bzhin</text></item>
<item><p>164b.4</p><section></section><text>zhes bya ba ni sems can rnams kyi gti mug rnam par dag par mdzad nas shar phyogs su sna tshogs pad+ma dang zla ba'i dbus su bsam par bya'o/ /rat+na d+h+r-ika ces bya ba la sogs pa la rat+na d+h+r-ika ces bya ba'i sngags brjod la rin chen 'byung ldan dbyung bar bya'o/ /gang du zhe na lho</text></item>
<item><p>164b.5</p><section></section><text>phyogs su'o/ /zhal ni zhal ras te gzhon nu 'dra zhes bya ba ni 'jam pa'i rdo rje lta bu'o/ /btso ma'i gser 'dra ni bsregs pa las bton pa'i gser te de dang sku mdog gi mdangs 'dra ba la rin po che dang ral gri dang pad+ma dang 'khor lo bzang po bsnams shing phyag gnyis kyis rig</text></item>
<item><p>164b.6</p><section></section><text>ma la 'khyud pa dang bcas na phyag drug mnga' ba gang yin pa de la de skad ces bya'o/ /A ro l-ika ces bya ba la sogs pa la A ro l-ika ces bya ba'i sngags kyis 'od dpag tu med pa dbyung bar bya'o/ /ji lta bu zhe na/ pad+ma rA ga ltar dmar ba ste nor bu pad+ma rA ga'i mdog can no/ /</text></item>
<item><p>164b.7</p><section></section><text>zhal gnyis de dang 'dra zhes bya ba ni 'jam pa'i rdo rje dang 'dra ba'o/ /'od zer dmar zhing zhes bya ba ni 'od kyi dkyil 'khor du kha dog dmar ba'i dbus na bzhugs pa'o/ /phyag na pad+ma la sogs pa zhes bya ba ni pad+ma dang ral gri dang rin po che dang 'khor lo'i mtshan ma bsnams pas phyag</text></item>
<item><p>165a.1</p><section></section><text>brgyan par nub phyogs su bsam par bya'o/ /pradz+nyA d+h+r-ika ces bya ba la sogs pa la pradz+nyA d+h+r-ika ces bya ba'i sngags kyis don yod grub pa dbyung bar bya'o/ /rin chen margad lta bu'i mdog ldan zhing / /zhes bya ba ni nor bu margad kyi kha dog 'dra ba ste/ rtsa dUr</text></item>
<item><p>165a.2</p><section></section><text>ba sngon po ltar mdog ljang gu mnga' ba'o/ /snga ma lta bu'i zhal zhes bya ba ni zhal la sogs pa 'jam pa'i rdo rje dang 'dra ba'o/ /sogs pa'i sgras ni 'di'i zhal gyi dbyibs cung zad drag par ston pa'o/ /ral gri la sogs bsnams pa zhes pa ni ral gri dang sna tshogs rdo rje dang</text></item>
<item><p>165a.3</p><section></section><text>'khor lo dang pad+ma bsnams pa'o zhes pa'i bar du ste/ de ltar byang phyogs su bsam par bya'o/ /ral pa zhes pa la sogs pa la ral pa'i tshogs kyi steng du margad dang in+d+ra nI la dang pad+ma rA ga la sogs pa'i nor bus spras pa'i cod pan 'jog par mdzad pa dang 'dzam bu'i chu</text></item>
<item><p>165a.4</p><section></section><text>bo'i gser dang mu tig dang nor bus spras pa'i do shal dang gdu bu dang dpung rgyan dang ske rags dang zhabs gdub la sogs pa rgyan sna tshogs pas sku la brgyan pa yin pa dang rig ma ni spyan la sogs pa ste de rnams kyi mgon dang bcas pa ni phan tshun phyag gnyis kyis sku la</text></item>
<item><p>165a.5</p><section></section><text>'khyud pa zhes bya ba'i don to/ /thams cad ces bya ba ni rin chen 'byung ldan dang 'od dpag tu med pa dang don yod grub pa ste/ de rnams ni sna tshogs pad+ma'i steng du nyi ma'i dkyil 'khor la rnam par bsam par byas la 'jam pa'i rdo rje dang rnam par snang mdzad ni zla ba'i dkyil</text></item>
<item><p>165a.6</p><section></section><text>'khor la bzhugs pa de bzhin gshegs pa rnams kyi cod pan la ni mi bskyod pa bsam par bya'o/ /lha mo rnams bskyed pa gsungs pa ni mo ha ra tI zhes bya ba la sogs pa gsungs pa yin te/ mo ha ta tI zhes bya ba'i sngags kyis lha mo spyan dbyung bar bya ste/ zla ba'i dkyil</text></item>
<item><p>165a.7</p><section></section><text>'khor gyi dbus na mchog tu sgeg pa'i nyams dang ldan pa zhal dang phyag mtshan gyi nges pa sku'i rdo rje dang 'dra ba me'i phyogs te shar dang lho'i mtshams su bsam par bya'o/ /dwe Sha ra tI zhes bya ba la sogs pa la dwe Sha tI zhes bya ba'i sngags kyis lha mo mA ma kI dbyung bar bya</text></item>
<item><p>165b.1</p><section></section><text>ste/ dga' ba che zhes pa bde ba chen po'i ngo bo mchog tu dga' ba chen po'i dgyes pa dam pa gang yin pa de zhal dang phyag dang phyag mtshan gyi rnam par nges pa thugs kyi gtso bo mi bskyod pa dang 'dra ba mnga' ba bden bral zhes pa lho dang nub kyi mtshams su bsam par bya'o/ /rA ga zhes bya</text></item>
<item><p>165b.2</p><section></section><text>ba la sogs pa la rA ga ra tI zhes bya ba'i sngags kyis lha mo gos dkar mo dbyung bar bya ste/ sems can rnams la rgyas pa chen po stsol ba nyid kyis ni yon tan rin po che mtha' yas pa'i ngo bo nyid gsung gi dbang phyug 'od dpag tu med pa ltar sku shin tu dmar zhing dang la 'bar</text></item>
<item><p>165b.3</p><section></section><text>ba dang zhal dang phyag dang phyag mtshan de 'dra ba gang yin pa rlung gi phyogs te nub byang mtshams su bsam par bya'o/ /badzra zhes pa la sogs pa la badzra ra tI zhes bya ba'i sngags kyis lha mo sgrol ma dbyung bar bya ste/ de yang dri ma med pa rin po che'i phreng ba ste rin po che'i 'od kyi phreng ba gang</text></item>
<item><p>165b.4</p><section></section><text>yin pa des nam mkha'i khams kyi phyogs kyi tshogs ma lus par khebs shing g.yogs pa sku mdog rin chen 'byung ldan ltar ser zhing zhal dang phyag dang mtshon cha yang de dang 'dra ba dbang ldan gyi phyogs zhes bya ba byang shar mtshams su bsam par bya'o/ /'khor lo bzang dang zhes bya ba</text></item>
<item><p>165b.5</p><section></section><text>la sogs pa la phyag g.yas pa'i gtso bo'i phyag mtshan spyan gyi ni 'khor lo bzang po ste 'khor lo rtsibs bcu gnyis pa'o/ /mA ma kI'i ni ut+pal dmar po'o/ /gos dkar mo'i ni pad+ma'o/ /sgrol ma'i ni ut+pal gser gyi mdog can du bsam mo/ /lhag ma rnams ni bdag</text></item>
<item><p>165b.6</p><section></section><text>po ji bzhin 'dod/ /ces bya ba ni rang gi bdag po dang 'dra ba las ut+pal dang pad+ma ston te/ des na pad+ma ut+pal de dag gcig tu sbyar ro/ /cod pan la ni rang gi bdag po rnams bsam mo/ /lha mo 'di dag thams cad sna tshogs pad+ma'i steng na zla ba'i dkyil 'khor gyi gdan</text></item>
<item><p>165b.7</p><section></section><text>la thams cad kyang shes rab dang thabs kyi bdag nyid can rang gi bdag po'i skus 'khyud pa bsam ste 'di la slob dpon gyis tshig le'ur byas pa las ci'i phyir de skad ma gsungs zhes pa'i som nyi mi bya ste/ rgyud las/ rig pa chen mo spyan la sogs/ /rtag tu 'dod pa'i don</text></item>
<item><p>166a.1</p><section></section><text>brtson pa/ /'dod pa'i longs spyod dag gis ni/ /ji ltar 'dod pa bsten na 'grub/ /ces gsungs pa'i phyir dang / de bzhin du le'u dang po las sa rdo rje la sogs pa'i nges pa gsungs pas 'di skad du bshad par bya ste/ sa rdo rje dang zhes gang gsungs</text></item>
<item><p>166a.2</p><section></section><text>pa de thams cad shes rab dang thabs gnyis su med pa'i rnam par dag pa gtso bor byas pa rgyud 'di rdzogs pa'i bar la ston pas de'i phyir rgyud kyi don mi shes pas rnam par rtog pa'i go skabs mi 'byed pa'o/ /de nyid gsum gyi zhes bya ba la sogs pa la dkyil 'khor gyi 'khor lo'i</text></item>
<item><p>166a.3</p><section></section><text>mtshams su gyur pa me'i phyogs su spyan la sogs pa bzhi po dang / de bzhin du rtsa ba'i sgo'i ngos gnyis dang g.yas dang g.yon logs su gzugs rdo rje la sogs pa lha mo drug bsam par bya'o/ /de dag kyang sku rdo rje la sogs pa de bzhin gshegs pa lnga'i ngo bo nyid lnga dang</text></item>
<item><p>166a.4</p><section></section><text>drug pa chos kyi dbyings kyi rdo rje ni rdo rje sems dpa' lta bu ste/ 'di rnams kyi thabs kyi ngo bo ni sa'i snying po la sogs pa byang chub sems dpa' drug bsam par bya'o/ /gzugs rdo rje ni rnam par snang mdzad lta bu la rtsa ba'i phyag gnyis kyis sa'i snying po la 'khyud pa g.yas na me long</text></item>
<item><p>166a.5</p><section></section><text>bsnams pa/ sgra rdo rje ni mi bskyod pa ltar sku mdog gnag pa la rtsa ba'i phyag gnyis kyis rdo rje 'dzin pa la 'khyud pa phyag gnyis kyis pi wang brdungs pa/ dri rdo rje ni rin chen 'byung ldan dang 'dra ba la phyag gnyis kyis nam mkha'i snying po la 'khyud pa phyag gnyis kyis tsan+dan la sogs</text></item>
<item><p>166a.6</p><section></section><text>pas yongs su gang ba'i dung phor bsnams pa/ ro rdo rje 'od dpag tu med pa dang 'dra ba la phyag gnyis kyis 'jig rten dbang phyug la 'khyud pa phyag gnyis kyis bdud rtsi lngas yongs su gang ba'i thod pa bsnams pa/ reg rdo rje don yod grub pa dang 'dra ba la rtsa ba'i phyag gnyis</text></item>
<item><p>166a.7</p><section></section><text>kyis sgrib pa rnam par sel ba la 'khyud pa gnyis kyis gos bsnams pa/ chos kyi dbyings rdo rje ni rdo rje sems dpa' dang 'dra ba la rtsa ba'i phyag gnyis kyis kun du bzang po la 'khyud pa phyag lhag ma rnams rang gi bdag po dang 'dra ba las gzhan du na pad+ma'i gnas su ut+pala'o/ /</text></item>
<item><p>166b.1</p><section></section><text>byang chub sems dpa' lnga po'i zhal dang phyag dang phyag mtshan rnams de bzhin gshegs pa lnga dang 'dra mod kyi/ 'on kyang sa'i snying po'i phyag g.yas na ni yid bzhin gyi nor bu'i rgyal mtshan no/ /sgrib pa rnam par sel ba'i phyag g.yas na ni zhi ba'i phyag rgya'o/ /kun du bzang po ni rdo rje</text></item>
<item><p>166b.2</p><section></section><text>sems dpa' dang 'dra'o/ /mig la sogs pa dang gzugs la sogs pa tha dad par so sor tshig le'ur byas pa las ma bshad kyang 'di dag shar sgo'i ngos nas brtsams te byang shar gyi mtshams kyi bar gyi gnas su bskor phyogs su sna tshogs pad+ma'i steng du zla ba'i dkyil 'khor la</text></item>
<item><p>166b.3</p><section></section><text>sems dpa'i skyil mo krung gis bzhugs par bsam par bya'o/ /ya mAn zhes bya ba la sogs pa la ya mAn+ta kr-ita ces brjod la gshin rje gshed dbyung bar bya ste/ de yang mtha' yas 'jigs 'od phyogs kun khyab dang ldan/ /zhes bya ba ni tshad med cing mi bzad par 'jigs pa'i</text></item>
<item><p>166b.4</p><section></section><text>'od 'bar ba'i tshogs gang la mnga' ba'o/ /dus mtha' mi bzad sprin gyi dkyil 'khor mdog /ces bya ba ni bskal pa 'jig pa'i dus kyi sprin gyi mdog ltar mdangs nag po mnga' ba'o/ /thugs kyi rgyal po ni mi bskyod pa ste/ de dang sku mtshungs pa ni sku mdog gnag cing zhal</text></item>
<item><p>166b.5</p><section></section><text>lhag ma gnyis kyang de dang 'dra bar drag cing gtum pa'i gshin rje gshed ltar snang ba'i rigs kyi 'od dpag tu med cing tshad med par rnam par 'phro zhing 'byin par snang la/ de rnams kyis gshin rje gshed kyi srog 'phrog par mdzad pa'i ngang tshul can yin pas gshin rjes mthar mdzad</text></item>
<item><p>166b.6</p><section></section><text>cing shin tu gdug pa'i sbrul 'jog po la sogs pas ral pa bcings pa mgul rgyan dang phyag gdub dang zhabs la sogs par byas pas sku lus kyi yan lag brgyan cing gdul dka' ba 'dul bar mdzad pa'i dpal dang ldan pa ste de nyid kyis na rang bzhin gyis dang po'i ngo bo nyid du gyur pa shar gyi</text></item>
<item><p>166b.7</p><section></section><text>sgor nyi ma'i dkyil 'khor la rnam par bsam par bya'o/ /pradz+nyAn zhes bya ba la sogs pa la pradz+nyAn+ta kr-ita ces bya ba la sogs pa'i sngags kyis khro bo gzhan gyis mi thub pa dbyung bar bya ste/ bla med 'od ces bya ba shes rab mthar byed lta bu'i 'od zer 'phro bar gyur pa dang sku'i rdo rje</text></item>
<item><p>167a.1</p><section></section><text>zhes bya ba zhal dang phyag dang phyag mtshan dang sku mdog rnam par snang mdzad dang 'dra mod kyi 'on kyang 'di'i phyag g.yon du 'khor lo bsam par bya'o zhes bdag gi bla ma bzhed do/ /gzhan yang drag po ni khyab 'jug 'dul bar mdzad pas shin tu drag cing gtum pa'o/ /</text></item>
<item><p>167a.2</p><section></section><text>pad+ma zhes bya ba la sogs pa la pad+mAn+ta kr-ita ces bya ba'i sngags kyis rta mgrin dbyung bar bya ste/ de yang pad+ma mthar byed lta bu'i 'od zer gyi tshogs rnams kyis phyogs kyi 'khor lo'i tshogs khebs shing gang gis g.yogs pa dang 'od kyis 'jig pa chen po'i dus kyi me ltar shin tu 'bar</text></item>
<item><p>167a.3</p><section></section><text>bar snang ba dang phyag la sogs pa gsung gi rdo rje dang 'dra zhes bya ba zhal dang phyag dang phyag mtshan 'od dpag tu med pa dang 'dra ba tshangs pa dang kun bged gzhon nu la sogs pa gdug pa du ma rnam par gnon par mdzad pa zhal shin tu 'jigs su rung ba dang ldan pa skye bo rnams 'jigs par</text></item>
<item><p>167a.4</p><section></section><text>byed pa'i ha ha zhes bzhad pa'i khro bo'i bzhad pa chen pos ti se la sogs pa'i ri bo 'dzin par byed pa dang / de na gnas pa'i thub pa'i dbang po kun bged gzhon nu la sogs pa 'jig rten du thub dbang du sgrar grags pa gang gis rnam par 'jig cing gsal bar mdzad pa nub phyogs</text></item>
<item><p>167a.5</p><section></section><text>kyi sgor bsam par bya'o/ /big+h+nAn zhes bya ba la sogs pa la big+h+nA n+ta kr-i ta ces bya ba'i sngags kyis bdud rtsi 'khyil pa dbyung bar bya ste/ dpa' bo ni tshogs kyi bdag po la sogs pa'i bgegs rnams 'joms par mdzad pa'o/ /dus mtha'i me ni bskal pa 'jig pa'i me ste/ de dang</text></item>
<item><p>167a.6</p><section></section><text>'dra bar drag cing gtum pa'i khro bo rang dang 'dra ba'i tshogs spro bar mdzad pa dang de bzhin du 'phags pa'i zhal la sogs mi bskyod pa dang mtshungs zhes bya ba ni zhal dang phyag dang phyag mtshan sku mdog thugs rdo rje dang 'dra ba byang gi sgor bsam par bya'o/ /rnam par snang mdzad ces bya</text></item>
<item><p>167a.7</p><section></section><text>ba la sogs pa la gshin rje gshed kyi cod pan la ni rnam par snang mdzad do/ /shes rab mthar byed kyi cod pan la ni mi bskyod pa'o/ /pad+ma mthar byed kyi cod pan la ni 'od dpag tu med pa'o/ /bgegs mthar byed kyi cod pan la ni mi bskyod pa ste de ltar rim bzhin du bsam pa</text></item>
<item><p>167b.1</p><section></section><text>dang gshin rje gshed kyi phyag g.yas par tho ba/ shes rab mthar byed kyi dbyug pa/ pad+ma mthar byed kyi pad+ma/ bgegs mthar byed kyi rdo rje yang rim bzhin du bsam mo/ /la la ni rdo rje zhes smos pas sna tshogs rdo rje yin par 'dod do/ /yang 'di dag go rims bzhin du ro langs</text></item>
<item><p>167b.2</p><section></section><text>ma dang gzhan gyis mi thub ma dang khro gnyer ma dang ral pa gcig ma ste lha mo bzhi dang snyoms par 'jug pas bzhugs par bsam par bya ba dang thams cad kyang g.yon brkyang ba'i gnas pas sna tshogs pad+ma'i steng na nyi ma'i dkyil 'khor la bzhugs pa/ zhal mche ba gtsigs</text></item>
<item><p>167b.3</p><section></section><text>pa dbu skra gyen du brdzes pa/ sma ra ser ba ljags bskyod pa zhal gdangs pa khro ba dang bcas pa bzhad pa de ltar yongs su rdzogs pa'i zhes bya ba la sogs pa la de ltar sngar bshad pa'i tshul gyis kun nas yongs su rdzogs pa'i dkyil 'khor gyi 'khor lo la kun du bzang po'i rnal</text></item>
<item><p>167b.4</p><section></section><text>'byor par rnam par bltas nas dngos po thams cad kyis ni zhes pa sa'i snying po la sogs pas skye mched drug byin gyis brlabs pas rdzogs par bya zhing sku dang gsung dang thugs byin gyis brlab pa yang rdzogs par bya'o/ /snying po'i sngags ni ye shes sems dpa'i sa bon te/ </text></item>
<item><p>167b.5</p><section></section><text>de las byung ba'i 'od zer rnams kyis ye shes kyi dkyil 'khor gyi rnam pa can gyi de bzhin gshegs pa bkug ste bcug pa bcings nas dbang du bya ste yi ge dzaHmdog dmar po bsams/ de'i 'od zer gyis phyogs bcu na bzhugs pa'i de bzhin gshegs pa rnams</text></item>
<item><p>167b.6</p><section></section><text>bkug la hUM mdog nag pos dkyil 'khor gyi dbus su bcug ste baM mdog ser pos re re zhing sku dang gsung dang thugs rdo rje thugs ka dang lkog ma dang spyi bor byin gyis brlab pa byas la yi ge hoHmdog dkar pos dkyil 'khor ba thams cad kyi ye shes sems dpa' byin</text></item>
<item><p>167b.7</p><section></section><text>gyis brlab par bya'o/ /da ni bsrung ba'i cho ga gsungs pa ni shes rab thabs kyi zhes bya ba la sogs pa gsungs pa yin te don dam pa'i bdag nyid can shes rab dang thabs kyi ngo bo nyid don dam par mi 'gyur ba'i rang bzhin can gyi ting nge 'dzin rdo rje dang pad+ma mnyam par sbyor</text></item>
<item><p>168a.1</p><section></section><text>ba de las byung zhing skyes pa shin tu bde ba chen po nyams su myong ba'i ngo bor gcig tu mthar thug pa'i dkyil 'khor gyi 'khor lo bsams nas de nas de'i rjes la bsrung bar bya'o/ /gang gis she na gshin rje mthar byed la sogs pas bshad pa zhes smos</text></item>
<item><p>168a.2</p><section></section><text>te des ji ltar bya zhe na/ gshin rje gshed la sogs pa'i khro bo rang gi lus las byung ba/ gzugs shin tu 'jigs su rung ba'i khro bo rnams kyis bgegs dang gdug pa thams cad rnam par bsreg par bsams la/ de dag nyid rdo rje lu gu rgyud du yongs su gyur nas des</text></item>
<item><p>168a.3</p><section></section><text>steng dang 'og tu sna tshogs rdo rjes byin gyis brlabs pa las byung ba'i rdo rje'i dra bar bsam par bya'o/ /de ltar srung ba'i 'khor lo bsgoms nas dbang bskur ba la sogs pa mchod pa'i cho ga gsungs pa ni/ rang gi snying pos zhes bya ba la</text></item>
<item><p>168a.4</p><section></section><text>sogs pa yin te/ rang gi sngags kyis mchod yon la bzlas la tsan+dan dang gur kum dang ga bur la sogs pa dang me tog ste man+dA ra ba dang ut+pal dang ka ra bI ra dang dzA ti dang ma li ka la sogs pa'i me tog dang bcas pa'i mchod yon gyi snod bshams la</text></item>
<item><p>168a.5</p><section></section><text>dkyil 'khor ba'i lha thams cad la mchod yon gyis dbang bskur bar bya'o/ /'dis ni dar dpyangs kyi dbang bskur ba dang phreng ba'i dbang bskur ba la sogs pa yang ston pa yin no/ /de nas rang la byas pa lta bur zhes pa bdag nyid la byas pa dang 'dra bar snying po'i sngags</text></item>
<item><p>168a.6</p><section></section><text>kyis bskul ba'i nam mkha' la bzhugs pa'i sangs rgyas kyi tshogs kyi 'od zer gyi sgo las byung ba'i lha'i tshogs phyag na bdud rtsi lngas yongs su gang ba'i bum pa bsnams pas dbang bskur bar bya'o/ /de ltar cho ga 'dis kun nas mngon par mchod par bya'o/ /pad+ma</text></item>
<item><p>168a.7</p><section></section><text>zhes bya ba ni shes rab kyi gsang ba'i pad+ma'i nang du rang gi sa bon 'od rnams kyi zhes bya ba dzaH hUM baM hoH khaM raM zhes bya ba'i 'od zer rnams kyis gzugs rdo rje la sogs pa'i lha mo thams cad spyan drangs nas/ yang dag byang chub yid kyi ngo bo yin/ /zhes bya ba zla ba'i dkyil</text></item>
<item><p>168b.1</p><section></section><text>'khor gyi rnam pa can gyi byang chub kyi sems kyi 'od zer lnga pa'i dkyil 'khor pas so/ /de nas byang chub sems kyi dkyil 'khor de nyid shes rab ba spu re re las byung ba zhes bya ba ba spu'i bu ga'i tshogs re re las byung ba'i 'od zer rnam pa sna tshogs te/ nag po dang dkar po dang ser po dang dmar po dang</text></item>
<item><p>168b.2</p><section></section><text>ljang gu'i 'od zer 'phros pa'i tshogs rgya chen pos nam mkha'i khams kyi gtos ma lus par kun nas yongs su khyab par gyur la/ de bas na blo dang ldan zhing rnal 'byor la mkhas pas rab tu spro bar bya'o/ /ji ltar spro bar bya zhe na 'od kyi zhes bya ba la sogs pa ste/ ba spu'i tshogs re re'i</text></item>
<item><p>168b.3</p><section></section><text>khung bu las nges par byung ba'i 'od kyi/ rtse mo las skyes pa'i gzugs rdo rje la sogs pa'i lha mo rnams kyis rgyal ba'i dbang po ste/ rnam par snang mdzad la sogs pa'i dkyil 'khor pa rnams legs par mchod par bya'o/ /ji lta bus she na gang gi sku'i yan lag dri ma med pa'i</text></item>
<item><p>168b.4</p><section></section><text>'dzam bu'i chu bo'i gser dang nor bus spras pa'i do shal dang dpung rgyan dang 'og pag dang phyag gdub dang zhabs gdub la sogs pa'i rgyan rnams kyis brgyan cing sbud pa gang yin pa de me long dang pi wang ste dgu bo'i rgyud mangs dang dri ste ga pur gur kum tsan+dan gla rtsi bzhi po cha mnyam gyis</text></item>
<item><p>168b.5</p><section></section><text>yongs su gang ba'i dung phor dang ro'i snod de bdud rtsi lngas yongs su gang ba'i thod pa dang gos te rgya yul gyi dar mdog bzangs la sogs pa dang chos 'byung ba ste/ chos 'byung ba'i phyag rgya dang sogs pa zhes bya bas gdugs dang rgyal mtshan la sogs pa'i mtshan ma gzhan dag rim</text></item>
<item><p>168b.6</p><section></section><text>gyis bsnams pa'i phyag rnam pa gnyis dang rnam par sgeg pa dang bcas shing rol pa'i mdangs dang ldan pa'i gzugs brnyan byung ba me long la snang ba'i 'od kyi snang ba ste/ rang gi lus kyi 'od rnams kyis sprul pa'i mchod pa me tog dang bdug spos dang mar me dang dri dang gdugs dang rgyal mtshan</text></item>
<item><p>168b.7</p><section></section><text>dang ba dan la sogs pa'i mchod pa'i sprin sna tshogs pa de rnams sgyu ma la sogs pa lta bu ste sgyu ma dang dri za'i grong khyer dang brag ca dang chu zla lta bur so sor snang ba ni dngos po rnams don dam par sgyu ma la sogs pa so sor yang dag par rig cing shes pa ste des 'jig rten pa'i ngo bo rig cing lta</text></item>
<item><p>169a.1</p><section></section><text>ba la mkhas pa de kho na nyid du na dngos po med pa'o/ /rtog pa ma lus zhes bya ba la sogs pa la so so rang gis rig pa'i mchog tu dga' ba'i bde ba chen po'i ngo bo rab tu bskyed pa'i rgyur gyur pas so/ /gzugs la sogs pa zhes bya ba ni gzugs dang sgra dang dri dang ro dang reg</text></item>
<item><p>169a.2</p><section></section><text>dang chos kyi dbyings rdo rje zhes bya ba mchod pa'i lha mo rnams dang de gcig pur ma zad kyi de bzhin du phyi'i dri ma la sogs pa ste/ dri dang me tog dang bdug spos dang mar me dang lha bshos dang dar dang rin po che la sogs pas yang dag par mchod par bya'o/ /de ltar tha dad rtog pas nges grol</text></item>
<item><p>169a.3</p><section></section><text>bya/ /zhes bya ba ni mchod par bya ba dang mchod pa po dang mchod pa nye bar mi dmigs pas 'khor gsum yongs su dag pas yang dag par mchod la/ 'di ltar nga rgyal bskyed par bya ste/ oM zhes bya ba la sogs pa la ngo bo nyid kyis de bzhin gshegs pa thams cad kyi 'jig rten las</text></item>
<item><p>169a.4</p><section></section><text>'das pa'i rdo rje'i mchod pa'i bdag nyid ni bdag go zhes brjod la snying gar dkyil 'khor gyi 'khor lo bsam par bya'o/ /da ni bstod pa gsungs pa ni sgra'i yul rnams zhes bya ba la sogs pa yin te/ brag ca'i sgra 'dra zhes bya ba ni snying gar gnas pa'i dkyil 'khor la ye shes</text></item>
<item><p>169a.5</p><section></section><text>sems dpa'i sa bon las byung ba'i 'od zer gyi sgo las de bzhin gshegs pa lnga po lta bu'i sangs rgyas rnams bsgoms la phyi dang nang gi bdag nyid can thams cad sems nyid yin par yongs su brtags la sems nyid kyis de bzhin gshegs pa lnga la bstod par bya'o/ /chos kyi</text></item>
<item><p>169a.6</p><section></section><text>dbyings rnam par dag pa'i ye shes kyi ngo bo nyid ni mi bskyod pa ste/ rdo rje dbyings kyi tshul gyis bstod pa ni/ mi bskyod pa ni zhes bya ba la sogs pa gsungs pa yin te/ kye bcom ldan 'das rdo rje mi bskyod pa rang bzhin gyis 'gyur ba med pa thugs kyi mthus chos kyi dbyings kyi</text></item>
<item><p>169a.7</p><section></section><text>ye shes dang shes bya ma lus pa'i ngo bo nyid yin no/ /rdo rje dbyings ni ma lus pa'i ye shes kyi gzhir gyur pa'i sku'i ngo bo nyid do/ /mkhas pa chen po zhes bya ba ni 'gro ba thams cad so sor rtogs par byed pa'i gsung gi ngo bo nyid do/ /rdo rje gsum mchog ni rnam par dag pa'i</text></item>
<item><p>169b.1</p><section></section><text>sku rdo rje la sogs pa nyid kyis dam par gyur pa'o/ /dkyil 'khor gsum ni sku'i dkyil 'khor la sogs pa'i tshul gyis 'gro ba ma lus pa thams cad kyi ngo bor gyur pa'o/ /rdo rje dbyings ni thos pa la sogs pas bsgrub par bya ba'o/ /phyag 'tshal lo zhes bya ba ni rnam pa</text></item>
<item><p>169b.2</p><section></section><text>thams cad du bdag nyid kyi dngos po dbul ba dang khyed kyi sku mngon par 'dod pas khyod la rab tu 'dud par bgyid do zhes bya ba'i don to/ /rnam par snang mdzad ces bya ba la sogs pa la kye bcom ldan 'das rnam par snang mdzad ye shes kyi snang ba ma lus pa'i ngo bo nyid me long</text></item>
<item><p>169b.3</p><section></section><text>lta bu'i ye shes kyi dga' ba che ba sgrib pa thams cad las nges par grol bas rdo rje zhi ba'o/ /zad pa dang mi skye ba'i tshul gyis bya ba byas pas dga' ba chen po ste/ mngon par 'dod pa'i don grub pas dga' ba tshad med pa brnyes pa'o/ /rang bzhin 'od gsal zhes bya ba</text></item>
<item><p>169b.4</p><section></section><text>ni glo bur ba'i dri ma dang bral bas na 'dus ma byas pa'o/ /mchog gi mchog ces bya ba ni rnam pa thams cad du chu dang bral bas dam pa'i dam par gyur ba'o/ /ston pa rdo rje ni 'gro ba thams cad kyi rten du gyur pa ste de la phyag 'tshal lo zhes pa'o/ /rin chen rgyal po zhes bya ba la</text></item>
<item><p>169b.5</p><section></section><text>sogs pa la kye bcom ldan 'das rin chen rgyal po rab tu dang ba'i 'od 'bar ba mnyam pa nyid kyi ye shes can rab tu zab pa tshad med pa'i bsam gyis mi khyab pa'i yon tan thams cad kyi spyod pa can rnam pa thams cad du mi phyed pas rdo rje nam mkha'o/ /rang bzhin gyis nyes bas ma gos</text></item>
<item><p>169b.6</p><section></section><text>pas na dri med nam mkha'o/ /nyes pa thams cad zad pas na rang bzhin dag pa'o/ /slar yang nyes pa mi 'byung bas gos pa med pa'o/ /rgya che ba'i ngo bo nyid du gyur pas rdo rje'i sku ste gdul bya skal ba ji lta ba bzhin du yang dag par ston pa'i sku mnga' ba khyed la phyag 'tshal lo zhes</text></item>
<item><p>169b.7</p><section></section><text>pa'o/ /rdo rje mi 'chi zhes bya ba la sogs pa la kye bcom ldan 'das rdo rje mi 'chi ba tshad med pa'i ye shes kyi ngo bo nyid kyi so sor rtog pa'i ye shes can nus pa thams cad kyis mi thub bas na rgyal po che'o/ /mi rtog ces ba ni gdul bya ji lta ba bzhin du chos rnams nges par ston par mdzad</text></item>
<item><p>170a.1</p><section></section><text>pa'o/ /nam mkha' rdo rje 'dzin zhes bya ba ni tshig dang tshig can gyi 'dzin pa la sogs pa thams cad las nges par grol ba'o/ /'dod chags pha rol phyin pa brnyes/ /zhes bya ba ni 'gro ba rnams la so sor gzigs nas chos ston pa la sogs pas sems</text></item>
<item><p>170a.2</p><section></section><text>can thams cad mgu bar mdzad pa'o/ /rdo rje'i gsung ni yon tan dang 'dra bar mtha' yas shing tshad med pa'i gsung dbyangs nges par sgrogs pa la phyag 'tshal lo zhes pa'o/ /don yod rdo rje zhes bya ba la sogs pa la kye bcom ldan 'das don yod rdo rje sgrub pa po'i mngon par</text></item>
<item><p>170a.3</p><section></section><text>'dod pa ji ltar brtsam par bya ba grub pa'i ye shes kyi rdzogs pa'i sangs rgyas te thams cad mkhyen pa nyid brnyes par mdzad pa'o/ /bsam pa thams cad rdzogs mdzad pa/ /zhes bya ba ni yid bzhin gyi nor bu dang / dpag bsam gyi shing la sogs pa'i ngo bo nyid lta bu'o/ /rang</text></item>
<item><p>170a.4</p><section></section><text>bzhin dag pa nyid las byung / /zhes bya ba ni sngags dang phyag rgya dang ting nge 'dzin dang gzugs dang thabs gzhan yang rang bzhin dag par gyur pas 'gro ba'i don thob par mdzad pa'o/ /rdo rje sems dpa' zhes bya ba ni 'tshang rgya ba nyid kyis thogs pa med pa'i thugs thams cad dang ldan</text></item>
<item><p>170a.5</p><section></section><text>pa la phyag 'tshal lo zhes pa'o/ /de nas don dam par kun du bzang po nyid yin pas thugs thams cad ni thams cad kyi bdag nyid yin pas lha re re zhing bstod pa ma byas pa yin no/ /'dod chags dang zhe sdang dang gti mug dang nga rgyal dang phrag dog rnam par dag pa'i ngo bo nyid dang ye shes lnga'i rang</text></item>
<item><p>170a.6</p><section></section><text>bzhin no/ /de bzhin gshegs pa lnga yin te/ de yang / gang gi rang bzhin chags sdang rnam bral yang / /gdul bya'i dbang gis khro la khro ba dang / /'dod chags can la chags pa can ltar ston/ /byang chub mchog gnas de la phyag 'tshal lo/ /zhes ji skad bshad pa lta</text></item>
<item><p>170a.7</p><section></section><text>bu'o/ /da ni 'bar ba'i oM gyis zhes bya ba la sogs pas bdud rtsi myang pa bshad par bya ste/ bdud rtsi lnga po des snying ga'i zla ba'i dbus su chud pa'i zla ba'i dkyil 'khor la zhugs pa'i dkyil 'khor ba rnams des tshim zhing mgu bar bya'o/ /de yang yi ge oM 'bar zhing 'od</text></item>
<item><p>170b.1</p><section></section><text>dang ldan pa'i gzugs can des byin gyis brlabs la rlung dang me'i dkyil 'khor la gnas pa thod pa'i dbus na bdud rtsi lnga po gnas pa rlung dang me'i dkyil 'khor dag gis rab tu sbar bas gong bu dmar po lta bur bsams la yi ge a yis khrag zhu ba lta bu'i rang bzhin la oM gyis bdud</text></item>
<item><p>170b.2</p><section></section><text>rtsi dkar por byas nas oM AHhUM zhes bya ba'i yi ge gsum las byung ba'i rdo rje yongs su gyur pa las sangs rgyas lngas byin gyis brlabs par bsams la rang gi sa bon gyis ye shes lnga'i bdud rtsi'i rang bzhin du byas la hUM las byung ba'i rdo rje'i 'od zer gyis bkug pa'i lces snying</text></item>
<item><p>170b.3</p><section></section><text>ga'i zla bar chud pa'i dkyil 'khor gyi 'khor lo des tshim par bya'o/ /de yang / zla nyi rdo rje chu dang dri mar me/ /thod pa la gnas me dang rlung dag gis/ /legs sbar lcags sreg gong bu lta bur ni/ /hUM gi sa bon dag gis rnam par bsgom/ /yi ge a brjod der ni phab</text></item>
<item><p>170b.4</p><section></section><text>pa dang / /cung zad bro zhing khrag 'drar rnam bsams la/ /oM ma ma raM ma ma rang gi sa bon gyis/ /sangs rgyas phab ste byin brlabs byang chub sems/ /rab dkar hUM gi rdo rje lce yis snying gar gnas/ /rang gi 'khor lo ma lus des tshim bya/ /zhes bshad pa yin no/ /</text></item>
<item><p>170b.5</p><section></section><text>'di ni bsgom pa'i lam gyi ngo bo dkyil 'khor gyi mchog ces bya ba'i ting nge 'dzin to/ /de yang dang por 'byin pa la sogs nas bdud rtsi myang ba'i mthar thug pa mdor na/ ting 'dzin 'khor lo'i rgyal po mchog tu yang dag bshad/ /ces ji skad 'byung ba lta bu'o/ /da ni las</text></item>
<item><p>170b.6</p><section></section><text>kyi rgyal po'i mchog thob pa'i 'bras bu'i spyod pa'i rang bzhin bshad pa ni snying po'i 'od zer zhes bya ba la sogs pa yin te/ snying po'i 'od zer dpag med kyis/ /zhes pa ye shes sems dpa'i sa bon las byung ba'i 'od zer rnams kyis sprul pa'i thub pa'i mchog sangs</text></item>
<item><p>170b.7</p><section></section><text>rgyas dang byang chub sems dpa' mi shes pa thams cad kun du nges par gsal ba'i sems brtan par byas la sangs rgyas dang byang chub sems dpa' des 'gro ba ma lus pa rdzogs pa'i sangs rgyas su byas la rang gi gsang sngags kyi nang du chud par snang bar byas te rang gi sems</text></item>
<item><p>171a.1</p><section></section><text>la dbang du gyur pas de ltar sprul pa yin pa'i phyir ye shes la ni mi shong ba yod pa ma yin no/ /de ltar ye shes kyi phyag rgya dang sbyor bas sems brtan par byas nas/ don dam pa'i bdag nyid can gyi phyag rgya chen po'i rnal 'byor bsgom par gsungs pa</text></item>
<item><p>171a.2</p><section></section><text>yin te/ shes rab thabs ni mnyam sbyor ba/ /bsgom pa'i rnal 'byor pa mchog gis/ /phyag rgya che dang mnyam sbyor ba'i/ /bsgom pa rgyal bas gsungs pa yin/ /zhes bshad pas/ re zhig rim pa 'dis dang por shes rab bsgom par bya'o/ /ci gzugs la sogs</text></item>
<item><p>171a.3</p><section></section><text>pas ji ltar byis pas yongs su brtags shing mthong ba rnams ji ltar rnam par shes pa'i rang bzhin yin zhing don dam par stong pa yin nam 'on te kun rdzob tsam gyi rang bzhin can yin zhe na/ de gsungs pa ni gzugs la sogs pa zhes bya ba la sogs pa yin te/ gzugs su</text></item>
<item><p>171a.4</p><section></section><text>rung bas na gzugs te/ kha dog dang dbyibs kyi dbye bas rnam pa gnyis so/ /kha dog ni sngon po la sogs pa'o/ /dbyibs ni mnyam pa dang mtho ba dang dma' ba la sogs pa'o/ /sogs pa'i sgras ni tshor ba dang / 'du shes dang / 'du byed dang / rnam par shes pa bsdu</text></item>
<item><p>171a.5</p><section></section><text>ba'o/ /gzugs la sogs pa gang yin pa 'di dag ni thog ma med pa'i dus yin gyi ma rig pa'i bag chags kyi mig ser gyis nye bar bcom pa'i mig gis rtog pa mang po'i bzos bsgrubs pa las snang ba yin pa de'i rnam pa zhes pa gzugs kyi rang bzhin ni ngo bo nyid stong pa yin te/ </text></item>
<item><p>171a.6</p><section></section><text>bcom ldan 'das kyis rab 'byor gzugs ni gzugs kyi ngo bo nyid kyis stong ste/ de'i rang bzhin de yin pa'i phyir ro zhes ji skad gsungs pa de lta bu ste/ tshor ba la sogs pa yang de bzhin no/ /gzhan yang / gzugs ni dbu ba rdos pa 'dra/ /tshor ba chu bur dag dang</text></item>
<item><p>171a.7</p><section></section><text>mtshungs/ /'du shes smig rgyu 'dra ba ste/ /'du byed rnams ni chu shing bzhin/ /rnam shes sgyu ma lta bu'o zhes/ /de nyid gzigs pas bka' stsal to/ /zhes ji skad gsungs pa lta bu'o/ /mngon sum gyi shes pas mthong ba yin no/ /ngo bo nyid kyis stong pa ji ltar yin zhe na de ni</text></item>
<item><p>171b.1</p><section></section><text>ma yin te/ so sor snang ba gang yin pa de thams cad ni bden pa ma yin te/ dper na rab rib can gyis zla ba gnyis la sogs pa mthong ba dang 'dra'o/ /'on te 'khrul pa med pa'i shes pa ni mngon sum yin par bshad pas rab rib can gyis zla ba gnyis la sogs pa ni mngon sum</text></item>
<item><p>171b.2</p><section></section><text>ltar snang ba yin gyi/ de mngon sum ma yin te/ mngon sum ltar snang rab rib bcas/ /zhes bshad pa yin no/ /gal te de skad zer na de lta na ni de kho na nyid yongs su shes pa yin pas thams cad yang dag pa'i rnal 'byor par 'gyur te/ tshu rol mthong ba can du ni mi 'gyur</text></item>
<item><p>171b.3</p><section></section><text>te/ /yang dag pa ji lta ba bzhin yongs su shes pa'i phyir ro/ /de yang / gal te ji ltar grags pa 'di/ /chos rnams ngo bo ji bzhin yin/ /yang dag don mthong grol 'gyur bas/ /'gro ba thams cad cis mi grol/ /zhes ji skad bshad pa lta bu'o/ /de la slob dpon gyis</text></item>
<item><p>171b.4</p><section></section><text>mngon sum ni rnal 'byor pa dang cig shos kyi ste rnam pa gnyis su bshad pas tha snyad tsam kho nar rmi lam la sogs pa dang 'dra bar ji ltar shes pa'i don ma 'khrul pa tsam gang yin pa de la 'khrul pa med pa zhes bshad do/ /de nyid kyis ni/ gzung ba rnams kyang cung zad yod min la/ /</text></item>
<item><p>171b.5</p><section></section><text>zhes bya ste/ sems de'i gzung bar bya ba gzugs la sogs pa de dag kyang yod pa ma yin te/ de gnyis gzung ba dang 'dzin pa po'i dngos por ma grub pa'i phyir ro/ /tshad ma gnyis nyid yin pas mngon sum du 'dod par mi 'thad kyang rjes su dpag pas yod par 'thad do zhe na</text></item>
<item><p>171b.6</p><section></section><text>der yang / gzhan pa'i 'brel pa'i yid kyang mthong ba med/ /ces bya ba smras te/ shes pa don dang lhan cig pa'i rtags dang / rtags can gyi 'dzin pa med pas gzhan pa'i rjes su dpag pas kyang ma yin no zhes bya ba'i tha tshig go/ /'brel pa ni gnyis su gnas te/ de'i</text></item>
<item><p>171b.7</p><section></section><text>bdag nyid dang / de las byung ba'i mtshan nyid can no/ /de la re zhig de'i bdag nyid can ni ma yin te thag ring ba dang / nye ba la sogs pa'i dbye bas gsal ba dang mi gsal ba'i shes pa mi 'byung ste/ shes pa dang yul gcig tu gyur na de lta bu'i rnam pa mi srid do/ /de las</text></item>
<item><p>172a.1</p><section></section><text>byung ba'i mtshan nyid can yang ma yin te/ stan khra bo la sogs pa'i shes pa yang sna tshogs pas/ rnam pa dang 'dra ba'i shes pa'i bye brag tha dad par thal bar 'gyur na phyogs rgya che bas na sna tshogs par gnas pa'i yongs su 'dzin pas shes pa de ltar</text></item>
<item><p>172a.2</p><section></section><text>skye ba yod pa ma yin pas gang gis sna tshogs pa nyid du bsgrub par bya ba'i phyir shes pa du ma skye bar rtog pa legs pa ma yin te/ gzugs med pa ni yul na gnas pa mi srid pa'i phyir ro/ /de yang / gang phyir de yod nges shes pa'i/ /shes pa don dang lhan cig nyid/ /</text></item>
<item><p>172a.3</p><section></section><text>de yi bdag nyid de las byung / /'brel pa gang yang yod ma yin/ /zhes ji skad bshad pa lta bu'o/ /'dir phyi rol gyi don yod par smra ba la sogs pas smras pa/ shes pa ni dga' ba dang / yongs su gdung ba la sogs pa'i rang bzhin can dbyibs med par nga</text></item>
<item><p>172a.4</p><section></section><text>rgyal gyi gnas su gyur pa nang na gnas pa nyams su myong ba yin pas/ sngon po la sogs pa ni dga' ba dang yongs su gdung ba la sogs pa'i rang bzhin ma yin zhing dbyibs la sogs par ma grub pa yang ma yin pa dang / nga rgyal gyi gnas kyang ma yin pas de'i phyir shes pa las phyi rol</text></item>
<item><p>172a.5</p><section></section><text>du gyur pa nyid du nyams su myong ba yin pas nyams su myong ba'i dbye ba yod pa'i dngos po la dbye ba med par sems dang bcas pas byar ji ltar rung zhe na/ de la yang bde ba zhes bya ba la sogs pa smras pa yin te/ bde sogs zhes pa/ bde ba dang / sdug bsngal la sogs</text></item>
<item><p>172a.6</p><section></section><text>pa'i rang bzhin can 'dzin pa po shes pa de/ gzugs la sogs pa 'dzin pa'i bya ba'i khyad par 'dzin pa'i mtshan nyid can 'ga' yang yod par ma mthong ngo / /cig car rang rgyud du snang ba gnyis la/ cung zad ni gzung bar bya ba yin la/ cung zad ni 'dzin pa po yin no</text></item>
<item><p>172a.7</p><section></section><text>zhes bya ba'i so sor nges pa'i rgyu yang ma mthong ngo / /de bas na cig car dus mtshungs par yul dang lhan cig shes par gyur cing / yongs su gcod par byed pas na 'dzin pa po ma yin pa ni/ gzugs la sogs pa dang 'dra ste/ ji ltar gzugs 'dzin pa po ma yin pa de</text></item>
<item><p>172b.1</p><section></section><text>bzhin du/ shes pa yang 'dzin pa po ma yin no/ /de yang rab 'byor chos rnams kyis chos rnams mi shes so zhes ji skad rgya cher gsungs pa lta bu'o/ /de ci'i phyir zhes rtogs na/ dkar po zhes bya ba la sogs pa smos te/ dkar po la sogs pa gang zhig sngar mthong ba nyid dus tshod</text></item>
<item><p>172b.2</p><section></section><text>gzhan dag tu mi mthong ste/ ci'i phyir zhe na/ skad cig ma yin pas sdod pa med pa nyid yin pa'i phyir/ 'das pa dang / ma 'ongs pa dang / da ltar byung ba'i skad cig ma rnams ni mtshan nyid tha dad pa yin pa'i phyir ro/ /mthong ba nyams su myong ba las tha dad pa yod par</text></item>
<item><p>172b.3</p><section></section><text>bsgrub pa yang de la yod pa ma yin no/ /de ci'i phyir zhe na/ phan tshun 'gal bas mi mthun pa gcig la gcig lhan cig gnas pa ma yin pa'i phyir te/ ji ltar bde sogs zhes pa bde ba dang sdug bsngal dag mi mthun pa yin pa de bzhin du/ sngon mthong ba dang / phyis</text></item>
<item><p>172b.4</p><section></section><text>mthong ba dang / 'di dag kyang rtag tu ngo bo nyid kyis 'gal ba yin no/ /gzung ba'i rnam par snang ba gang yin pa 'di dag kyang gcig dang du ma nyid du mi 'thad pas rang gi ngo bor med pa nyid yin pa de ni thog mtha' zhes bya ba la sogs pa smos pa yin te/ gzung ba'i rnam par so sor snang</text></item>
<item><p>172b.5</p><section></section><text>ba gang yin pa de ni gcig ma yin no/ /ci'i phyir zhe na/ dngos po de la thog mtha' la sogs pa'i bye brag snang ba dang / don byed pa'i nus pa'i dbye ba yang mthong bas gang la phyogs kyi cha yod pa de ni gcig pa nyid mi rigs pa zhes bya ba'i tshul gyis so/ /rang bzhin gcig dang</text></item>
<item><p>172b.6</p><section></section><text>bral bas du ma yang ma yin no/ /dkar po la sogs pa so sor snang ba'i cha dang ldan pa rnams la phra rab tu brtags pa'i shes pa yang rigs pa ma yin te/ phra rab rnams kyi rang bzhin gzung du med pa'i phyir/ mngon sum du 'dzin par khas mi len la de yang phra rab rnams ni yan</text></item>
<item><p>172b.7</p><section></section><text>lag med pa cha shas med pa yin te/ yan lag med pa'i phyir cha shas med pas// rdul phra rab gzhan dang 'dus pa dang bral ba yin no/ /gal te yod na shar la sogs pa'i mdun rgyab dang / logs gnyis dang 'og ste phyogs drug tu gnas pas phra rab drug 'dus pa yin</text></item>
<item><p>173a.1</p><section></section><text>par 'thad la/ 'dus pa des na cha shas drug 'gyur te/ /drug gis cig car sbyar bas na/ /phra rab rdul cha drug tu 'gyur/ /zhes bshad pa'i phyir ro/ /de bas na rdul phra rab ma grub pas phra rab bsags pa las gyur pa'i sa'i dkyil 'khor la sogs te/ gling</text></item>
<item><p>173a.2</p><section></section><text>bdun la sogs pas rnams bsags par brtag pa yang 'thad pa ma yin te/ de bas na gzung bar bya ba'i rang gi ngo bo yod pa ma yin no/ /gal te de lta yin na 'gro ba 'di dag ji ltar snang ba yin zhe na/ de'i phyir de bas 'dzin pa zhes bya ba la sogs pa smos te/ de bas zhes pa de'i</text></item>
<item><p>173a.3</p><section></section><text>phyir gcig dang du ma'i rang bzhin du mi 'thad pa'i phyir/ 'dzin pa po la sogs pa dang bral bas gzung ba dang / 'dzin pa med pa'i phyir 'gro ba 'di dag ni rang rgyud can yin gyi/ dbang phyug la sogs pa gzhan las skye ba ni ma yin no/ /rang rgyud rnam pa thams cad du ni ma yin te/ kun rdzob tu</text></item>
<item><p>173a.4</p><section></section><text>rgyu dang rkyen las byung ba'i phyir ro/ /rgyu med par gyur na ni rtag tu yod pa'am/ med pa la sogs pa nges par 'gyur ba'i phyir ro/ /gzugs sogs ni tshor ba dang / 'du shes dang / 'du byed dang / rnam par shes pa'i rang bzhin ni rtags pa'i ngo bo nyid yin te/ skar ma rab rib mar me dang / /sgyu ma zil pa chu</text></item>
<item><p>173a.5</p><section></section><text>bur dang / /rmi lam glog dang sprin lta bu/ /'dus byas de ltar blta bar bya/ /zhes ji skad gsungs pa lta bu'o/ /dri za'i grong khyer dag dang mtshungs pa yin/ /zhes bya ba ni kun rdzob kyi bden par slu zhing snying po med pa nyid du blta bar bya ste/ kun rdzob tu ni thams cad yod/ /dam</text></item>
<item><p>173a.6</p><section></section><text>pa'i don du yod ma yin/ /zhes bshad pa lta bu'o/ /gal te de lta yin na 'khor ba dang mya ngan las 'das par ji ltar rnam par gzhag ce na/ de'i phyir bdag dang bdag gi zhes bya ba la sogs pa smos te/ bdag ni nyon mongs pa can gyi yid nga rgyal can gyi rang bzhin can bdag med</text></item>
<item><p>173a.7</p><section></section><text>pa bzhin du bdag dang bdag tu rlom sems pa'o/ /bdag ni bu dang chung ma dang nor la sogs pa'o/ /de gnyis kyi rgyun ni rgyun du 'jug pa gang yin pa ste 'di'i 'jug pa ni phan 'dogs pa dang gnod pa'i dngos po'i bag chags kyi mtshams sbyor ba'i dbang gis 'di ni bdag yin</text></item>
<item><p>173b.1</p><section></section><text>pas 'di dag dgos so zhes log par rtogs pa'i tshul bzhin ma yin pa'i yid la byed pas/ mthong ba nyid las ni 'khor bar rnam par bzhag la dag pa'ang phyin ci log de med pa'i rang gi ngo bo tsam gyis bdag dang bdag gi rnam par rtog pa spangs pas ni mya ngan las 'da' ba yin te/ </text></item>
<item><p>173b.2</p><section></section><text>rnam par rtog pa ma gtogs par/ /'khor ba zhes bya 'ga' ma mchis/ /de bas rnam rtog rnam bsal bas/ /khyed ni rtag tu mya ngan 'das/ /zhes ji skad bshad pa lta bu'o/ /de bas na bdag dang bdag gir lta ba las ldog par dor ba dang blang bar bya ba'i dngos po dang bral</text></item>
<item><p>173b.3</p><section></section><text>bas 'khor ba'i gnyen por gyur pa ni mya ngan las 'das pa zhes bya'o/ /de ltar na ni 'khor ba med pas mya ngan las 'das pa yin pas dngos por med do zhes rtogs pas de'i phyir zhi ba dang ni zhes bya ba la sogs pa smos te/ bcom ldan 'das kyis 'khor ba la skyo ba bskyed par</text></item>
<item><p>173b.4</p><section></section><text>bya ba'i phyir mya ngan las 'da' ba ston par mdzad pa yin gyi/ 'khor ba dang mya ngan las 'das pa gnyis la ni dbye ba gang yang med do/ /de yang chos nyid kyis ni zhes pa don dam pa'i ngo bo nyid du yin gyi kun rdzob tu ni ma yin te/ gzhan du na chad pa nyid du 'gyur ro/ /de yang slob</text></item>
<item><p>173b.5</p><section></section><text>dpon klu sgrub kyi zhal snga nas kyis/ mya ngan 'das pa dngos med min/ /zhes bya ba dang / de bzhin du/ gal te mya ngan 'das dngos na/ /mya ngan 'das pa 'dus byas 'gyur/ /dngos po 'dus byas ma yin pa/ /'ga' yang ji ltar yod ma yin/ /zhes ji skad bshad pa</text></item>
<item><p>173b.6</p><section></section><text>lta bu'o/ /'di nyid du 'thad pa bsgrub pa bstan pa'i phyir gang phyir gzung ba zhes bya ba la sogs pa smos te/ gang gi phyir don dam par gzung ba dang 'dzin pa'i ngo bo nyid dang bral ba yin par 'khor ba dang mya ngan las 'das pa dag thams cad du lung dang rigs pa dag gis rtag tu grub pa</text></item>
<item><p>173b.7</p><section></section><text>de'i tshe/ thams cad kyang ci yang yod pa ma yin gyi/ kun rdzob tu ni yang dngos po de dag so sor snang ba'i rang bzhin gyis kun du rtog pa las gud na med de so sor snang ba'i dngos po rnams med pa nyid du sems dang ldan pa su zhig 'gog par byed/ 'on kyang rnam par dpyad na yod</text></item>
<item><p>174a.1</p><section></section><text>par mi 'thad do/ /de ltar rnam par 'jog pas rang gi sde pas brtags pa'i rtsod pa'i yang go skabs med par 'gyur ro/ /de dag 'di skad ces zer te/ gal te 'di dag thams cad stong pa nyid yin na de'i tshe/ bag chags pa sgro ba dang bsgo bar bya ba dang</text></item>
<item><p>174a.2</p><section></section><text>bsod nams dang sdig pa'i chos bstan pa dang las dang 'bras bu la stong pa nyid du smra bas skur ba btab par 'gyur ro zhe na/ de ni slob dpon klu sgrub kyi zhal snga nas kyis thams cad kyang lan btab pa yin te/ las rnams med pa yang ma yin te/ dge ba dang mi dge ba'i 'bras bu rmi</text></item>
<item><p>174a.3</p><section></section><text>lam tsam du yang yod par mthong ste/ phung po lngas bsdus pa'i sdug bsngal des ni rmi lam yang bsdus pa yin no zhes bya ba la sogs pa de bzhin du rgyu rnam par dag pa las 'bras bu yang rnam par dag pa 'byung ste/ yang dag pa'i lta ba las byung ba'i tshul khrims la sogs pa ni rnam</text></item>
<item><p>174a.4</p><section></section><text>par dag pa yin no zhes bya ba la sogs pa dang / gang la stong pa nyid rung ba/ /de la thams cad rung bar 'gyur/ /zhes bya ba la sogs pa ji skad bshad pa lta bu'o/ /de ltar don dam par rnam par dpyad na phyi yul med pas sems las gzhan pa 'ga' yang yod pa ma yin pas/ </text></item>
<item><p>174a.5</p><section></section><text>rnam par rtog pa'i bag chags kyi rang bzhin la ma gtogs pa bdag ces bya ba gud na logs shig tu ci yang yod par mi 'thad do/ /de ltar rim pa 'dis phyi'i don med pa'i sems tsam la gnas nas de yang gcig dang du ma'i rang bzhin dang bral bas 'thad pa ma yin no/ /de</text></item>
<item><p>174a.6</p><section></section><text>yang / dngos po gang gang rnam dpyad pa/ /de de gcig tu yod min pa/ /de la du ma'ang yod ma yin/ /gcig dang du ma ma gtogs pa/ /rnam pa gzhan dag yod ma yin/ /zhes ji skad bshad pa lta bu'o/ /'on te 'di skad cas shes pa nyams su myong bar ni grub pa yin la nyams su myong ba grub pa nyid kyis na</text></item>
<item><p>174a.7</p><section></section><text>dgag par dka' ba yin te de bkag na thams cad kyang dgag par byas par 'gyur na shes pa de ni ma rig pa'i bag chags kyi stobs kyis sngon po la sogs pa'i gzugs su snang ba yin la don dam par ni shel sgong dag pa ltar snang ba cha shas med pa yul na mi gnas pa sngon po la sogs</text></item>
<item><p>174b.1</p><section></section><text>pa'i rang bzhin sna tshogs su snang ba med pa yin no zhe na/ de ni tshig tsam du zad do/ /nus pa thams cad dang bral ba de ni nam yang don dang lhan cig 'brel par ma mthong ste/ de med na ni shes de yang / /rnam pa med par nyid kyis 'gyur/ /shel sgong dag pa 'dra ba yi/ /shes</text></item>
<item><p>174b.2</p><section></section><text>pa rab tu tshor ba med/ /ces ji skad bshad pa lta bu'o/ /'di nyid ni slob dpon chos kyi grags pa yang bzhed pa nyid yin te/ tshad ma rnam 'grel las/ ji lta ji ltar don rnams dpyad/ /de lta de ltar rnam dben 'gyur/ /de bas gnyis po stong nyid gang / /de nyid 'dir</text></item>
<item><p>174b.3</p><section></section><text>yang yang dag nyid/ /ces bya ba la sogs pa ji skad bshad pa lta bu'o/ /kho bo cag shes bya nang gi yin par smra ba rnams la zhe 'gras nas smra ba ma yin mod kyi/ 'on kyang slob dpon sangs rgyas ye shes kyi zhal snga nas kyis bdag bsgrub pa la 'jug pa las mang du tshar bcad</text></item>
<item><p>174b.4</p><section></section><text>par mdzad la rtsa ba'i rgyud las kyang tshul 'di nyid ltar ston te/ kun rdzob tu ni bstan pa mtshar/ /zhes bya ba dang / skye ba med pa'i sbyor ba yis/ /skye ba 'di ni bstan pa yin/ /zhes bya ba la sogs pa gsungs pa yin no/ /dz+nyA na kI rta'i de kho na nyid la 'jug pa las phyag rgya</text></item>
<item><p>174b.5</p><section></section><text>chen po bsgrub pa la yang tshul 'di nyid yin te/ sems tsam la ni gnas nas su/ /phyi rol don la mi rtag go/ /de bzhin nyid la gnas nas kyang / /sems tsam las kyang 'da' bar bya/ /zhes ji skad bshad pa lta bu'o/ /de ltar rim pa 'di dang 'og nas bshad pas kyang</text></item>
<item><p>174b.6</p><section></section><text>shes rab bsgom par bshad par bya'o/ /gang zhig gzugs la zhes bya ba la sogs pa smos pa yin te/ rang bzhin gang rnal 'byor pas rang gis te bdag nyid kyis shes shing kun du bzang po la sogs pa'i bsgom pas mngon sum du byed pa gang yin pa de'i don dam par</text></item>
<item><p>174b.7</p><section></section><text>rang bzhin gyis 'od gsal ba gcig dang du ma la sogs par yongs su brtags pa dang bral ba/ yid bzhin gyi nor bu ltar sems can thams cad kyi dgos pa byed pa la shin tu byang ba de nyid bsgom par bya ba dang sgom pa po rnam par rtog pa dang bral bas gcig tu 'dres par gyur</text></item>
<item><p>175a.1</p><section></section><text>pa'i rang bzhin gang yin pa de ni thams cad kun du bzang po dang 'dra bar bye brag med pa'i blo yod pa ste/ chos kyi dbyings las ma gtogs pa'i/ /chos ni 'ga' yang med pa'i phyir/ /rnal 'byor pas dngos po thams cad bye brag med par blta bar bya</text></item>
<item><p>175a.2</p><section></section><text>ste/ dngos po gcig la gang mthong ba/ /de ni kun la mthong bar 'dod/ /gcig gi stong nyid gang yin pa/ /de ni kun gyi stong nyid yin/ /zhes ji skad bshad pa lta bu'o/ /de nyid kyi phyir snang ba gyur pa'i zhes bya ba la sogs pa smos te/ snang zhing so sor mngon</text></item>
<item><p>175a.3</p><section></section><text>pa'i yul gzugs la sogs pa da ltar yod pa gang yin pa dang de las gzhan pas 'das pa dang ma 'ongs pa rtog pa mang po'i bzos bsgrubs pa cung zad gang yin pa de dngos po de rnams brtags pa des rnam par dpyad pa na phan tshun bzlog pa yin pa'i phyir dbye ba yod pa</text></item>
<item><p>175a.4</p><section></section><text>yin la/ don dam par ni de dang bral bas brtag pa yang med pa'i phyir tha dad par gyur pa cung zad kyang yod pa ma yin te/ dngos po rnams ni brtags pas dbye ba yod pa yin gyi/ don dam par ni dbye ba 'ga' yang yod pa ma yin no zhes bya ba ni don gyi mdo yin no/ /</text></item>
<item><p>175a.5</p><section></section><text>de ltar rim pa 'dis shes rab kyi 'gro ba rnams dngos po med par rnam par dpyad na phyag rgya chen po'i sbyor ba dang ldan par 'gyur ro/ /gang 'di spros pa thams cad dang / /tshig gi 'ang gnas ma gyur rang bzhin/ /de ni thugs kyi rdo rje yis/ /shes rab ces ni yongs su bshad/ /</text></item>
<item><p>175a.6</p><section></section><text>byang chub sems dpa' rnams kyi thabs/ /'gro la snying rje chen po yin/ /ji ltar mnyam par sbyor zhe na/ /gcig pu kho na dbye med bcas/ /de yi bsgom pa'ang de bzhin te/ /bzlog pa yis ni rnam par phye/ /zhes bya ba'o/ /de la man ngag ni 'di yin te/ rnal 'byor</text></item>
<item><p>175a.7</p><section></section><text>pas dang po kho nar rang gi lhag pa'i lha'i rnal 'byor du skad cig gis bskyed la 'gro ba thams cad de bzhin gshegs pa lnga'i bdag nyid du rnam par bsgoms la dngos po thams cad kyi bdag nyid du gyur pa dang / snying rje chen po mngon du byas nas dngos po dang dngos po med</text></item>
<item><p>175b.1</p><section></section><text>pa dang bdag gi ngo bo dang gzhan gyi ngo bo la sogs pa'i yid la byed pa rnam par bsal bas yid thams cad la yang dag par bsdus te/ ci la yang mi bsam par bya'o/ /de de ltar ci la yang mi sems pa na sngon chad bla ma yun ring du bsnyen bkur byas pa las bla ma'i bka' drin</text></item>
<item><p>175b.2</p><section></section><text>gyis rtogs pa'i bcom ldan 'das yum shes rab skye bar 'gyur bas 'jal bar byed pa dang gzhal bar bya ba dang 'bras bu'i rnam par dbye ba dang bral ba rang snang ba'i ngo bo nyid spros pa med pa nyid kyis na spros pa'i bdag nyid can gyi 'khor ba'i sdug bsngal gyi tshogs kyi rang bzhin dang</text></item>
<item><p>175b.3</p><section></section><text>bral ba'i phyir/ mchog tu dga' ba'i ngo bo nyid me long lta bu'i sbyor bas rtogs pa dang / de'i mthus kyi ma'o gti mug gi nus pa gang gis sems can 'di rnams mya ngan las 'das pa'i rang bzhin can yin du zin kyang bdag nyid kyis mi shes na ji ltar na bdag gis 'di dag</text></item>
<item><p>175b.4</p><section></section><text>khong du chud par bya zhes rnam par bsams nas sems can ma lus pa de'i bdag nyid kho nar bsams na dmigs su med pa'i rang bzhin can gyi snying rje chen po gang yin pa skye ste bdag nyid kyang de'i bdag nyid can yin pas dngos po thams cad kyi ngo bo nyid bsam par bya'o/ /de nas</text></item>
<item><p>175b.5</p><section></section><text>dngos po thams cad kyi bdag nyid can gyi rnal 'byor pa snying rje chen po'i bdag nyid can gyi bsgom pa stobs su gyur na dngos po thams cad kyi ngo bo nyid snying rje chen po'i bdag nyid can/ rang nyid bcom ldan 'das yum shes rab ming gzhan yang phyag rgya chen po zhes bya ba de'i bdag nyid</text></item>
<item><p>175b.6</p><section></section><text>can yin pas tha mi dad pa'i rang bzhin chu dang 'o ma ltar gcig tu 'dres par gyur pa mthong bar 'gyur ro/ /gang gi tshe de ltar gyur pa de'i tshe/ de de'i bdag nyid can du bsgom par 'gyur te/ shes rab dang thabs gnyis su med pa'i ye shes kyi rang bzhin can yin pa'i</text></item>
<item><p>175b.7</p><section></section><text>phyir ro/ /da ni rim pa 'di nyid kyis dkyil 'khor gyi de kho na nyid bstan pa'i phyir/ dad dang zhes bya ba la sogs pa smos te/ dad pa dang ni theg pa chen po la mngon par 'jug pa'i mtshan nyid can no/ /brtson 'grus ni dad pa skyes nas bsod nams dang ye shes kyi tshogs</text></item>
<item><p>176a.1</p><section></section><text>yongs su rdzogs par byed pa'o/ /dran pa ni dge ba'i phyogs rgyun mi gcod pa yongs su mi 'dor ba'o/ /bsam gtan ni g.yeng ba ma lus pa nye bar zhi ba'o/ /'di dag ni ngo bo nyid rnam par dag pa'i ngo bo nyid ni khro bo gshin rje gshed dang gzhan gyis mi thub</text></item>
<item><p>176a.2</p><section></section><text>pa dang rta mgrin dang bdud rtsi 'khyil pa zhes bya ba'i sgo srung rnams yin no/ /shes rab rnam dag ces bya ba shes rab ni chos thams cad spros pa med pa nyid du khong du chud pa'o/ /de'i rnam par dag pa ni ma lus pa'i yul du snang ba ste/ gzugs dang sgra dang dri dang ro dang reg dang chos</text></item>
<item><p>176a.3</p><section></section><text>kyi dbyings rdo rje zhes bya ba'i mchod pa'i lha mo drug ste/ dpal rdo rje snying po'i rgyan las ni/ gzugs sgra dri dang ro dang ni/ /reg bya chos mchog rdo rje ma/ /shes rab rnam dag ngo bo de/ /mchod pa'i lha mo rdzu 'phrul che/ /zhes ji skad bshad pa lta bu'o/ /mtshan</text></item>
<item><p>176a.4</p><section></section><text>ma med pa zhes bya ba ni mtshan ma med pa smos pas/ stong pa nyid dang mtshan ma med pa dang smon pa med pa dang mngon par 'dus ma byas pa rnams la bya ste de rnams la rol zhing dgyes pa ni dga' ba ste/ de'i longs spyod dang bcas pa nyid kyis na byams pa dang snying rje dang dga' ba dang btang</text></item>
<item><p>176a.5</p><section></section><text>snyoms kyi bdag nyid can gyi lha mo bzhi'o/ /de yang rgyud las/ zhi ba'i las ni rab sgrub pas/ /byams pa can zhes bya bar bshad/ /sdug bsngal kun las thar byed pas/ /snying rje mA ma kI zhes bshad/ /rdo rje pad+ma'i sbyor ba yis/ /gos dkar mo ni dga' bar bshad/ /'jig</text></item>
<item><p>176a.6</p><section></section><text>rten dga' rab skyed byed cing / /'dod chags chen po'i rang bzhin gyis/ /btang snyoms chen po'i ngo bo nyid/ /lha mo sgrol mar rang nyid gnas/ /zhes gsungs pa yin no/ /sems can don dang zhes bya ba la sogs pa la sems can zhes bya ba'i sgras ni dbang po drug po</text></item>
<item><p>176a.7</p><section></section><text>mig dang / rna ba dang / sna dang / lce dang / lus dang yid la bya'o/ /don gyi sgras ni yul te gzugs dang / sgra dang / dri dang / ro dang / reg bya dang chos rnams la bya'o/ /bdag ni nyon mongs pa can gyi yid nga rgyal gyi rang bzhin can no/ /rnam rtog ni sgra</text></item>
<item><p>176b.1</p><section></section><text>dang 'drer rung ba'i rnam par shes pa'o/ /'jug pa'i rnam par shes pa ni mig gi rnam par shes pa la sogs pa'i rnam par shes pa'i tshogs drug go/ /'di dag gi rnam par shes pa'i ngo bo nyid ni me long lta bu dang mnyam pa nyid dang so so rtog pa dang bya ba grub pa'i ye shes kyi rang</text></item>
<item><p>176b.2</p><section></section><text>bzhin rnam par snang mdzad dang rin chen 'byung ldan dang 'od dpag tu med pa dang don yod grub pa shar la sogs pa'i phyogs su bzhugs pa'i de bzhin gshegs pa bzhi dang rim bzhin du sbyar ro/ /de bzhin nyid ces bya ba ni dngos po rnams kyi yang dag pa ji lta ba nyid yongs</text></item>
<item><p>176b.3</p><section></section><text>su mkhyen cing spros pa med pa nyid thugs su chud pa'o/ /de'i rnam par dag pa ni rnam pa thams cad mkhyen pa'i ngo bo kun du bzang po'i bdag nyid do/ /de'i sbyor ba chos kyi dbyings rnam par dag pa'i ye shes kyi rang bzhin can nyid kyis 'khor lo'i gtso bo dkyil</text></item>
<item><p>176b.4</p><section></section><text>'khor gyi bdag po'i ngo bos rnam par bzhugs so zhes bya ba'i don to/ /'di zhes bya ba ni ye shes lnga rgyud gcig gi nang du chud pas don dam par bzhugs so zhes bya ba'i don to/ /gzugs la sogs pa zhes bya ba la sogs pa la/ gzugs la sogs pa'i 'khrul</text></item>
<item><p>176b.5</p><section></section><text>pa ni ji ltar yongs su mthong ba bzhin mngon par zhen pas longs spyad pa'o/ /de med pas na de ltar bral ba ste/ gnyen po bsgom pas rnam par dag pa ni don dam pa'i gzugs dang / tshor ba dang / 'du shes dang / 'du byed dang / rnam par shes pa'i ngo bo nyid</text></item>
<item><p>176b.6</p><section></section><text>rnam par snang mdzad dang / rin chen 'byung ldan dang / 'od dpag tu med pa dang / don yod grub pa dang / mi bskyod pa ste de bzhin gshegs pa lnga'o/ /sogs pa'i sgras ni phyi rol gyi 'byung ba las gyur pa'i gzugs rnams kyang yin par shes par bya'o/ /</text></item>
<item><p>176b.7</p><section></section><text>ser sna la sogs pa zhes bya ba la sogs pa/ ser sna ni 'dod chags so/ /de la sogs pa ni tshul khrims 'chal ba dang / khro ba dang / le lo dang / rnam par g.yeng ba dang / shes rab 'chal ba dang / stobs chung ba nyid dang / log pa'i smon lam dang / </text></item>
<item><p>177a.1</p><section></section><text>yang dag pa ma yin pa'i rtog pa dang / mi shes pa ste 'di dag las ldog pa'i rang bzhin can/ sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang / stobs dang / smon lam dang / </text></item>
<item><p>177a.2</p><section></section><text>thabs dang / ye shes kyi rang bzhin pha rol tu phyin pa bcu dang de'i rigs su gyur pa'i yon tan gyi tshogs kyi ngo bo nyid rab tu dga' ba la sogs pa sa bcu po ste/ chos dkar po 'di rnams kyi 'bras bur gyur pa'i yon tan rnams so/ /rnam rtog med pa</text></item>
<item><p>177a.3</p><section></section><text>zhes bya ba ni rtog pa thams cad kyi gnas su ma gyur pas/ bdag gi don phun sum tshogs par snang ba ni zab pa ste/ shes rab zab mo las 'byung la gzhan gyi don phun sum tshogs par snang ba 'byung ba ni rgya che ba ste/ thugs rje chen po'i mtshan nyid can gyis byed pas</text></item>
<item><p>177a.4</p><section></section><text>'di gnyis kho nas go rims ji lta ba bzhin du sems don dam par shes rab dang thabs kyi ngo bo nyid yin pas zab pa ni bdag gi don phun sum tshogs pa yongs su rdzogs par 'gyur la/ rgya che bas ni gzhan gyi don phun sum tshogs par 'gyur ro/ /de yang bdag sgrub</text></item>
<item><p>177a.5</p><section></section><text>pa la 'jug pa las de nyid du sems phyin ci log las ldog pa'i tshul gyis ni shes rab tu rnam par bzhag la rang gi bya ba'i nus pa med pa las ldog pa las ni thabs su rnam par gdags pa ni don dam pa'o zhes bya ba la sogs pa ji skad bshad pa lta bu'o/ /dkyil 'khor</text></item>
<item><p>177a.6</p><section></section><text>du lha bcu dgu'i rnam pa'i dbye bas phye bar bstan pa gang yin pa de ni don dam par kun du bzang po'i thugs gcig pu nyid yin pas 'khor ba pa'i kun nas nyon mongs pa'i gnyen po rnam par byang ba'i rang bzhin can gyi lha'i tshul du tha mi dad pa yin mod kyi/ 'on kyang kun</text></item>
<item><p>177a.7</p><section></section><text>rdzob tu ni dbye ba yod pa nyid yin no/ /des kyang ji skad ston ce na don dam par ni dbye ba med kyi kun rdzob tu ni ji ltar mthong ba'i dbye bas tha dad pa nyid yin no/ /gzhan las zhes bya ba la sogs pa la gzhan las zhes bya ba thog ma med pa'i dus can gyi ma rig pa'i bag</text></item>
<item><p>177b.1</p><section></section><text>chags 'ga' zhig gi stobs kyis gzhan pa'i zhes bya ba la 'dod chags dang / zhe sdang dang / gti mug dang / phrag dog dang / dad pa med pa dang / le lo dang / dran pa nyams pa dang / rnam par rtog pa la sogs pa'i 'dzin pa gang yin pa de de las rnam par ldog</text></item>
<item><p>177b.2</p><section></section><text>par bya ba'i phyir sangs rgyas bcom ldan 'das kyis thabs kyi sgo nas sems can rnams la de bzhin gshegs pa lnga dang lha mo dang khro bo la sogs pa'i dkyil 'khor ston par mdzad pa yin gyis/ rnam par snang mdzad la sogs pa'i dbye ba bye brag rtog pa dang ni bral ba yin te gang</text></item>
<item><p>177b.3</p><section></section><text>gi phyir sangs rgyas bcom ldan 'das kyis sangs rgyas kyi rol mo sna tshogs rab tu ston par mdzad pas 'gro ba'i don mdzad pa yin no/ /yang sangs rgyas ye shes kyi zhal snga nas kyis/ de ltar kun rtog ma lus pa'i/ /sems kyi sgro btags gzhom pa'i phyir/ /de nyid</text></item>
<item><p>177b.4</p><section></section><text>yang dag rtog ci snyed/ /de yi gnas kyang de nyid yin/ /de yi rang bzhin lhag zhen dang / /de skyed pa la brten pa yis/ /rnal 'byor pa sems rdzogs bya'i phyir/ /de rnams bskyed par 'dod pa yin/ /zhes bshad pa yin no/ /de bas na/ shes rab yan lag 'dus pa'i mchog tu ni/ /</text></item>
<item><p>177b.5</p><section></section><text>dga' ba nyams myong bde ba dam par ldan/ /de yi thabs gyur pa ni nyin mtshan du/ /blo dang ldan pas bdag nyid bsgom par bya/ /zhes bya ba la sogs pa'i tshul yin no/ /de ltar bsgom pa la mngon par brtson pa'i rnal 'byor pa/ gal te sems rgod pa'am zhum par gyur na de'i tshe</text></item>
<item><p>177b.6</p><section></section><text>thig le'i rnal 'byor la sogs pa bsgom par bya ba yin pas/ de'i phyir de ltar brtags nas zhes bya ba la sogs pa smos te dbugs bgrang rngub rjes su dran pa ni thig le'i rnal 'byor ro/ /sdud pas na rngub pa ste dbugs gang nang du rngub pa'o/ /phyir 'don pas na 'byin pa ste dbugs gang</text></item>
<item><p>177b.7</p><section></section><text>phyir 'byin pa'o/ /de gnyis 'dren pa ni dbugs sor bcu gnyis kyi tshad du 'byin pa dang rngub pa nas mgo btsugs la bgrang bar bya zhing phyis 'byin pa bgrang ba'i tshul gyis grangs bcu'i bar du bgrang bar bya'o/ /ma tshang bar bgrang ba ni gcig la gnyis zhes bya ba gang yin pa'o/ /lhag</text></item>
<item><p>178a.1</p><section></section><text>par bgrang ba ni gnyis la gcig ces bya ba lta bu'o/ /sems shin tu bsdus pa dang g.yeng bar 'gyur ba'i 'jigs pas shin tu mang ba dang nyung bar ma byas pa yin no/ /de ltar bsgom pa dang rjes su mi mthun pa'i sems zhum pa rnam par brtags nas rang gi snying</text></item>
<item><p>178a.2</p><section></section><text>ga'i ye shes sems dpa'i ral gri'i dbus na gnas pa'i thig le phra mo mu tig gi 'bras bu'i gzugs can rnam par bsgom par bya'o/ /'od dang ldan pa ni 'od 'phro ba ste/ 'od zer gyi tshogs kyis nye bar mdzes pa'i thig le de 'od zer gyi phreng ba can mu tig gi rdog ma phra mo lta bu dbugs</text></item>
<item><p>178a.3</p><section></section><text>rngub pa dang 'byin pa bcu spro ba dang bsdu ba'i rim gyis byas pas ye shes sems dpa' sad par bya zhing brtan par byas la rim pa 'di nyid kyis gsung rdo rje dang sku rdo rje'i sa bon las 'byung ba pad+ma dang 'khor lo lkog ma dang spyi bor gnas pa brtan par bya'o/ /de nas brtan par gyur pa shes</text></item>
<item><p>178a.4</p><section></section><text>pa ni 'od zer gyi phreng ba de nyid ye shes kyi rgyun gyi sa bon gzugs can du spyi bo'i steng yan chad ji srid 'dod kyi bar du btang la rgyun mi 'chad pa kho nar rim pa'i rnam pa gang kho nas spros pa de bzhin du thugs kyi sa bon gyi bar du bsdu par bya zhing rkang pa'i mthil la thug gi bar gyi nang gi lus snang</text></item>
<item><p>178a.5</p><section></section><text>bar byas la/ de nas phyogs kyi dkyil 'khor kun du mtha' yas par ba spu re re las byung ba'i 'od zer gyi tshogs rnams kyi char gyi rgyun 'bab pa lta bur khams gsum ma lus pa kun du dgang bar bya zhing ji srid du zhum pa med par gyur pa de srid kyi bar du'o/ /gal te sems rgod par</text></item>
<item><p>178a.6</p><section></section><text>gyur na/ de'i tshe thig le tsam nyid la sems gtod pas brtan par bya zhing sems dang sems las byung ba 'gog pa'i snyoms par 'jug pa bsgom pa ji srid du rgod pa de nye bar zhi bar gyur pa de srid kyi bar du bya'o/ /thig le'i rnal 'byor 'di ni rgyud kyi le'u bcu gcig pa las/ srog</text></item>
<item><p>178a.7</p><section></section><text>ni thig ler gyur pas gzhag /ces bya ba la sogs pas ston te/ phra mo'i rnal 'byor bstan pa'i phyir 'od ldan zhes bya ba la sogs pa smos te/ yang na zhum pa dang rgod pa zhi bar bya ba'i phyir thig le'i rnal 'byor bsgom pa rdzogs nas/ yungs kar gyi 'bras bu phra mo tsam</text></item>
<item><p>178b.1</p><section></section><text>la rang gi lhag pa'i lha'i rtsa ba'i mtshan ma 'od dang ldan zhing / kha dog lnga'i 'od zer gyi tshogs rnam par 'phro ba rang gi sna'i rtse mor gnas pa'am rig pa'i sna'i rtse mor bsgoms pa brtsams la/ de'i nang du dkyil 'khor gyi 'khor lo ma lus pa phra mor chud par byas la/ snying</text></item>
<item><p>178b.2</p><section></section><text>brtse zhing snying rje chen po dang ldan pa sngon du 'gro bas bsgom par bya'o/ /zin pa ni blangs pa ste/ shes rab dam pa ye shes kyi phyag rgya dang ldan pa gang yin pa'o/ /mtshan ma brtan po ni phra mo'i rnal 'byor bsgoms pas mtshan ma brtan pa nyid mthong bar gyur pa ni rgyud las gsungs pa/ </text></item>
<item><p>178b.3</p><section></section><text>smig rgyu lta bu dang po ste/ /du ba lta bu gnyis pa yin/ /mkha' snang lta bu gsum pa ste/ /mar me ltar 'bar bzhi pa yin/ /sprin med nam mkha' lta bur ni/ /rtag tu snang ba lnga pa yin/ /zhes bya ba yin no/ /de dag la sogs pa'i mtshan ma brtan po mthong bar gyur</text></item>
<item><p>178b.4</p><section></section><text>pa/ /'od zer de'i mtha' las byung ba'i ral gri dang rdo rje dang 'khor lo dang pad+ma la sogs pa'i mtshan ma'i gzugs sna tshogs pa rnams yang dang yang du spro bar bya'o/ /mtshan ma spros pas de las byung ba'i rnam par snang mdzad la sogs pas nam mkha' kun du gang bar bya'o/ /</text></item>
<item><p>178b.5</p><section></section><text>blo ldan ni ye shes kyi tshogs yang dag par brtsam pa'o/ /la la ni sna'i rtse zhes bya ba ni sgras snying ga'i pad+ma'i dbus yin no zhes zer te/ snying gar bsgom pa nyid du bya ba'o/ /de yang rgyud las/ sna yi rtse mor yungs kar bsam/ /'gro dang mi 'gro yungs kar la/ /'khor lo</text></item>
<item><p>178b.6</p><section></section><text>la sogs khyad par du/ /bsgom pa de ni brtag par bya/ /zhes bya ba la sogs pa gsungs pa yin no/ /bzlas brjod kyi mtshan nyid bstan pa'i phyir/ yang na bzlas la zhes bya ba la sogs pa smos pa yin te/ yang zhes bya ba 'dis ni/ 'di skad ston te/ phyag rgya chen po'i rnal</text></item>
<item><p>178b.7</p><section></section><text>'byor bsgom pa la bslab pa bor nas/ bzlas brjod bya ba ma yin gyi/ /'on kyang bsgom pas dub pa'i tshe bya'o/ /la la ni sngon du bsnyen pa bya ba'i dus su bzlas brjod 'bum byas la/ phyag rgya chen po la sogs pa'i rnal 'byor la bslab par bya ba yin pas/ 'am zhes bya</text></item>
<item><p>179a.1</p><section></section><text>ba'i sgras phyogs gzhan ston par byed pa yin no zhes zer ro/ /bzlas pa ni sngags kyi bsgom pa'o/ rtse gcig sems nyid ni zhes bya ba'i rnam par g.yeng ba ma lus pa dang bral ba'o/ /dngos kun bdag nyid ces bya ba ni ngo bo nyid kyis kun du bzang po la</text></item>
<item><p>179a.2</p><section></section><text>sogs pa lta bur mngon sum byed pa'i gzhir gyur pas so/ /de nyid kyis na rang gi sems dbang po zhes bya ba'o/ /de yang rang gi sngags rnam pa sna tshogs pa'i 'od zer dang ldan zhing kha dog lnga'i 'od zer gyi tshogs sna tshogs pa rnam par 'bar ba'o/ /rang gi zhes bya ba ni rang gi</text></item>
<item><p>179a.3</p><section></section><text>lha'i rtsa ba'i sngags so/ /srog ni dbugs 'byin pa dang rngub pa'i rlung ngo / /de'i rtsol ba ni bsdam pa ste/ de dang bcas pas shin tu ma bsdams pa yin la dbang po mi bsdams pa ni sngar bshad pa'i dbugs bgrang ba dang / rngub pa rjes su dran pa'i tshul gyis sems brtan par byas la/ </text></item>
<item><p>179a.4</p><section></section><text>gsal bar bya zhes bya ba ni gug skyed dang tshad dang yongs su ma bral ba ste/ ring bar ma yin/ dal bar ma yin/ dbugs rngub pa dang 'byin pas kyang non par ma gyur pa dang / dbang po dang rtsol bas bskyed pa'i sgra che bas gsal ba ma yin pa ste/ rdo rje tshig gis</text></item>
<item><p>179a.5</p><section></section><text>bzla bya ste/ /rdo rje tshig ni sgra spangs pa/ /zhes gsungs pa yin no/ /rgyud 'di nyid las/ khro bo'i bzlas pa'i mtshan nyid gsungs pa yin/ /khro bo'i dam tshig ye shes kyis/ /rang gi rdo rje dkyil 'khor grags/ /sngags kyi yi ge tshig thos pa/ /de ni khro bo'i bzlas par bshad/ /</text></item>
<item><p>179a.6</p><section></section><text>ces bya ba yin no/ /oM ni tshad phyed dang gnyis pa'o/ /yi ge AH ni tshad gnyis pa'o/ /thugs kyi sa bon hUM ni tshad phyed dang gsum pa'o/ /rim pa bzhin du bya ba ni/ /sku rdo rje'i sa bon nas brtsams te/ /thugs rdo rje'i sngags kyi bar du'o/ /cig car zhes bya ba ni/ cig car</text></item>
<item><p>179a.7</p><section></section><text>dus mtshungs par yi ge oM dang AHdang yi ge hUM las de bzhin gshegs pa lnga'i lta bu'i lha'i 'khor lo spro bar bya'o/ /rim gyis gcig spros nas de'i 'og tu gzhan spro ba lta bur mi bya'o/ /rgyud las kyang 'di skad gsungs pa yin te/ sngags rnams thams cad spro ba ni/ /dbye ba</text></item>
<item><p>179b.1</p><section></section><text>rnam pa gnyis su bshad/ /rim gyis sam ni cig car ro/ /zhes bya ba yin no/ /de bas na skad cig nyid kyis 'od zer gyi tshogs ltar de bzhin gshegs pa'i tshogs spro bar bya'o/ /nam mkha'i gtos dang mnyam pa'i zhes bya ba ni sku rdo rje la sogs pa'i de bzhin gshegs pa lnga'i</text></item>
<item><p>179b.2</p><section></section><text>skus til gyi gang bu bzhin du nam mkha'i gtos thams cad kun du gang bar byas la/ snga ma bzhin du yi ge maM las byung ba'i 'od zer gyi rtse mo las 'thon pa'i me tog dang / spos dang / dri dang / rin po che'i mar me dang / nam bza' dang chos gos la sogs pa mchod pa'i</text></item>
<item><p>179b.3</p><section></section><text>tshogs sna tshogs pas yang dag par mchod par bya'o/ /kun du zhes bya ba ni 'od 'byin pa'i rjes thogs nyid la mchod pa bya'o/ /yongs su sbas pa ni 'khyud pa'o/ /rig pa mchog rnams zhes bya ba ni/ spyan la sogs pa ste/ de las byung ba'i rab tu dga' ba'i bde ba gang yin</text></item>
<item><p>179b.4</p><section></section><text>pa de babs pas gzhan gyi dbang du gyur pa des rgyal ba'i tshogs rnams mchog tu dga' ba'i sbyor ba mthar thug par mthong zhing bsams la rnam par sgeg cing rol pa'i sprul pa sna tshogs pas 'gro ba'i don byas nas rang gi lus kyi thugs rdo rje'i sa bon gyi nang du gzhug par bya'o/ /</text></item>
<item><p>179b.5</p><section></section><text>mthar zhes bya ba ni sngags de re re bzlas pa yongs su rdzogs pa'i tshe'i rgyud las kyang / sngags ni brjod tshe spro bya zhing / /rdzogs pa na ni bsdu bar bya/ /zhes bya ba dang / thugs kyi sa bon gyis bsdu bya/ /zhes bya ba la sogs pa gsungs pa yin no/ /bsgom pa dang bzlas pas</text></item>
<item><p>179b.6</p><section></section><text>dub pa na ngal so bar bya ba'i phyir/ rang gi snying po zhes bya ba la sogs pa smos te/ rang gi snying po de kho na nyid rang gi sngags kyi don to/ /de la nges par rtog pa ni spro ba dang ni bsdu ba dang / gnas pa brtan par byas pa de las byung ba'i skyo bas sems las su mi rung bas sems</text></item>
<item><p>179b.7</p><section></section><text>zhum par gyur pa ste/ bzlas pa dang bsgom pas yongs su dub nas/ gang gi tshe rnal 'byor pa'i sems zhum par gyur pa de'i tshe/ spyan la sogs pa'i rig pa'i lha mo'i tshogs rnams kyis yang dag par glu blangs pas rab tu bskul zhing sad par byas nas dkyil 'khor gyi 'khor</text></item>
<item><p>180a.1</p><section></section><text>lo snga ma bzhin du mchod pa rnams kyis yongs su mchod la bsgom par bya'o/ /bsgom pas lus nyam chung bar gyur pa la brtas pa'i sbyor ba bya dgos pa'i phyir/ sems bzang zhes bya ba la sogs pa smos te/ sems bzang ba ni yongs su bsgoms</text></item>
<item><p>180a.2</p><section></section><text>pa'i byang chub kyi sems kyi chu'i rgyun gyi bdud rtsi 'bab pa ste/ de lus kyi spyod pa skye zhing zhum pa bsal bar bya'o/ /de yang mtho gang tsam gyi steng du spags par zla ba'i dkyil 'khor oM gyis mtshan par bsams la/ srog dang rtsol ba'i 'od kyi lcags kyus zhes pa sngar</text></item>
<item><p>180a.3</p><section></section><text>bshad pa'i dbugs dbyung ba dang rngub pa rjes su dran pa'i tshul gyis bdud rtsi'i rgyun drangs nas spyi bo'i steng du babs par yid la byas nas/ bdud rtsi des rang gi lus kyi phra rab re re nas rkang pa'i mthar thug gi bar brlan par gyur par ji srid kyi skyo ba gsal ba de srid kyi bar du bsgom par</text></item>
<item><p>180a.4</p><section></section><text>bya ba'o/ /'di nyid kyi rgyud las kyang gsungs te/ mtho gang tsam gyis spags par ni/ /spyi bor dkyil 'khor brtag par bya/ /oM ni dbus su gnas bsams nas/ /bdud rtsi lnga bo dbab par bya/ /zhes bya ba yin no/ /de ltar/ thang cig ngal bso byas nas ni/ /zhes</text></item>
<item><p>180a.5</p><section></section><text>bya ba ni de ltar bstan pa'i cho ga'i sbyor ba 'dis thang cig ces pas chu tshod gnyis tsam ngal bso zhing dbugs phyung la/ sngar bshad pa'i cho gas spro ba dang bsdu ba la sogs pa bya ba'i rim gyis gsang sngags kyi dam pa rgyun mi 'chad par bzlas brjod bya'o/ /sngags la'ang kun du chags</text></item>
<item><p>180a.6</p><section></section><text>pa med par bya/ /zhes bya ba ni rtag tu bsgom pa nyid la goms par byas la/ des skyon bzlas par bya'o/ /bzlas pas kyang dub na chos bstan pa la sogs pa'i sems can gyi don bya'o zhes bya ba'i tha tshig go/ /sngags kyi bzlas pa nye bar bsdu ba bstan pa'i phyir/ /bstod dang</text></item>
<item><p>180a.7</p><section></section><text>zhes bya ba la sogs pa smos te/ rgyud las mi bskyod rdo rje zhes bya ba la sogs pa gsungs pa'i bstod pa dang / me tog dang / spos dang / dri dang / mar me la sogs pa'i mchod pa dang / sogs pa'i sgras dbang bskur ba dang / bdud rtsi myang ba dag byas nas dkyil 'khor gyi</text></item>
<item><p>180b.1</p><section></section><text>'khor lo gshegs su gsol bar ba'o/ /sngags pas rab tu 'bad de zhes bya ba ni bsgom pa la mkhas pas so/ /gang du gshegs su gsol zhe na/ oM la sogs pa zhes bya ba la sogs pa smos te/ oM la sogs pa'i yi ge bzhi la dkyil 'khor gyi 'khor lo yongs su thim</text></item>
<item><p>180b.2</p><section></section><text>par bya ba ste/ sku rdo rje dang sku rdo rje'i rig pa'i snying po dang / gshin rje gshed la sogs pa ni spyi bor ro/ /gsung rdo rje dang de'i rigs 'jig rten dbang phyug dang pad+ma mthar byed la sogs pa ni lkog mar ro/ /phyag na rdo rje dang bdud rtsi 'khyil pa la sogs pa ni thugs kyi sa bon du'o/ /</text></item>
<item><p>180b.3</p><section></section><text>sku dang gsung dang thugs rdo rje de rnams kyang ye shes sems dpar bsdu'o/ /de ltar rim pa 'dis sku la sogs pa zhes pa sku dang gsung dang thugs kun du bzang po'i bdag nyid can rnam par mi rtog par lhag par mos pas bsgom par bya'o/ /de ltar zhes bya ba la sogs pa/ de</text></item>
<item><p>180b.4</p><section></section><text>ltar don dam pa'i de kho na nyid mthong bas sems can gyi khams ma lus pa de kho na nyid mthong ba dang bral zhing bdag dang bdag gir 'dzin pa'i nyon mongs pa'i dug gis zin pa rnams la snying rje chen po bskyed de/ de gdon par bya ba'i phyir smon lam rnams mngon du bya'o/ /de yang</text></item>
<item><p>180b.5</p><section></section><text>gang gis las dang po pa'i gnas skabs su smon par mdzad pa ste/ 'khor ba tha ma med pa yi/ /sngon gyi mtha' ni ji srid pa/ /de srid sems can phan don du/ /spyod pa dpag yas spyod par gyis/ /phyogs bcu nam mkha'i mthas gtugs pa'i/ /sems can kun don bsgrub</text></item>
<item><p>180b.6</p><section></section><text>pa'i phyir/ /ji ltar 'jam dpal spyod mdzad pa/ /bdag gi spyod pa de 'drar shog /ces bya ba la sogs pa dang / bzang po spyod pa las gsungs pa'i smon lam dag kyang bya'o/ /da ni mnyam par ma bzhag pa'i sbyor ba la gnas pa'i sgo nas spyod yul yongs su dag pa bstan</text></item>
<item><p>180b.7</p><section></section><text>par bya ba'i phyir/ langs nas zhes bya ba la sogs pa smos te/ mnyam par bzhag pa las langs nas dag pa'i sems zhes bya ba gzhan gyi don la 'jug pa dang / rang lha'i rnam pa'i nga rgyal zhes bya ba kun du bzang po'i nga rgyal dang ldan pa yid la byas nas/ kun du snang</text></item>
<item><p>181a.1</p><section></section><text>bar gnas par gyur cing / so sor snang ba tsam gyi rang bzhin can gyi yul rnams la snga ma bzhin du zhes bya ba dbye ba med par rtog pas so/ /'di nyid gsal bar bya ba'i phyir/ dpal ldan rdo rje 'dzin pa yis/ /zhes bya ba la sogs pa smos te/ dpal</text></item>
<item><p>181a.2</p><section></section><text>ldan ni rdo rje 'chang ba'i ngo bo nyid do/ /khams gsum gnas ni thams cad na/ /brtan g.yo'i dngos po ji snyed pa/ /de kun de nyid sbyor ba yis/ /rdo rje 'chang ba lta bur lta/ /zhes bya ba dang / de bzhin du/ rnal 'byor thams cad bcom ldan 'das/ /rdo rje sems dpa'</text></item>
<item><p>181a.3</p><section></section><text>de bzhin gshegs/ /de nyid nye bar longs spyod nyid/ /khams gsum pa ni ma lus pa'o/ /zhes bya ba la sogs pa ji skad gsungs pa'i tshul du bsgom pa'o/ /rim bzhin zhes bya ba ni chos thams cad rang bzhin gyis dag pa'o zhes lhag par mos pas sku la sogs pa'i</text></item>
<item><p>181a.4</p><section></section><text>rdo rjer gyur pa ste/ gzugs dang / sgra dang / dri dang / ro dang / reg bya rnam par snang mdzad dang / mi bskyod pa dang / rin chen 'byung ldan dang / 'od dpag tu med pa dang / don yod grub pa'i ngo bo nyid yin la/ chos nyid kyis zhes bya ba ni don dam par dbye ba</text></item>
<item><p>181a.5</p><section></section><text>med pa ste/ gang phyir chos dbyings ma gtogs pa'i chos ni yod pa ma yin no zhes bya ba'i tshul gyis so/ /phyin ci log gi zhes bya ba la sogs pa rnal 'byor pas sbyin pa byin pa dang / bla ma dang lhag pa'i lha la mchod pa byed pa dang / chos ston pa la sogs pa gang</text></item>
<item><p>181a.6</p><section></section><text>yin pa de thams cad phyin ci log gi rtog pa bdag dang bdag gir mngon par zhen pa dang bral zhing spangs pas bya ba de thams cad yongs su rdzogs par bya ste/ gang gi phyir 'khor bar 'ching ba'i rgyu ni phyin ci log gi rnam par rtog pa nyid yin te/ tshad ma rnam 'grel las/ </text></item>
<item><p>181a.7</p><section></section><text>bdag yod na ni gzhan du 'du shes 'gyur/ /bdag gzhan cha las yongs su 'dzin dang sdang / /de gnyis dang ni kun du 'brel pa las/ /nyes pa thams cad 'byung bar 'gyur ba yin/ /zhes bshad pa yin no/ /de lta bu'i tshul gyis 'khor gsum yongs su dag pa</text></item>
<item><p>181b.1</p><section></section><text>dang / byang chub sems dpa'i dkyil 'khor gyi 'khor lo ma lus pa mchod pa bya'o/ /de yang gang gi phyir gsang sngags kyi spyad pa spyod pa rnams kyis 'di thams cad nges pa kho nar bya dgos pa yin pas 'di ni mchog yin te/ bsod nams kyi tshogs dang ye shes kyi tshogs</text></item>
<item><p>181b.2</p><section></section><text>su gyur pa yin no/ /ji lta bu zhe na/ de phyir zan za'i tshe na zhes bya ba la sogs pa smos te/ zan za'i tshe na snying gar zla ba'i dkyil 'khor la gnas pa'i 'khor lo'i gtso bo ste/ dkyil 'khor gyi bdag po bsams la/ rang gi sa bon gyi gsang sngags oM la sogs pas</text></item>
<item><p>181b.3</p><section></section><text>byin gyis brlabs pa'i byang chub kyi sems kyi rang bzhin bdud rtsi lnga'i ngo bo nyid du grub pa rang bzhin gyis 'od gsal ba/ rdzas thams cad kyi mnyam pa nyid rnam par dag pa bdud rtsi lnga dang / dpa' bo lnga'i mtshan nyid can rnam par mi rtog pa la lhag par mos pa las longs</text></item>
<item><p>181b.4</p><section></section><text>spyad par bya'i/ 'di la smad pa'i go skabs dbye bar mi bya'o/ /de yang / rdzogs pa'i sangs rgyas kyis gsungs pa'i/ /chos rnams stong pa nyid ro gcig /de yi ro myang tshul du 'di/ /rang nyid de ltar gnas pa yin/ /zhes ji skad gsungs pa lta bu'o/ /rang gi zas</text></item>
<item><p>181b.5</p><section></section><text>la zhes bya ba ni yul dang dus dang rjes su mthun pa'o/ /de nyid gsum bzlas te zhes bya ba ni/ 'bar ba'i oM gyis zhes bya ba la sogs pa sngar bshad pa'i cha dang ldan pa dang / thams cad mnyam pa nyid du rtogs pa dang / bdud rtsi lnga po de yis sku'i rdo rje la sogs pa'i lha rnams</text></item>
<item><p>181b.6</p><section></section><text>kun du tshim zhing mnyes pa nyid du bya'o/ /nang gi sbyin sreg gi cho ga bstan pa'i phyir phyi'i sbyin sreg ces bya ba la sogs pa smos te/ phyi'i dgos pa'i dbang gis 'ga' zhig lan 'gar byed na bsgre zhing dpag pa'i tshul gyis nyams su blang bar bya ba ni phal ba yin la/ yid kyi ni</text></item>
<item><p>181b.7</p><section></section><text>gtso bo yin te/ zas la spyod pa'i dus su rang gi snying gar yi ge raM yongs su gyur pa las byung ba'i me'i dkyil 'khor gru gsum bsams la/ de'i steng du thab kyi dbus su rang gi lha bsgoms la/ lag pa g.yas pa blugs gzar du bsams la/ hUM dang rdo rje yongs</text></item>
<item><p>182a.1</p><section></section><text>su gyur pa las rang gi lce rdo rje dgang gzar du bskyed la/ bdud rtsi lnga'i sreg rdzas dbul ba ni nang gi sbyin sreg rnal 'byor pas rtag tu bya'o/ /phung po dang khams dang skye mched rnams bud shing ltar bsregs shing thal bar byed pas ye shes kyi rang bzhin can gyi</text></item>
<item><p>182a.2</p><section></section><text>sbyin sreg 'di ni bla na med pa yin no/ /de yang / nang gi sbyin sreg rnam rtog dra ba rnams/ /bsreg par bya zhes thub pa'i zla bas gsungs/ /bgegs dang dngos grub rnam par rtog pa tsam/ /gnyis med du ni rnam par rtog pa'ang stong / /de bzhin nyid mchog kun</text></item>
<item><p>182a.3</p><section></section><text>stong thab khung ni/ /pad+ma rdo rjer ldan byas 'dis ni dngos kun yam shing rgyas/ /nam mkha'i ngos ltar yangs shing brtags pa tsam gyis sa bon can/ /blo ngan sdig pas rab 'bar nyon mongs zhi bas rab tu zhi/ /zhes bshad pa yin no/ /phyi'i sbyin sreg ni mar me mdzad bzang</text></item>
<item><p>182a.4</p><section></section><text>po'i zhal snga nas kyi sgrub pa'i thabs la sogs pa las shes par bya'o/ /de ltar/ ma lus pa yi 'dod pa yis/ /zhes bya ba ni glu dang rol mo dang / bza' ba dang btung ba dang stan dang / mal cha la sogs pa las kyi bdag nyid rang gi 'dod pa'i lha'i rang bzhin du gyur</text></item>
<item><p>182a.5</p><section></section><text>pa la yang dag par mchod par bya ba'am/ gzhan dag mngon par 'dod pa'i lha'i rnam par gyur pa nyid la mchod par bya ste/ gang gi phyir dam tshig 'di nyid ni dpal gsang ba 'dus pa las bstan pa'i lam yin zhing / sangs rgyas thams cad kyang mngon par bzhed cing</text></item>
<item><p>182a.6</p><section></section><text>bde bar gshegs pa rnams kyis rjes su gnang ba yin te myur du bla na med pa yang dag par rdzogs pa'i byang chub thob par byed pa yin pa'i phyir ro/ /de yang dpal sangs rgyas thams cad dang mnyam par sbyor ba las/ bdag nyid sangs rgyas thams cad dang / /byang chub sems</text></item>
<item><p>182a.7</p><section></section><text>dpa' thams cad der/ /rang gi lhag pa'i lhar sbyor bas/ /de bas bdag nyid bsgrub par bya/ /bdag nyid yongs su sbyangs nas ni/ /dka' thub kyis kyang gdung mi bya/ /ci bde bar ni bde bar gzung / /'di ni ma byon rdzogs sangs rgyas/ /zhes gsungs pa dang / </text></item>
<item><p>182b.1</p><section></section><text>bdag nyid 'phrog byed rkun po des/ /sdig pa ma byas ci zhig yod/ /sangs rgyas bdag nyid lus la ni/ /dngos grub bde bas dgang bar bya/ /zhes ji skad bshad par bya ba lta bu'o/ /rjes su mthun zhes bya ba la sogs pa la bde bar gshegs pa ma lus pa'i mdzad pa ni</text></item>
<item><p>182b.2</p><section></section><text>sems can thams cad la phan par bya ba nyid yin te/ gzhan don phun tshogs sangs rgyas kyi/ /'bras bu'i gtso bo rab mchog yin/ /zhes ji skad gsungs pa lta bu'o/ /de bas na sems can ma lus pa la phan par bya ba'i phyir lus dang ngag dang yid kyi las rnams</text></item>
<item><p>182b.3</p><section></section><text>bya'o/ /mnyam par gzhag ste zhes bya ba ni sems can rnams kyi don bya ba'i phyir skyo ba med pa'i sems su bya ba'o/ /rnam pa de 'dra zhes bya ba la sogs pa la tshul de lta bur kun du bzang po'i rnam pa mngon sum du byas pa'i sems dang ldan pa gang yin pa de'i lus kyi gzhi</text></item>
<item><p>182b.4</p><section></section><text>las byung ba ldang ba dang / 'dug pa dang / brkyang ba dang / bskum pa dang / bskor ba la sogs pa gang cung zad ci yod pa de thams cad ni phyag rgya'i rnam pa yin la/ /bden pa dang / mi bden pa la sogs pa smras pa gang yin pa de thams cad ni sngags kyi rnam pa</text></item>
<item><p>182b.5</p><section></section><text>yin no zhes rdzogs pa'i sangs rgyas dpal gsang ba 'dus pa'i rjes su 'brang bar mdzad pa thams cad kyis gsungs shing bka' stsal te/ dper na/ mnyam par ma bzhag sbyor ba yis/ /rtag tu mnyam par 'jog pa yin/ /zhes gsungs pa lta bu'o/ /don gyi dbang</text></item>
<item><p>182b.6</p><section></section><text>'di nyid la dgongs nas/ lag pa'i phyag rgya mi bcing ngo / /zhes bya ba la sogs pa rgyud las gsungs pa yin no/ /'di nyid du chos nyid kyi rig pa bstan pa ni/ dngos gcig pa yang zhes bya ba la sogs pa smos pa yin te/ bud med gcig gi lus la rnam pa sna tshogs</text></item>
<item><p>182b.7</p><section></section><text>pa'i kun du rtog pa thams cad kyis yongs su bsags shing kun du brtags pa'i rnam pa'i ngo bo ste/ dper na/ kun rgyu 'dod ldan gyi dag gis/ /ro dang 'dod bya bza' ba ste/ /zhes bya ba'i tshul du'o/ /de yang skyes bu 'dod ldan 'dod chags kyis sems nye bar bcom pa dang</text></item>
<item><p>183a.1</p><section></section><text>ldan pa rnams ni de dang bral bas sdug bsngal skyed par byed pa yin la/ khyis ni lus tsho zhing rgyas pa mthong ba na bza' ba'i blo skyes pas bde ba yin la/ ro yin no zhes mi gtsang ba bsgoms pas ni dka' thub can dag 'dod chags dang bral</text></item>
<item><p>183a.2</p><section></section><text>bar byed pas grol ba skyed par byed pa yin no/ /de bas na brtags pa la ma gtogs pa bden pa ci yang yod pa ma yin te/ bud med gcig gi lus la ni/ /kun rgyu 'dod ldan khyi dag gis/ /ro dang 'dod ldan bza' ba zhes/ /rnam par rtog pa rnam gsum yin/ /zhes</text></item>
<item><p>183a.3</p><section></section><text>ji skad bshad pa lta bu'o/ /de bas/ lus sogs dge dang mi dge ba'i/ /zhes bya ba la sogs pa la/ 'di ni dge ba ste bsod nams so/ /'di ni mi dge ba ste sdig pa'o zhes ji skad bshad pa'i lus dang ngag dang yid kyi las rnams gang yin pa de thams cad ni nyon</text></item>
<item><p>183a.4</p><section></section><text>mongs pa can gyi sems kyi 'jug pa yin gyi/ de kho na nyid mthong ba rnams kyi ni ma yin no/ /de yang / las las 'jig rten sna tshogs skyes/ /de ni sems dpa' dang des byas/ /sems dpa' yid kyi las yin te/ /des bskyed lus dang ngag gi las/ /ma chags la</text></item>
<item><p>183a.5</p><section></section><text>sogs las byung ba'i/ /lus ngag las ni dge ba yin/ /gang zhig chags sogs las byung ba'i/ /las de mi dge bar 'dod do/ /zhes ji skad bshad pa lta bu dang / /de bas brtse ba'i bdag can gyis/ /gzhan phan byas pa gang yin pa'o/ /las de thams cad dge</text></item>
<item><p>183a.6</p><section></section><text>ba zhes/ /rdzogs sangs rgyas kyis yongs su bshad/ /ces ji skad bshad pa lta bu'o/ /de ltar rnam par rtog pa'i dra ba ma lus pa spangs shing rnam par bsal nas/ sems rang bzhin gyis 'od gsal ba kun du bzang po'i rnam pa dang ldan pa la nag po'i las sdig pa ga</text></item>
<item><p>183a.7</p><section></section><text>las 'byung bar 'gyur/ /de yang / mi mkhas pas ni sdig pa chung ngu byas kyang 'og tu lhang / /mkhas pas chen po byas kyang gnod pa rab tu spong bar 'gyur/ /lcags kyi gong bu chung yang chu'i 'og tu 'bying 'gyur la/ /de nyid snod du byas na che yang steng du 'phyo bar</text></item>
<item><p>183b.1</p><section></section><text>'gyur/ /zhes ji skad bshad pa lta bu'o/ /dam tshig nyams na rnam par dag par bya ba'i sbyor ba bstan pa ni/ dam tshig nyams la zhes bya ba la sogs pa smos pa yin te/ rgyud las gsungs pa'i gsang sngags kyi spyod pa yongs su skyong ba ni dam tshig ste/ lha bsgom pa sngon</text></item>
<item><p>183b.2</p><section></section><text>du 'gro bas bdud rtsi lnga la sogs pa la nye bar longs spyod pa dang / nyin dang mtshan du bsod nams kyi bya ba la brtson par byed pa'o/ /de nyams pa ni zad pa'o/ /nyams pa de byung bar gyur na/ snying ga'i zla bar zhes bya ba rang gi snying ga'i dbus su zla ba'i dkyil 'khor la</text></item>
<item><p>183b.3</p><section></section><text>gnas pa'i sna tshogs rdo rje rnam par bsams la dam tshig rdo rje zhes pa don yod par grub pa rang gi snying gar dbang chen gyi dkyil 'khor gyi steng du sna tshogs pad+ma la gnas pa'i zla ba'i dbus su gnas pa'i yi ge hUM las byung ba'i sna tshogs rdo rje'i dbus na gnas pa'i yi ge khaM</text></item>
<item><p>183b.4</p><section></section><text>yongs su gyur pa las byung ba'i ral gri las bskyed pa'i don yod par grub pa thabs dang shes rab kyi bdag nyid bsgom par bya'o/ /'gro ba rang bzhin gyis dag ces bya ba ni chos thams cad rang bzhin gyis rnam par dag pa'o zhes lhag pa'i mos pas 'gro ba thams cad</text></item>
<item><p>183b.5</p><section></section><text>dag par rnam par bsams la/ sna tshogs pa'i 'dab ma dang ldan pa'i pad+ma'i dbus su/ /nyi ma'i dkyil 'khor la rang bzhin gyis nyes pa'i 'dam thams cad kyis ma gos par/ sngar gyi rim pas zhes pa snying po'i sa bon dang mtshan ma las byung ba'i de bzhin gshegs</text></item>
<item><p>183b.6</p><section></section><text>pa rnams kyi 'od zer las byung ba'i spyan la sogs pa'i lha mo phyag na bdud rtsis yongs su gang ba'i bum pa bsnams pas bdag nyid kyi phra rab rnams brlan zhing dbang bskur bar gyur pa bsam par bya'o/ /'di ni dam tshig nyams pa'i gnyen po yin no/ /dbang bskur ba'i</text></item>
<item><p>183b.7</p><section></section><text>rim pa ni phyi rol gyi khrus bya ba'i cho ga la yang bsam par bya'o/ /la la ni yab la mngon par phyogs par byas nas chos 'byung ba'i dbus su yi ge khaM gyis gnyi ga yang zhu bar bsams la/ glu yis bskul ba la sogs pa'i rim gyis de bzhin du dam tshig sems dpa'i</text></item>
<item><p>184a.1</p><section></section><text>rnam par don yod par grub pa rnam par bsams la/ snying gar rang gi lhag pa'i lha ye shes sems dpa' lta bur bsam pa'i 'od zer las byung ba'i spyan la sogs pas dbang bskur bar bya'o zhes zer mod kyi de ni bden pa ma yin te/ dpal dam</text></item>
<item><p>184a.2</p><section></section><text>tshig rdo rje'i sbyor ba 'di la yod pas na dam tshig rdo rje'i rnal 'byor ba ste/ ye shes tsam gyi snyoms 'jug pa/ /sbyor ba zhes ni bya ba yin/ /zhes gsungs pas ye shes sems dpa' lta bur dam tshig rdo rje bsgom par bya'o zhes bya ba ni bla ma gcig nas gcig tu brgyud</text></item>
<item><p>184a.3</p><section></section><text>pa'i tshad mas so/ /thun mtshams su yang zhes bya ba ni/ phyi dro'i thun mtshams dang / dgongs ka yang de bzhin no zhes bya ba snga ma bzhin du mchod pa sngon du 'gro bas sngags kyi bzlas pa byas la/ snying ga'i nang du dkyil 'khor gyi 'khor lo chud par byas la/ thabs</text></item>
<item><p>184a.4</p><section></section><text>dang shes rab gnyis su med pa'i sbyor ba bsgom pa'i rim gyis gnyid log par bya'o/ /chags pa shas che ba dag gis ni las kyi phyag rgya dang lhan cig ji skad bshad pa'i rigs lnga dgod pa'i bsgom pa'i sbyor bas gnas par bya'o/ /ldang ba'i dus su zhes bya ba la sogs pa</text></item>
<item><p>184a.5</p><section></section><text>la/ ldang ba'i tshe spyan la sogs pa'i dam tshig gi lha mo'i glus bskul la mal nas ldang bar bya'o/ /dang por nang par snying ga'i zla dbus su/ /zhes bya ba nas brtsams te/ gdong bkru ba byas la dang po'i sbyor ba dang / dkyil 'khor gyi rgyal po'i mchog</text></item>
<item><p>184a.6</p><section></section><text>dang / las kyi rgyal po'i mchog cho ga snga ma bzhin du bsgom par bya'o/ /dpal ldan zhes bya ba ni bsod nams dang ye shes kyi tshogs rdzogs pa'i bya ba la brtson pa'o/ /thub pa zhes bya ba ni bya ba rnams nyams su len pas na thub pa'o/ /dngos grub ces bya</text></item>
<item><p>184a.7</p><section></section><text>ba la sogs pa la ji srid 'jig rten dang 'jig rten las 'das pa'i bsgrub par bya ba'i dngos grub kyi mtshan ma rmi lam la sogs pa thob par gyur pa de srid kyi bar du bsgom par bya'o/ /de yang rgyud las/ rdo rje sems dpa'i gzugs chen dang / /grags pa chen</text></item>
<item><p>184b.1</p><section></section><text>po rdo rje chos/ /gsang ba rdo rje grags pa cher/ /rmi lam dag na rang gzugs mthong / /byang chub sems dpa' rdo rje can/ /sangs rgyas chen po phyag 'tshal ba'i/ /rmi lam 'di 'dra mthong 'gyur ba/ /sku gsung thugs kyi dngos grub ster/ /rgyan rnams thams</text></item>
<item><p>184b.2</p><section></section><text>cad yongs rdzogs pa'i/ /lha yi bu mo yid 'ong dang / /khye'u dang bu mo dag mthong na/ /de ni dngos grub 'thob par 'gyur/ /zhes bya ba la sogs pa rgya cher gsungs pa yin no/ /de ltar dngos grub kyi mtshan ma thob cing mthong bas/ de nyid gsum mchod pa</text></item>
<item><p>184b.3</p><section></section><text>byas nas rang gi sems zhes bya ba rang gi gsang sngags bzlas brjod 'bum pa dang / gzhan rnams kyi khri khri bzlas brjod bya ba dang / khro bo rnams kyi phreng ba'i sngags kyang bzlas la/ sngar bshad pa'i dkyil 'khor gyi 'khor lo'i dbus su gnas nas mngon par</text></item>
<item><p>184b.4</p><section></section><text>'dod pa'i dngos grub rab tu bsgrub par bya zhing mngon sum du bya'o/ /gal te rim pa 'dis kyang dngos grub thob par ma gyur na/ de'i tshe 'phags pa bdud rtsi thab sbyor gyi sbyor bas bgegs gzhom zhing bskrad par bya ba yin/ de bshad pa ni bgegs rnams bdud</text></item>
<item><p>184b.5</p><section></section><text>rtsi thabs sbyor zhes bya ba la sogs pa smos pa yin te/ snga ma bzhin du yab yum mngon du byas la/ lha mo gsang ba'i chu skyes su zhu bar gyur pa bsgom pa sngon du 'gro bas yi ge hUM las bdag nyid bdud rtsi thab sbyor du rnam par bsam par bya ste/ sku mdog nag po rdo rje</text></item>
<item><p>184b.6</p><section></section><text>dang / ral gri dang / lcags kyu dang zhags pa dang / pad+ma dang / rin po che'i mtshon cha bsnams pas brgyan pa/ g.yon brkyang pa'i gnas pas bzhugs par dkyil 'khor gyi dbus su bsam par bya'o/ /de'i thugs kar ye shes sems dpa' dpal 'jam pa'i</text></item>
<item><p>184b.7</p><section></section><text>rdo rje bskyed la/ de'i sngags las nges pa byung ba'i bdud rtsi thab sbyor gyi sku stong phrag rnam par bsams la/ de rnams kyis phyogs bcu na gnas pa'i bgegs kyi tshogs rnams thal bar byas par bsam mo/ /la la dag ni 'di skad ces zer te/ lag pa g.yas</text></item>
<item><p>185a.1</p><section></section><text>pa'i lcags kyus snying ga'i ye shes sems dpa' kun du bstan par byas pa'i drag po'i sbyor bas dngos grub gsol ba gdab par bya'o/ /de yang / de yi snying gar gdab bya ste/ /lha rnams rab tu bskul bar bya/ /zhes ji skad gsungs pa</text></item>
<item><p>185a.2</p><section></section><text>lta bu dang / che ge zhes bya rdo rje can/ /khyed bsgrub pa la gnas bgyid cing / /khyed gsungs pa yi dam tshig rnams/ /bsrungs la rtag par brtson par bgyid/ /dbang bskur dang ni rjes gnang pa/ /de yi dngos grub stsal du gsol/ /zhes bya ba dang / mchog</text></item>
<item><p>185a.3</p><section></section><text>stsol ba dag rnam par gzigs/ /yid ni 'jigs shing skrag gyur nas/ /yid la mgu zhing skrag gyur pa'i/ /dngos grub rgya chen ster bar 'gyur/ /zhes gsungs pa yin no/ /dbang bskur byas pa'i zhes bya ba ni dbang bskur dang rjes su gnang ba yang dag</text></item>
<item><p>185a.4</p><section></section><text>par thob par 'grub par 'gyur gyi gzhan dag gis ni ma yin te/ des ni 'bad pa chud dus kyang 'grub par 'gyur ro zhes bya ba'i tha tshig go/ /'jam pa'i rdo rje gtso bor gyur pa'i 'khor lo'i dbus su/ bdud rtsi thab sbyor gzhag pa ji ltar rung snyam du rtog pa de'i phyir/ </text></item>
<item><p>185a.5</p><section></section><text>gang zhig dbus na zhes bya ba smos te/ gang dbus su bzhugs par gyur pa yongs su brtag pa gang yin pa de/ 'khor lo yang de'i yin par 'gyur te/ don dam par ni thams cad kyi bdag nyid can yin mod kyi/ dgongs pa'i dbang gis ni 'ga' zhig dbus su</text></item>
<item><p>185a.6</p><section></section><text>gnas par yongs su brtags pa yin pas/ 'dir rnam par rtog pa'i go skabs yod pa ma yin no/ /'di dag ni las kyi rgyal po'i mchog gi ting nge 'dzin to/ /da ni ting nge 'dzin gsum gyi sbyor 'gro ba bstan par bya ba'i phyir/ tha mal rnam par rtog ces bya ba la sogs pa smos te/ </text></item>
<item><p>185a.7</p><section></section><text>tha mal pa'i rnam par rtog pa bdag dang bdag gir rtog pa'i rgyun gyi 'jug pa las gzhan zhing de ma rtogs pa srid pa ste/ 'khor ba'i sdug bsngal gzhan dag ci yang yod pa ma yin no/ /des na rnam par 'gags shing med par gyur pa las sems ni kun du bzang po la sogs</text></item>
<item><p>185b.1</p><section></section><text>pa'i ngo bo nyid yin par sems 'di rnal 'byor pas rang rig pa'i mngon sum gyis/ mngon sum du nyams su myong ba yin te/ gsang sngags smra rnams mang du ni/ /spros te smras pas ci zhig bya/ /khyad par du ni sems bsgrub ste/ /sems las rdzogs pa'i byang chub</text></item>
<item><p>185b.2</p><section></section><text>'byung / /zhes bshad pa yin no/ /ji lta zhe na/ de'i phyir zab cing zhes bya ba la sogs pa smos te/ zab cing rgya che ba'i bdag nyid can gyi rnam par byang ba don dam pa'i thabs dang shes rab bsgom pa'i sems gang yin pa de la ni tha mal pa'i kun du rtog pa de snang zhing</text></item>
<item><p>185b.3</p><section></section><text>so sor 'byung bar mi 'gyur ro/ /de yang tshad ma rnam 'grel las/ sems de rang bzhin 'od gsal te/ /dri ma rnams ni glo bur ba/ dang por nus med de la yang / /phyis nus de yi rang bzhin min/ /rlan can sa yi me bzhin du/ /rab tu 'phel bar nus ma yin/ /'tshe</text></item>
<item><p>185b.4</p><section></section><text>ba med dang yang dag don/ /ngo bo nyid la phyin log gis/ /'bad du zin kyang gnod med de/ /blo ni de yi phyogs 'dzin phyir/ /zhes bshad pa yin no/ /de yang kun du bzang po la sogs pa'i 'bras bu'i ngo bo nyid ni yang dag par rig pa las tha dad pa gzhan dag</text></item>
<item><p>185b.5</p><section></section><text>yod pa ma yin no zhes sngar gtan tshigs kyis bsgrub pa yin no/ /ji ltar gnyen por gyur pa yin zhe na/ de'i phyir gang zhig ces bya ba la sogs pa smos te/ me la sogs pa dang / grang ba la sogs pa dang 'dra bar dngos po gang gang dang lhan cig tsam yang rang bzhin</text></item>
<item><p>185b.6</p><section></section><text>mi mthun par snang ba des/ de'i bgrod pa'i thob pa rgyas shing shas cher 'phel bar gyur pa na mthong ba ste/ tshe 'di nyid la kun du bzang po la sogs pa'i rnam pa can gyis gnyen po'i phyogs 'phel bar gyur pa gang yin des/ rang gi mi mthun pa'i phyogs tha mal</text></item>
<item><p>185b.7</p><section></section><text>pa'i rnam par rtog pa shin tu 'gags shing mchog tu sel bar byed do/ /nyan thos dang pha rol tu phyin pa'i tshul la gnas pa'i gang zag la bdag med par rtogs pa dang / /sbyin pa'i pha rol tu phyin pa la sogs pa gsungs pas kyang nyes pa thams cad zad par 'gyur</text></item>
<item><p>186a.1</p><section></section><text>bas/ sngags kyi gzhung dpal gsang ba 'dus pa'i bsgom pa rtogs dka' ba 'dis ci zhig bya zhe na/ de'i phyir tha mal pa'i zhes bya ba la sogs pa smos te/ kun du bzang po la sogs pa gnyen po bsgom pa med par tha mal pa'i rang bzhin gyi</text></item>
<item><p>186a.2</p><section></section><text>chos thams cad bdag med pa'i shes rab kyi mtha' dang ldan pa'i 'khor gsum yongs su dag pa'i sbyin pa la sogs pa'i bya ba'i rang bzhin gyi thabs la bslabs pas de ldog par mi 'gyur/ kun nas nyon mongs pas gnod par 'gyur ba nyid yin no/ /de ltar na</text></item>
<item><p>186a.3</p><section></section><text>gang gi phyir bdag med pa bsgom pa la bslab pa de'i yin du zin kyang / don dam pa'i sngags kyi spyod pa med par 'khor ba las myur du ldog pa thob par mi 'gyur ro zhes bdag sgrub pa la 'jug pa la sogs pa las mang du bshad pa yin no/ /de yang tha mal pa'i rang gi ngo</text></item>
<item><p>186a.4</p><section></section><text>bo ni skye bo dpag tu med pa la phan 'dogs par byed pa ma yin pas/ snying rje la shin tu byang ba dag gis spang bar bya ste/ de yang smon lam la sogs pa'i grogs dang ldan pa'i sbyin pa la sogs pa'i sems kyi bdag nyid ni/ gnyen po'i phyogs la 'jug pa yin du</text></item>
<item><p>186a.5</p><section></section><text>zin kyang / 'jug pa las mi ldog na dus phyi zhig na ldog par 'gyur ro zhes bya ba la yid rton pa ga la yod ces ji skad bshad pa lta bu ste/ don du na de ni bskal pa grangs med pa gsum gyis 'tshang rgya ba yin no zhes bya ba'i tha tshig go/ /de nyid kyi phyir gsang sngags kyi</text></item>
<item><p>186a.6</p><section></section><text>sgo nas spyad pa spyod pa'i rnal 'byor pa rnams ni bsgom pa gcig tu mthar thug pa la brtson pa yin pas/ bsgom pa'i stobs nyid kyis bsod nams dang ye shes kyi tshogs rdzogs par byas nas dus nges pa med pas kun du bzang po nyid thob par 'gyur ro zhes/ /de kho na</text></item>
<item><p>186a.7</p><section></section><text>nyid la 'jug pa la sogs pa las rgya cher khong du chud par bya'o/ /da ni rdzogs pa'i rim pa'i rnal 'byor bsgom pa'i thabs bstan pa'i phyir/ de ltar rtogs nas zhes bya ba la sogs pa smos te/ de ltar rgyud chen po'i tshul gyis dngos grub thob par 'gyur gyi gzhan las</text></item>
<item><p>186b.1</p><section></section><text>ni ma yin no zhes rtogs nas snying rje dang ldan zhing brtse ba dang bcas pa dag /skad cig gis mngon par byang chub pa rnam pa lnga'i rim pa rnam par mi rtog pa'i mtshan nyid can gyi ye shes kyi rab tu bsgrub cing mngon sum du byas nas/ yid bzhin gyi nor bu ltar thams cad du</text></item>
<item><p>186b.2</p><section></section><text>dngos grub skyed par byed pa bsam gyis mi khyab pa rnal 'byor gyi mngon sum gyis yang dag par rdzogs par bya ba dang dpal kun du bzang po'i ngo bo nyid rang ste/ bdag nyid kyi nyes pa thams cad kyi gnyen por gyur pa'i sems mkhas pa sems dang ldan pa su zhig sgom par mi byed</text></item>
<item><p>186b.3</p><section></section><text>de bsgom par bya'o zhes khas blang ba yin no zhes don dam pa nyid yin par ston to/ /mngal nas skye ba'i rnam par dag pa'i rim pa ni/ skye bo las dang po pa rnams kyis sems dbang du bya ba'i phyir bstan pa yin no/ /de bas kun rtog rnam bsal zhing / /kun du</text></item>
<item><p>186b.4</p><section></section><text>snang ba 'gro 'gyur ba/ /kun du bzang por bdag nyid ni/ /bsgoms pa nyid kyis byang chub thob/ /phyag rgya'i cho ga gang dag gis/ /bskal pa grangs med bye bar yang / /sangs rgyas thams cad mi 'thob pa/ /tshe 'di nyid la thob par 'gyur/ /zhes bshad pa lta bu'o/ /kun du bzang po zhes bya ba ni</text></item>
<item><p>186b.5</p><section></section><text>yid bzhin gyi nor bu rin po che ltar gdul bya rnams la thams cad du kun du bzang po'i rang bzhin ston par mdzad cing / rnam pa thams cad mkhyen pa'i ye shes thob par mdzad pa zhes bya ba'i tha tshig go/ /da ni slob dpon bdag nyid bla ma rnams dang rjes su mthun pa nyid du</text></item>
<item><p>186b.6</p><section></section><text>bstan par bya ba'i phyir/ dri med blo yis zhes bya ba la sogs pa smos te/ dri ma med cing dri ma dang bral ba'i blo ste/ ye shes phul du byung ba gang yin pa de'i 'od zer de snang bar byed pa'i mtshan nyid can 'od dang 'dra ba yin pas na 'od zer te/ gdul bya'i skye bo</text></item>
<item><p>186b.7</p><section></section><text>rnams kyi blo'i mun nag bsal ba'i ngang tshul lo/ /de rnams kyi rnam par bstan cing yang dag par bkod de bsam gtan 'di dpal gsang ba 'dus pa'i rgyud las btus pa yod la/ de bas na bdag 'dra ba'i blo gros chung ngu'i go skabs ga la yod de 'jug pa'i rgyu ci zhig</text></item>
<item><p>187a.1</p><section></section><text>yod/ de lta mod kyi gang bla ma dam pa zhes bya ba slob dpon gyi gzhung bdag gis bzung zhing blangs pa'i man ngag gi mtshan nyid de/ 'di lta bu'i gzhung du sbyar ba'i cho ga med pas/ dang po ste thog ma med pa nyid du las dang po pa blo gros chung ba rnams</text></item>
<item><p>187a.2</p><section></section><text>kyi 'ching ba ni tshig tu sbyar ba'i rim gyis legs par sbyar ba med par lhod par mi 'gyur ba'i phyir ro/ /de lhod cing dengs pa dang zad par 'gyur ba yin pas/ rgyu des na 'di la shin tu 'bad pa yin te/ dpal gsang ba 'dus pa'i bsgom pa'i nye bar sbyar ba rtsom</text></item>
<item><p>187a.3</p><section></section><text>pa'i 'bad cing nyon mongs pa ni 'di la 'bad cing bslab par bya ba'i phyir rang dang gzhan gyi don du kho bos byas so zhes bya ba'i tha tshig go/ /da ni byang chub sems dpa'i brtul zhugs dge ba'i rtsa ba yongs su bsngo ba bstan par bya ba'i phyir/ de ltar zhes bya ba la sogs</text></item>
<item><p>187a.4</p><section></section><text>pa smos te/ de ltar dpal gsang ba 'dus pa'i rgyud kyi rjes su 'brang ba 'dis kun du bzang po'i sgrub pa'i thabs rnam par bkod cing byas pa las legs par byung zhing yang dag par nye bar bsags pa'i dge ba ste/ bsod nams dri ma med pa gang yin pa des 'gro ba</text></item>
<item><p>187a.5</p><section></section><text>sems can thams cad kyi yid de sems/ sangs rgyas kyi ye shes kyi mgon dang bcas par gyur pa ste/ sangs rgyas rnams kyi ye shes kyi de bzhin nyid dang / chos kyi dbyings dang / don dam pa'i ngo bo nyid rnam pa thams cad mkhyen pa'i ye shes kyi mtshan nyid can</text></item>
<item><p>187a.6</p><section></section><text>rnam par dag pa'i ye shes gang yin pa de'i mgon dang bcas shing de la gzhol ba ste/ de'i mthar thug pas da lta rtag tu ste/ dus thams cad du de bsgom pa la mngon par dga' bar shog shig ba'o/ /de yang ye shes 'di kun du bzang po'i sgrub pa'i thabs su nye bar</text></item>
<item><p>187a.7</p><section></section><text>sbyar ba'i mtshan nyid can gyis srid pa'i rtse mo'i mthar thug pa'i bar gyi 'gro ba rnams bdag dang gzhan gyi don gyi phyir dang / phan pa dang bde ba'i phyir yang dag par rdzogs pa'i byang chub bla ma'i drin gyis rtogs nas dus thams cad du lhag par mos pa dang / de kho na nyid yid la</text></item>
<item><p>187b.1</p><section></section><text>byed pa gnyis kyis bsgom par gyur cig ces bya ba'i don to/ /sangs rgyas ye shes zhal snga yi/ /'jam pa'i rdo rje bsgom pa'i rim/ /rnam par bkrol bas bdag gis ni/ /dge ba dri med gang thob pa/ /des 'dir rtag tu sems can kun/ /'jam pa'i rdo rje'i bka'</text></item>
<item><p>187b.2</p><section></section><text>drin gyis/ /shes rab thabs bdag yid kyis ni/ /'jam pa'i rdo rje dang mnyam shog /dpal ldan yon tan 'byung gnas bzang / /'phags pa'i slob ma btsun pa ni/ /dpal 'bras rdo rje zhes bya bas/ /'grel pa rab tu gsal ba byas/ /kun du bzang po'i sgrub pa'i</text></item>
<item><p>187b.3</p><section></section><text>thabs kyi 'grel pa byang phyogs kyi dge slong yon tan 'byung gnas bzang po'i slob ma shrI pha la badzras mdzad pa rdzogs so// //rgya gar gyi mkhan po bIr+ya b+ha dra dang / bi b+ha ka ra dang / sgra bsgyur ba'i lo tsA sneb dge slong rin chen bzang pos bsgyur cing zhus</text></item>
<item><p>187b.4</p><section></section><text>pa'o// //[ ]@#/ //rgya gar skad du/ shrI sa man+ta b+ha dra sA d+ha na z-it+t+waM/ bod skad du/ dpal kun du bzang po'i sgrub pa'i thabs kyi 'grel pa/ bcom ldan 'das 'jam pa'i rdo rje la phyag 'tshal lo/ /slob dpon rje btsun sangs rgyas ye shes kyis dam</text></item>
<item><p>187b.5</p><section></section><text>pa rnams kyi spyod pa rjes su bsgrub pa'i phyir dang por bcom ldan 'das 'jam pa'i rdo rje la phyag 'tshal ba rtsom par byed pa yin la/ de'i dgos pa yang 'di yin te/ bsod nams mngon par 'phel ba dang / bgegs nye bar zhi ba dang / 'chad pa po dang / nyan pa</text></item>
<item><p>187b.6</p><section></section><text>po dag gi bshad pa dang /thos pa phun sum tshogs par 'gyur ba'o/ /phyag 'tshal ba de yang yon tan dam pa gsal bar brjod pa'i sgo nas lus dang ngag dang yid kyis phyag bya ba'i tshul yin par blta bar bya'o/ /de la yang dag pa'i yon tan brjod pa ni bdag gi</text></item>
<item><p>187b.7</p><section></section><text>don phun sum tshogs pa'i rgyu dang bdag gi don phun sum tshogs pa nyid dang /gzhan kyi don phun sum tshogs pa'i rgyu dang / gzhan gyi don phun sum tshogs pa nyid yin par blta bar bya'o/ /de la dpal ldan zhes bya ba la sogs pa 'di ni bcom ldan 'das 'jam pa'i rdo rje la phyag 'tshal ba yin te/ 'dir</text></item>
<item><p>188a.1</p><section></section><text>yang bcom ldan 'das kyi gzi brjid kyi khyad par gyi sgo nas bcom ldan 'das khyad par du gyur par blta bar bya'o/ /de yang spyi'i don ni 'di yin te/ bcom ldan 'das 'jam dpal gang yin pa de ni dpal la sogs pa dang ldan pa'i gzi brjid rnams</text></item>
<item><p>188a.2</p><section></section><text>kyis 'bar zhing mdzes la brgyan par gyur pa'i 'jam dpal de la mchod par bya ba'i phyir de la mngon par phyag 'tshal nas dpal gsang ba 'dus pa'i man ngag gis bcom ldan 'das 'jam dpal bsgom pa'i cho ga dang po'i sbyor ba la sogs pa'i tshul bshad par bya'o zhes/ </text></item>
<item><p>188a.3</p><section></section><text>bcom ldan 'das slob dpon gyis gsungs pa yin no/ /yan lag gi don yang brjod par bya ste/ dpal ni bsod nams dang ye shes kyi tshogs kyi mtshan nyid de/ de gang la yod pa'i gzi brjid dang ldan pa de ni dpal ldan no/ /'dis ni bdag gi don phun sum tshogs</text></item>
<item><p>188a.4</p><section></section><text>pa'i rgyu gsungs pa yin te/ bsod nams dang ye shes kyi tshogs dag ni thams cad mkhyen pa'i ye shes kyi rgyu yin pa'i phyir ro/ /'di dag gis ni tshangs pa la sogs pa yang dgar ba yin te/ gal te na 'jig rten pa'i dpal don du gnyer ba la mngon par zhen pa dag 'di dag</text></item>
<item><p>188a.5</p><section></section><text>yin par 'dzin par byed pas de'i phyir dpal ldan zhes bya ba la sogs pa yin te/ 'di'i dpal gyi sgra ni bsod nams dang ye shes kyi tshogs ston pa'i don yin pa'i phyir ro/ /mi shes kun spangs zhes bya ba la/ mi shes pa kun ni ma rig pa ma lus pa ste/ de spangs pa ni bsal</text></item>
<item><p>188a.6</p><section></section><text>ba'o/ /de yang gzi brjid gang gis mi shes pa thams cad spangs pa de nyid kyis na dri ma med pa'o/ /mi shes pa kun spangs pa yang yin la/ dri ma med pa nyid kyang yin pas na/ mi shes kun spangs dri med gzi brjid ldan/ /zhes bya ste/ 'dis ni bdag gi don phun sum tshogs pa</text></item>
<item><p>188a.7</p><section></section><text>bshad pa yin te/ gzi brjid dri ma med pa nyid kyis du dri ma med pa 'di thams cad mkhyen pa'i ye shes dang ldan par nye bar mtshon pa yin pa'i phyir ro/ /de ltar na 'di dag gis ni nyan thos dang rang sangs rgyas dag las kyang dgar ba yin te/ dpag med rigs kyi sprul pa rnams</text></item>
<item><p>188b.1</p><section></section><text>kyis rab brgyan zhing / /zhes bya ba la/ dpag tu med pa yang yin la rigs kyang yin pas dpag med rigs te/ de bzhin gshegs pa la sogs pa'i rigs rnams yin par blta bar bya la/ de rnams kyi sprul pa ni sprul par byas pa'o/ /de nyid kyi rgyan gang la</text></item>
<item><p>188b.2</p><section></section><text>yod pa de ni/ dpag med rigs kyi sprul pa rnams kyis rab brgyan zhing / /zhes bya ba'o/ /'dis ni gzhan gyi don phun sum tshogs pa gsungs pa yin te/ gzhan gyi don gyi phyir sprul pa rnams rnam par 'gyed pa'i phyir ro/ /'di dag gis ni rnal 'byor gong ma'i</text></item>
<item><p>188b.3</p><section></section><text>blo rnam par bsal nas rnal 'byor bla na med pa'i blo la gzhag par bya ba'i phyir shes rab yan lag 'dus pa zhes bya ba smos te/ shes rab ni rang gi ngo bor snang ba'i rig pa ste/ gnyis su med pa'i ye shes kyi rang bzhin yin par blta bar bya la/ de'i yan lag ni</text></item>
<item><p>188b.4</p><section></section><text>shes rab yan lag go/ /der 'dus pa ni shes rab yan lag 'dus pa ste/ des 'bar zhing rnam par mdzes pas na shes rab yan lag 'dus pas 'bar zhing rnam par mdzes pa zhes bya'o/ /'dis ni gzhan gyi don phun sum tshogs pa'i rgyu gsungs pa yin te/ shes</text></item>
<item><p>188b.5</p><section></section><text>rab rnam par dag pa dang ldan pa rnams kyi gzi brjid ni gzhan gyi don gyi rgyur gyur pa'i phyir ro/ /'jam pa ni mnyen pa ste/ thams cad kyis nye bar longs spyod pa yin pa'i phyir ro/ /dpal ni bsod nams dang ye shes kyi mtshan nyid can te/ de gang la yod pa de la</text></item>
<item><p>188b.6</p><section></section><text>phyag 'tshal lo zhes bya ba ste/ bshad ma thag pa'i gzi brjid kyi khyad par gyis khyad par du 'phags pa'i 'jam dpal de la mngon par phyag 'tshal ba ste/ lus dang ngag dang yid kyis phyag 'tshal nas cho ga bshad par bya'o zhes bya bar sbyar ro/ /'dis ni lus dang</text></item>
<item><p>188b.7</p><section></section><text>ngag dang yid dang ldan pa'i phyag bya ba gsungs pa yin no/ /dpal ldan 'dus pa'i gzhung lugs zhes bya ba ni gzhung gzhan dag las dgar ba'o/ /de la 'dus pa zhes bya ba'i sgras ni sangs rgyas thams cad kyi mtshan nyid dang ldan pa'i phyir rdo rje sems dpa' yin par bshad</text></item>
<item><p>189a.1</p><section></section><text>la/ de ston par gyur pa yin pas na nye bar gdags pas gzhung la yang de skad ces bya ste/ tha mi dad par bshad pa'i tshul yin pa'i phyir ro/ /bshes gnyen dam pa yis ni bskul phyir zhes bya ba la/ bshes gnyen dam pa ni de bzhin gshegs pa</text></item>
<item><p>189a.2</p><section></section><text>rnams te/ de la bskul ba ni gsol ba btab pas de'i bka' thob pa ste/ bskul ba 'di ni nye bar gdags pas bka' thob pa la de skad bshad do/ /bka' thob pa des na spro bar byas pa'i nye bar gdags pa'i dgos pa dang bdag nyid rang dga' yongs su spangs pa'i</text></item>
<item><p>189a.3</p><section></section><text>don to/ /yang na dpal ldan 'dus pa'i gzhung lugs zhes bya ba ni dpal gsang ba 'dus pa'i man ngag gis so/ /bshes gnyen dam pa yis ni skul phyir spro bya ste/ zhes bya ba la/ bshes gnyen dam pa ni dge ba'i bshes gnyen te/ slob dpon rnams dang de</text></item>
<item><p>189a.4</p><section></section><text>bzhin gshegs pa rnams so/ /de rnams la bskul ba ni bsnyen bkur byas pa ste/ des spro bar bya ba gang yin pa de ni bdag yin no/ /de bas na bshes gnyen dam pas bskul ba'i phyir spro bar byas te cho ga bshad par bya'o zhes tshigs su bcad pa gsungs pa 'dis ni</text></item>
<item><p>189a.5</p><section></section><text>gzhung rtsom pa'i rgyu gsungs pa yin no/ /da ni/ bstan bcos dag ni thams cad dang / /las rnams ci yang rung ba la/ /ji srid dgos pa ma smras pa/ /de srid su yang 'dzin mi 'gyur/ /zhes bya ba'i tshul kyis ni/ bstan bcos kyi dang por nyan pa po'i skye bo</text></item>
<item><p>189a.6</p><section></section><text>rnams kyi 'jug pa'i yan lag tu gyur pa'i brjod pa dang / dgos pa la sogs pa dag brjod dgos pas 'gro ba ma lus don ni phun sum tshogs pa'i zhes bya ba la sogs pa gsungs pas ni brjod par bya ba dang / dgos pa la sogs pa gsungs pa yin no/ /de</text></item>
<item><p>189a.7</p><section></section><text>yang 'gro ba rnams kyi don yin pas na 'gro ba'i don te/ mngon par mtho ba dang nges par legs pa'i mtshan nyid do/ /de'i phun sum tshogs pa ni 'gro ba ma lus don ni phun sum tshogs pa ste/ 'gro ba ma lus pa sangs rgyas nyid kyi mthar thug par gyur pa/ </text></item>
<item><p>189b.1</p><section></section><text>gang yin pa 'di ni 'gro ba ma lus pa'i don phun sum tshogs pa'o/ /de'i rgyur gyur pa ni byed pa'i rgyur gyur pa'i cho ga gang yin pa ste/ de bshad pa'o/ /'dis ni cho ga'i brjod par bya ba dang / dgos pa gsungs pa yin no/ /cho ga zhes bya ba'i sgra ni brjod par bya ba yang</text></item>
<item><p>189b.2</p><section></section><text>gsungs pa yin no/ /'brel pa ston par byed pa'i sgra ni mngon sum du med mod kyi/ de ni shugs kyis gsungs par blta bar bya ste/ de yang 'dir cho ga ni brjod par bya ba yin la/ de ston par byed pa'i gzhung ni brjod pa yin te/ de dag kyang brjod pa dang / brjod</text></item>
<item><p>189b.3</p><section></section><text>par bya ba gnyis thabs dang thabs las byung ba'i mtshan nyid du 'brel pa yin par 'dod do/ /'o na bcom ldan 'das kyis gsungs pa'i gsung rab kyi rim pa nyid kyis sam/ slob dpon gzhan dag gi man ngag gis kyang 'jam pa'i rdo rje bsgom pa'i cho ga shes par</text></item>
<item><p>189b.4</p><section></section><text>gyur na/ gang gi phyir gzhung 'dis cho ga bshad pas ci zhig bya zhe na/ da ni sgrub pa'i thabs 'di'i dgos pa bstan pa'i phyir/ dal 'byor 'di ni shin tu g.yo ba dang / /zhes bya ba la sogs pa gsungs te/ de yang dal ba'i 'byor pa ni dal 'byor te/ dmyal ba</text></item>
<item><p>189b.5</p><section></section><text>la sogs pa mi khom pa brgyad las nges par grol ba'o/ /de yang mi khom pa brgyad ni/ log par lta ba dang / dmyal ba dang / yi dwags dang / dud 'gror skye ba dang / sangs rgyas kyi bka' mi thos pa dang / yul mtha' khob kyi skye bor skyes pa dang / dbang</text></item>
<item><p>189b.6</p><section></section><text>po blun zhing lkugs par gyur pa dang / lha tshe ring por skyes pa zhes bya ba mi khom pa brgyad po ste de dag med pa'o/ /de nyid ni 'dir mi brtan par gyur pas na shin tu g.yo ba ste/ mi rtag pa nyid kyis na/ bdag cag rnams ni mi brtan par gnas pa'i ngo bo nyid do zhes gzhung</text></item>
<item><p>189b.7</p><section></section><text>du byas pa yin no/ /'jig rten skye bo dam pa phrad rnyed dka'/ /zhes bya ba la/ 'jig rten na skye bo dam pa ni/ dge ba'i bshes gnyen dang / dpal gsang ba 'dus pa yang dag par nye bar ston par byed pa rnams te/ de dang phrad pa ni skye bo dam pa dang phrad pa</text></item>
<item><p>190a.1</p><section></section><text>ste/ de yang 'jig rten na shin du rnyed par dka' ba ste shin tu yang dka' bas rnyed pa yin no zhes bya ba'i don to/ /de nyid kyi phyir bcom ldan 'das kyis/ 'jig rten du ni kun mkhyen rnams/ /'byung 'gyur yang ni mi 'byung ste/ /u dum+l+ba ra'i me</text></item>
<item><p>190a.2</p><section></section><text>tog bzhin/ /brgya lam na ni res 'ga' 'byung / /gsang sngags spyod pa'i tshul 'di ni/ /gang gis 'gro don mnyam med pa/ /mya ngan mi 'da' byed par nus/ /de bas kyang ni rnyed par dka'/ /zhes gsungs te/ sngags kyi tshul 'byung ba rnyed par dka' bas</text></item>
<item><p>190a.3</p><section></section><text>na/ de ston par byed pa'i bla ma rnams kyang rnyed par dka' bar ston to / /de bas shes rab thabs la gzhol ba yis/ /yid la byed pa'i mchog de bsgrub par bya/ /zhes bya ba la/ gang gi phyir/ dal 'byor 'di ni shin tu g.yo ba dang / /'jig rten skye bo dam</text></item>
<item><p>190a.4</p><section></section><text>pa phrad rnyed dka'/ /zhes bya ba yin pas/ de bas na/ mdor na shes rab dang thabs la gzhol bar byed pa'i mchog 'di ni bsgrub par bya'o zhes/ bya bar sbyar ro/ /de la shes rab ni chos thams cad bdag med pa'i mtshan nyid do/ /thabs ni thugs rje chen po'i mtshan</text></item>
<item><p>190a.5</p><section></section><text>nyid do/ /de dag la gzhol ba ni der lhag par gzhol ba ste/ shes rab dang thabs su son pa zhes bya ba'i don to/ /'di lta bu'i yid la byed cing sems dpa'i hUM mchog de legs par bsgrub par bya'o/ /de yang mdor na shes rab dang thabs la rab tu gzhol ba'i sems</text></item>
<item><p>190a.6</p><section></section><text>kyi bya ba ni sgrub pa'i thabs 'di'i dgos pa yin no/ /de la sngags pa snying rje'i stobs kyis ni/ /zhes bya ba nas/ blo dang ldan par rab bsngags mnyes par bya/ /zhes bya ba'i bar gyis sgrub pa po'i phun sum tshogs pa gsungs pa yin te/ de la zhes bya ba ni</text></item>
<item><p>190a.7</p><section></section><text>tshig gi kha bskang ba'o/ /sngags pa zhes bya ba ni chos thams cad yid la byed pas ngan 'gro ba thams cad las skyob pas na sngags te/ de gang la yod pa de ni sngags pa'o/ /snying rje'i stobs kyis ni/ byang chub mchog tu sems ni bskyed pa dang / /zhes bya ba la/ </text></item>
<item><p>190b.1</p><section></section><text>snying rje ni 'gro ba ma lus pa sdug bsngal dang bral bar 'dod pa'o/ /de'i stobs ni de'i nus pa ste/ des byang chub tu sems bskyed pa gang yin pa de ni byang chub mchog tu sems bskyed par gyur pa'o/ /gtong ba la sogs yon tan rnams kyis brgyan/ /zhes bya</text></item>
<item><p>190b.2</p><section></section><text>ba la/ gtong ba la sogs zhes bya ba ni sbyin pa la sogs pa'o/ /de nyid ni sangs rgyas rnams kyi rgyur gyur pa yin pas na yon tan te/ slob cing goms par bya ba yin pas na gtong ba la sogs pa ni yon tan yin la/ de nyid kyi rgyan gang la yod pa de</text></item>
<item><p>190b.3</p><section></section><text>ni/ gtong ba la sogs yon tan rnams kyis brgyan/ /zhes bya'o/ /zab mo'i tshul dag la ni lhag par mos/ /zhes bya ba la/ zab mo'i tshul ni sngags kyi tshul te de la lhag par mos pa ni de la mngon par dad pa'o/ /dpal ldan 'dus pa'i zhes</text></item>
<item><p>190b.4</p><section></section><text>bya ba la sogs pa la bla na med pa bsgrub pas ni/ bla na med pa'i dkyil 'khor las gsungs pa'i cho ga nyid kyi dbang bkur bar 'os pa yin pas na dbang bskur ba phun sum tshogs pa gsungs pa yin te/ dbang bskur ba gsum po phun sum tshogs pa dang ldan pa/ cho</text></item>
<item><p>190b.5</p><section></section><text>gas thob cing rjes su gnang ba'o/ /yang na/ dpal ldan 'dus pa'i dkyil 'khor cho ga yis/ /rang gi dbang bskur phun sum tshogs ldan pa/ /zhes bya ba ni/ dpal gsang ba 'dus pa'i rgyud kyi man ngag gi dkyil 'khor gyi cho ga gang yin pa des legs</text></item>
<item><p>190b.6</p><section></section><text>par dbang bskur ba ste/ de'i phun sum tshogs pa ni rang gi dbang bskur ba phun sum tshogs pa'o/ /de dang ldan pa ni nye bar ldan pa'o/ /cho ga bzhin du rjes gnang thob pa'i zhes bya ba la/ cho ga ni cho ga'i rim pa ste/ gang gi cho ga bzhin du rjes su gnang</text></item>
<item><p>190b.7</p><section></section><text>ba thob par gyur pa de ni cho ga bzhin du rjes su gnang ba thob pa ste/ chu dang / cod pan la sogs pa'i rim gyis rjes su gnang ba'i bar du thob pa'o/ /blo dang ldan pas rang sngags mnyes par bya/ /zhes bya ba la/ blo dang ldan pa ni</text></item>
<item><p>191a.1</p><section></section><text>blo gros dang ldan pa ste/ sgyu ma lta bu'i de kho na nyid yongs su shes pas na mkhas pa'o/ /de yang rang gi gsang sngags bla ma'i man ngag gi rim pas ji lta ba bzhin du bsgom pa zhes pa'o/ /rang sngags ni rang gi mnyes par bya ba'i lha'i gsang sngags so/ /</text></item>
<item><p>191a.2</p><section></section><text>de'i mnyes par bya ba ni bsgom pa la sogs pa ste/ de dag gis ni sgrub pa po'i phun sum tshogs pa bshad par mdzad pa yin no/ /da ni gnas phun sum tshogs pa bstan pa'i phyir/ la lar zhes bya ba la sogs pa gsungs te/ la lar zhes bya ba ni ming ma bstan</text></item>
<item><p>191a.3</p><section></section><text>par 'og nas bshad pa'i yon tan dang ldan pa'i ri bor bcom ldan 'das 'jam pa'i dbyangs zhes bya ba rab tu bsgrub par bya'o zhes bya bar sbyar ro/ /dri med chu ni phun tshogs shing / /shing mchog mdzes pas rnam brgyan pa'i/ /zhes bya ba la/ dri ma med</text></item>
<item><p>191a.4</p><section></section><text>pa yang yin la/ chu yang yin pas na dri med chu ste/ de rnams kyi phun sum tshogs pa ni dri ma med pa'i chu phun sum tshogs pa'o/ /shing rnams kyi mchog ni shing mchog ste/ pa na sa dang a mra la sogs pa'o/ /de rnams kyis mdzes pa ni/ phreng gis rnam</text></item>
<item><p>191a.5</p><section></section><text>par brgyan pa ste/ /de bas na/ dri med chu ni phun tshogs shing / /shing mchog mdzes pas rnam brgyan pa'i/ /zhes pa'o/ /ri bo'i phyogs gcig tu zhes bya ba la dri ma med pa'i chu phun sum tshogs pa dang / shing gi mchog rnams kyis mdzes par byas pa</text></item>
<item><p>191a.6</p><section></section><text>dag gis rnam par brgyan zhing yid du 'ong bar byas pa'i ri bo'i phyogs gcig tu bcom ldan 'das 'jam pa 'i dbyangs te/ 'jam zhing mnyen pa'i dbyangs dang ldan pa zhes bya bar grags pa gang yin pa de bsgrub par bya'o zhes bya bar sbyar te/ 'di ltar 'og nas</text></item>
<item><p>191a.7</p><section></section><text>bshad pa'i rim pas rab tu bsgrub par bya zhing bsgom pa'i rang bzhin gyi shes rab kyis mngon sum du bya'o zhes bya ba'i don to/ /de ltar gnas phun sum tshogs pa bshad nas/ da ni cho ga gang gis bcom ldan 'das mngon sum du bya ba'i cho ga de bstan par bya</text></item>
<item><p>191b.1</p><section></section><text>ba'i phyir/ dang por zhes bya ba la sogs pa gsungs te/ dang por zhes bya ba ni/ mtshan mo'i brgyad cha thun phyed du ji lta bar gyur pa'am/ yang na dang por te bsam gtan gyi thog mar snying gar zla ba'i dbus su mAM rnam par bkod cing mAM bsams la/ gdong</text></item>
<item><p>191b.2</p><section></section><text>la sogs pa dag par bya'o zhes bya bar sbyar ro/ /nang par zhes bya ba ni nang par kyi thun mtshams so/ /nang par zhes bya ba'i nye bar mtshon pas nyi ma phyed la sogs pa'i thun mtshams rnams su yang de bzhin du bya'o/ /khyad par ji lta bu'i mAM rnam par dgod ce na/ dri</text></item>
<item><p>191b.3</p><section></section><text>med 'od zer rab tu 'phro ba'i zhes bya bar gsungs te/ gang las dri ma med pa'i 'od zer 'phro ba de ni dri med 'od zer rab tu 'phro ba'i mAM mo/ /de nyid ces bya ba ni de kho na nyid ces ming du grags pa gang yin pa de'i mAM de la ni de nyid ces pa'o/ /ji lta bur gyur</text></item>
<item><p>191b.4</p><section></section><text>pas gdong la sogs pa yang dag par bya zhe na brtser ldan pas zhes bya ba gsungs te/ gang yang sngar snying rje'i stobs kyis ni zhes gsungs mod kyi 'on kyang yang gsungs pa ni 'di gtso bo yin par bstan pa'i phyir te/ 'gro ba ma lus gdon pa'i sems su</text></item>
<item><p>191b.5</p><section></section><text>bya'o zhes bya ba'i don to/ /snying brtse ba dang ldan pa ni sdug bsngal gzhom pa'i phyir thabs rnams la mngon par sbyor te/ lkog tu gyur pa'i thabs las byung ba de'i rgyus de bshad pa ni dka' ba yin no zhes bya ba'i tshul lo/ /sgo la sogs pa yang dag dag par bya/ /</text></item>
<item><p>191b.6</p><section></section><text>zhes bya ba la/ sgo ni rnam par thar pa'i sgo gsum ste/ stong pa nyid dang mtshan ma med pa dang smon pa med pa'i mtshan nyid can no/ /de la sogs pa ni dran pa nye bar gzhag pa la sogs pa gang yin pa de dag ni sgo la sogs pa yin la/ de nyid yang dag par</text></item>
<item><p>191b.7</p><section></section><text>dag pa ni sgo la sogs pa yang dag dag pa ste/ dang po'i sbyor ba la sogs pa'i dngos por gyur par byas nas de bsgom par bya'o zhes bya ba'i don to/ /tsan+dan bzang po zhes bya ba la sogs pa la/ tsan+dan bzang po la sogs pas byugs pa'i bsam gtan gyi gnas</text></item>
<item><p>192a.1</p><section></section><text>su nang tshang can la sogs pa'i stan la 'dug ste/ sangs rgyas rnams dmigs nas mchod pa sngon du 'gro ba'i sdig pa bshags pa la sogs pa bya'o zhes bya bar sbyar ro/ /tsan+dan bzang po la sogs kyis byugs shing / /zhes bya ba ni tsan+dan bzang</text></item>
<item><p>192a.2</p><section></section><text>po la sogs pas bsgos pa'o/ /dri zhim me tog gcal bkram mchog gi cha'i/ /zhes bya ba ni shin tu dri zhim pa'i me tog rnams gcal du bkram pa'i bsam gtan gyi gnas gang yin pa de ni dri zhim me tog gcal du bkram pa ste/ de des mchog</text></item>
<item><p>192a.3</p><section></section><text>ces bya ba dam par 'gyur ba'i phyogs gang yin pa de ni mchog gi cha ste/ dri zhim pa'i me tog gi gcal bkram pa yang yin la/ mchog gi cha yang yin pas na dri zhim me tog gcal bkram mchog gi cha ste/ bsam gtan gyi gnas der bde ba'i stan</text></item>
<item><p>192a.4</p><section></section><text>la 'dug nas dus gsum du bzhugs pa'i sangs rgyas rnams dmigs par bya ste/ dus gsum gyi sangs rgyas ni 'das pa dang ma 'ongs pa dang da ltar bzhugs pa ste de rnams dmigs shing 'di la byas nas so/ /sna tshogs mchod pa'i sprin rnams ni/ /</text></item>
<item><p>192a.5</p><section></section><text>dang por spro sogs zhes bya ba la sna tshogs mchod pa ni yi ge maM gyi 'od zer las sprul pa'i gzugs rdo rje la sogs pa'i lha mo rnams so/ /de rnams kyi sprin ni tshogs te/ de rnams dang por spro ba'o/ /de la sogs pa ni gang bstod pa la sogs pa ste/ de lta bu'i sna</text></item>
<item><p>192a.6</p><section></section><text>tshogs pa'i mchod pa'i sprin rnams dang por spros te/ de nyid dang por byas pa'i sdig pa bshags pa la sogs pa gang yin pa de la de skad ces bya'o/ /blo ldan zhes bya ba ni shes rab dang ldan pa ste/ bshags par bya ba dang bshags pa po dang bshags pa mi</text></item>
<item><p>192a.7</p><section></section><text>dmigs pa'i don te/ de dag kyang 'og nas bshad pa'i rim pas bya zhing nyams su blang ba'o/ /dge ba rnams ni 'phel bar bya ba'i phyir/ /zhes bya ba ni bsod nams mngon par 'phel bar bya ba'i phyir ro/ /sdig pa dag ni bshags pa la sogs bya/ /zhes bya</text></item>
<item><p>192b.1</p><section></section><text>ba ni sdig pa rnams ji lta ba bzhin du bshags par bya'o/ /da ni ji ltar sdig pa bshags pa la sogs pa bya ba de bstan par bya ba'i phyir ro/ /gang zhig ces bya ba la sogs pa gsungs te/ sred pa'i chu klung ni srid pa'i rgyun te/ der ma lus pa'i kun du rtog pa dag</text></item>
<item><p>192b.2</p><section></section><text>gis kun du bsags pa'i rnyog pa gang yin pa de rnams cho ga bzhin du bshags par bgyi'o zhes bya bar sbyar ro/ /ma lus pa yang yin la kun du rtog pa yang yin pas na ma lus kun rtog ste/ bdag dang bdag gi la sogs pa'i kun du rtog pa 'dod chags la</text></item>
<item><p>192b.3</p><section></section><text>sogs pa'i nyon mongs pa rnams kyi rgyur gyur pa'o/ /des na de dag gis bsags shing nye bar bsdus pas na ma lus kun rtog gis bsags zhes bya'o/ /gang du zhe na/ thog med srid pa'i chu klung du/ /zhes bya ba smos te/ srid pa'i chu klung gang yin pa 'di la ni thog ma</text></item>
<item><p>192b.4</p><section></section><text>yod pa ma yin pas na thog med de/ de skad du bcom ldan 'das kyis dge slong dag 'khor ba la ni thog ma med de/ de'i sngon gyi mtha' mi shes so zhes gsungs pa'i phyir ro/ /thugs rje cher ldan spyan sngar de dag ni/ /cho ga bzhin du thams cad bshags par bgyi/ /</text></item>
<item><p>192b.5</p><section></section><text>zhes bya ba la/ thugs rje chen po dang ldan pa'i sangs rgyas rnams kyi spyan sngar te/ mdun du sngar bshad pa'i mtshan nyid can gyi rnyog pa de dag ni cho ga bzhin du zhes bya ba bshags par bya ba dang bshags pa po dang / bshags pa mi dmigs pa'i tshul gyis thams</text></item>
<item><p>192b.6</p><section></section><text>cad de ma lus pa bshags par bgyi'o zhes pa'o/ /sogs pa'i sgras bstan pa'i bsod nams la rjes su yi rang ba la sogs pa brjod par bya ba'i phyir/ rdzogs sangs rgyas dang byang chub sems dpa' dang / /'phags pa gzhan gyis dge ba gang mdzad pa/ /de</text></item>
<item><p>192b.7</p><section></section><text>dag kun la yang dag yi rang zhing / /byang chub tu ni yongs su bsngo bar bgyi/ /zhes bya ba gsungs te/ de la rdzogs pa'i sangs rgyas ni dkyil 'khor gyi bdag po'o/ /byang chub sems dpa' rnams ni dkyil 'khor pa'i lha rnams so/ /'phags pa ni pha rol</text></item>
<item><p>193a.1</p><section></section><text>tu phyin pa'i tshul gyis sangs rgyas pa rnams so/ /gzhan ni nyan thos dang rang sangs rgyas rnams so/ /yang na rdzogs pa'i sangs rgyas ni spyir sangs rgyas bcom ldan 'das thams cad do/ /byang chub sems dpa' ni sa bcu la rab tu bzhugs pa</text></item>
<item><p>193a.2</p><section></section><text>rnams so/ /'phags pa ni nyan thos dang rang sangs rgyas rnams so/ /gzhan ni sangs rgyas dang chos dang dge 'dun la mngon par dad pa'i sems can rnams te/ de rnams kyis dge ba gang zhig mdzad pa de dag ma lus pa kun la yang dag par sangs rgyas kyis rjes</text></item>
<item><p>193a.3</p><section></section><text>su yi rang bas rjes su yi rang bar bgyi'o zhes smos pa'o/ /byang chub tu ni yongs su bsngo bar bgyi/ /zhes bya ba la 'dir yang yang dag pa'i sgra dang sbyar bar bya ste/ yang dag cing phyin ci ma log pa'i yongs su bsngo bas sangs rgyas rnams kyis rjes su gnang bas</text></item>
<item><p>193a.4</p><section></section><text>yongs su bsngo bar bgyi'o zhes bya ba'i don to/ /da ni dkon mchog gsum la skyabs su 'gro ba bstan par bya ba'i phyir yid kyi rol pa zhes bya ba la sogs pa gsungs te/ bde bar gshegs pa rnams la skyabs su mchi'o zhes bya bar sbyar ro/ /ji lta bu'i bde</text></item>
<item><p>193a.5</p><section></section><text>bar gshegs pa rnams she na/ yid kyi rol pa zhes bya ba la sogs pa gsungs te/ yid kyang yin la rol pa yang yin pas na yid kyi rol pa ste/ nyon mongs pa thams cad dang bral ba'i phyir byang chub kyi sems la ni yid kyi rol pa zhes bya'o/ /yid kyi rol</text></item>
<item><p>193a.6</p><section></section><text>pa de nyid ni dri med zla ba ste/ dri ma med pa'i zla ba dang chos mthun pas na dri med zla 'dra ste/ ji ltar dri ma med pa'i zla ba ni 'gro ba ma lus pa tshim par byed pa yin la/ byang chub kyi sems kyang de dang 'dra ba'i phyir yid kyi rol pa dri med zla 'dra zhes pa la/ des bsgrubs pa ni</text></item>
<item><p>193a.7</p><section></section><text>bskyed pa yin pas na/ yid kyi rol pa dri med zla 'dras bsgrubs/ /zhes bya'o/ /snying rje dam pa ni thugs rje chen po ste/ de mtha' yas shing tshad med pa'o/ /de nyid ni thabs su gyur pa yang yin pas na snying rje dam pa mtha' yas pa'i thabs zhes bya ste/ snying rje</text></item>
<item><p>193b.1</p><section></section><text>dam pa'i thabs dang ldan pas bdag dang gzhan gyi don du gyur pa'i phyir te/ yid kyi rol pa dri med zla 'dras bsgrubs pa yang yin la/ snying rje dam pa mtha' yas pa'i thabs kyang yin pas na/ yid kyi rol pa dri med zla 'dras bsgrubs/ /snying rje dam pa mtha' yas</text></item>
<item><p>193b.2</p><section></section><text>pa yi thabs/ /zhes bya ba ste/ thabs dang shes rab kyi bdag nyid can zhes bya ba'i don to/ /rang gi yid la gnas par gyur pa yin/ /zhes bya ba ni bdag nyid kyi yid la gnas pa'i ngang tshul can gang yin pa de ni rang gi yid la gnas pa'o/ /ji lta bu zhe na/ rnal</text></item>
<item><p>193b.3</p><section></section><text>'byor pa'i yid la gnas pa ste/rang gi sems las gzhan yod pa ma yin pas rang gi yid sems so sor snang ba zhes bya ba'i don to/ /rtag tu zhes bya ba ni byang chub kyi snying po'i mthar thug pa'i bar du ste/ nyan thos kyi theg pa ltar ji srid 'tsho ba'i bar du ni ma</text></item>
<item><p>193b.4</p><section></section><text>yin pa'o/ /rtog pa ma lus pa zhes bya ba la sogs pa la/ 'dir yang dam pa'i chos la skyabs su mchi'o zhes bya bar sbyar ro/ /khyad par ji lta bu zhig ce na/ rtog pa ma lus pa las nges grol zhing / /zhes bya ba gsungs te/ gzung ba dang 'dzin pa dang bdag</text></item>
<item><p>193b.5</p><section></section><text>dang bdag gi la sogs pa yang dag pa ma yin pas bskyed pa'i rang bzhin can kyi mtshan nyid dang ldan pa'i kun du rtog pa gang yin pa 'di la med cing nges par grol la rnam par spangs pas na/ rtog pa ma lus pa las nges grol zhing / /zhes bya ste/ gnyis su med pa'i</text></item>
<item><p>193b.6</p><section></section><text>ye shes kyi rang bzhin zhes bya ba'i don to/ /de gzhan yang khyad par ji lta bu zhig ce na/ sems dpa' dam pa kun gyi phun tshogs gzhi/ /zhes bya ba gsungs te/ sems dpa' yang yin la dam pa yang yin pas sems dpa' dam pa ste/ byang chub sems</text></item>
<item><p>193b.7</p><section></section><text>dpa' chen po rnams so/ /de rnams kyi yang dag pa'i phun sum tshogs pa ma lus pa sangs rgyas nyid kyi mthar thug pa'i bar gyi phun sum tshogs pa'i gzhi yin pas na/ sems dpa' dam pa kun gyi phun sum tshogs pa'i gzhi zhes bya'o/ /sems dpa' dam pa</text></item>
<item><p>194a.1</p><section></section><text>kun kyi phun sum tshogs pa'i gzhi gang yin pa de ni/ dngos po thams cad ro gcig ngo bo nyid/ /ces kyang bya ste/ dngos po yang yin la thams cad kyang yin pas dngos po thams cad de/ de rnams la ro gcig pa'i ngo bo nyid ni rnam pa gcig</text></item>
<item><p>194a.2</p><section></section><text>pa'i rang bzhin te/ stong pa nyid kyi mtshan nyid can/ /zhes bya ba'i don to/ /de'i phyir dgongs pa nges par 'grel pa las kyang / don dam de ni tha dad ma yin te/ /kun du ro gcig mtshan nyid sangs rgyas gsungs/ /de la gang dag tha dad kun rtog pa/ /de dag nga</text></item>
<item><p>194a.3</p><section></section><text>rgyal gnas pa rmongs pa yin/ /zhes gsungs pa'i phyir ro/ /'ching ba rnams las zhes bya ba la sogs pa la/ brtul zhugs can gyi dbang po'i tshogs la skyabs su mchi'o zhes bya bar sbyar ro/ /khyad par ji lta bu zhig ce na/ 'ching ba rnams las yang dag</text></item>
<item><p>194a.4</p><section></section><text>grol 'gyur zhing / /zhes bya ba la sogs pa gsungs te/ 'dod chags la sogs pa'i mtshan nyid can gang gis 'di la 'ching bar gyur pa rnams las yang dag cing phyin ci ma log pa'i rnam pa grol zhing thar par gyur pa de ni/ 'ching ba rnams las yang dag</text></item>
<item><p>194a.5</p><section></section><text>grol 'gyur zhing / /zhes bya'o/ /yang khyad par ji lta bu zhig ce na/ snying rje mchog gis bskrun pa'i dpal dang ldan/ /zhes bya ba gsungs te/ snying rje mchog ni thugs rje chen po ste/ de la dmigs pas bskrun pa'i dpal bsod nams dang ye shes kyi tshogs</text></item>
<item><p>194a.6</p><section></section><text>dang ldan pa'i sems dpa' gang yin pa de la de skad ces bya'o/ /gzhan yang khyad par ji lta bu zhig ce na/ rab tu dga' sogs sa la rab zhugs pa/ /zhes bya ba gsungs te/ rab tu dga' ba ni byang chub sems dpa'i sa rab tu dga' ba ste/ de nyid la sogs pa</text></item>
<item><p>194a.7</p><section></section><text>ni dri ma med pa la sogs pa gang yin pa de ni rab tu dga' sogs so/ /de rnams la rab tu zhugs pas na/ rab tu dga' sogs sa la rab zhugs pa/ /zhes bya'o/ /brtul zhugs zhes bya ba ni theg pa dman pa la zhugs pa rnams te/ de rnams kyi nang na 'di ni phul</text></item>
<item><p>194b.1</p><section></section><text>du byung ba yin pas na brtul zhugs dbang po'o/ /de rnams kyi tshogs ni byang chub sems dpa' bla na med pa nyid bzung ste/ bla na med pa'i rnal 'byor pa rnams la ni gzhan dag skyob pa'i rgyu med pa'i phyir ro/ /da ni smon pa byang chub kyi sems bstan par bya ba'i phyir bsam dang</text></item>
<item><p>194b.2</p><section></section><text>zhes bya ba la sogs pa gsungs te/ sems byang chub tu bskyed par bgyi'o zhes bya bar sbyar ro/ /khyad par ci lta bu zhig ce na/ sgrib pa kun gyi bag chags yang dag 'byin/ /zhes bya ba gsungs te/ sgrib pa yang yin la kun kyang yin pas na sgrib pa kun te/ shes</text></item>
<item><p>194b.3</p><section></section><text>bya'i sgrib pa la sogs pa sgrib pa thams cad do/ /de rnams kyi bag chags ni sgrib pa kun gyi bag chags te/ yid la de dang 'dra ba'i rnam par shes pa skyed par nus pa'o/ /de 'byin pa'i ngang tshul gang la yod pa'i sems de ni/ sgrib pa kun gyi bag chags yang</text></item>
<item><p>194b.4</p><section></section><text>dag 'byin/ /zhes bya ste/ de bskyed par bya'o zhes bya bar sbyar ro/ /gzhan yang khyad par ji lta bu zhe na/ lhag par mos pas rnam par brgyan pa'i zhes bya ba gsungs te/ lhag par mos pa ni thams cad mkhyen pa'i ye shes mngon par 'dod pa la lhag par mos</text></item>
<item><p>194b.5</p><section></section><text>pa'o/ /de nyid kyis brgyan pa'i sems gang yin pa de ni lhag par mos pas rnam par brgyan pa'o/ /'di'i dgos pa ni g.yeng ba'i sems kyis sam/ gzhan byu ngor byang chub tu sems bskyed pa ma yin gyi/ gzhan du na ye shes mngon par 'dod pa'o/ /de ji</text></item>
<item><p>194b.6</p><section></section><text>ltar bskyed par bya zhe na/ bsam dang rnam par smin pa dag gyur pas/ /zhes bya ba gsungs te/ de la bsam pa dag pa ni 'go ba ma lus pa gdon pa'i sems so/ /rnam par smin pa dag ni sems de nyid las phyis kyang phyir mi ldog cing / de nyid kyis 'gro ba'i don</text></item>
<item><p>194b.7</p><section></section><text>gyi bya ba byed pa'i smon pa'i mtshan nyid can gyi byang chub kyi sems bskyed par bya'o zhes bya ba'i don to/ /da ni lam gang gis smon lam 'grub par 'gyur ba'i lam de la gnas par bya ba'i phyir/ bder gshegs sras bcas zhes bya ba la sogs pa gsungs te/ bde</text></item>
<item><p>195a.1</p><section></section><text>bar gshegs pa sras dang bcas pa'i lam gcig pu la gnas par bgyi'o zhes bya bar sbyar ro/ /de la bde bar gshegs pa ni/ sangs rgyas bcom ldan 'das rnams so/ /de'i sras ni byang chub sems dpa' rnams te/ sras dang bcas par</text></item>
<item><p>195a.2</p><section></section><text>bzhugs pas na sras bcas so/ /de rnams kyi lam gcig pu ni bde bar gshegs pa sras dang bcas pa'i lam gnyis pa med pa gang yin pa de la gnas par bya'o zhes pa'o/ /de yang ji lta bu zhe na/ sbyin sogs rnam bcu dkar po'i yon tan tshul/ /zhes bya ba</text></item>
<item><p>195a.3</p><section></section><text>gsungs te/ sbyin pa la sogs pa nas ye shes kyi pha rol tu phyin pa'i bar du rnam pa bcu ni sbyin sogs rnam bcu'o/ /de nyid ni gzung ba la sogs pa'i rnam par rtog pa ma lus pa dang bral bas na dkar po'i yon tan no/ /de nyid ni tshul te rang bzhin gang la yod pa de ni/ </text></item>
<item><p>195a.4</p><section></section><text>sbyin sogs rnam bcu dkar po'i yon tan tshul/ /zhes bya'o/ /lam de la ji ltar gnas par bya zhe na/ rdzogs sangs rgyas bdag ma lus ngo bo'i blos/ /zhes bya ba gsungs te/ yang dag par rdzogs pa'i sangs rgyas rnams kyi bdag nyid ni rdzogs sangs rgyas bdag</text></item>
<item><p>195a.5</p><section></section><text>ste/ rdzogs pa'i sangs rgyas kyi ngo bo nyid dkyil 'khor gyi 'khor lo'i rang bzhin no/ /de nyid ni ma lus pa ste/ lhag ma lus pa med pa'i ngo bo nyid kyi lam gang yin pa de ni rdzogs sangs rgyas bdag ma lus ngo bo'o/ /de'i blo ni dkyil 'khor gyi 'khor lo lta</text></item>
<item><p>195a.6</p><section></section><text>bus gnas par bya'o zhes bya ba'i don to/ /da ni 'jug pa byang chub kyi sems bstan par bya ba'i phyir snying rjes zhes bya ba la sogs pa gsungs te/ snying rjes 'jig rten ma lus pa la dmigs nas byang chub kyi sems mnyam pa nyid rnam par bsgoms nas sngags pas sngags</text></item>
<item><p>195a.7</p><section></section><text>la lhag par dbang du byed par 'gyur ro zhes bya bar sbyar ro/ /sangs rgyas nyid bsgrub pa la ni snying rje gtso bo nyid du bstan pa dang yang de rgyu nyid du bstan par bya ba'i phyir/ snying rjes zhes bya ba gsungs so/ /'jig rten 'di ni zhes bya ba ni rang gi sems snang ba tsam du</text></item>
<item><p>195b.1</p><section></section><text>zad pa'i phyir rang rig pa'i mngon sum du gyur pa ste/ de yang gang 'jig rten zhes brtags pa 'di ni rang bzhin gyis 'od gsal ba yin te/ 'jig rten thams cad rang gi sems de nyid de ltar snang ba las logs shig na med mod kyi/ de ltar na yang bdag dang bdag gi la</text></item>
<item><p>195b.2</p><section></section><text>sogs pa'i lta ba'i dra ba drug cu rtsa bzhis bcings pas/ nya dang bya la sogs pa bzhin du 'gro ba rnams ni rang dbang med pa'i tshul can yin te/ de bas na de rnams la snying rje 'jug par 'gyur ro/ /yang na snying rje ste thugs rje chen pos khams gsum par gtogs</text></item>
<item><p>195b.3</p><section></section><text>pa'i 'jig rten 'di dag ma lus pa ni lta ba'i dra bas bcings la zhes bya ste/ lta ba nyid ni dra ba yin pas na lta ba'i dra ba ste/ bdag dang bdag gi la sogs pa'i rnam par rtog pa'i blo'o/ /des bcings pa ni bsdams pa'o/ /yang dag byang chub sems ni mnyam</text></item>
<item><p>195b.4</p><section></section><text>med pa/ /zhes bya ba ni 'jug pa byang chub kyi sems yin pa'i phyir ro/ /'og nas bshad pa'i yang dag par rdzogs pa'i byang chub kyi bdag nyid can kyi sems ni yang dag byang chub kyi sems te/ de ni nyan thos dang rang sangs rgyas thams cad dang thun mong ma yin</text></item>
<item><p>195b.5</p><section></section><text>pa'i phyir mnyam pa med pa'o/ /sngags pas cho ga 'dis ni bsgom par bya/ /zhes bya ba ni/ 'og nas bshad pa'i rim pa'i cho ga gang yin pas byang chub kyi sems rnam par bsgom par bya'o/ /cho ga de nyid bstan par bya ba'i phyir ngo bo nyid dang zhes bya ba la sogs pa</text></item>
<item><p>195b.6</p><section></section><text>gsungs te/ dngos po ma lus pa ni stong pa nyid do zhes bya bar sbyar te stong pa nyid ni gnyis su med pa'i ye shes kyi ngo bo nyid do/ /stong pa zhes bya ba la sogs pa la ci'i phyir stong pa zhes bya zhe na/ ngo bo nyid dang bral phyir zhes bya ba gsungs te/ byis pa rnams kyis</text></item>
<item><p>195b.7</p><section></section><text>brtags pa'i gzung ba dang 'dzin pa'i rnam par bral ba yin gyi/ rnam pa thams cad du rang bzhin gyis stong pa ni ma yin te/ gzhan du na dngos po zhes bya ba dang 'gal ba'i phyir ro/ /de lta na yang don 'dir bya ba la dngos po zhes bya'o zhe na/ gang zhig rnam pa thams</text></item>
<item><p>196a.1</p><section></section><text>cad du med pa de la ni don gyi bya ba 'ga' yang med pa'i phyir ro/ /de bzhin rgyu dang bral bas zhes bya ba ni gzhan gyis yongs su brtags pa'i dbang phyug la sogs pa'i rgyu dang bral ba yin gyi rang gi mtshan nyid dang bral ba ni ma yin no/ /yang na rang rig</text></item>
<item><p>196a.2</p><section></section><text>pa'i mngon sum gyi tshad ma 'ba' zhig yin kyi/ rgyu rgyur med par gyur pa ni mi gzung / yod pa ma yin pa dag kyang rgyu dang bral ba'i phyir ro/ /yang na rgyu dang bral bas de bzhin du mtshan ma med pa yang yin te/ rgyu ni gzhan gyis yongs su brtags pa ste/ de'i</text></item>
<item><p>196a.3</p><section></section><text>rgyu dang dbang phyug la sogs pa dang bral zhing med pas dngos po rnams mtshan ma med pa ste mtshan ma yod pa ma yin pa'o/ /rtog pa dang bral ba'i phyir smon pa las nges par grol ba'o zhes bya bar sbyar te/ rtog pa ni brtags pa ste/ 'di ni lha'i 'gro ba'am/ </text></item>
<item><p>196a.4</p><section></section><text>klu'i 'gro ba'am/ 'dir ni sdug bsngal ba dang / bde ba rjes su myong bar 'gyur/ /zhes bya ba'i rnam pa de lta bu'i rtog pa rnams dang bral zhing med pas smon pa las nges par grol ba ste/ 'gro ba de dang der gzugs dang longs spyod dang dbang phyug la sogs pa 'dod</text></item>
<item><p>196a.5</p><section></section><text>pa'i rnam pa ni smon pa yin la/ de las nges par grol ba ni bral ba ste/ bden pa'i dngos po la brtag par bya ba yin na bden pa'i dngos po de'i rtog pa dang bral bas stong pa nyid du blta bar bya'o/ /yang na/ /rtog pa rnams dang bral ba'i phyir/ /zhes bya ba ni smon pa po</text></item>
<item><p>196a.6</p><section></section><text>dang smon lam dang / smon par bya ba 'di lta bu'o zhes bya ba'i rtog pa dang bral bas rtog pa med pa ste/ smon pa zhes bya ba ni rdzas kyi bye brag tsam du zad kyi don dam par ni stong pa nyid kho na'i nang du 'dus pa yin no/ /byang chub kyi sems bsgom pa 'di brtan par bya ba'i phyir</text></item>
<item><p>196a.7</p><section></section><text>sngags kyis byin gyis brlab pa ni/ oM shrU n+ya tA dz+nyA na badzra swa b+hA wa At+ma ko\u0f85shehaM/ zhes gsungs pa yin te/ oM zhes bya ba ni thog mar gyur pa dang / mi 'jigs pa dang / dpal dang ldan pa ni yi ge oM ste/ oM zhes bya ba ni khas len pa ste/ stong pa nyid do/ /</text></item>
<item><p>196b.1</p><section></section><text>de nyid ni mi phyed pas na rdo rje'o/ /de nyid ni rang bzhin te/ de'i ngo bo nyid ni bdag yin gyi/ stong pa nyid ni gzhan ma yin la stong pa nyid las kyang bdag gzhan ma yin no zhes bya ba'o/ /de 'og ces bya ba la sogs pa la/ de'i 'og tu zhes bya ba byang chub kyi sems byin gyis</text></item>
<item><p>196b.2</p><section></section><text>brlabs pa'i rjes thogs la/ chos 'byung ba zhes bya ba'i phyag rgya bsgom par bya'o zhes par rngo sbyar ro/ /gang du bsgom par bya zhe na/ 'di rje btsun gyis bcu gcig pa las bshad pas hUM gis rdo rjer byas pa zhes bya ba gsungs te nyi ma'i dkyil 'khor la gnas pa'i yi ge</text></item>
<item><p>196b.3</p><section></section><text>hUM yongs su gyur pa las rdo rje phra rab kyi rang bzhin gyi bdag nyid can nam/ sna tshogs rdo rje'i rang bzhin nyid do/ /kun du bzang las byung bar zhes bya ba ni srung ba'i 'khor lo la gnas pa'i yi ge hUM yongs su gyur pa'i zhes bya bas ni srung ba'i 'khor lo nye bar ston te</text></item>
<item><p>196b.4</p><section></section><text>bdud dang bgegs la sogs pa bzlog pa'i phyir/ de nas nyi ma'i dkyil 'khor la gnas pa'i yi ge hUM las rdo rje'i rang bzhin can gyi sa gzhi bsam par bya ste/ phra rab re re'i mthar sna tshogs rdo rje'i gzugs su bsgom par bya la/ de'i ngos kyi 'od zer rnams</text></item>
<item><p>196b.5</p><section></section><text>las ngos bzhir rdo rje'i ra ba dang steng gi 'od zer rnams las rdo rje'i bla re bsam par bya'o/ /de lta na yang gal te rang gi rnam par rtog pa'i stobs kyis bgegs kyi dogs pa 'byung bar 'gyur na/ de'i tshe rdo rje bla re'i phyi rol du laM las dbang chen gyi dkyil 'khor zur bzhi</text></item>
<item><p>196b.6</p><section></section><text>pa mtshams bzhir rdo rje rtse gsum pas mtshan pa kha dog ser po bsam par bya'o/ /de'i phyi rol du yaM las rlung gi dkyil 'khor gzhu lta bu ba dan gyis mtshan pa sngon po bsam par bya'o/ /de'i phyi rol du raM las byung ba me'i dkyil 'khor gru gsum pa 'bar ba 'phro bar</text></item>
<item><p>196b.7</p><section></section><text>snang ba bsam par bya ste/ 'di ni spyi'i srung ba'i 'khor lo'o/ /hUM gis rdo rjer byas pa'i sar/ /zhes bya ba ni bgegs ma lus pa nye bar zhi ba'i rgyur gyur pa'i yi ge hUM las sa gzhi rdo rjer byas pa'o/ /khyad par ji lta bu zhig ce na/ kun du bzang las byung</text></item>
<item><p>197a.1</p><section></section><text>bar zhes bya bar gsungs te kun du bzang po ni bcom ldan 'das rdo rje sems dpa' ste/ 'og nas bshad pa'i sku mdog dang / phyag mtshan dang / dbyibs ji lta ba bzhin du blta bar bya la/ kun du bzang po de las byung ba ni skyes pa gang</text></item>
<item><p>197a.2</p><section></section><text>yin pa de la kun du bzang las byung ba zhes bya'o/ /ji lta bu'i gzugs can zhe na/ ston ka'i zla ba lta bur rab dkar ba/ /zhes bya ba gsungs te/ ji ltar ston ka'i zla ba rdul dang khug rna'i skyon thams cad dang bral bas shin tu mdzes te/ de bzhin du kha dog</text></item>
<item><p>197a.3</p><section></section><text>dkar po'o/ /gzhan yang khyad par ji lta bu zhe na/ mtha' yas phyogs na gnas pa'i sna tshogs 'od/ /ces bya ba gsungs te/ mtha' yas pa yang yin la/ phyogs kyang yin pas na mtha' yas phyogs te/ de na gnas pa'i ngang tshul gang yin pa de</text></item>
<item><p>197a.4</p><section></section><text>ni mtha' yas phyogs na gnas pa zhes bya'o/ /sna tshogs ni kha dog du ma'o/ /'od ni 'od zer gang yin pa ste/ de dang ldan pa'i chos 'byung ba'i phyag rgya gang yin pa de la de skad ces bya'o/ /gru gsum gyen du gnas pa zhes bya ba ni gyen kar gnas shing skye gnas kyi</text></item>
<item><p>197a.5</p><section></section><text>gzugs can no/ /gzhan yang khyad par ji lta bu zhe na/ nang gi nam mkha'i rang gi ngo bo rdo rje 'dzin/ /zhes bya ba gsungs te/ nang zhes bya ba nang na nam mkha'i rang gi ngo bo zhes bya ba ni khong stong ste/ de nyid ni stong pa nyid kyi rang bzhin yin pas na rdo rje ste de 'dzin</text></item>
<item><p>197a.6</p><section></section><text>pas na nang gi ni nam mkha'i rang gi ngo bo rdo rje 'dzin zhes bya'o/ /dbus gnas pa/ pad+ma de ni sna tshogs rdo rje mdzes/ /zhes bya ba ste/ dbus na gnas pa yang de nyid yin la pad+ma yang de nyid yin pas dbus gnas pad+ma ste/ chos 'byung ba'i phyag rgya'i dbus</text></item>
<item><p>197a.7</p><section></section><text>na gnas pa sna tshogs pa'i 'dab ma can gyi pad+ma'o/ /der sna tshogs rdo rjes mdzes pa ni des brgyan zhing mdzes par bsgom par bya'o zhes bya ba'i don to/ /b+h+rUM gyi zhes bya ba la chos 'byung ba'i phyag rgya des rin po che ma lus pas rnam par spras pa'i gzhal yas khang brtsegs</text></item>
<item><p>197b.1</p><section></section><text>ma bsam par bya'o zhes bya bar sbyar ro/ /b+h+rUM gyi 'khor lo las byung rig bcas pa'i/ /rnam par snang mdzad yan lag las ni yang dag 'byung / /zhes bya ba gsungs te/ yi ge b+h+rUM las 'khor lor gyur pa ni b+h+rUM gyi 'khor lo'o/ /de la byung bar gyur pa gang yin pa</text></item>
<item><p>197b.2</p><section></section><text>de ni b+h+rUM 'khor lo las byung ba'o/ /rig pa dang bcas pa ni rang gi shes rab so sor snang ba'i yum dang bcas par bzhugs pa ni rig bcas zhes bya'o/ /rig pa dang bcas pa yang yin la rnam par snang mdzad kyang yin pas rig pa dang bcas pa'i rnam par snang</text></item>
<item><p>197b.3</p><section></section><text>mdzad ces bya'o/ /b+h+rUM gyi 'khor lo las byung ba yang yin la/ rig pa dang bcas pa'i rnam par snang mdzad kyang yin pas na/ b+h+rUM gyi 'khor lo las byung rig bcas pa'i/ /rnam par snang mdzad ces bya ste/ de'i yan lag las byung ba ni de dag gis bskyed</text></item>
<item><p>197b.4</p><section></section><text>pa ste zhes bya ba'i don to/ /gzhan yang khyad par ji lta bu zhe na/ thub dbang 'od kyi dkyil 'khor sna tshogs pa'i/ /zer gyis phyogs tshogs ma lus kun du khyab/ /ces bya ba gsungs te/ thub pa'i dbang po yang yin la 'od kyang yin pas thub dbang 'od de/ de</text></item>
<item><p>197b.5</p><section></section><text>rnams kyi dkyil 'khor ni tshogs so/ /de'i sna tshogs pa'i 'od zer ni 'od zer du ma ste/ des phyogs kyi tshogs ma lus pa kun du khyab pa'i gzhal yas khang brtsegs ma gang yin pa de la de skad ces bya'o/ /mi mnyam pa dag med phyir zur bzhir mnyam/ /zhes bya</text></item>
<item><p>197b.6</p><section></section><text>ba ni chos nyid kyis sangs rgyas pa dang sangs ma rgyas pa dag kun du mnyam pa'o/ /dran dang dbang po bzhi yi sgo bzhi mchog rnams yin/ /zhes bya ba la dran pa rnams dang / dbang po rnams ni dran dang dbang po ste/ de la dran pa ni lus dran pa nye bar gzhag pa la</text></item>
<item><p>197b.7</p><section></section><text>sogs pa'o/ /dbang po ni dad pa'i dbang po la sogs pa ste/ bzhi po de rnams ni sgo rnams yin no/ /mchog ni dam pa'o/ /bsam gtan bzhi po dag gi rta babs dang / /zhes bya ba la bsam gtan ni bsam gtan dang po la sogs pa'i mtshan nyid can gang</text></item>
<item><p>198a.1</p><section></section><text>yin pa ste/ de nyid ni rta babs yin pas na de la de skad ces bya'o/ /ting 'dzin kha khyer gyis ni kun nas bskor/ /zhes bya ba la/ ting nge 'dzin ni dpa' bar 'gro ba dang nam mkha' mdzod la sogs pa'o/ /de nyid ni khyams yin pas ting nge</text></item>
<item><p>198a.2</p><section></section><text>'dzin kha khyer te/ de rnams kyis kun nas yongs su bskor ba'o/ /kha khyer der legs brten du pa'i mchod pa ni/ /dam pa 'dzin pa gzungs kyi tshogs rnams yin/ /zhes bya ba la/ sngar bshad pa'i kha khyer der ram/ dkyil 'khor gyi 'khor lo'i kha khyer</text></item>
<item><p>198a.3</p><section></section><text>der te/ kha khyer der yang dag par brten pa ni kha khyer de la gnas pa'o/ /mchod pa dam pa la ni mig yor tsam kyi gar dang glu la sogs pa'i mchod pa rnams te/ de 'dzin pa ni de dag thogs pas na mchod pa dam pa 'dzin pa'o/ /mchod pa thogs pa yang yin la/ </text></item>
<item><p>198a.4</p><section></section><text>tshig dang don dang spobs pa dang / /nges pa'i tshig gi gzungs kyang yin pas na mchod pa ni/ dam pa 'dzin pa la gzungs kyi tshogs rnams yin zhes bya ba ste/ de rnams gzhal yas khang gang du 'tshogs pa de la de skad ces bya'o/ /sna tshogs rgyan rnams</text></item>
<item><p>198a.5</p><section></section><text>kun gyis rnam spras pa/ /zhes bya ba la/ sna tshogs pa'i rgyan yang yin la kun kyang yin pas sna tshogs rgyan rnams kun te gdu bu dang dpung rgyan la sogs pa thams cad do/ /des rnam par spras pa ni mdzes par byas pa'o/ /'dir rnam par dag pa bstan pa'i</text></item>
<item><p>198a.6</p><section></section><text>phyir gang phyir/ 'gro ba'i bsam kun rdzogs mdzad pa'o/ /zhes bya ba gsungs te/ gang gi phyir 'gro ba'i bsam pa kun te/ 'dod pa rnam pa sna tshogs pa'i bde ba'i yo byad mngon par 'dod pa de rdzogs par mdzad pas na bsam pa kun rdzogs mdzad pa ste/ rgyu</text></item>
<item><p>198a.7</p><section></section><text>des na sna tshogs pa'i rgyan rnams kun gyis rnam par spras pa yin no zhes bya bar sbyar ro/ /gzhan yang de'i khyad par bstan par bya ba'i phyir rlung gis bskyod pa'i ba dan phreng ba dang / dril bu sgra sgrogs phyogs sgo kun khyab pa/ /zhes bya ba gsungs te/ rlung gis</text></item>
<item><p>198b.1</p><section></section><text>bskyod pa ni rlung gis nye bar bskyod cing bteg pa'o/ /ba dan gyi phreng ba ni ba dan phreng du gnas pa ste/ rlung gis bskyod pa yang yin la/ ba dan kyi phreng ba yang yin pas na/ rlung gis bskyod pas ba dan gyi phreng ba'o/ /de la btags pa'i dril bu de'i sgra ni dril bu'i</text></item>
<item><p>198b.2</p><section></section><text>sgra ste/ de'i sgra sgrogs pa'i sgra dang ldan pa phyogs kyi sgo kun na yod par khyab pa'i gzhal yas khang brtsegs ma gang yin pa de la de skad ces bya'o/ /'dir yang rnam par dag pa bstan pa'i phyir/ /gang phyir dam chos gsung rab yan lag dgu/ /gdul bya thams</text></item>
<item><p>198b.3</p><section></section><text>cad la ni bskyod pa'o/ /zhes bya ba gsungs te/ gang gi phyir dam pa'i chos gsung rab yan lag dgu po de gdul bya ste 'gro ba'i don gyi bya ba gdul bar gyur pa rnams la de bskyod cing 'gro ba rnams la rgya cher bstan pas kun du son la/ de'i ngo bo nyid du byas</text></item>
<item><p>198b.4</p><section></section><text>pa'i rgyu des na rlung gis bskyod pa'i ba dan gyi phreng ba dang / dril bu'i sgra sgrogs pas phyogs kun khyab pa yin no/ /me long dra ba dra phyed me tog gi/ /phreng ba sna tshogs kyis brgyan mnyam pa med/ /ces bya ba la/ me long dang dra ba dang dra ba phyed pa dang / me tog dang me tog</text></item>
<item><p>198b.5</p><section></section><text>gi phreng ba rnam pa sna tshogs pa rnams kyis brgyan pas na/ me long dra ba dra phyed me tog gi/ /phreng ba sna tshogs kyis brgyan zhes bya ste/ de rnams kyi mnyam pa med pa ni zla med pa ste/ mtshungs pa'i gzugs brnyan du gyur pa med pa'i phyir ro/ /de'i phyir de 'di lta bur</text></item>
<item><p>198b.6</p><section></section><text>gyur pa yin zhe na/ ye shes me long dri med byang chub kyi/ /yan lag dri ni me tog phun sum tshogs/ /zhes bya ba gsungs te/ me long lta bu'i ye shes la sogs pa nyid las/ me long lta bu'i ye shes ni me long ste/ de ni gzugs brnyan gyi ngo bo nyid du chos thams</text></item>
<item><p>198b.7</p><section></section><text>cad ston pa'i phyir ro/ /rtag tu dri ma med pa yang yin la/ byang chub kyi yan lag kyang yin pas/ dri med byang chub kyi yan lag ces bya ste/ de nyid dri dang ldan pa'i me tog rnams so/ /de ltar na ye shes kyi me long dang / rtag tu dri ma med pa'i byang chub kyi yan lag gi</text></item>
<item><p>199a.1</p><section></section><text>me tog ni/ ye shes me long dri med byang chub kyi/ /yan lag dri ni me tog phun sum tshogs/ /zhes bya ste/ de rnams kyi phun sum tshogs pa ni de rnams kyi rgyur gyur pa ste/ rgyu des na dra ba la sogs pa'i khyad par rnams kyis khyad par du 'phags par</text></item>
<item><p>199a.2</p><section></section><text>blta bar bya'o/ /ka ba bzang po brgyad kyis nyer mdzes pa/ /zhes bya ba la/ ka ba brgyad ni 'khor lo la sogs pa'i ka ba ste/ de rnams kyis mdzes pa ni brgyan pa'o/ /bzang po ni grags pa thob pa'o/ /de gang gi phyir zhe na/ rnam thar brgyad po rnam par</text></item>
<item><p>199a.3</p><section></section><text>dag pa yin/ /zhes bya ba gsungs te/ rnam par thar pa brgyad ni gzugs can gzugs rnams la blta ba 'di ni rnam par thar pa dang po'o/ /zhes bya ba nas 'gog pa'i snyoms par 'jug pa'i bar du'o/ /de nyid rnam par dag pas de 'dra ba yin par blta</text></item>
<item><p>199a.4</p><section></section><text>bar bya'o/ /rdo rje'i thig dang yang dag ldan pa ni/ /zhes bya ba ni rdo rje phreng bas bskor ba'o/ /gang gi phyir zhe na/ rdo rje theg chos 'khor lo rab bskor ba'o/ /zhes bya ba gsungs te/ rdo rje theg pa ni gsang sngags kyi theg pa ste/ des chos kyi 'khor lo rab tu</text></item>
<item><p>199a.5</p><section></section><text>bskor ba'i phyir ro/ /gzugs sogs yul rnams zhes bya ba ni gzugs dang sgra la sogs pa'o/ /de rnams kyi rnam par dag pa ni gzung ba dang 'dzin pa dang bral ba'o/ /des na/ bla med mtha' yas 'dod pa'i yon tan lnga/ /zhes bya ba la bla na med pa ni</text></item>
<item><p>199a.6</p><section></section><text>gnyis su med pa'i ye shes kyi ngang tshul can no/ /mtha' yas pa ni tshad med pa ste/ de lta bu'i 'dod pa'i yon tan lnga po de dag gzhal yas khang brtsegs ma gang la yod pa de la de skad ces bya'o/ /mchod pa lnga ni me tog dang bdug spos dang mar me dang</text></item>
<item><p>199a.7</p><section></section><text>byug pa dang lha bshos kyi tshul te/ de rnams kyis brgyan pa yang yin no/ /de'i rnam par dag pa ni/ chos dbyings rnam par dag pa'i rgyu mthun yin/ /zhes bya ba ste/ mchod pa rnam pa lngas brgyan pa'i rnam par dag pa ni dam pa'i chos kyi dbyings kyi rgyu mthun pa</text></item>
<item><p>199b.1</p><section></section><text>rnam par dag pa gnyis su med pa'i ye shes kyi tshul can te/ dam pa'i chos ni stobs bcu dang / mi 'jigs pa bzhi la sogs pa'o/ /de rnams kyi dbyings ni rigs yin te/ shes rab dang thabs kyi bdag nyid can gyi sems so/ /de'i rgyu mthun pa ni 'bras</text></item>
<item><p>199b.2</p><section></section><text>bur gyur pas zhes bya ba'i don to/ /sna tshogs zhes bya ba la sogs pa la/ sna tshogs pa yang yin la/ pad+ma'i 'dab ma yang yin pas na sna tshogs pad+ma'i 'dab ma ste/ de rnams la nyi ma dang zla ba ci rigs par legs par gnas pa ni/ sna tshogs pad+ma'i 'dab</text></item>
<item><p>199b.3</p><section></section><text>mar legs gnas par/ /nyi zla zhes bya ba ste/ de rnams kyi mgon dang bcas pa ni gang du lha rnams kyi bzhugs gnas dang bcas pa'i gzhal yas khang brtsegs ma gang yin pa de la de skad ces bya ste/ dbus dang shar gyi gnas su ni sna tshogs pad+ma'i 'dab ma</text></item>
<item><p>199b.4</p><section></section><text>la zla ba'i gdan la gnas pa'i mgon dang bcas par blta bar bya'o/ /lho la sogs pa'i gnas gsum du ni sna tshogs pad+ma'i 'dab ma la nyi ma'i gdan la gnas pa'i mgon dang bcas par blta bar bya'o/ /spyan la sogs pa dang gzugs la sogs pa'i lha mo rnams</text></item>
<item><p>199b.5</p><section></section><text>kyi gnas su ni sna tshogs pad+ma'i 'dab ma la/ zla ba legs par gnas pa'i mgon dang bcas par blta bar bya'o/ /khro bo rnams kyi ni sna tshogs pad+ma'i 'dab ma la nyi ma'i mgon dang bcas par blta bar bya'o/ /rin chen ma lus pa yis rnam spras pa/ /zhes bya ba la</text></item>
<item><p>199b.6</p><section></section><text>rin chen ma lus pa ni in+d+ra nI la la sogs pa ste rin po che de dag gis rnam par spras pa ni de las bsgrubs pa yin te/ de lta bu'i chos 'byung ba gang yin pa de ni chos 'byung ba'i phyag rgya der rab tu bsgrub par bya'o zhes bya bar sbyar ro/ /bcu drug cha dang zhes bya ba la sogs pa la/ </text></item>
<item><p>199b.7</p><section></section><text>sogs pa la/ dbus ma'i gdan kyi dkyil du zla ba'i dkyil 'khor rgyas pa bsam par bya'o zhes bya bar sbyar ro/ /khyad par ji lta bu zhig ce na/ bcu drug cha dang tshogs las byung ba'i zhes bya ba gsungs te/ bcu drug cha ni a la sogs pa'o/ /tshogs ni kA</text></item>
<item><p>200a.1</p><section></section><text>la sogs pa ste/ bcu drug cha dang tshogs ni bcu drug cha dang tshogs te/ de rnams las byung zhing skyes pa gang yin pa de ni bcu drug cha dang tshogs las byung ba'i zhes bya'o/ /'od zer dpag tu med pa'i tshogs ldan pa/ /zhes bya ba la/ 'od</text></item>
<item><p>200a.2</p><section></section><text>zer ni 'od kyi zer du 'phros pa'i tshogs so/ /dpag tu med pa ni tshad med pa ste/ 'od kyi tshogs dpag tu med pa de la de skad ces bya'o/ /de ji ltar bsam zhe na/ cho ga bzhin du zhes bya ba gsungs te/ skyes bu chen po'i mtshan sum cu rtsa gnyis rnam par</text></item>
<item><p>200a.3</p><section></section><text>dag pa dang / dpe byad bzang po brgyad cu rnam par dag pa'o zhes bya ba'i don to / /dpal mchog dang po zhes bya ba la sogs pa ni zla ba'i dkyil 'khor gnyis pa 'dir rdo rje bzang po bsams la/ de'i nga rgyal dang ldan par gyur par bya'o zhes bya bar sbyar ro/ </text></item>
<item><p>200a.4</p><section></section><text>khyad par ji lta bu zhig ce na/ dpal mchog dang po'i ngo bo snying po las byung ba/ /zhes bya ba la sogs pa gsungs te/ dpal mchog dang po ni bcom ldan 'das dpal rdo rje sems dpa'o/ /de'i snying po ni yi ge hUM ste/ de las yang dag par byung bas na/ </text></item>
<item><p>200a.5</p><section></section><text>dpal mchog dang po'i snying po las byung ba'i zhes bya'o/ /nor bu dmar 'dra la zhes bya ba ni rin po che dmar po ste/ de nyid dang 'dra zhing gzugs brnyan du gyur pa gang yin pa der gyur pa ni nor bu dmar 'dra la zhes bya ste/ pad+ma rA ga 'dra ba zhes bya ba'i don to/ /de</text></item>
<item><p>200a.6</p><section></section><text>nyid kyi khyad par bstan pa'i phyir/ dpag med thub pa'i 'od tshogs zhes bya ba la sogs pa gsungs te/ dpag tu med pa yang yin la/ thub pa'i dbang po yang yin pas na dpag med thub pa'o/ /dpag tu med pa'i thub pa de rnams kyi 'od kyi tshogs rnam par</text></item>
<item><p>200a.7</p><section></section><text>'phro bas na/ dpag med thub pa'i 'od tshogs rnams 'phro ba/ /zhes bya ste/ de rnams kyi phyogs kyi sgo mtha' yas pa khyab par gyur pa gang yin pa de la de skad ces bya ste/ phyogs kyi sgo kun nas thams cad du 'di 'dra bar gyur pa'i rdo rje bzang po bsam pa'o/ /</text></item>
<item><p>200b.1</p><section></section><text>dang po'i snying po mgon bcas bsgoms nas ni/ /zhes bya ba ni dang po'i snying po zhes bya ba rdo rje sems dpa'i snying po yi ge hUM gi mgon dang bcas pa'o/ nga rgyal don ldan zhes bya ba ni rdo rje sems dpa' de'i nga rgyal ni nga rgyal ste/ oM badzra At+ma ko\u0f85haM/ zhes bya ba'i</text></item>
<item><p>200b.2</p><section></section><text>bdag nyid can gyi rnal 'byor pa gang la yod pa de la de skad ces bya'o/ /mtha' yas pa'i sprul pa rnams kyis 'gro ba mchog gi don rnams byas nas rgyal ba skyed par byed pa nyid kyi sku ru bsam par bya'o zhes bya bar sbyar ro/ /de la mtha' yas pa yang yin la sprul pa</text></item>
<item><p>200b.3</p><section></section><text>yang yin pas na mtha' yas sprul pa ste/ rdo rje 'dzin pa de lta bu de rnams kyis 'gro ba mchog gi don rnams byas shing bsgrubs par gyur pa ste/ gang gis yang dag par rdzogs par byang chub pa'i mtshan nyid can du 'di dag gyur pa ni 'gro ba mchog gi don rnams</text></item>
<item><p>200b.4</p><section></section><text>byas gyur cing / zhes bya ba ste/ rnal 'byor pa'o/ /rgyal ba skyed par byed pa nyid kyi sku ji ltar bsam par bya zhe na/ thub mchog phra rab las bsgrubs mtshungs med pa/ /zhes bya ba gsungs te/ thub pa mchog nyid kyi phra rab ni thub mchog phra rab ste/ de</text></item>
<item><p>200b.5</p><section></section><text>las bsgrubs pa ni skyed pa'o/ /de yang so so skye bo rnams kyi lus ni 'byung ba chen po bzhi'i phra rab las yongs su bsgrubs pa yin par grags la/ bcom ldan 'das kyi sku ni thub pa mchog gi rang bzhin gyi phra rab las rnam par bsgrubs pa yin pas na 'di ni</text></item>
<item><p>200b.6</p><section></section><text>thub mchog phra rab las bsgrubs pa'o/ /mtshungs pa med pa ni mnyam pa med pa'o/ /gzhan yang de'i khyad par bstan pa'i phyir/ zla ba rgyas 'drar dkar ba'i zhes bya ba la sogs pa gsungs te/ zla ba gang ba bzhin du dkar ba'i 'od kyi mdangs dang ldan</text></item>
<item><p>200b.7</p><section></section><text>pa gang yin pa de ni/ zla ba rgyas 'drar dkar ba'i mdangs ldan zhing / /zhes bya'o/ /gang gi g.yas pa dang g.yon pa'i zhal sngo ba dang dmar ba mnga' ba de ni/ g.yas dang g.yon gyi zhal ni sngo dang dmar/ /zhes bya ste/ zhal dbus ma zla ba rgyas pa dang 'dra</text></item>
<item><p>201a.1</p><section></section><text>bar dkar ba'i mdangs dang ldan pa yin la g.yas dang g.yon gyi zhal ni sngo dang dmar ba yin pas de skad ces bya'o zhes mtshams sbyar bar bya'o/ /sna tshogs zhes bya ba la sogs pa smos pa la/ sna tshogs pa'i rgyan te gdu bu la sogs pa'i</text></item>
<item><p>201a.2</p><section></section><text>rgyan rnams phyag gnyis po gang 'bar bar gyur pa de ni/ sna tshogs rgyan rnams 'bar ba'i phyag gnyis kyis/ /zhes bya ste/ sna tshogs pa'i rgyan rnams 'bar ba yang yin la phyag gnyis kyang yin pas/ sna tshogs rgyan rnams 'bar ba'i phyag gnyis kyis/ /</text></item>
<item><p>201a.3</p><section></section><text>zhes bya ste/ des rig pa dam pa 'khyud par mdzad pa gang yin pa de la de skad ces bya'o/ /gzhan yang khyad par ji lta bu zhe na/ lhag ma'i phyag gis zhes bya ba la sogs pa gsungs te/ de las lhag ma'i phyag ste/ de dag gi lhag ma rnams kyis rdo rje</text></item>
<item><p>201a.4</p><section></section><text>dang / ral gri dang / rin po che dang / pad+ma dag bsnams par mdzad pa dag gang yin pa de ni lhag ma'i phyag gis rdo rje ral gri dang pad+ma rin chen bsnams pa zhes bya'o/ /zung gnyis mdzes zhes bya ba ni phyag lhag ma zung gnyis po dag na rdo rje dang / ral gri dang / </text></item>
<item><p>201a.5</p><section></section><text>pad+ma dang / nor bu bsnams pas mdzes pa zhes bya ba'i don to/ /gzhan yang de dag gi khyad par bstan pa'i phyir/ khams gsum zhes bya ba la sogs pa gsungs te/ khams gsum kyi khongs ni khams gsum gyi nam mkha' ste/ de rnam par brgyan pas na</text></item>
<item><p>201a.6</p><section></section><text>khams gsum khongs ni rnam par brgyan pa'i zhes bya'o/ /thub pa'i 'od tshogs ni thub pa'i 'od zer te de rnams kyi tshogs so/ /du ma ni rnam pa sna tshogs pa ste/de rnam par 'gyed pas na/ thub pa'i 'od tshogs du ma rnam par 'gyed/ /ces bya'o/ /rnam</text></item>
<item><p>201a.7</p><section></section><text>par thar pa'i zhes bya ba la sogs pa la rnam par thar pa'i sgo gsum ni stong pa nyid dang mtshan ma med pa dang smon pa med pa'i mtshan nyid do/ /de nyid ni rnam par dag pa yin la/ des shes rab dang thabs kyi bdag nyid can te/ shes rab dang thabs gnyis su</text></item>
<item><p>201b.1</p><section></section><text>med pa'i mtshan nyid can de'i bdag tu bsam mo zhes bya bar sbyar ro/ /snying rje mchog ni thugs rje chen po'i mtshan nyid can gang yin pa de la snying rje mchog ces bshad do/ /de ni ma lus pa'i 'gro ba 'di dag ni gcig tu de kho na nyid gnyis su med pa'i ye shes kyi</text></item>
<item><p>201b.2</p><section></section><text>mtshan nyid can no zhes bya bas ni/ ma lus 'gro ba'i de nyid gcig pu nyid/ /ces bya ste/ de ni rgyal ba rnams kyi skyed pa po yin pas/ rgyal ba skyed byed de bcom ldan 'das dpal rdo rje sems dpa' ste/ bcom ldan 'das ni gnyis su med pa'i ye shes kyi</text></item>
<item><p>201b.3</p><section></section><text>rang bzhin can yin pa'i phyir ro/ /de nyid kyi sku ni rang gi ngo bo nyid de/ de bsam par bya'o zhes bya bar sbyar ro/ /mchog tu zhes bya ba la sogs pa la/ mchog tu rjes chags zhes bya ba ni/ mchog tu dga' ba'i bde ba ste/ de'i phun sum tshogs pa yin</text></item>
<item><p>201b.4</p><section></section><text>la/ des gdul bya'i 'jig rten thams cad de/ khams gsum par gtogs pa rnams dmigs la/ rgyal ba'i tshogs rnams ma lus pa gzhug par bya'o zhes bya bar sbyar ro/ /dga' ba'i sgyu ma'i sgra yis zhes bya ba la dga' ba ni rab tu dga' ba ste rdo rje</text></item>
<item><p>201b.5</p><section></section><text>pad+ma sgyu ma lta bur so sor snang ba tsam gyi sgra ni dga' ba'i sgyu ma'i sgra ste/ des nang gi lus kyi dbus su rgyal ba'i tshogs rnams zhes bya ba rgyal ba'i tshogs rnams ma lus pa ste/ lhag ma med par zhugs par bya'o/ /de ni spyan la sogs pa zhes bya ba la sogs pa la/ </text></item>
<item><p>201b.6</p><section></section><text>rgyal ba'i tshogs de ni spyan la sogs pa'i ngo bo nyid kyis phyung nas/ rig ma de dag thams cad rang gi rig ma'i nang du chud par bya'o zhes bya bar sbyar ro/ /de la spyan la sogs pa'i lha mo dang gzugs rdo rje la sogs pa ma lus pa yul yin na/ spyan la sogs</text></item>
<item><p>201b.7</p><section></section><text>pa'i lha mo dang gzugs la sogs pa ma lus yul gyis zhes bya ste/ de rnams kyi rang bzhin gyis phyung zhing bton nas rig ma thams cad de/ spyan la sogs pa dang / gzugs la sogs pa'i lha mo dgu po rang gi rig ma zhes bya ba/ rang gi so sor snang ba'i</text></item>
<item><p>202a.1</p><section></section><text>rig ma de'i nang du chud par bya'o/ /de'i pad+ma zhes bya ba la sogs pa la/ de'i pad+ma ni de nyid kyi pad+ma'o/ /de'i lte ba ni dbus kyi lte ba ste/ de'i nang du zhes bya ba dbus su dkyil 'khor bsams nas 'gro ba'i tshogs der gzhug par bya'o zhes bya</text></item>
<item><p>202a.2</p><section></section><text>bar sbyar ro / /dkyil 'khor khyad par can ji lta bu zhe na/ dri med zla zer las byung zhes bya ba gsungs te dri ma med pa'i zla ba ni byang chub kyi sems te de nyid ni 'od zer dang chos mthun pas 'od zer ro/ /de las byung ba ni skyes pa'o/ /bsam pa ni bsgom pa ste/ </text></item>
<item><p>202a.3</p><section></section><text>dkyil 'khor der blo yis 'go ba'i tshogs rnams te/ sems can thams cad rab tu gzhug par bya'o/ /gsang ba'i rdo rje zhes bya ba la sogs pa la/ zla ba zhu ba'i gzugs su gyur pa ni/ gang de ltar gyur pa de la de skad ces bya ste/ rgyal ba'i tshogs</text></item>
<item><p>202a.4</p><section></section><text>zla ba zhu ba'i gzugs su gyur pa des 'gro ba'i tshogs de rnams dbang bskur bar bya'o zhes bya bar sbyar ro/ /gsang ba yang yin la rdo rje dam pa yang yin pas gsang ba'i rdo rje ste/ de'i dbus su rnam par snang mdzad la sogs pa rgyal ba'i tshogs rnams gzhug</text></item>
<item><p>202a.5</p><section></section><text>par bya ste/ rang gi lus la bcug nas/ zla ba zhu ba'i gzugs su gyur pa dang / /zhes bya ba byang chub kyi sems su gyur pa'i rnam par snang mdzad la sogs pa'i rgyal ba'i tshogs kyis dbang bskur zhing de rnams phyis rjes su gzhug par bya'o/ /da ni dbang bskur</text></item>
<item><p>202a.6</p><section></section><text>ba rnams kyi mig la sogs pa rnam par dag pa bstan par bya ba'i phyir/ sa'i snying po zhes bya ba la sogs pa gsungs te/ mig la sogs pa rnam par dag pa'i rang bzhin sa'i snying po la sogs pa sa bon rnams las byung zhing bton nas/ byin gyis brlab pa'i bar</text></item>
<item><p>202a.7</p><section></section><text>bya'o zhes bya ba'i bar du'o/ /de bzhin du gzugs la sogs pa'i lha mo rnams kyang dbyung bar bya'o zhes bya bar sbyar ba dang / de bzhin du spyan la sogs par grags pa rnams kyang sa bon rnams las dbyung bar bya'o zhes bya bar sbyar ba dang / de bzhin du rnam par</text></item>
<item><p>202b.1</p><section></section><text>snang mdzad la sogs pa'i de bzhin gshegs pa rnams rang gi sa bon rnams las 'byung zhing gdon par bya'o zhes bya bar sbyar ro/ /khyad par ji lta bu zhig ce na/ gzugs dang zhes bya ba la sogs pa ste gzugs ni gzugs kyi phung po'o/ /tshor ba ni tshor ba'i phung</text></item>
<item><p>202b.2</p><section></section><text>po'o/ /'du shes ni 'du shes kyi phung po'o/ /'du byed ni 'du byed kyi phung po'o/ /rnam par shes pa ni rnam par shes pa'i phung po ste/ de dag tu bshad pa ni de dag gi ngo bo nyid du gsungs pa ste/ de yang lung las/ phung po lnga ni mdor bsdus na/ /sangs</text></item>
<item><p>202b.3</p><section></section><text>rgyas lngar ni rab tu bshad/ /ces gsungs pa'i phyir ro/ /de rjes zhes bya ba ni dbang bskur ba'i rjes thogs la'o/ /sa bon gyis ni dbyung bar bya/ /zhes pa ni 'og nas bshad pa'i sa bon rnams kyis dbyung bar bya'o/ /de rnams kyi sa bon rnams gang yin</text></item>
<item><p>202b.4</p><section></section><text>zhe na/ k+ShiM zhes bya ba la sogs pa gsungs te/ 'di dag ni 'og na bshad ma thag pa'i lha rnams dang rim bzhin du sbyar bar blta bar bya'o/ /mig la sogs pa zhes pa ni mig la sogs pa'i ngo bo nyid ni sa'i snying po la sogs pa nyid do/ /gzugs la sogs pa</text></item>
<item><p>202b.5</p><section></section><text>yul gyi ngo bo nyid ni gzugs rdo rje la sogs pa'o/ /'byung ba chen po bzhi'i ngo bo nyid ni spyan la sogs par bshad pa nyid do/ /rtag pa la sogs pa'i 'o zhes bya ba la rtag pa ni bcom ldan 'das rnam par snang mdzad de/ de la sogs pa gang yin pa de ni rtag pa la</text></item>
<item><p>202b.6</p><section></section><text>sogs pa'i zhes pa'o/ /oM zhes bya ba la sogs pa la 'od ldan hoHdang spel ba zhes bya ba ni/ 'od dang ldan pa yang yin la/ hoHyang yin pas na 'od ldan hoHste/ de dag dang spel ba ni dbus su chud par byas pa de la 'od ldan hoHdang spel ba zhes bya'o/ /</text></item>
<item><p>202b.7</p><section></section><text>cho ga bzhin zhes bya ba ni gnyis po dag gis so/ /pad+ma'i nang na gnas pa zhes bya ba ni/ rdo rje sems dpa'i lha mo'i pad+ma'i nang du bzhugs pa'o/ /mnyam pa med pa shes rab chags pas zhu bar byas par zhes bya ba la shes rab ni rdo rje sems dpa'i lha mo ste/ de'i</text></item>
<item><p>203a.1</p><section></section><text>chags pa ni shes rab chags pa'o/ /de yang phyin ci ma log pa'i blos rtogs shing chud pa'i tshul lo/ /mngal nas skye ba'i rim pa la ltos nas 'di skad du bshad pa yin te/ mnyam pa med pa yang yin la/ shes rab kyang yin pas mnyam</text></item>
<item><p>203a.2</p><section></section><text>med shes rab chags pa ste/ des zhu bar byas pa'i yi ge'i bdag nyid can gyi sems su rnal 'byor pa bdag nyid bsams te/ zhu bar gyur pa'i sems de'i 'od kyi mthu ste/ nus pas gnyi ga yang ste/ rdo rje sems dpa' dang de'i so sor snang ba'i rig</text></item>
<item><p>203a.3</p><section></section><text>pa dag zla ba'i rnam par zhu bar byas par mthong ba dang / 'og nas bshad pa'i mA ma khri la sogs pas glu'i sgras bskul bar bsam par bya'o/ /sems can khams na zhes bya ba la bcom ldan rdo rje sems dpa'i thugs kyi sgo nas chos kyi dbyings kyi ye</text></item>
<item><p>203a.4</p><section></section><text>shes shin tu rnam par dag pa'i ngo bo nyid du gyur pas rdo rje thugs zhes bos pa ste/ kye rdo rje'i thugs mi phyed pa'i thugs dang ldan pa khyod bdag la dgyes par mdzad du gsol zhes bya bar sbyar ro/ /sems can khams na gnas pa'i dbang phyug ces bya ba ni/ gtso</text></item>
<item><p>203a.5</p><section></section><text>bor gyur pas bskyab tu gsol/ /zhes pa'o/ /gang gis she na/ dga' ba'i yid 'ong don chen 'dod pas zhes bya ba la sogs pa gsungs te/ dga' ba ni mchog tu dga' ste dga' ba'o/ /yid 'ong ni yid rab tu tshim par byed pa'o/ /don chen ni bla na</text></item>
<item><p>203a.6</p><section></section><text>med pa chen po yang dag par rdzogs pa'i byang chub kyi mtshan nyid kyi don gang yin pa de ni don chen no/ /'dod pa ni gzugs la sogs pa 'dod pa'i yon tan lnga ste/ de rnams kyis bdag la bskyab tu gsol zhes bya ba ni bdag la dgyes par mdzad du gsol</text></item>
<item><p>203a.7</p><section></section><text>zhes bya'o/ /mgon po gal te de ring bdag ni gson par mchis bzhed na/ /zhes bya ba ni/ gal te bdag gson par bzhed na/ bcom ldan 'das ye shes kyi sku nyid du 'byung ba chen po rnam par dag pa'i gzugs su ma mdzad nas/ mA ma kI la</text></item>
<item><p>203b.1</p><section></section><text>sogs pa'i lha mo rnams mi srid par gyur pas so/ /sems can yab chen gnyen mchog ces bya ba ni/ kye sems can rnams skyed par mdzad pa chen po gnyen gyi mchog ces bod pa'o/ /da ni rang gi rigs kyi bdag po'i sgo nas spyan la sogs pa'i lha mo/ rdo</text></item>
<item><p>203b.2</p><section></section><text>rje sku khyod ces bya ba la sogs pas skul bar byed do/ /bcom ldan 'das sku rdo rje sku'i sgo nas me long lta bu'i ye shes kyi ngo bo nyid du gyur pas rdo rje sku khyod ces bos pa ste/ kye rdo rje'i sku khyod bdag la dgyes par mdzad du gsol/ /zhes bya bar sbyar ro/ /bka'i</text></item>
<item><p>203b.3</p><section></section><text>'khor lo zhes bya ba ni bka' nyid kyi 'khor lo gang la mnga' ba de ni bka'i 'khor lo ste/ bka'i 'khor los sgyur ba zhes bya ba'i bar du'o/ /sems can kun la phan par mdzad pa ni tshim par mdzad pa'o/ /sangs rgyas nyid kyi don dang byang chub dang / </text></item>
<item><p>203b.4</p><section></section><text>don dam pa ni ye shes kyi mtshan nyid de/ sangs rgyas pa'i don du byang chub don dam phan par rjes su gzigs pa'i ngang tshul can gang yin pa de ni/ sangs rgyas don du byang chub don dam phan par gzigs/ /zhes bya'o/ /mgon po gal te de ring bdag</text></item>
<item><p>203b.5</p><section></section><text>ni gson par mchis bzhed na/ /zhes bya ba ni snga ma bzhin du blta bar bya'o/ /'dod chags ni mchog tu dga' ba'i bde ba yin la/ 'dod chags dam tshig ni 'dod chags nyid dam tshig tu gyur pa gang yin pa de la de skad ces bya'o/ /bdag ces bya ba ni</text></item>
<item><p>203b.6</p><section></section><text>bdag 'di 'dra ba la'o/ /dgyes par mdzad du gsol zhes bya ba ni mchog tu dgyes par mdzad du gsol zhes pa'o/ /da ni khyod ni rdo rje gsung ste zhes bya ba la sogs pas/ na bza' dkar mo rang gi rigs kyi bdag po'i sgo nas yang dag par skul bar byed de/ khyod</text></item>
<item><p>203b.7</p><section></section><text>ni rdo rje gsung ste zhes bya ba ni/ gsung rdo rje'i sgo nas bcom ldan 'das so sor rtog pa'i ye shes kyi ngo bo nyid du gyur pas rdo rje gsung khyod ces bod pa ste/ kye rdo rje'i gsung khyod bdag la dgyes par mdzad du gsol/ /zhes bya bar sbyar ro/ /sems can thams cad la</text></item>
<item><p>204a.1</p><section></section><text>phan zhing thugs brtse ba'i ngang tshul gang yin pa de ni kun la phan zhing thugs brtse ba'o/ /'jig rten dag gi don ni yang dag par rdzogs pa'i byang chub kyi mtshan nyid do/ /dgos pa ni 'jig rten pa'i bde ba phun sum tshogs pa'i mtshan nyid can te/ </text></item>
<item><p>204a.2</p><section></section><text>de mdzad pa la rtag tu yang dag par brtson par mdzad pas na/ 'jig rten dag gi don dang dgos pa mdzad la rab tu brtson zhes bya'o/ /mgon po gal te de ring bdag ni gson par mchis bzhed na/ /zhes bya ba ni sngar bshad zin to/ /dga' ba ni mchog</text></item>
<item><p>204a.3</p><section></section><text>tu dga' ba'i bde ba'o/ /de nyid ni spyod pa ste/ byang chub kyi spyod pa gang yin pa de ni dga' ba'i spyod pa zhes bya'o/ /kun du bzang po zhes bya ba ni/ kun nas bzang zhing dge ba mnga' bas na kun du bzang po'o/ /da ni khyod ni rdo rje 'dod pa zhes bya ba la sogs pas</text></item>
<item><p>204a.4</p><section></section><text>sgrol ma rang gi rigs kyi sgo nas skul bar byed do/ rdo rje 'dod pa zhes bya ba ni kun nas bzang zhing rdo rjer gyur cing gnyis su med pa'i ye shes kyi ngo bo nyid du gyur pa'i 'dod pa'i yon tan lnga po gang yin pa de ni rdo rje'i 'dod pa ste/ de la 'di ltar bod pa ni kye rdo rje 'dod pa</text></item>
<item><p>204a.5</p><section></section><text>khyod bdag la dgyes par mdzod cig ces bya bar sbyar ro/ /dam tshig ni bcom ldan 'das don yod par grub pa ste/ bya ba grub pa'i ye shes kyi ngo bo nyid do/ /de nyid thams cad kyi mchog tu gyur pas na dam tshig mchog go/ /phan don che zhes bya ba ni/ phan pa</text></item>
<item><p>204a.6</p><section></section><text>rgya che bas bla na med pa yang dag par rdzogs pa'i byang chub kyi mtshan nyid can gyi don gang las byung ba de la de skad ces bya'o/ /yang dag rdzogs sangs rgyas kyi gdung / /zhes bya ba ni yang dag par rdzogs pa'i byang chub kyi rigs te/ de la thig ler gyur pas na</text></item>
<item><p>204a.7</p><section></section><text>mchog go/ /mnyam pa ni chos thams cad bdag med pas stong pa nyid kyi rjes su thugs brtse ba gang yin pa de ni mnyam pa nyid thugs brtse ba'o/ /mgon po gal te de ring bdag ni gson par mchis bzhed na/ /zhes bya ba ni sngar bshad par zad do/ /yon</text></item>
<item><p>204b.1</p><section></section><text>tan rin chen mang po'i gter gyur ces bya ba ni/ yon tan rin chen mang po'i ngo bo nyid kyi 'byung gnas su gyur pa'o/ /glu yi ngo ru byas pas na/ /zhes bya ba ni bshad ma thag pa'i glu'i ngor byas pa'o/ /chos kun sgyu ma lta bur yang dag rig /ces bya ba ni 'khor ba</text></item>
<item><p>204b.2</p><section></section><text>dang mya ngan las 'das pa sgyu ma dang mtshungs par bsgrubs pa ste/ gang 'di mya ngan las 'das pa ste/ yang rnam par dpyad na dngos po med pa yin la/ 'khor ba yang de dang mtshungs pa'i phyir/ srid pa dang mya ngan las 'das pa la mi gnas par spyor</text></item>
<item><p>204b.3</p><section></section><text>ba'i don to/ /snang ba'i 'od zer gyi ni dkyil 'khor can/ /rang gi sngags kyi lus su rang nyid gyur/ /ces bya ba la/ snang ba'i 'od zer zhes bya ba ni snang ba dang ldan pa'i 'od zer can yin la/ de rnams kyi dkyil 'khor ni tshogs te/ de gang la yod</text></item>
<item><p>204b.4</p><section></section><text>pa'i rang gi sngags su gyur pa de ni/ snang ba'i 'od zer gyis brgyan pa'i rang gi sngags kyi lus su gyur pa gang yin pa de la de skad ces bya'o/ /rang nyid gyur ces bya ba ni/ de lta bur rnal 'byor pa bdag nyid gyur pa ste/ zhu ba las yongs su gyur pa'i yi ge maM</text></item>
<item><p>204b.5</p><section></section><text>las gyur pa'i ral gri'i chang gzungs la gnas pa'i zla ba'i dkyil 'khor la 'dug pa'i yi ge maM du gnas pa'i gzugs su rang nyid du gyur ces bya ba'i don to/ /de ni zhes bya ba la sogs pa la/ rang gi sngags kyi lus maM gyi bdag nyid can gang yin pa der rang gi</text></item>
<item><p>204b.6</p><section></section><text>lha'i rnam par sprul pa'i thub pa'i dbang po zhugs pa dang / dpal 'jam pa'i rdo rjer gyur to zhes bya bar sbyar ro/ /'dir man ngag ni yi ge maM gyi 'od zer las byung ba'i 'jam pa'i rdo rje lta bur maM kyi nang du bcug la/ de yongs su gyur pa las 'jam pa'i</text></item>
<item><p>204b.7</p><section></section><text>rdo rje'i gzugs su bdag nyid bsgom par bya ba yin no/ /dpal ldan zhes bya ba ni/ bsod nams dang ye shes kyi tshogs dang ldan pa'o/ /'jam pa'i rdo rje zhes byar 'gyur/ /zhes bya ba ni/ 'og nas bshad pa'i tshul can gyi 'jam pa'i rdo rjer gyur pa'o/ /gur</text></item>
<item><p>205a.1</p><section></section><text>kum bzang po'i mdog can zhes bya ba ni/ gur kum bzang po lta bur dmar ba'i mdog can gang yin pa de la de skad ces bya'o/ /g.yas dang g.yon pa'i zhal ni sngo dang dkar ba'i mdog ces bya ba la g.yas pa'i zhal dang g.yon pa'i zhal ni</text></item>
<item><p>205a.2</p><section></section><text>g.yas dang g.yon pa'i zhal te de ni sngo dang dkar ba'i mdog can du gnas pa gang yin pa de la de skad ces bya'o/ /sna tshogs rgyan zhes bya ba ni gdu bu dang dpung rgyan la sogs pa ste/ de dag gis brgyan pas na/ sna tshogs rgyan gyis rnam par brgyan pa'i zhes bya'o/ /</text></item>
<item><p>205a.3</p><section></section><text>phyag gnyis shes rab dam pa la 'khyud pa dang zhes bya ba ni/ rang rig pa'i shes rab dang mi 'bral ba'i ngang tshul can gang yin pa de la de skad ces bya ste/ sna tshogs pa'i rgyan gyis rnam par brgyan pa yang yin la/ phyag gnyis kyis shes rab dam pa la 'khyud pa</text></item>
<item><p>205a.4</p><section></section><text>yin no/ /zhes mtshams sbyar bar bya'o/ /mdangs ldan zhes bya ba ni/ ral gri dang mda' mdangs dang ldan pa bsnams pa'o/ /gzhan yang ut+pal sngon po dang / gzhu gang la mnga' ba de la de skad ces bya'o/ /mtha' yas pa ni tshad med pa'o/ /'od</text></item>
<item><p>205a.5</p><section></section><text>ni 'od zer ro/ /ma lus rigs rnams 'phro bas rnam brgyan zhing / /zhes bya ba la/ ma lus pa'i rigs rnams rnam par 'phro ba'i de bzhin gshegs pa la sogs pa'i rigs rnam par 'phro ba ste/ des nam mkha'i khams ma lus pa'i dkyil 'khor brgyan pa</text></item>
<item><p>205a.6</p><section></section><text>gang yin pa de la de skad ces bya'o/ /skyob pa zhes bya ba ni skyob par mdzad pa ste/ lta ba bzang po'i lam ston pa ste/ 'di la mnga' bas na skyob pa'o/ /dngos rnams zhes bya ba la sogs pa la/ dngos po thams cad ni dngos po'am ngo bo nyid med pa ste/ </text></item>
<item><p>205a.7</p><section></section><text>gzung ba zhes bya ba ni phyi'i dngos po rnams dang / 'dzin pa zhes bya ba rnam par shes pa nang na yongs su gsal ba'i rang bzhin can te/ de dag dang bral ba ni med pa'o/ /de ltar na dngos po ma lus pa dngos po med cing ngo bo nyid med par shes nas byin gyis</text></item>
<item><p>205b.1</p><section></section><text>brlab pa ste sngags kyis byin kyis brlab par bya'o zhes bya bar sbyar ro/ /de ci'i phyir zhe na/ rnam par byang ba zhul mngon par zhen pa ni/ med pas zhes bya ba la sogs pa gsungs te/ rnam par byang ba ni mya ngan las 'das pa'o/ /de la mngon par zhen pa ni/ kun</text></item>
<item><p>205b.2</p><section></section><text>du chags pa ste de med pa ni bral ba'o/ /de'i don du byin gyis brlab pa ni 'og nas bshad pa'i oM zhes bya ba la sogs pa'o/ /'di dag ni bsten pa zhes bya ba'i yan lag ste/ 'di'i 'bras bu ni rgyu mthun pa chung ngu zhes bya'o/ /de 'og ces bya ba la sogs pa</text></item>
<item><p>205b.3</p><section></section><text>la/ de'i 'og tu ste sngags kyis byin gyis brlabs pa'i rjes thogs la'o/ /mig la sogs pa sa'i snying po la sogs pas bkang nas thugs rdo rje la sogs pa bsgom par bya'o zhes bya bar sbyar ro/ /sa'i snying po la sogs pa khyad par ji lta bu zhig gis she na/ </text></item>
<item><p>205b.4</p><section></section><text>rang snying sa bon 'od rnams kyis/ /zhes bya ba gsungs te/ rang zhes bya ba bdag nyid kyi ste/ snying po sngar bshad pa'i k+ShiM zhes bya ba la sogs pa'i gzugs can yin par blta bar bya ste/ de nyid k+ShiM la sogs pa'i sa bon rnams kyi gzugs can sa'i snying po</text></item>
<item><p>205b.5</p><section></section><text>la sogs pas zhes bya ba'i don to/ /ji bzhin bkang nas zhes bya ba ni/ bdag nyid kyi sa bon gang dang gang yin pa de dang des de bzhin du yang dag par dgang ngo zhes bya ba'i don to/ /'dis ni nye bar bsgrub pa'i yan lag bshad pa yin te/ de'i 'bras bu ni</text></item>
<item><p>205b.6</p><section></section><text>rnam par smin pa chung ngu zhes bya'o/ /dri med rang snying zla ba'i zhes bya ba la sogs pa la dri ma med pa yang yin la rang gi snying ga'i zla ba yang yin pas dri med rang snying zla ba ste/ der rdo rje'i lte ba'i dbus na gnas pa'i hUM las rang gi mtshan ma las byung ba'i thugs rdo rje</text></item>
<item><p>205b.7</p><section></section><text>bsam par bya'o zhes bya bar sbyar ro/ /kha dang mgo bo gnyis ni kha dang mgo bo ste/ de gnyis la rim pa ji lta ba bzhin du pad+ma dang 'khor lo bsams la/ de dag gi lte ba'i dbus kyi cha der rim pa ji lta ba bzhin du AH sgo dang oM gnyis las gsung gi rdo rje dang / </text></item>
<item><p>206a.1</p><section></section><text>sku'i rdo rje bsam par bya'o zhes bya bar sbyar ro/ /de'i snying po'i 'od zer zhes bya ba la sogs pa la/ 'dir man ngag ni thugs rdo rje la sogs pa'i thugs kar zla ba la gnas pa'i rdo rje dang pad+ma dang 'khor lo la rim pa ji lta ba bzhin du/ yi</text></item>
<item><p>206a.2</p><section></section><text>ge hUM dang oM bsam par blta bar bya'o/ /de'i snying po'i 'od zer tshogs rnams kyis zhes bya ba la thugs rdo rje la sogs pa de rnams kyi snying po gang dag yod pa de ni de'i snying po ste/ de'i snying gar gnas pa'i zla ba la 'dug pa'i rdo rje dang pad+ma dang</text></item>
<item><p>206a.3</p><section></section><text>'khor lo rnams la rim pa ji lta ba bzhin du/ yi ge hUM la sogs pa gnas par blta bar bya ste/ de rnams kyi 'od zer ni de'i snying po'i 'od zer ro/ /de'i tshogs ni dkyil 'khor gyi 'khor lo lta bu ste/ rgyal ba'i dbang po rnams kyis de'i 'od zer las byung</text></item>
<item><p>206a.4</p><section></section><text>ba'i gzugs rdo rje la sogs pa'i mchod pa'i lha mo'i sgo nas phyogs bcu na bzhugs pa'i thugs rdo rje la sogs pa yang dag par mchod nas/ de'i 'og tu phyi dang nang na gnas pa byin gyis brlab par bya'o/ /khyad par ji lta bus yang dag par mchod par bya zhe na/ shes</text></item>
<item><p>206a.5</p><section></section><text>rab dam pa zhes bya ba la sogs pa gsungs te/ shes rab dam pa 'dus pa'i 'od rnams kyis/ /zhes bya ba la shes rab dam pa ni rang gi so sor snang ba'i shes rab po/ /de'i 'dus pa ni yang dag par sbyor ba ste/ des snang ba'i ngang tshul can gang la yod pa de ni shes</text></item>
<item><p>206a.6</p><section></section><text>rab dam pa 'dus pa'i 'od rnams te/ de rnams kyis kun nas zhes bya ba dngos po thams cad kyis rgyal ba'i dbang po zhes bya ba/ thugs rdo rje la sogs pa yang dag par mchod nas/ 'og nas bshad pa'i rim pas thugs rdo rje la sogs pa byin gyis brlab par bya'o/ /</text></item>
<item><p>206a.7</p><section></section><text>dpal ldan rdo rje zhes bya ba la sogs pa la/ dpal ldan rdo rje thugs 'chang ba/ /deng bdag byin gyis brlabs nas su/ /rdo rje thugs kyis mdzad du gsol/ /zhes bya bar sbyar te/ rdo rje thugs kyis zhes bya ba ni thugs rdo rje ste/ de yang thugs rdo rje mi phyed gsum bsgoms</text></item>
<item><p>206b.1</p><section></section><text>pas zhes bya ba ni/ sku dang gsung dang thugs rdo rje ni rdo rje gsum ste/ de ni mi phyed pa yin la de bsgom pa ni rdo rje mi phyed gsum bsgoms pa ste/ de'i ngo bo nyid ces bya ba'i don to/ /phyogs bcur bzhugs pa'i sangs rgyas rnams/ /zhes bya ba ni thugs rdo rje'i gzugs can te/ de</text></item>
<item><p>206b.2</p><section></section><text>rnams kyang bdag la byin gyis brlab pa'i gnas su mdzad de bdag byin gyis rlobs shig ces bya ba'i bar du'o/ /byin gyis brlab pa'i sngags ni/ oM zhes bya ba la sogs pa gsungs pa'o/ /'di dag gis ni thugs rdo rjer byin gyis brlab pa gsungs pa yin no/ /da ni</text></item>
<item><p>206b.3</p><section></section><text>gsung rdo rjer byin gyis brlab pa'i phyir chos kyi zhes bya ba la sogs pa gsungs te/ chos de gsung gi rdo rje can gyis bdag byin gyis brlab pa'i gnas su mdzad du gsol zhes bya bar sbyar ro/ /gsung lam zhes bya ba la/ gsung nyid kyi lam yin pas na gsung lam ste/ </text></item>
<item><p>206b.4</p><section></section><text>des sangs rgyas dang byang chub sems dpa' rnams rab tu bzhud par mdzad cing rtag tu bdag med par ston pa'i gsung ngo / /phyogs bcur bzhugs pa'i sangs rgyas rnams/ /zhes bya ba ni gsung rdo rje'i gzugs can no/ /rdo rje mi phyed gsum bsgoms pas/ /zhes bya ba ni bshad</text></item>
<item><p>206b.5</p><section></section><text>zin to/ /gsung rdo rjer byin gyis brlab pa'i sngags gsungs pa ni/ oM zhes bya ba la sogs pa'o/ /rdo rje'i skus bdag byin gyis brlab pa'i gnas su mdzod cig ces bya bar sbyar te lhag ma ni sngar bshad pas go bar mdzad do/ /sku rdo rjer byin gyis brlab pa'i sngags ni/ oM</text></item>
<item><p>206b.6</p><section></section><text>zhes bya ba la sogs pa'o/ /'di dag ni sgrub pa zhes bya ba'i yan lag ste/ de'i 'bras bu ni skyes bu byed pa chung ngu zhes bya'o/ /nam mkha' zhes bya ba la sogs pa la/ sku dang gsung dang thugs rdo rje ste/ rdo rje gsum po ni nam mkha' lta bu'i ngo bo nyid de/ dngos po med</text></item>
<item><p>206b.7</p><section></section><text>pa mtshan nyid bral bar dmigs par bya ste/ de ltar dmigs shing mthong ba dang / thub pa'i mchog gi 'od zer las byung ba rig pa'i tshogs phyag na bum pa thogs te/ ye shes kyi chus dbang bskur ba dang / rang gi rigs kyi bdag por snang ba'i cod pan du 'gyur ro</text></item>
<item><p>207a.1</p><section></section><text>zhes bya bar sbyar ro/ /mtshan nyid dag dang bral bar zhes bya ba ni/ gzung ba dang / 'dzin pa'i mtshan nyid dang bral ba'o/ /de nyid kyis na nam mkha' lta bu'i ngo bo nyid do/ /phyogs tshogs kun na bzhugs pa'i thub pa'i tshogs/ /zhes bya ba la phyogs kyi</text></item>
<item><p>207a.2</p><section></section><text>tshogs kyang yin la kun kyang yin pas na/ phyogs kyi tshogs kun te/ der bzhugs pa'i ngang tshul can gang yin pa de la de skad ces bya'o/ /snying po'i 'od zer rnams kyis yang dag par bskul zhes bya ba la/ snying po'i 'od zer te ye shes sems dpa'i snying po'i 'od zer rnams</text></item>
<item><p>207a.3</p><section></section><text>kyis yang dag par bskul ba'o/ /'dir man ngag ni thugs rdo rje dang gsung rdo rje gnyis kyi bar na/ bcom ldan 'das 'jam pa'i rdo rje ye shes sems dpa'i gzugs can zla ba la gnas pa'i ral gri'i chang gzungs kyi dbus na gnas pa'i zla ba la bzhugs pa/ thugs rdo rje la sogs</text></item>
<item><p>207a.4</p><section></section><text>pa bskyed pa'i dus su 'di ltar blta bar bya'o/ /thub pa'i tshogs 'od zer gyis bsgul ba dang / thub pa'i mchog rnams kyi 'od zer de rnams las kyang byung ba'i rig pa'i tshogs rnams ni thub pa'i mchog gi 'od zer las byung ba'i rig pa ste/ de'i tshogs ni phung po yin la/ </text></item>
<item><p>207a.5</p><section></section><text>de'i phyag na bum pa bsnams pa'i bum pa de rnams las ye shes kyi chur gyur pas dbang bskur ba dang / 'jam pa'i rdo rje'i rnal 'byor pa bdag nyid kyi rang gi rigs kyi gtso bor snang ba'i cod pan du gyur pa ste/ rang gi rigs kyi bdag po ni mi bskyod pa yin la/ des brgyan</text></item>
<item><p>207a.6</p><section></section><text>pa'i cod pan gang yin pa de la de skad ces bya'o/ /de yang dbang bskur ba'i 'og tu 'jam pa'i rdo rje'i cod pan la mi bskyod pa bsam par bya'o zhes bya ba'i don to/ /'di dag ni sgrub pa chen po'i yan lag ste/ 'di'i 'bras bu ni dbang gi 'bras bu chung ngu zhes bya'o/ /de</text></item>
<item><p>207a.7</p><section></section><text>bzhin zhes bya ba la sogs pa la/ snga ma bzhin du bsnyen pa la sogs pa'i rim gyis rang gi lha dang 'dra ba'i rig pa so sor rang snang ba'i mtshan nyid can bsam zhing bltas la rigs lnga kun du bkod de/ de bzhin gshegs pa rnams rjes su mnyes par bya ba'i phyir/ de dang yang dag</text></item>
<item><p>207b.1</p><section></section><text>pa'i dga' ba brtsam par bya'o zhes bya bar sbyar ro/ /rang gi snying po ni rgo 'jam pa'i rdo rje'i sa bon te/ des sprul pa ni bskyed pa'o/ /de ltar na 'dis ni 'di'i bsnyen pa ston to/ /mig la sogs pa dag cing zhes bya ba ni/ sngar bshad pa'i sa'i snying po la sogs pa'i sa bon rnams kyis mig</text></item>
<item><p>207b.2</p><section></section><text>la sogs pa'i kun du dgang ba gang yin pa de la de skad ces bya ste/ 'dis ni nye bar bsgrub pa ston to/ /yi ge gsum po ni oM a hUM zhes bya ba ste/ sku dang gsung dang thugs byin gyis brlab pa'i sgo nas bsgom pa des lus 'od dang ldan par gyur pa de ni yi ge 'dis ni nye bar bsgrub pa</text></item>
<item><p>207b.3</p><section></section><text>ston to/ /gsum rnam par bkod pas lus ni 'od dang ldan zhes bya ste/ 'dis ni 'di'i sgrub pa ston to/ /sgrub pa chen po ma gsungs su zin kyang / bsnyen pa la sogs pa'i nye bar mtshon pa las de bya bar shes par bya'o/ /'di'i bsnyen pa la sogs pa ni rgyu mthun pa la</text></item>
<item><p>207b.4</p><section></section><text>sogs pa'i 'bras bu bar ma yin no/ /de nyid shes pas zhes bya ba la sogs pa la/ de kho na nyid shes pas mgo dang snying ga dang lte ba dang / gsang ba dang / de bzhin du brla gnyis la sogs par yi ge lnga pos byin gyis brlabs pa'i yan lag can du yang dag par bsams</text></item>
<item><p>207b.5</p><section></section><text>te/ dga' ba kun du brtsam par bya'o//zhes bya bar sbyar bar bya'o/ /lnga po gang dag gis she na/ de ni sku gsung thugs rdo rje bzang rigs sogs zhes bya ba gsungs te/ sku rdo rje'i rigs ni de bzhin gshegs pa'i rigs so/ /thugs rdo rje'i rigs ni rdo rje'i rigs</text></item>
<item><p>207b.6</p><section></section><text>so/ /sogs pa'i sgras ni rin po che'i rigs dang pad+ma'i rigs dang / las kyi rigs bsdu'o/ /khyad par ji lta bu zhig ce na/ oM hUM swA a~MHhA zhes grags pa rnams/ /'od kyi phreng ba dam pas 'gro gsum khyab/ /ces sbyar te/ yi ge lnga 'jig rten gsum khyab pa'i 'od</text></item>
<item><p>207b.7</p><section></section><text>kyi tshogs dang bcas pa gang yin pa de la de skad ces bya'o/ /a yis sna tshogs pad+ma'i lte ba byas/ /hUM gis 'dab ma brgyad po rnam par sprul/ /zhes bya ba la/ yi ge as sna tshogs shing mdzes pa'i lte ba byas pa'i pad+ma gang yin pa de ni/ a yis sna tshogs pad+ma'i lte ba byas/ /</text></item>
<item><p>208a.1</p><section></section><text>zhes bya ba la/ yi ge hUM gis 'dab ma brgyad pa rnam par sprul zhing bskyed pa gang yin pa de ni/ hUM gis 'dab ma brgyad pa rnam par sprul/ /zhes bya'o/ /ji lta bu'i dga' ba brtsam par bya zhe na/ shes rab dam pa'i rgyu mthun ngo bo nyid/ /thabs dang bcas par</text></item>
<item><p>208a.2</p><section></section><text>gyur pa'i rang gi lus/ /zhes bya ba gsungs so/ /shes rab dam pa ni bdag med pa'i ye shes te/ yab tu gyur pa'i rdo rje sems dpa'i shes rab po/ /de'i rgyu mthun pa'i ngo bo nyid ni/ 'jam pa'i rdo rje'i bdag nyid de/ /des thabs dang bcas shing ldan par byung ba'i rang gi</text></item>
<item><p>208a.3</p><section></section><text>lus can gyi sngags gang yin pa de la de skad ces bya'o/ /de yis bde gshegs rjes su mnyes bya zhes/ /zhes bya ba ni/ de ltar shes bzhin du de dang bsngags pas lhan cig dga' ba brtsam par bya'o/ /rjes su mnyes par bya ba'i gsang sngags gsungs pa ni oM zhes bya ba la</text></item>
<item><p>208a.4</p><section></section><text>sogs pa gsungs pa'o/ /'di dag ni dang po'i sbyor ba zhes bya ba'i ting nge 'dzin to/ /thugs ka'i zhes bya ba la sogs pa la ye shes sems dpa'i thugs ka'i zla ba la gnas pa'i ral gri'i chang gzungs la 'dug pa'i zla ba la brten pa'i rang gi sngags ni thugs ka'i zla ba'i sngags</text></item>
<item><p>208a.5</p><section></section><text>te/ de'i 'od ces bya ba ni 'od zer te/ de rnams kyis ma lus pa'i sangs rgyas kyi tshogs rnams rang gi lus la bcug nas yi ge hUM las rdo rje bsam pa ni hUM gi rdo rje ste/ de las byung ba ni mthun pa'o/ /de yang dri ma med pa yin pas/ hUM gi rdo rje las byung dri med pa/ /zhes bya'o/ /</text></item>
<item><p>208a.6</p><section></section><text>yid tshul dam pa zhes bya ba ni byang chub kyi sems kyi tshul lo/ /chu skyes la gnas pa zhes bya ba ni/ lha mo'i pad+ma'i nang na gnas pa ste/ de rang gi snying po las byung ba'i dkyil 'khor pa ma lus pa'i gzugs su bsams la cho ga 'dis dbyung bar bya'o zhes bya bar sbyar ro / /ma lus pa yang</text></item>
<item><p>208a.7</p><section></section><text>yin la mi bskyod pa la sogs pa'i rang gi dkyil 'khor pa yang yin pas ma lus pa'i dkyil 'khor pa ste/ de rnams kyi gzugs su rang gi snying po las byung ba ste/ rang gi sa bon las skyes par bsam mo/ cho ga zhes bya ba ni 'og nas bshad pa'i cho gas sems brtan pa ste/ </text></item>
<item><p>208b.1</p><section></section><text>mnyam par gzhag pa'i sems dang pad+ma'i nang nas 'jig rten rnams la phan pa'i phyir zhes bya ba 'jig rten la phan pa'i don du yang dag par dbyung bar bya zhing gdon par bya'o/ /badzra d+h+rika ces bya ba la sogs pa la thugs rdo rje zhes bya ba ni mi bskyod pa'i bdag nyid 'jam pa'i rdo rje'i</text></item>
<item><p>208b.2</p><section></section><text>gzugs la gzhug par bya'o zhes sbyar ro/ /skye bo dam pa'i don mdzad ces bya ba ni bla na med pa yang dag par rdzogs pa'i byang chub kyi mtshan nyid can thob par 'dod pa gang yin pa de la de skad ces bya'o/ /nor bu sngon po'i 'od 'dra yang dag 'bar/ /zhes bya ba la/ nor bu</text></item>
<item><p>208b.3</p><section></section><text>yang yin la sngon po yang yin pas nor bu sngon po ste/ de'i 'od dang rang gi gzugs 'dra bar yang dag par 'bar ba gang yin pa de la de skad ces bya'o/ /g.yas dang g.yon pa'i zhal ni dkar dang dmar/ /zhes bya ba ni zhal g.yas dkar zhing g.yon dmar ba'o/ /dam pa dang</text></item>
<item><p>208b.4</p><section></section><text>po lta bu'i phyag dang ldan/ /zhes bya ba ni/ dam pa dang po ni bcom ldan 'das dpal rdo rje sems dpa' ste/ de dang 'dra bar phyag na rdo rje dang ral gri dang pad+ma dang nor bu bsnams pa dang ldan pa'o/ /kha dog dpag tu med pa'i 'od tshogs mnga'/ /zhes bya ba ni kha dog dpag tu</text></item>
<item><p>208b.5</p><section></section><text>med pa ste mdog du ma'i 'od kyi tshogs kyi phung po gang la mnga' ba'i thugs rdo rje de la ni de skad ces bya ste/ de blo dang ldan pa ste/ shes rab dang ldan zhing gzhug pa po'i 'dzin pa spangs pas legs par bsdus shing bkug nas bdag nyid la dngos po thams cad kyis gzhug par</text></item>
<item><p>208b.6</p><section></section><text>bya zhing bstim par bya'o/ /sku rdo rje bskul la shar phyogs kyi pad+ma dang zla ba'i dbus su bsam par bya'o zhes bya bar sbyar ro/ /rdo rje 'dzin 'dra zhes bya ba ni rdo rje sems dpa' lta bu ste/ de dang 'dra ba'i sku mdog dang zhal gang la mnga' ba de ni/ rdo rje 'dzin 'dra'i sku mdog zhal</text></item>
<item><p>208b.7</p><section></section><text>gyis mdzes/ /zhes bya'o/ /de ni 'khor lo la sogs phyag mtshan bsnams/ /zhes bya ba ni 'khor lo dang ral gri dang pad+ma dang nor bu bsnams pa'o/ /de bzhin zhes bya ba ni thugs rdo rje ji ltar bskul ba de bzhin du yang dag par bskul bar bya'o zhes bya ba'i don to/ /rin</text></item>
<item><p>209a.1</p><section></section><text>chen 'byung ldan bsgul la 'jam pa'i rdo rje'i g.yas su bsam par bya'o zhes bya bar sbyar ro/ /zhal gzhon nu 'dra zhes bya ba la/ gzhon nu ni bcom ldan 'das 'jam pa'i rdo rje ste de dang 'dra ba'i mdangs kyi rang bzhin gang la yod pa de la ni de skad ces bya ste/ </text></item>
<item><p>209a.2</p><section></section><text>zhal dbus ma ser po la g.yas sngo ba g.yon dkar ba'o/ /gzhan yang gzhon nu dang 'dra ba ni/ btso ma'i gser gyi mdangs dang 'dra ba la/ /zhes bya ba ste gser zhun ma'i mdangs dang 'dra zhing de dang mtshungs pa'o/ /phyag drug mar gad rin chen la sogs bsnams/ /zhes bya ba la mar</text></item>
<item><p>209a.3</p><section></section><text>gad rin chen ni nor bu kha dog ljang gu ste/ de la sogs pa ni ral gri dang / pad+ma dang / 'khor lo dang / 'khyud par mdzad pa gang yin pa de ni mar gad rin chen la sogs bsnams pa ste/ de lta bus mdzad pa'i phyag drug gang la mnga' ba de la de skad ces bya'o/ /'od dpag</text></item>
<item><p>209a.4</p><section></section><text>tu med pa bskul la bcom ldan 'das 'jam pa'i rdo rje'i nub tu bsam par bya'o zhes bya bar sbyar ro/ /khyad par ji lta bu zhig ce na/ pad+ma rA ga ltar dmar zhes bya ba gsungs te/ chu skyes ltar dmar ba ni pad+ma rA ga'i nor bu ste/ de dang 'dra bar mdangs dmar zhing dmar ba'i mdog</text></item>
<item><p>209a.5</p><section></section><text>can te/ pad+ma rA ga ltar dmar ba'o/ /zhal gnyis de dang 'dra zhes bya ba 'od dpag tu med pa'i zhal g.yas pa dang / g.yon pa de gzhon nu'i zhal dang 'dra bar sngo ba dang dkar bar blta bar bya'o zhes bya ba'i don to/ /'od zer 'bar zhing zhes bya ba ni gcig tu 'bar ba'i mdangs dang</text></item>
<item><p>209a.6</p><section></section><text>ldan pa'i 'od zer gang la mnga' ba de la de skad ces bya'o/ /phyag na pad+ma la sogs mtshan bsnams pa/ /zhes bya ba ni/ pad+ma dmar po dang de la sogs pa ste/ ral gri dang 'khor lo dang rin po che bsnams pa'i phyag gang la mnga' ba de la de skad ces bya'o/ /don yod par grub pa</text></item>
<item><p>209a.7</p><section></section><text>bsgul la byang du bsam par bya'o zhes bya bar sbyar ro/ /rin chen mar gad lta bu'i mdog ldan zhing / /zhes bya ba ni nor bu ljang gu dang mdog 'dra ba'o/ /snga ma lta bu'i zhal sogs phun tshogs mnga'/ /zhes bya ba ni g.yas dang g.yon sngo ba dang dkar ba dang rgyan la sogs pa gzhan</text></item>
<item><p>209b.1</p><section></section><text>dag snga ma bzhin du blta bar bya ste/ de lta bu'i zhal la sogs pa phun sum tshogs pa mnga' zhing ldan pa ste/ sngar bshad pa'i de bzhin gshegs pa dang 'dra ba'o/ /ral gri la sogs zhes bya ba ni/ 'khor lo dang ral gri dang pad+ma dang rin po che rnams dang ldan pa'o/ /de yang khyad par</text></item>
<item><p>209b.2</p><section></section><text>ji lta bu zhe na/ ral pa cod pan mdzes dang zhes bya ba la sogs pa gsungs te/ ral pa dang cod pan ni ral pa dang cod pan no/ /mdzes pa ni mdangs dang ldan pa ste/ gang gi ral pa dang cod pan mdzes pa de ni ral pa cod pan mdzes dang zhes bya'o// //sna tshogs pa yang yin la rin po</text></item>
<item><p>209b.3</p><section></section><text>che'i mchog kyang yin pas sna tshogs pa'i rin chen mchog ste/ de rnams kyi 'od zer des 'bar ba'i rgyan dang bcas pa gang yin pa de ni sna tshogs pa'i rin chen mchog gi 'od zer 'bar bas brgyan zhes bya'o/ /rig pa'i mgon dang rab tu bcas pa'i sku/ /zhes bya ba la rig pa'i</text></item>
<item><p>209b.4</p><section></section><text>mgon dang bcas pa'i sku gang la yod pa de la de skad ces bya'o/ /thams cad kyang tshul 'di ltar bsam pa'o/ /sngar sku rdo rje nyid kyi gdan gyi mchog zla ba'i dkyil 'khor gyi mtshan nyid can yin par ni gsungs kyi gzhan dag ni ma bshad pas de bshad pa'i phyir ro/ /thams</text></item>
<item><p>209b.5</p><section></section><text>cad nyi ma'i dkyil 'khor dag la bsam/ /zhes bya ba gsungs te/ 'og ma gsum char nyi ma'i dkyil 'khor la bzhugs par bsam par bya'o zhes bya bar sbyar ro/ /mo ha ra ti zhes bya bas lha mo sangs rgyas spyan bskul la/ me'i phyogs su bsam zhing bsgom par bya'o zhes</text></item>
<item><p>209b.6</p><section></section><text>bya bar sbyar ro/ /zla ba'i dkyil 'khor rdzogs pa la gnas pa/ /zhes bya ba ni zla ba'i dkyil 'khor rgyas pa la bzhugs pa'o/ /mchog tu sgeg cing sku yi rdo rje 'dra/ /zhes bya ba la/ mchog tu phul du byung ba'i sgeg cing mdzes la sku rdo rje 'dra ba ste/ rnam par snang mdzad dang</text></item>
<item><p>209b.7</p><section></section><text>tshul mthun pa gang yin pa de la de skad ces bya'o/ /dwe Sha ra ti zhes bya bas lha mo mA ma tI bskul la/ bden bral gyi mtshams su bsam par bya'o zhes bya bar sbyar ro/ /khyad par ji lta bu zhig ce na/ dga' chen mchog 'dod ces bya ba la sogs pa gsungs te/ de la dga'</text></item>
<item><p>210a.1</p><section></section><text>chen ni mchog tu dga' ba'i bde ba ste/ de la mchog tu 'dod cing mngon par sbyor ba gang yin pa de la de skad ces bya'o/ /zhal mdzes phyag rnams thugs kyi gtso bo 'dra/ /zhes bya ba ni thugs kyi gtso bo ni mi bskyod pa yin la/ de dang 'dra ba'i zhal dang</text></item>
<item><p>210a.2</p><section></section><text>phyag mdzes pa gang la mnga' ba de la de skad ces bya'o/ /rA ga ra ti zhes bya bas gos dkar mo bskul la/ rlung gi phyogs su bsam par bya'o zhes bya bar sbyar ro/ /yon tan rin chen mtha' yas zhes bya ba ni/ gang gi yon tan mtha' yas pa nyid rin po che yin pa de la de skad</text></item>
<item><p>210a.3</p><section></section><text>ces bya'o/ /khyad par ji lta bu zhig ce na/ dri med sku ni gsung gi dbang phyug 'dra/ /zhes bya ba gsungs te/ gsung gi dbang phyug ni 'od dpag tu med pa ste/ de dang 'dra bar dri ma med pa'i sku gang la mnga' ba de la de skad ces bya ste/ sku mdog la sogs pa thams</text></item>
<item><p>210a.4</p><section></section><text>cad de dang 'dra zhes bya ba'i don to/ /badzra ra ti zhes bya bas sgrol ma bskul la dbang ldan gyi phyogs su bsam par bya'o zhes bya bar sbyar ro/ /dri med ces bya ba la sogs pa la dri ma med pa yang yin la/ rin po che yang yin pas na dri med rin chen te/ de rnams kyi 'od ni dri med</text></item>
<item><p>210a.5</p><section></section><text>rin chen 'od ces bya'o/ /de'i phreng ba ni phreng du gnas pa ste/ des phyogs kyi tshogs zhes bya ba phyogs thams cad khebs shing g.yogs par gnas pa gang yin pa de la de skad ces bya'o/ /rin chen dbang zhes bya ba ni rin chen 'byung ldan te/ de dang gzugs dang sku</text></item>
<item><p>210a.6</p><section></section><text>mdog 'dra ba'i phyir rin chen dbang 'dra zhes bya'o/ /'di rnams kyi phyag mtshan bstan pa'i phyir/ lha mo 'di rnams nges pa'i mtshan ma ni/ /zhes bya ba la sogs pa gsungs te/ spyan la sogs pa lha mo 'di rnams kyi phyag mtshan ni 'khor lo bzang po dang / ut+pal dmar po dang</text></item>
<item><p>210a.7</p><section></section><text>pad+ma dang ut+pal ser po dag rim pa ji lta ba bzhin du nges par sbyar ro/ /lhag ma rnams ni bdag po ji bzhin 'dod/ /ces bya ba la 'dir ni/man ngag gi don ni spyan gyi phyag mtshan lhag ma ni ral gri dang pad+ma dang rin po che'o/ /mA ma ki yang de dang 'dra'o/ /gos dkar mo'i</text></item>
<item><p>210b.1</p><section></section><text>ral gri dang 'khor lo dang rin po che'o/ /sgrol ma'i ral gri dang pad+ma dang rin po che'o/ /de nyid gsum gyi zhes bya ba la sogs pa la gzugs rdo rje la sogs pa'i lha mo rnams/ oM AHhUM zhes bya bas dbyung bar blta bar bya'o/ /khyad par ji lta bu zhig ce na/ sku la sogs pa 'dra</text></item>
<item><p>210b.2</p><section></section><text>bar zhes bya ba gsungs te/ sku ni sku rdo rje'o/ /sogs pa ni thugs rdo rje la sogs pa ste/ de dang 'dra zhing mtshungs pa'o/ /de yang gzugs rdo rje ni sku rdo rje lta bu la phyag mtshan gyi gtso bo ni me long / lhag ma ral gri dang pad+ma dang rin po che bsnams pa'o/ /sgra rdo rje ni thugs</text></item>
<item><p>210b.3</p><section></section><text>rdo rje dang 'dra ba la/ 'di'i phyag mtshan gtso bo ni pi wang ste/ lhag ma ni ral gri dang pad+ma dang rin po che'o/ /dri rdo rje ni rin chen 'byung ldan lta bu la phyag mtshan gyi gtso bo ni dris bkang ba'i dung phor/ lhag ma ni ral gri dang pad+ma dang rin po che'o/ /ro rdo rje ni gsung rdo rje lta bu la</text></item>
<item><p>210b.4</p><section></section><text>'di'i phyag mtshan gyi gtso bo ni pad+ma'i snod ro zhim po'i kha zas kyis bkang la/ lhag ma ni ral gri dang pad+ma dang rin po che'o/ /reg rdo rje ni don yod par grub pa lta bu la 'di'i phyag mtshan gtso bo ni lha'i gos so/ /lhag ma ni ral gri dang pad+ma dang rin po che'o/ /chos kyi</text></item>
<item><p>210b.5</p><section></section><text>dbyings kyi rdo rje ni rdo rje sems dpa' lta bu la/ 'di'i phyag mtshan gyi gtso bo ni chos 'byung ba'i phyag rgya/ lhag ma ni ral gri dang pad+ma dang rin po che'o/ /dkyil 'khor gyi ni zhes bya ba la sogs pa la gzugs rdo rje la sogs pa de dag ni dkyil 'khor kyi me la sogs pa'i</text></item>
<item><p>210b.6</p><section></section><text>mtshams bzhi dang rtsa ba'i sgo ste/ shar sgo'i ngos gnyis su bsam par bya'o/ /ya mAn+ta kr-ita ces bya bas/ gshin rje gshed ces bya ba ni nyi ma'i bu mthar byed pa ste/ gshin rje'i dgra de bskul la nyi ma'i gdan la shar gyi sgor bsam par bya'o zhes bya bar sbyar ro/ /</text></item>
<item><p>210b.7</p><section></section><text>khyad par ji lta bu zhig ce na/ mtha' yas 'jigs 'od phyogs kun khyab dang ldan/ /zhes bya ba la sogs pa gsungs te/ mtha' yas shing tshad med la 'jigs shing skrag tu rung ba'i 'od kyis phyogs thams cad khyab pa gang la yod pa de la de skad ces bya'o/ /dus</text></item>
<item><p>211a.1</p><section></section><text>mtha'i mi bzad sprin gyi dkyil 'khor mdog /ces bya ba la/ dus mtha' ni 'jigs pa'i dus so/ /mi bzad sprin ni char sprin nag po ste/ de'i dkyil 'khor ni phung po'i tshogs te/ de dang 'dra ba'i mdog gi rang bzhin gang la yod pa de la de skad ces bya'o/ /</text></item>
<item><p>211a.2</p><section></section><text>thugs kyi rgyal po dag dang sku mtshungs pa/ /zhes bya ba la/ thugs kyi rgyal po ni mi bskyod pa ste/ de dang mtshungs shing 'dra ba de la de skad ces bya'o/ /drag po'i rigs 'od dpag med rnam 'phro bas/ /zhes bya ba la/ drag po'i rigs kyang yin la/ 'od dpag tu med pa</text></item>
<item><p>211a.3</p><section></section><text>rnam par 'phro ba yang yin pas de skad ces bya ste/ drag po'i tshogs de rnams kyi 'od zer dpag tu med pas gzugs mtshan pa zhes bya ba'i don to/ /gshin rje mthar byed 'byin zhes bya ba ni gshin rje 'joms pa'o/ /gdug pa'i sbrul gyis yan lag rnam brgyan pa/ /</text></item>
<item><p>211a.4</p><section></section><text>zhes bya ba la/ shin tu gdug pa'i sbrul ni lce rnam par bskyod pa dang ldan zhing gdengs ka rnam par g.yo ba ste/ des lus kyi yan lag rnam par brgyan pa ni dpung rgyan dang gdu bu la sogs par byas pa gang yin pa de la de skad ces bya'o/ /pradz+nyAn+ta kr-ita ces pas</text></item>
<item><p>211a.5</p><section></section><text>khro bo gzhan gyis mi thub pa bsgul la lho phyogs kyi sgor nyi ma'i dkyil 'khor la bsam par bya'o zhes bya bar sbyar ro/ /bla med 'od ces bya ba ni 'gro ba ma lus pa'i mi shes pa sel bar byed pa'i 'od bla na med pa gang la mnga' ba de la de skad ces bya'o/ /drag cing</text></item>
<item><p>211a.6</p><section></section><text>zhes bya ba ni kun gyi mngon sum du rab tu gtum par snang ba'o/ /phyag sogs sku yi rdo rje 'dra/ /zhes pa la/ sku'i rdo rje ni rnam par snang mdzad de la zhal dang phyag dang / sku mdog la sogs pa de dang 'dra ba'o/ /gzhan gyis mi thub ces bya ba ni nyon mongs pa la</text></item>
<item><p>211a.7</p><section></section><text>sogs pa'i bdud gzhan rnams kyis mi thub pa'o/ /pad+mAn+ta kr-ita ces bya bas khro bo rta mgrin bskul la/ nub phyogs kyi sgor nyi ma'i dkyil 'khor la bsam par bya'o zhes bya bar sbyar ro/ /phyogs kyi 'khor lo 'od kyis mngon par khebs byed pa/ /zhes bya ba la/ </text></item>
<item><p>211b.1</p><section></section><text>phyogs kyi 'khor lo zhes pa phyogs kyi tshogs thams cad 'od zer rnams kyis khyab par mdzad pa gang yin pa de la de skad ces bya'o/ /'od mdangs 'jigs dus me 'dra 'jigs par ldan/ /zhes bya ba la 'od zer kyi tshogs 'jigs pa'i dus kyi me dang 'dra bar shin tu</text></item>
<item><p>211b.2</p><section></section><text>'jigs skrag par byed pa gang la mnga' ba de la de skad ces bya'o/ /phyag la sogs pa gsung gi rdo rje 'dra/ /zhes bya ba ni phyag dang zhal dang sku mdog 'od dpag tu med pa dang 'dra zhes bya ba'i don to/ /gdug pa du ma rnam gnon 'jigs pa'i zhal/ /zhes bya ba la/ gang gis</text></item>
<item><p>211b.3</p><section></section><text>gdug pa du ma rnam par gnon par mdzad cing shin tu zhal 'jigs su rung ba gang la mnga' ba de la de skad ces bya'o/ /thub dbang ha ha zhes ni bzhad pa yis/ /ri bor bcas pa bsgyel bas skrag mdzad pa/ /zhes bya ba la ha ha zhes bzhad pa ste/ gsang mtho zhing dgod</text></item>
<item><p>211b.4</p><section></section><text>cing gang gis ri bo rnams sgyel bar mdzad pa gang yin pa de la de skad ces bya'o/ /big+h+nAn+ta kr-ita ces bya bas khro bo bdud rtsi 'khyil pa bskul la byang phyogs kyi sgor nyi ma'i dkyil 'khor la bsam par bya'o zhes bya bar sbyar ro/ /dpa' bo zhes bya ba ni bgegs ma lus pa rnam</text></item>
<item><p>211b.5</p><section></section><text>par 'jig par mdzad pa'o/ /khyad par ji lta bu zhig ce na/ dus mtha'i me ltar drag pa zhes bya ba gsungs te/ zad pa'i dus kyi me ste byin za shin tu drag pa yin pa dang 'dra bar rab tu gtum zhing drag pa'o/ /'phags pa zhes bya ba ni sdig pa mi dge ba'i chos rnams</text></item>
<item><p>211b.6</p><section></section><text>las ring du gyur pa'o/ /zhal sogs mi bskyod dang mtshungs pa/ /zhes bya ba ni/ zhal dang phyag dang sku mdog mi bskyod pa dang 'dra ba'o/ /dbang bskur ba'i dus su 'di dag gi cod pan la bdag po bsam par bya'o zhes bya ba de bstan par bya ba'i phyir/ rnam par snang</text></item>
<item><p>211b.7</p><section></section><text>mdzad ces bya ba la sogs pa gsungs te/ gshin rje gshed po la sogs pa la yang zlos pa dgag par bya ba'i phyir rim bzhin no zhes bya ba ste/ gshin rje gshed la sogs pa'i cod pan la rnam par snang mdzad dang / mi bskyod pa dang / 'od dpag med dang / mi bskyod pa</text></item>
<item><p>212a.1</p><section></section><text>rim bzhin du bsam par bya'o/ /'di rnams kyi phyag mtshan bstan par bya ba'i phyir tho ba zhes bya ba la sogs pa gsungs te/ tho ba dang / dbyig pa dang / pad+ma dang rdo rje ni/ tho ba dbyig pa de bzhin pad+ma dang / /rdo rje zhes bya ste/de la sogs pa ni ral gri la sogs pa bsnams</text></item>
<item><p>212a.2</p><section></section><text>pas de skad ces bya ste/ 'di yi phyag ni kun la bsam/ /zhes bya ba ni/ sngar bshad ma thag pa de rnams phyag kun na bsnams par bsgom par bya'o/ /de ltar yongs su rdzogs pa'i dkyil 'khor la/ /zhes bya ba la sogs pa la/ de ltar zhes bya ba ni bshad ma thag pa'i rim gyis so/ /</text></item>
<item><p>212a.3</p><section></section><text>yongs su rdzogs pa zhes bya ba ni/ dngos po thams cad kyis yongs su rdzogs shing grub pa'i dkyil 'khor la dngos po thams cad kyis bltas shing bsams nas snying po'i sngags ni ye shes sems dpa'i thugs ka'i snying po ste/ de'i 'od zer nyid lcags kyu yin la/ </text></item>
<item><p>212a.4</p><section></section><text>des dkyil 'khor gyi 'khor lo lta bu drangs shing bkug nas dam tshig gi dkyil 'khor gyi mdun na bzhugs par bde bar gshegs pa rnams bsgom par bya'o/ /'dis ni ye shes kyi dkyil 'khor spyan drangs pa bshad pa yin no/ /shes rab thabs kyi rang bzhin dri</text></item>
<item><p>212a.5</p><section></section><text>med pa'i/ /ting 'dzin las byung dam pa'i bdes gang bar/ /'khor lo bsam mo zhes bya bar sbyar te/ shes rab ni bud med kyi tshul lo/ /thabs ni skyes pa lta bu ste/ /shes rab dang thabs dag ni shes rab dang thabs so/ /shes rab thabs kyi rang bzhin ni shes rab</text></item>
<item><p>212a.6</p><section></section><text>dang thabs kyi ngo bo nyid do/ /shes rab dang thabs kyi rang bzhin yang yin la dri ma med pa'i ting nge 'dzin yang yin pas na shes rab thabs kyi rang bzhin dri ma med pa'i ting nge 'dzin to/ /de las byung ba'i dam pa'i bde ba yang de nyid yin pas na de skad ces bya ste/ des kun du</text></item>
<item><p>212a.7</p><section></section><text>gang bar 'khor lo bsam par bya'o/ /gshin rje mthar byed ni gshin rje gshed do/ /de nyid dang por byas pa gzhan gyis mi thub pa la sogs pa gang yin pa de ni gshin rje mthar byed la sogs zhes bya ste/ de rnams kyis bsrung bar byas pa ni bsrung ba'i sbyor ba byas pa'o/ /</text></item>
<item><p>212b.1</p><section></section><text>rang gi snying pos zhes bya ba la sogs pa la rang gi snying pos mngon bzlas zhes bya ba ni rang gi sa bon gyis mngon par bzlas pa'o/ /tsan+dan bzang sogs me tog gis mdzes dbul/ /zhes bya ba ni dkyil 'khor kyi 'khor lo de la mchod yon de lta bu dbul ba'o/ /</text></item>
<item><p>212b.2</p><section></section><text>de'i 'og tu dkyil 'khor de dang dam tshig gi dkyil 'khor gnyis gcig tu byas la rang dang 'dra bar mig la sogs pa kun du dgang zhing / thugs dang gsung dang sku'i bdag nyid dang 'dra bar byin gyis brlab cing rang la byas pa lta bur dbang bskur bar bsams</text></item>
<item><p>212b.3</p><section></section><text>la 'bad pas mngon par mchod par bya'o zhes bya bar sbyar ro/ /rang la byas pa lta bur dbang bskur zhing / /zhes bya ba ni ji ltar bdag nyid/ phyogs tshogs kun na bzhugs pa'i thub pa'i tshogs/ /snying po'i 'od zer rnams kyis yang dag bskul/ /zhes bya ba la</text></item>
<item><p>212b.4</p><section></section><text>sogs pas dbang bskur ba de/bzhin du dbang bskur bar blta'o zhes bya ba'i don to/ /'dir man ngag ni dbang bskur ba'i rjes thogs la rnam par snang mdzad la sogs pa de bzhin gshegs pa rnams kyi dbu rgyan la ni mi bskyod pa'o/ /spyan gyi dbu rgyan la ni rnam par snang</text></item>
<item><p>212b.5</p><section></section><text>mdzad do/ /mA ma kI'i dbu rgyan la ni mi bskyod pa'o/ /gos dkar mo'i dbu rgyan la ni 'od dpag tu med pa'o/ /sgrol ma'i dbu rgyan la ni don yod grub pa'o/ /gzugs rdo rje'i dbu rgyan la ni rnam par snang mdzad do// sgra rdo rje'i dbu rgyan la ni mi bskyod pa'o/ /dri</text></item>
<item><p>212b.6</p><section></section><text>rdo rje'i dbu rgyan la ni rin chen 'byung ldan no/ /ro rdo rje'i dbu rgyan la ni 'od dpag tu med pa'o/ /reg rdo rje'i dbu rgyan la ni don yod pa grub pa'o/ /chos kyi dbyings rdo rje'i dbu rgyan la ni mi bskyod pa'o/ /gshin rje gshed la sogs pa la ni sngar bshad pa'i bdag po rnams</text></item>
<item><p>212b.7</p><section></section><text>so/ /'dir yang bsnyen pa la sogs pa brjod par bya dgos te/ dkyil 'khor yongs su rdzogs pa ni bsnyen pa'o/ /mig la sogs pa byin gyis brlab pa ni nye bar bsgrub pa'o/ /sku gsung thugs byin gyis brlab pa ni sgrub pa'o/ /dbang bskur ba ni sgrub pa chen po'o/ /</text></item>
<item><p>213a.1</p><section></section><text>de rnams kyi 'bras bu ni rgyu mthun pa dang / rnam par smin pa dang skyes bu byed pa dang / dbang gi 'bras bu chen po yin par shes par bya'o/ /cho ga yi ni zhes bya ba 'og nas bshad pa'i rim pa ste/ des mngon par mchod par bya zhing rjed par bya'o/ /</text></item>
<item><p>213a.2</p><section></section><text>da ni pad nang zhes bya ba la sogs pas cho ga de nyid ston pa ste/ rang gi sa bon 'od rnams kyis/ /zhes bya ba ni ye shes sems dpa'i thugs ka'i sngags kyi 'od zer rnams kyis gzugs la sogs pas thams cad drangs nas rang gi lus la bcug ste/ rdo rje'i lam</text></item>
<item><p>213a.3</p><section></section><text>nas byung ba dang / /yang dag pa'i byang chub kyi ngo bos 'od zer gyi dkyil 'khor rang gi so sor snang ba'i pad+ma'i nang du bsgom par bya'o zhes bya bar sbyar te/ yang dag byang chub yid kyis zhes bya ba la/ byang chub yid ces bya ba byang chub sems kyi 'od kyi dkyil 'khor</text></item>
<item><p>213a.4</p><section></section><text>zhes pa 'od zer gyi tshogs gang dag yin pa de ni/ yang dag byang chub yid kyi ngo bo yis 'od kyi dkyil 'khor dag tu zhes bya ste/ de'i ngo bor gzugs la sogs pa pad+ma'i nang du bsgom par bya'o/ /shes rab ces bya ba la sogs pa la shes rab ni rang gi so sor</text></item>
<item><p>213a.5</p><section></section><text>snang ba'i rig pa ste/ de'i ba sru'i bu ga re re ni shes rab ba spu re re ste/ de rnams las byung ba gang yin pa de shes rab ba spu re re las byung ba'o/ /'od zer yang yin la rnam pa sna tshogs pa yang yin pas na 'od zer rnam pa sna tshogs pa'o/ /de rnams kyi rgya che ba ni kun du khyab</text></item>
<item><p>213a.6</p><section></section><text>pa'o/ /tshogs ni bkod pa rnams te/ des na/ 'od zer rnam pa sna tshogs rgya chen tshogs/ /zhes bya'o/ /de ltar na shes rab kyi ba spu re re las byung ba yang yin la 'od zer rnam pa sna tshogs pa rgya chen po'i tshogs kyang yin pas na shes rab ba spu re re las byung ba'o/ /'od</text></item>
<item><p>213a.7</p><section></section><text>zer rnam pa sna tshogs rgya chen tshogs/ /zhes bya ba ste/ de rab tu spro bar bya'o zhes bya bar sbyar ro/ /khyad par ji lta bu zhe na/ ma lus nam mkha'i gtos ni kun du khyab/ /ces bya ste/ gang gis ma lus pa'i nam mkha'i gtos te/ nges par khyab par gyur pa de</text></item>
<item><p>213b.1</p><section></section><text>la de skad ces bya'o/ /kun du zhes bya ba ni thams cad du'o/ /de las zhes bya ba ni 'og nas bshad pa'i rim pas so/ /blo dang ldan pas rab tu spro/ /zhes bya ba ni yid kyis 'don zhing spro bar bya ba'o/ /'od kyi sgo las zhes bya ba la sogs pa la gzugs la sogs pa'i lha mo</text></item>
<item><p>213b.2</p><section></section><text>rnams kyis rgyal ba'i dbang po rnams legs par mchod par bya'o zhes bya bar sbyar ro/ /ji lta bus she na/ 'od kyi sgo las nges par byung ba'i zhes bya ba la sogs pa smos te/ shes rab kyi ba spu re re las byung ba'i 'od zer gyi sgo rnams nges par byung ba yin pas na 'od kyi sgo</text></item>
<item><p>213b.3</p><section></section><text>las nges par byung ba'o/ /dri ma med pa yang yin la rgyan kun yang yin pas na dri med rgyan kun te/ des yan lag legs par brgyan par gyur pa gang yin pa de ni/ yan lag dri med rgyan kun gyis legs brgyan/ /zhes bya ste de rnams kyis so/ /yang de rnams kyi khyad</text></item>
<item><p>213b.4</p><section></section><text>par bstan pa'i phyir me long zhes bya ba la sogs pa smos te/ me long dang / pi wang dang / dri'i dung chos dang / ro'i snod dang / gos dang chos te de la sogs pa mtshan ma rnams kyis rim gyis te/ go rims ji lta ba bzhin du rang nyid rnam par sgeg pa dang bcas</text></item>
<item><p>213b.5</p><section></section><text>shing mdzes la rol cing 'jem pa dang bcas pa'i lag pa 'od can dam pa rnams gang la yod pa de la de skad ces bya'o/ /de rnams kyis so/ /yang 'di rnams kyi khyad par bstan pa'i phyir 'od kyi snang bas zhes bya ba la sogs pa smos te/ 'od kyang yin la snang ba</text></item>
<item><p>213b.6</p><section></section><text>yang yin pas na 'od kyi snang ba ste/ des sprul pa ni sna tshogs pa'i mchod pa ste gzugs la sogs pa'i mchod pa'o/ /sprin gyi dra ba ni mchod pa de rnams kyi sprin gyi dra ba ste/ des khyab pas na 'di skad ces bya ste/ de rnams kyis so/ /gzhan yang khyad par ji lta bu</text></item>
<item><p>213b.7</p><section></section><text>zhe na/ dngos rnams sgyu ma zhes bya ba la sogs pa smos te/ dngos rnams sgyu ma zhes bya ba la sogs pa thul mig yor tsam du so sor snang ba tsam du zad pas na sgyu ma dang mtshungs pa gang yin pa de ni dngos rnams sgyu ma ste/ de la sogs pa ni dngos po sgyu ma lta bu la sogs par de rnams gyur pa yin</text></item>
<item><p>214a.1</p><section></section><text>no/ /de rnams so so yang dag par rig pa ni shes rab kyi snang ba'i lta ba dang ldan pas 'gro ba dga' bar bya ba'i phyir gar dang glu la sogs pa yongs su shes pa'o/ /de ltar na dngos po rnams sgyu ma la sogs pa dang so so yang dag par rig pa la mkhas</text></item>
<item><p>214a.2</p><section></section><text>shing byang la de nyid shes pa zhes bya ba'i bar du ste de yis so/ /gzhan yang ji lta bu zhe na/ rtog pa ma lus pa zhes bya ba la sogs pa smos te/ rtog pa ma lus pa las nges grol zhing / /zhes bya ba ni gzung ba dang 'dzin pa'i mtshan nyid can gyi rtog pa ma lus pa thams cad</text></item>
<item><p>214a.3</p><section></section><text>las nges par grol zhing spangs pa ste de la de skad ces bya'o/ /mchog tu bde ba ni mchog tu dga' ba'i bde ba'o/ /de bskyed pa'i rgyur gyur pa ni de bskyed pa'i mtshan mar gyur pa yin pas na de skad ces bya ste/ de lta bu'i gzugs la sogs pa'i lha mo rnams so/ /de</text></item>
<item><p>214a.4</p><section></section><text>bzhin phyi'i dri sogs thams cad kyis/ /rgyal ba'i dbang po rnams ni legs mchod cing / /zhes bya ba ni dkyil 'khor gyi 'khor lo mchod pa'o/ /tha dad rnam par rtog las rnam par grel/ /zhes bya ba ni mchod par bya ba dang / mchod pa dang mchod pa po'i rnam par rtog</text></item>
<item><p>214a.5</p><section></section><text>pa dang bral ba'o/ /oM zhes bya ba la sogs pa ni mchod pa byin gyis rlob pa'i sngags bshad pa yin no/ /da ni sgra'i zhes bya ba la sogs pas bstod pa ston te/ de'i rjes la zhes bya ba la mchod pa'i rjes la rang gi yid lhag pa'i lha ru gnas pa la chos rnams bstod</text></item>
<item><p>214a.6</p><section></section><text>pa'i sgra ni byed par bsam mo zhes bya bar sbyar ro/ /de la sgra'i yul rnams ma lus pa thams cad la bstod pa'i mtshan nyid can gyi sgra'i tshig tu nges par brtags shing bsgoms la rang yid lhag pa'i lha ru gnas pa zhes bya ba la'ang phyi rol gyi lha'i gzugs med kyi/ rang gi</text></item>
<item><p>214a.7</p><section></section><text>yid nyid lhag pa'i lha yin te/ gtso bo'i lha rang gi yid nyid yin la/ de la chos rnams bstod pa de'i sgra sgrogs par gyur pa'o zhes/ 'og nas bshad pa'i rim gyis bsgom par bya'o/ /chos thams cad bstod pa byed pa'i sgra gang gis bstod pa byed pa de bstan par</text></item>
<item><p>214b.1</p><section></section><text>bya ba'i phyir/ mi bskyod pa ni zhes bya ba la sogs pa smos te/ bdud dang nyon mongs pa la sogs pa rnams kyis dkrug par mi nus pas na mi bskyod pa'o/ /de nyid ni mi phyed pa yin pas na rdo rje'o/ /chos kyi dbyings rnam par dag pa'i mtshan nyid can gyi ye shes chen po mnga' bas</text></item>
<item><p>214b.2</p><section></section><text>na ye shes chen po'o/ /de la bod pa ni rdo rje dbyings ni zhes bya ba ste/ mi phyed pa'i rigs mnga' ba'o/ /mkhas pa ge chen po zhes bya ba ni mkhyen pa chen po dang ldan pa'o/ /sku dang gsung dang thugs te rdo rje gsum yang yin la mchog kyang yin pas na rdo rje gsum mchog go/ /dkyil 'khor gsum ni</text></item>
<item><p>214b.3</p><section></section><text>dkyil 'khor gsum gcig tu bsdus pa la dkyil 'khor gsum zhes bya ste/ de ni kye kho na nyid do/ /de nyid gcig tu bsdus pa'i sku dang gsung dang thugs rdo rje'i chos ston par mdzad pas na/ rdo rje dbyings la phyag 'tshal lo/ /zhes bya'o/ /rnam par snang mdzad ces bya ba la</text></item>
<item><p>214b.4</p><section></section><text>sogs pa rnam pa sna tshogs pa'i tshul gyis gsal zhing snang bar mdzad pas na rnam par snang mdzad do/ /de nyid ni dag pa che ste/ me long lta bu'i ye shes kyi ngo bo nyid yin pa'i phyir ro/ /rdo rje zhi ba zhes bya ba ni nyon mongs pa thams cad nye bar zhi ba dang / zhi ba'i las la mnga'</text></item>
<item><p>214b.5</p><section></section><text>brnyes pa'o/ /dga' ba che zhes bya ba ni/ dga' ba chen po zhes bya ba mchog tu dga' ba'i bde ba'i ngo bo chen po mnga' bas na dga' ba chen po ste de la bod pa'o/ /rang bzhin gyis ni 'od gsal mchog /ces bya ba ni thams cad mkhyen pa'i ye shes la mchog dang / gtso bor</text></item>
<item><p>214b.6</p><section></section><text>gyur pa ste/ rang bzhin gyis 'od gsal ba yang yin la mchog kyang yin no zhes mtshams sbyar ba ste de la bod pa'o/ /ston pa rdo rje phyag 'tshal lo/ /zhes bya ba ni/ kye rang bzhin gyis 'od gsal ba'i chos rnams ston par mdzad pa'i rdo rje la phyag 'tshal lo zhes bod pa'o/ /</text></item>
<item><p>214b.7</p><section></section><text>rin chen zhes bya ba la sogs pa la/ rin chen ni byang chub kyi sems kyi rdo rje'o/ /de nyid ni 'gro ba thams cad kyi don phun sum tshogs pa dang ldan pas na rgyal po ste de la bod pa'o/ /shin tu zab pa yin pas na rab tu zab pa'o/ /rdo rje nam mkha' ni mnyam pa nyid kyi ye shes te</text></item>
<item><p>215a.1</p><section></section><text>des nam mkha' bzhin du dri ma med pa'o/ /rang gi ngo bo nyid kyis rang bzhin gyis dag pa yin pas na rang bzhin dag pa'o/ /nyon mongs pa dang las dang shes bya'i sgrib pa'i bag chags kyi gos pa dang bral ba gang yin pa de ni gos pa med ces bya'o/ /rdo rje'i sku la phyag</text></item>
<item><p>215a.2</p><section></section><text>'tshal lo/ /zhes bya ba ni sku rdo rje'o/ /rdo rje mi 'chi ni rdo rje tshe dpag tu med pa'o/ /de nyid ni khams gsum gyi bdag po'i 'byor ba mnga' bas na rgyal po che'o/ /gzung ba dang 'dzin pa'i rtog pa ma lus pa dang bral bas ni mi rtog pa'o/ /nam mkha' rdo rje ni so sor rtog pa'i ye</text></item>
<item><p>215a.3</p><section></section><text>shes te/ de 'dzin par mdzad pas na nam mkha' rdo rje 'dzin no/ /'dod chags pha rol phyin pa ni 'dod chags rnam par dag pa ste de mnyes pa'o/ /rdo rje'i gsung la phyag 'tshal lo / /zhes bya ba ni chos ston par mdzad pas so/ /don yod pa ni 'bras bu dang bcas pa'o/ /de</text></item>
<item><p>215a.4</p><section></section><text>nyid ni mi phyed pas na rdo rje ste de la bod pa'o/ /yang dag cing phyin ci ma log pa'i rnam pas sangs rgyas pas na rdzogs sangs rgyas so/ /bya ba grub pa'i ye shes kyi ngo bo nyid du gyur pas na bsam pa thams cad rdzogs mdzad pa'o/ /dag pa ni rang bzhin gyis 'od gsal ba'i</text></item>
<item><p>215a.5</p><section></section><text>ngo bo ste de nyid las yang dag par byung bas na rang bzhin dag pa nyid las byung ba'o/ /rdo rje sems dpa' phyag 'tshal lo/ /zhes bya ba ni gnyis su med pa'i ye shes kyi ngo bo nyid du gyur pa'i phyir ro/ /'bar ba'i zhes bya ba la sogs pa la 'bar ba ni 'od dang ldan pa ste de lta</text></item>
<item><p>215a.6</p><section></section><text>bu'i oM gyis byin gyis brlabs pa'i rlung me'i dkyil 'khor la gnas pa'i bdud rtsi lnga'o/ /de la don ni 'di yin te/ rlung dang me'i dkyil 'khor la pad+ma'i snod gnas shing de'i bdud rtsi lnga bzhag la oM gyis byin gyis brlabs te/ rab tu sbar zhing kun du 'bar bar byas la</text></item>
<item><p>215a.7</p><section></section><text>de nas yi ge gsum mngon par bzlas te thub pa'i dbang po nang du chud par bsam par bya ba dang / ye shes nyid du bdud rtsi ste khams gsum pa'i 'chi ba nye bar zhi ba'i phyir ro/ /de ltar de'i ngo bo nyid du bsams nas rang gi lce la yi ge hUM las rdo rje rtse lnga pa'i bdag nyid can gyi</text></item>
<item><p>215b.1</p><section></section><text>lce bsams la/ bdud rtsi lnga de'i snying ga'i zla ba'i dbus na ma lus pa'i rgyal ba'i 'khor lo lta bu des tshim par bya zhing blta bar bya'o/ /'di dag ni dkyil 'khor gyi rgyal po mchog gi ting nge 'dzin to/ /snying po'i zhes bya ba la sogs pa la snying po'i 'od zer dpag tu med pas sprul pa'i thub</text></item>
<item><p>215b.2</p><section></section><text>pa rnams kyis mi shes pa kun du nges par bsal nas 'gro ba ma lus pa rdzogs pa'i sangs rgyas su byas te/ rang gi sngags kyi nang du chud par byas la/ gzugs la sogs pa'i rnam pa mi rtog pa zhes bya ba la sogs pas brtags nas rang gi snying gar dri ma med pa'i zla ba la gnas</text></item>
<item><p>215b.3</p><section></section><text>pa'i mtshan ma la gnas pa'i gsang sngags dam pa'i gzugs su rang gi yid 'ong dang ldan par yongs su bsgom par bya'o zhes sbyar bar bya'o/ /snying po'i 'od zer zhes bya ba ni ye shes sems dpa'i snying po'i 'od zer rnams te/ de dpag tu med pas sprul pa yang yin</text></item>
<item><p>215b.4</p><section></section><text>la thub pa'i dbang po yang yin pas na snying po'i 'od zer dpag med kyis sprul pa'i thub pas zhes bya ba de ltar mtshams sbyar te/ byed pa por gyur pa de rnams kyis/ mi shes kun du nges bsal nas/ /zhes bya ba la/ mi shes pa ste ma rig pa kun du dngos po thams</text></item>
<item><p>215b.5</p><section></section><text>cad kyis nges par bsal zhing spangs pa gang yin pa de la de skad ces bya'o/ /de lta bus 'gro ba ma lus pa rdzogs pa'i sangs rgyas su byas nas/ rang gi gsang sngags nang du chud par bya/ /zhes pa ste ye shes sems dpa'i thugs ka'i snying po'i nang du'o/ /gzugs la</text></item>
<item><p>215b.6</p><section></section><text>sogs pa zhes bya ba ni gzugs kyi phung po la sogs pa'o/ /gang gi phyir rnam pa'i ngo bo nyid de kun du brtags pa dang gzhan gyi dbang gis mtshan nyid dang bral zhing spangs pa yin pa'i mngon sum gyi mtshan nyid can kyis mthong zhing snang ba yin pa'i rgyu des na 'dzin pa po ni mngon</text></item>
<item><p>215b.7</p><section></section><text>sum la sogs pa'i rnam par shes par yod pa ma yin la/ gzugs la sogs pa'i mtshan nyid can gyi gzung ba rnams kyang cung zad kyang yod pa ma yin no/ /gzhan pa rjes su dpag pa'i mtshan nyid can gyi tshad mas kyang gzugs la sogs pa nye bar dmigs par mi 'gyur</text></item>
<item><p>216a.1</p><section></section><text>te/ 'brel pa zhes bya ba de'i bdag nyid dang de las byung ba'i mtshan nyid kyis kyang mthong ba med pas shes pa ma yin te/ rjes su dpag pa ni mngon sum sngon du 'gro ba can yin pa'i phyir ro/ /de yang phyogs kyi chos bzung nas bsgrub par bya ba dang / sgrub</text></item>
<item><p>216a.2</p><section></section><text>par byed pa'i 'brel pa dran pa ni/ phyis rjes su dpag pa 'jug pas na rjes su dpag pa zhes bya'o zhes bya ba'i tshul kyis so/ /bde ba la sogs pa rnam par shes pa gzugs la sogs pa de yongs su 'dzin par byed pa'i dbye ba ni 'ga' yang yod par ma mthong la rgyu des</text></item>
<item><p>216a.3</p><section></section><text>cig car de dus mtshungs par shes shing nye bar dmigs pa yin pa'i phyir gzugs la sogs pa bzhin du bde ba la sogs pa'i rnam par shes pa 'di dag yongs su 'dzin pa por yod pa ma yin zhing 'dzin par byed par mi 'gyur ro/ /yang na sems ni gzugs la sogs</text></item>
<item><p>216a.4</p><section></section><text>pa'i rnam pa dang bral ba ste/ gzugs la sogs pa'i rnam pa can gyi gzung ba'i mtshan nyid dang bral zhing med pa mngon sum ste rang rig pa'i mngon sum gyis mthong zhing shes pa de ni 'dzin pa po ma yin te/ gang gi phyir gzugs la sogs pa'i rnam pa dang bral ba yin pa des na de</text></item>
<item><p>216a.5</p><section></section><text>ni 'dzin pa ma yin te/ gzung bar bya ba med pas 'dzin pa po yang med do/ /gang gi phyir sems gzugs la sogs pa'i rnam pa dang bral ba yin pa des na gzung ba rnams kyang ci yang yod pa ma yin te/ gzugs la sogs pa gzung ba ma yin pa'i phyir ro/ /kyang zhes smos</text></item>
<item><p>216a.6</p><section></section><text>pa ni 'dzin pa po'i shes pa yang cung zad kyang med do zhes ston to/ /de bas na sems ni gzung ba dang 'dzin pa las nges par grol ba yin no/ /'brel pa gzhan gyis kyang ni mthong ba med/ /ces bya ba ni de'i bdag nyid la sogs pa'i 'brel pas kyang mthong zhing nye bar</text></item>
<item><p>216a.7</p><section></section><text>dmigs pa med do/ /de yang re zhig shes pa dang shes bya gnyis ni de'i bdag nyid can gyi mtshan nyid du shes par byar mi rung ste mdo sde pa dang bye brag tu smra ba dag gis shes pa las logs shig na yang shes bya yod par khas len pa'i phyir ro/ /de las byung ba'i mtshan nyid can du</text></item>
<item><p>216b.1</p><section></section><text>'brel pa yang ma yin te zhes pa ni shes bya med par yang rmi lam la sogs par shes pa gsal por 'byung ba'i phyir ro/ /yul la sogs pa nges pa las rnam par shes pa skye ba yin mod kyi de yang de ma thag pa'i rkyen gyi dbang nyid las yin gyi phyi'i shes bya'i bdag nyid las ni</text></item>
<item><p>216b.2</p><section></section><text>ma yin no zhes bya bar blta bar bya'o/ /yang na yul la sogs pa'i nges pa ni rmi lam la sogs pa dang 'dra bar grub pa yin no/ /bde sogs de ni yongs su 'dzin pas na/ /bya ba 'ga' yang yod par ma mthong ste/ /zhes bya ba ni bde ba la sogs pa'i shes pa'i bya ba gzung</text></item>
<item><p>216b.3</p><section></section><text>ba so sor rtog pa'i mtshan nyid can gang yin pa de ni yongs su 'dzin pa na zhes pa gzugs la sogs pa yongs su 'dzin par byed pa'i tshe na bya ba 'ga' yang yod par ma mthong ste mi shes so/ /cig car shes pa'i phyir ni gzugs sogs bzhin/ /'di dag 'dzin pa por ni</text></item>
<item><p>216b.4</p><section></section><text>yod ma yin/ /zhes bya ba ni cig car dus mtshungs par shes shing nye bar dmigs par gyur pa na ji ltar gzugs la sogs pa gzhan gyi 'dzin pa por mi 'gyur zhing 'dzin par byed pa ma yin te/ gcig la gcig phan gdags par bya ba dang / phan 'dogs pa med par</text></item>
<item><p>216b.5</p><section></section><text>byed pa de bzhin du bde ba la sogs pa'i rnam par shes pa yang gzugs la sogs pa dang dus gcig tu shes shing rtogs pa na gzugs la sogs pa dang 'dra bar 'dzin pa por 'gyur ba ma yin zhing 'dzin pa por med de/ dus mtshungs par nye bar dmigs pa dag ni rwa g.yas</text></item>
<item><p>216b.6</p><section></section><text>pa dang g.yon pa 'dra ba gcig la phan gdags par bya ba dang /phan 'dogs par byed pa nyid yod pa ma yin no/ /gzung ba dag kyang ci yang yod min te/ /zhes ji skad bshad pa'i gzung ba med pa de de ltar spros nas bstan par bya ba'i phyir bshad pa yin la/ da ni spyod</text></item>
<item><p>216b.7</p><section></section><text>pa la sogs pa tshar gcad par bya ba'i phyir dkar po la sogs pa gang zhig mthong ba rnams zhes bya ba la sogs pa smos te/ gzugs dkar po la sogs pa mthong ba ste/ sngon gyi dus su mthong ba gang yin pa/ /de nyid dus gzhan dag tu mthong mi 'gyur/ /zhes bya</text></item>
<item><p>217a.1</p><section></section><text>ba sngar nye bar dmigs pa'i dkar po la sogs pa de nyid dus phyis mi mthong zhing shes pa ma yin no/ /ci'i phyir mi mthong zhe na/ 'di gnyis rtag tu gcig la gcig 'gal ba yin pa'i phyir zhes bya ba smos te/ sngar nye bar dmigs pa dang phyis nye bar dmigs</text></item>
<item><p>217a.2</p><section></section><text>pa gnyis phan tshun 'gal ba yin pa'i phyir sngar gyi dngos po dus phyis yod pa ma yin te/ sngon gyi shes dang shes bya yis/ /rang bzhin kyis ni rjes 'jug na/ /snga ma'i shes pa phyi mar 'gyur/ /de bzhin phyi ma snga mar 'gyur/ /zhes bya ba'i tshul gyis so/ /bde ba la sogs dag dang mtshungs/ /zhes bya ba ni</text></item>
<item><p>217a.3</p><section></section><text>bde ba dang sdug bsngal gnyis dang 'dra bar gcig la gcig phan tshun 'gal ba yin no/ /rtag tu zhes bya ba ni dus thams cad du 'gal ba yin gyi lan 'ga' ni ma yin no zhes bya bar shes so/ /de bas na dngos po rnams kyi sngon dang phyi ma'i rang bzhin gcig pa nyid ma yin no zhes</text></item>
<item><p>217a.4</p><section></section><text>bya bar gnas so/ /'dis ni rgyun du rtogs pa'i gcig pa nyid nges par bsal ba yin no/ /da ni rigs par rtogs pa'i gcig pa nyid bsal ba'i phyir bshad pa/ 'dir rigs pa can la sogs pa dag ni cha shas can gyi rang bzhin gcig pu 'di nyid rdul phra rab gnyis la</text></item>
<item><p>217a.5</p><section></section><text>sogs pa'i rim kyis phra rab rnams kyis brtsams pa'i 'bras bu'i rdzas gang yin pa de ni skad cig ma ma yin pa dang gcig pu las 'da' bar mi byed do zhes zer ro/ /de rnams kyi phyogs 'di yang sdig pa can las kyang sdig pa can yin no zhes bstan pa'i phyir thog</text></item>
<item><p>217a.6</p><section></section><text>mtha' la sogs zhes bya ba la sogs pa smos te gzugs la sogs pa gang yin pa 'di dag ni rang bzhin gyis gcig pa nyid ma yin no/ /ci'i phyir zhe na/thog mtha' la sogs bye brag snang bas na/ /zhes bya ba la sogs pa smos te/ thog ma'i sgras ni ka ba la</text></item>
<item><p>217a.7</p><section></section><text>sogs pa'i steng gi cha gzung ngo / /mtha' ma'i sgras ni 'og ma'i cha gzung ngo / /yang sogs pa'i sgras ni dbus ma'i cha gzung ngo / /bye brag ces bya ba ni cha shas nyid du'o/ /'di skad ston pa yin te/ ka ba la sogs pa gcig pu nyid la thog ma dang dbus dang tha ma'i cha'i</text></item>
<item><p>217b.1</p><section></section><text>bye brag gis rang bzhin tha dad par nye bar dmigs pa yod pa la gcig pa nyid du khas blangs nas khyed cag ltar rang nyid slu bar ji ltar byed/ 'dir yang tshad ma gzhan dag ni med mod kyi/ 'on kyang mngon sum nyid yin no/ /zhes bstan pa'i phyir snang bas na zhes bya ba smos te/ mngon</text></item>
<item><p>217b.2</p><section></section><text>sum nyid kyis de ltar nye bar dmigs pa yin no zhes bya ba'i bar du'o/ /'dir bshad pa/ dkar po la sogs rnam pa ni/ /gcig pu la yang shes pa dag /thog ma dbus mtha'i dbye ba yis/ /sna tshogs kho nar nye bar dmigs/ /zhes bya ba yin no/ /yang na thog</text></item>
<item><p>217b.3</p><section></section><text>mtha' la sogs bye brag snang bas na/ /gzugs la sogs pa 'di dag gcig ma yin/ /zhes bya ba ni rags par gtogs pa'i gzugs la sogs pa ni rang bzhin gcig pa ma yin no/ /ci'i phyir zhe na/ thog mtha' la sogs bye brag snang bas na/ /zhes bya ba smos te/ </text></item>
<item><p>217b.4</p><section></section><text>thog ma dang tha ma dang dbus dang shar la sogs pa'i dbye ba rnams su shes pas gcig pa nyid ces bya ba ni/ dbye ba med pa la bya na thog ma dang tha ma la sogs pa'i dbye ba yod pas 'di ni gcig pa nyid ma yin te/ gcig pa nyid dang du ma nyid ni phan tshun 'gal ba yin pas gcig</text></item>
<item><p>217b.5</p><section></section><text>pa nyid du bsdur ji ltar rung / de bas na gzugs la sogs pa cha shas can gcig pa nyid du mi 'grub po/ /cha shas can gcig tu ma gyur na de lta na ni rdul phra rab 'dus pa nyid yin pa'i phyir rang bzhin du ma zhig yin no zhes/ gang zhig sems dpa' de'i phyir da ni du ma nyid kyang</text></item>
<item><p>217b.6</p><section></section><text>dgag par bya ba'i phyir/ du ma'i gzugs su min pa'ang de dang 'dra/ /zhes bya ba smos so/ /de ci'i phyir zhe na/ phra rab rnams kyang mthong ba ma yin pas/ /zhes bya ba smos te rdul phra rab re re'i ngo bor yang mthong ba ma yin zhing shes pa ma yin te/ rdul phra rab rnams ni rang gi ngo</text></item>
<item><p>217b.7</p><section></section><text>bor snang ba ma yin te/ rdul phra rab cha shas med pa dag ni de ltar mi snang ba'i phyir du ma'i gzugs su min pa zhes bya ba 'dis bkag pa yin no/ /de dang 'dra zhes bya ba ni ji ltar cha shas can gyi ngo bo la thog ma dang dbus dang tha ma la sogs pa'i dbye ba nye bar dmigs pas gcig tu mi</text></item>
<item><p>218a.1</p><section></section><text>'grub pa de bzhin du rdul phra rab du ma'i ngo bo yang / drug gis cig car sbyar bas na/ /zhes bya ba la sogs pa phyogs kyi dbye bas med par sun phyung bas 'grub pa ma yin no/ /yang na min pa'ang de dang 'dra/ /zhes bya ba ji ltar gzugs la sogs pa'i rang</text></item>
<item><p>218a.2</p><section></section><text>bzhin gcig pa med pa ltar du ma'i rang bzhin yang de bzhin no zhes ston to/ /de ltar rags pa'i gcig pa nyid dang du ma nyid sun phyung nas phra bar gtogs pa'i gcig pa nyid dang du ma nyid sun dbyung bar bya ba'i phyir/ rdul phran cha shas med pa nyid kyang ni/ /phra rab du ma 'dus pa</text></item>
<item><p>218a.3</p><section></section><text>yod min pas/ /sa yi dkyil 'khor la sogs pa yi gzugs/ /bsags pa 'ga' yang 'dir ni med par 'gyur/ /zhes bya ba smos pa yin te/rdul phra rab rnams ni cha shas can ma yin pa nyid kyi phyir yan lag can nyid ma yin pas gzhan dag rang nyid du ma nyid du mi 'dod</text></item>
<item><p>218a.4</p><section></section><text>de/ cha shas ni du ma'i rang bzhin yin pa'i phyir de bkag nas rdul phra rab tsam du yod par khas len pa'i phyir ro/ /rdul phra rab cha shas med na ni rdul phra rab du ma 'dus pas yongs su bskor ba yod pa ma yin pas sa'i dkyil 'khor la sogs pa'i gzugs bsags pa'i rab tu</text></item>
<item><p>218a.5</p><section></section><text>dbye ba med par 'gyur ro/ /de yang phyi rol gyi don yod par smra ba 'di dag gi gzhung lugs ni rdul phra rab rnams phan tshun phrad pa las rdul phra rab gnyis la sogs pa'i rim gyis cha shas can du ma la sogs pa bskyed pa'i sgo nas cha shas can gyi rdzas gtso bo skyed par byed par 'dod</text></item>
<item><p>218a.6</p><section></section><text>do/ /de yang 'di ltar dpyad par bya ste/ dbus kyi rdul phra rab gang yin pa de la rdul phra rab gzhan dag 'byar bar byed pa na/ ci bdag nyid thams cad kyis 'byar bar byed dam/ 'on te cha shas kyis 'byar bar byed/ de la re zhig cha shas kyis 'byar bar ni mi byed de/ </text></item>
<item><p>218a.7</p><section></section><text>rdul phra rab de cha shas med pa nyid du khas blangs pa'i phyir ro/ /bdag nyid thams cad kyis phrad na ni 'gro ba thams cad rdul phra rab tsam du 'gyur gyi sa'i dkyil 'khor la sogs pa'i gzugs can kyi bsags par mi 'gyur te/ gang gi phyir rdul phra rab thams cad rdul phra rab</text></item>
<item><p>218b.1</p><section></section><text>gcig gi nang du zhugs pas sa'i dkyil 'khor la sogs pa'i bsags pa'i mtshan nyid can med pa nyid du thal bar 'gyur ro/ /de'i phyir rdul phra rab yod pa'i phyogs kyang khas blang bar mi bya'o/ /de nyid kyi phyir/ drug gis cig car sbyar bas na/ /phra rab rdul cha drug tu 'gyur/ /</text></item>
<item><p>218b.2</p><section></section><text>drug po dag ni go gcig na/ /gong bu'ang rdul phran tsam du 'gyur/ /zhes bshad pa yin no/ /de ltar phyi'i don gcig dang du ma dang bral ba nyid du sun phyung ba ji ltar bshad pa de bzhin du rnam par shes pa la yang de dang 'dra bar blta bar bya ste/ gang gi phyir rnam par shes</text></item>
<item><p>218b.3</p><section></section><text>pa la yang phyogs kyi cha shas kyi dbye ba yod do/ /de bas na sngon po la sogs pa sun dbyung ba gang yin pa de dag nyid blo la yang khyad par med pa nyid de/ gzugs can yin pa'i phyir sngon po la sogs pa ni gcig dang du ma dang bral ba yin pa de shes pa la yang mnyam mo/ /</text></item>
<item><p>218b.4</p><section></section><text>de yang khong du ma chud pa las ldog par brtags pa'i ngo bor rnam par 'jog pa na phyogs kyi cha dang ldan pa nyid du rnam par 'jog par 'gyur te/ gzugs zhes bya bar gzugs yod pa ma yin no zhes ji skad bshad pa yin te/ gzugs ni chu dang zhing dang phyogs dang ldan</text></item>
<item><p>218b.5</p><section></section><text>pa yin la 'di ni rnam par shes pa la yang khyad par med par yod na kun rdzob tu yod par thal bar ji ltar mnyam par 'gyur ba ma yin/ de bas na de yang dngos po med pa nyid du gyur pa ma yin no/ /de yang / dngos po med la rnam shes med/ /gzhi med kun gzhi'ang</text></item>
<item><p>218b.6</p><section></section><text>yod ma yin/ /'di dag rtog ge ngan pa ni/ /ror gyur pa yis rnam par brtags/ /zhes bya ba la sogs pa bcom ldan 'das kyis lang kar gshegs pa las ji skad gsungs pa lta bu'o/ /de bas dngos po thams cad ni rang bzhin med pa yin no zhes bstan to/ /yang</text></item>
<item><p>218b.7</p><section></section><text>'dir/ bdag dang gzhan smras dngos 'di dag /yang dag du na gcig pa dang / /du ma'i rang bzhin bral ba'i phyir/ /rang bzhin med de gzugs brnyan bzhin/ /zhes bya ba la sogs pa ji skad bshad pa lta bu'o/ /de ltar dngos po thams cad dngos po med par bstan nas/ da ni</text></item>
<item><p>219a.1</p><section></section><text>grub pa'i don nyid kyi mjug bsdu bar bya ba'i phyir/ de bas zhes bya ba la sogs pa smos te/ bshad ma thag pa'i rig pa'i tshul des na 'dzin pa po la sogs pa dang bral ba yin pas rgyu ba de 'gro ba rnams dang / mi rgyu ba de sems med pa ma lus shing lus pa med pa'i</text></item>
<item><p>219a.2</p><section></section><text>dngos po rnams ni rang rgyud kyang yin la/ gzugs la sogs par brtags pa yin zhing rang rgyud kyi rnam pa can gyi ngo bo nyid gang la yod pa'i dngos po de ni/ rang rgyud gzugs sogs brtags pa'i ngo bo nyid/ /ces bya ste/ rang gi rgyud nyid kyang gzugs la sogs par brtags pa</text></item>
<item><p>219a.3</p><section></section><text>ni phyi rol gyi don med du zin kyang rang gi bag chags tsam las byung ba'i phyir ro/ /yang na gzung ba dang 'dzin pa gnyis phan tshun phan 'dogs par mi byed pa de ni rang rgyud ces bya'o/ /de ltar na gzugs la sogs pa'i rnam par gzhag pa 'di ji ltar blta bar bya zhe na/ brtags</text></item>
<item><p>219a.4</p><section></section><text>pa'i ngo bo nyid ces bya ba smos te/ brtags pa nyid kyi ngo bo nyid de rang bzhin 'di la yod pas na brtags pa'i ngo bo nyid de gzugs la sogs pa 'di dag thams cad ni brtags pa'i rang bzhin can no zhes bya ba ni grub pa'i mtha' yin pas don dam par gang zhig gang las tha dad par rnam</text></item>
<item><p>219a.5</p><section></section><text>par 'jog par mi nus so/ /de yang khams gsum po 'di dag ma lus pa thams cad sgyu ma lta bu yin no zhes bya ba la sogs ji skad gsungs pa lta bu dang / yang rtog pa dag par bya ba'i phyir 'bad par bya ba'o zhes gsungs pa dang / dpal bde mchog gi rgyud phyi ma las kyang / </text></item>
<item><p>219a.6</p><section></section><text>rtog pa rnams ni yongs dag phyir/ /des na rtog par yang dag bshad/ /ces bya ba la sogs pa ji skad gsungs pa lta bu'o/ /de lta mod kyi phyi rol gyi don la mngon par chags pa'i rtog pa'i 'khrul pa nyid kyi 'khor ba dang rjes su mthun pa yin pa'i phyir tha mal pa zhes bya bar</text></item>
<item><p>219a.7</p><section></section><text>bshad la/ de ni thar pa 'dod pa rnams kyi phyi rol du mngon par zhen pa nyid las nges par bzlog ste/ rang rang gi ngo bo nyid la nges par gzhag pa yang yin la/ rang gi ngo bo tsam la gzhag pa'i rnam par rtog pa ni 'bras bu kha na ma tho ba med pa nyid yin pas dag pa zhes bya</text></item>
<item><p>219b.1</p><section></section><text>ba'i ming 'thob par 'gyur te/ rang gi ngo bo tsam la gnas/ /blo yi dga' ston chen po yin/ /zhes bya ba la sogs pa ji skad gsungs pa lta bu dang / 'di dag thams cad ni rnam par rtog pa tsam la rag las shing de'i rang bzhin yin pas sdug bsngal bar mtshan nyid gcig pa</text></item>
<item><p>219b.2</p><section></section><text>dang / skad cig ma gcig nas gcig tu brgyud pa'i bdag nyid can ni srid pa'i nye bar 'ching ba yin la/ de rnam par ldog pa tsam ni mya ngan las 'das pa yin no zhes bya ba la sogs pa ji ltar bshad pa der yang kha phyi rol du bltas pa'i rnam par rtog pa las nges par bzlog</text></item>
<item><p>219b.3</p><section></section><text>par bya ba la 'bad par bya'o zhes nges par ston pa yin te/ rnam par rtog pa la ni phyi rol du mngon par zhen pa las ma gtogs pa'i nyes pa dang bcas pa gzhan ni yod pa ma yin no zhes de las rnam par ldog pa ni phun sum tshogs pa thams cad kyi rgyu yin te rnam par rtog pa khyad par can</text></item>
<item><p>219b.4</p><section></section><text>yin pa'i phyir ro/ /gal te de ltar na 'khor ba dang mya ngan las 'das par rnam par gzhag pa 'di dag thams cad brtags pa tsam gyi ngo bo nyid yin pa des na med par bsgrub pa'i gtan tshigs kyi dper sbyar bar bya ste/ de ni de lta bu'i dngos po 'di ni dri za'i grong khyer dag dang</text></item>
<item><p>219b.5</p><section></section><text>mtshungs shing 'dra ba yin pa ste/ ji ltar na chu bo dang ri nye bar gyur pa las phyi'i dri za'i grong khyer med du zin kyang / khang pa dkar po dang / rta dang glang po che dang / mi la sogs pa 'dra bar skyes bu la so sor snang bar skye'o/ /de bzhin du 'dzin pa po la sogs pa'i ngo bor</text></item>
<item><p>219b.6</p><section></section><text>med du zin kyang thog ma med pa'i dus kyi bag chags las byung ba 'dzin pa po la sogs pa'i rnam par snang ba skye bar 'gyur ro/ /yang na dri za'i grong khyer zhes bya ba la log pa'i ngo bo nyid yin par 'jig rten du grags pas dpe de nyid du nye bar sbyar ba yin te/ dper na dri za'i grong khyer</text></item>
<item><p>219b.7</p><section></section><text>ni med kyang snang ba yin pa de bzhin du/ 'khor ba dang mya ngan las 'das pa yang de dang 'dra bar mtshungs par lta ba yin no zhes dri za'i grong khyer dang 'dra ba'i dpes bstan to/ /des khyad par bstan pa'i phyir/ rgyu dang mi rgyu'i dngos po ma lus pa/ /zhes bya ba la sogs pa smos pa</text></item>
<item><p>220a.1</p><section></section><text>yin te/ rgyu ba ni mi la sogs pa'o/ /mi rgyu ba ni ri la sogs pa ste rgyu dang mi rgyu ba dang bcas par gnas pa'i dngos po'i tshogs ni rgyu dang mi rgyu ba'i dngos po ma lus pa zhes bya'o/ /de bas na phyi dang nang gi bdag nyid can gyi dngos po 'di rnams ni nges par brtags</text></item>
<item><p>220a.2</p><section></section><text>na de kho na nyid du yod pa ma yin no zhes bya bar gnas so/ /ji skad du/phyi dang nang du snang ba sna tshogs 'di/ /yang dag nyid du ci yang nges pa med/ /ces bya ba la sogs pa bshad pa yin no/ /de yang ma brtags na nyams dga' ba nyid du 'dod pa yin pa'i phyir kun rdzob kyi rang</text></item>
<item><p>220a.3</p><section></section><text>bzhin te/ ma brtags na ni nyams dga' ba'i/ /skye dang 'gag pa'i chos can rnams/ /don gyi bya ba byed nus pa'i/ /rang bzhin kun rdzob yin par bshad/ /ces bya ba la sogs pa smos pa yin no/ /de bas na sngar bshad pa'i lha'i sku la sogs pa rang gi sngags su bzhugs</text></item>
<item><p>220a.4</p><section></section><text>pa la 'gal ba med do zhes nye bar bsdu ba yin no/ /de yang gzung ba la sogs pa med par bstan pas rang gi sems nyid la rang gi sems gzhug pa yin te/ me ni me la gzhug pa dang 'dra zhes bya ba la sogs pa lta bur blta bar bya'o/ /gal te ji skad bshad pa'i tshul kyis</text></item>
<item><p>220a.5</p><section></section><text>'dzin pa po la sogs pa med pas dngos po thams cad rang bzhin med pa nyid yin na de lta na ni 'khor ba 'di yod pa ji ltar 'thad/ de las thar pa ni ji ltar 'thad par 'gyur zhe na/ de'i phyir bdag dang bdag gi zhes bya ba la sogs pa smos te/ bdag dang bdag gi ba de</text></item>
<item><p>220a.6</p><section></section><text>gnyis kyi rnam par rtog pa ni bdag dang bdag gir rnam rtog ces bya ste/ bdag la sogs pa med par de la mngon par zhen/ /zhes bya ba'i don to/ /de'i rgyun ni rgyun gyis 'jug pa'o/ /de'i ngo bo dag gis zhes bya ba de rang bzhin gyis ni 'khor ba yin te/ der ni zhes pa 'di</text></item>
<item><p>220a.7</p><section></section><text>ltar gnas pa na dri za'i grong khyer dang 'dra ba yin yang dngos po rnams la log par rtogs pa'i dbang gis 'khor ba na 'khor ba ste/ 'di dang gzhan du bde 'gro la sogs pa skye ba'i 'khor ba med bzhin du yang byis pa rnams la de ltar snang ba yin no zhes bya ba'i bar du'o/ /dag</text></item>
<item><p>220b.1</p><section></section><text>pa'ang bdag dang bdag gir rtog pa'i rnam par rtog pa'i rgyun de'i phyin ci log med pa de'i rang gi ngo bo nyid tsam des rnam par shes par bya zhing khong du chud par bya ste/ de yang gang gi tshe de kho na nyid du gzung ba la sogs pa las rnam par dben pa'i sems la bdag la sogs par sgro btags</text></item>
<item><p>220b.2</p><section></section><text>pa de'i tshe 'khor ba yin la/ gang gi tshe yang bdag la sogs par sgro btags pa dang bral ba'i rang gi ngo bo'i de nyid mthar thug pa de'i tshe ni sems kyi rgyal po de rnam par dag pa yin te bdag dang bdag gir log par rtogs pa las ldog pa nyid ni dag pa ste/ thar pa zhes bya ba yin</text></item>
<item><p>220b.3</p><section></section><text>par shes par bya'o zhes bya ba'i tha tshig go/ /yang 'dir ji ltar/ snang ba'i dngos po rnams la zhi ba dang / /srid pa'i ngo bo nyid dag chos nyid kyis/ /zhes pas stong pa nyid du ni gang gis 'khor ba rnam par spangs nas mya ngan las 'das pa tshol bar byed pa'i dbye ba ni 'ga' yang</text></item>
<item><p>220b.4</p><section></section><text>yod pa ma yin te gnyis ka yang stong pa nyid yin pa'i phyir ro/ /de nyid kyis na slob dpon klu sgrub kyi zhal snga nas kyang / yang dag ma mthong 'jig rten dang / /mya ngan 'das par zlos pa ste/ /yang dag mthong ba 'jig rten dang / /mya ngan 'das par rlom sems med/ /srid</text></item>
<item><p>220b.5</p><section></section><text>pa dang ni mya ngan 'das/ /'di gnyis yod pa ma yin te/ /srid pa yongs su shes pa ni/ /mya ngan 'das zhes brjod pa yin/ /zhes bshad pa dang / bcom ldan 'das kyis kyang rab 'byor so so'i skye bo'i de bzhin nyid gang yin pa dang / thams cad mkhyen pa'i de</text></item>
<item><p>220b.6</p><section></section><text>bzhin nyid gang yin pa de ni de bzhin nyid du gcig pa'o zhes bya ba la sogs pa ji skad du gsungs pa ste/ de bas na kun rdzob tu phan tshun dbye ba yod du zin kyang / de kho na nyid du ma yin no zhes bya ba'i bar du'o/ /ci'i phyir chos nyid kyis dbye ba med pa yin zhe na/ gang gi</text></item>
<item><p>220b.7</p><section></section><text>phyir gzung ba la sogs zhes bya ba smos te/ gtan tshigs gang gi phyir gzung ba la sogs pa'i ngo bo nyid dang bral zhing med pa yin par thams cad du ste/ zhi ba dang srid pa kun la rtag tu ste dus thams cad du grub pa yin te/ ji skad du bcom ldan 'das kyis lang kar gshegs pa</text></item>
<item><p>221a.1</p><section></section><text>las/ de bzhin gshegs pa rnams 'jig rten du byung yang rung / 'jig rten du ma byung yang rung / chos rnams kyi chos nyid dang / chos kyi dbyings dang / chos mi 'gyur ba nyid ni ye nas gnas pa nyid do zhes bya ba ji skad gsungs pa lta bu'o/ /de ru</text></item>
<item><p>221a.2</p><section></section><text>snang ba'i zhes bya ba la sogs pa la rgyu ba dang mi rgyu ba'i dngos po de ru so sor snang ba de'i rang bzhin yang yin zhing kun du rtog pa yang yin pas de ru snang ba'i rang bzhin kun du rtog ste/ de las gzhan pa'i rgyu ba dang mi rgyu ba thams cad ci yang yod pa ma yin te/ log pa'i rnam par</text></item>
<item><p>221a.3</p><section></section><text>rtog pa de nyid gcig pur zad kyi de las gzhan pa'i rgyu ba dang mi rgyu ba'i phyi'i dngos po mtha' yas pa ci yod pa ma yin no zhes bya bar dgongs so/ /de nyid kyi phyir dbus dang mtha' rnam par 'byed pa las/ yang dag ma yin kun rtog yod/ /de la gnyis po yod ma yin/ /</text></item>
<item><p>221a.4</p><section></section><text>stong pa nyid ni de la yod/ /de la yang ni de yod do/ /zhes bshad pa yin pas/ sems las gzhan pa'i nga rgyal gyi yul bdag la sogs pa 'ga' yang yod par gyur pa ma yin no/ /gtan tshigs de'i phyir sems de nyid nga rgyal gyi yul yin gyi/ bdag la sogs pa ci</text></item>
<item><p>221a.5</p><section></section><text>yang yod pa ma yin no/ /de ni zhi ba dang srid pa gnyis kyi rang bzhin bye brag med pa nye bar bsdu ba'i phyir/ rang bzhin gang zhig ces bya ba la sogs pa smos te/ byes pa rnams kyis so sor shes par gyur pa'i kun rdzob kyi rang bzhin gang zhig yin pa'i kun rdzob tu byis pas shes pa</text></item>
<item><p>221a.6</p><section></section><text>de'i rang gi ngo bo don dam pa'i rang bzhin 'phags pas mkhyen pa de nyid ni rang nyid kyi ngo bo zhig yin te/ gang gi phyir kun rdzob kyi rang bzhin rig pa dang lung gi dbye bas rnam par dpyad na/ ngo bo nyid med pa yin pa'i phyir ro/ /de bas na zhes pa de'i phyir de dag thams cad bye brag</text></item>
<item><p>221a.7</p><section></section><text>med pa'i blos dngos po thams cad dbye ba med pa nyid yin te/ zhi ba dang srid pa'i rang bzhin can gyi dngos po thams cad ni dbye ba med cing stong pa nyid de/ de'i blo ni rtogs pa ste/ de'i rgyur gyur pas dbye ba med cing tha dad du bya ba med pas zhi ba dang srid pa'i rang bzhin can gyi dngos</text></item>
<item><p>221b.1</p><section></section><text>po thams cad dbye ba med cing ngo bo nyid gcig pa kho na yin no/ /de yang 'dir/ dngos gcig dngos po kun gyi rang bzhin te/ /dngos gcig dngos po kun gyi rang bzhin yin/ /dngos po gcig gi de nyid gang gis mthong / /de yis dngos po kun kyi de nyid mthong / /zhes bshad</text></item>
<item><p>221b.2</p><section></section><text>pa yin no/ /de nyid kyi phyir 'phags pa klu sgrub kyi zhal snga nas kyis kyang / kun rdzob dag ni ma gtogs par/ /de nyid kyang ni dmigs mi 'gyur/ /kun rdzob stong pa nyid du bshad/ /stong pa nyid ni kun rdzob yin/ /zhes bshad pa dang / de bzhin du brgyad stong pa las kyang / </text></item>
<item><p>221b.3</p><section></section><text>kau shi ka 'di lta ste dper na/ 'dzam bu'i gling na shing tha dad pa dang / yal ga tha dad pa dang / lo ma tha dad pa dang / me tog tha dad pa dang / 'bras bu phun sum tshogs pa tha dad par skyes pa de rnams kyi grib ma de ni bye brag med cing tha dad par mi mthong ste/ 'di lta ste/ grib ma</text></item>
<item><p>221b.4</p><section></section><text>grib ma zhes bya ba'i grangs su 'gro'o/ /de bzhin du chos thams cad kyang stong pa nyid du ngo bo gcig par blta bar bya ste/ 'di lta ste/ stong pa nyid kyi ngo bo nyid do zhes ji skad gsungs pa lta bu'o/ /thams cad ci yang yod pa ma yin te/ /zhes bya ba la sogs pa gang bshad pa de'i</text></item>
<item><p>221b.5</p><section></section><text>phyir snang bar gyur pa'ang zhes bya ba la sogs pa smos te/ snang bar gyur pa ni so sor snang bar gyur pa ste/ gzugs la sogs pa'i ngo bo nyid du gzung bar bya ba'i rang bzhin gyi yul rnams gang yin pa dang gang gzhan ci yang rung ba ste/ 'dzin pa po'i rang bzhin gyi shes pa ni rtog pa ste/ bdag</text></item>
<item><p>221b.6</p><section></section><text>tu shes pa de lta bu'i bdag nyid can du gyur pa'i gnas dang rten du gyur pa'i gzung ba dang 'dzin pa de dang / de'i mtshan nyid dang bral zhing med par gyur pa yin pas med pa ni nye bar mi dmigs pa'o/ /de'i phyir dngos po rnams tha dad par gyur cing rnam par dbye bar 'gyur te/ de ltar</text></item>
<item><p>221b.7</p><section></section><text>rnam par dpyad pa na nye bar dmigs par mi 'gyur ro zhes bya ba'i bar du'o/ /de nas zhes pa bshad ma thag pa'i tshul gyis gzugs la sogs pa ni snang ba tsam du zad kyi/ phyi'i gzugs la sogs pa 'di dag thams cad ni ci yang yod pa ma yin no/ /yang na thams cad med</text></item>
<item><p>222a.1</p><section></section><text>ces bya ba ni gang gi phyir bral ba'i med par gyur pa phan tshun ldog pa med pa nyid kyis rang bzhin gcig pa nyid du 'gyur ro/ /de bas na chos nyid kyi dbye ba med pa nyid yin no zhes blta bar bya'o/ /de yang / so so'i skye bo'i shes pa gang / /rang bzhin gyis ni mya ngan</text></item>
<item><p>222a.2</p><section></section><text>'das/ /de ni sangs rgyas sgrar bshad de/ /byang chub sems dpa' rgyal ba bzhin/ /zhes ji skad bshad pa lta bu'o/ /de bas na de kho na nyid la ma ltos pa ni so so'i skye bo dang / bcom ldan 'das tha dad par rnam par gzhag gi/ de kho na nyid yid la byed pa'i sems pa ni dbye ba</text></item>
<item><p>222a.3</p><section></section><text>'ga' yang yod pa ma yin no/ /de nyid kyi phyir slob dpon chos kyi grags pa'i zhal snga nas kyis kyang / mkhas pa rnams kyis gang bshad de/ /'di ni dngos po'i stobs kyis 'ongs/ /ji lta ji ltar rnam dpyad pa/ /de lta de ltar rnam bden 'gyur/ /zhes ji skad bshad pa</text></item>
<item><p>222a.4</p><section></section><text>lta bu'o/ /da ni dad dang zhes bya ba la sogs pas dkyil 'khor gyi rnam par dag pa ston te dad pa'i stobs rnam par dag pa dang / brtson 'grus kyi stobs rnam par dag pa dang / de bzhin du dran pa'i stobs rnam par dag pa dang / ting nge 'dzin gyi stobs rnam par dag pa rnams ni</text></item>
<item><p>222a.5</p><section></section><text>rim bzhin du sgo bzang pos srung bar byed pa ste/ gshin rje gshed la sogs pa'i sgo srung dang bcas pa'i dkyil 'khor gyi 'khor lo'i rnam par brtags nas sngags dam pa'i thig le'i gzugs su rang gi yid rnam par bsgom par bya ste/ 'od dang ldan zhes 'og nas bshad pa dang sbyar</text></item>
<item><p>222a.6</p><section></section><text>ro/ /shes rab rnam dag ma lus yul du snang / /zhes bya ba ni gzugs rdo rje la sogs pa'i lha mor gyur pa rnams ni yul gyi ngo bo nyid yin no/ /mtshan ma med pa ni mtshan ma thams cad spangs pa ste/ des dga' ba ni mchog tu dga' ba'i bde ba'o/ /de nyid rnam par dag pa ste/ de ni</text></item>
<item><p>222a.7</p><section></section><text>ma lus pa'i lha mo spyan la sogs pa'i tshogs kyi ngo bo nyid do/ /sems can ni mig la sogs pa'i dbang po 'dzin pa'i ngo bo nyid do/ /don ni gzugs la sogs pa gzung bar gyur pa yul gyi ngo bo nyid do/ /bdag ni lhan cig skyes pa'i 'jig tshogs la lta ba'o/ /rnam rtog ni gzung ba dang</text></item>
<item><p>222b.1</p><section></section><text>'dzin par kun du rtog pa'i ngo bo nyid do/ /'jug pa'i rnam shes ni mig la sogs pa'i rnam par shes pa'i tshogs lnga'o/ /de ltar na dbang po dang don dang bdag dang rnam par rtog pa dang 'jug pa'i rnam par rtog pa ste/ de rnams kyi rnam par dag pa ni mi dmigs pa'o/ /de yang rim pa</text></item>
<item><p>222b.2</p><section></section><text>bzhin du me long lta bu la sogs pa'i yid dri ma med pa'i ngo bo nyid du gyur pas rnam par snang mdzad la sogs pa'i sangs rgyas thams cad kyi rang bzhin yin te/ me long ni me long lta bu'i ye shes so/ /sogs pa'i sgras ni mnyam nyid kyi ye shes dang / so sor rtog pa'i ye shes dang / </text></item>
<item><p>222b.3</p><section></section><text>bya ba grub pa'i ye shes dang / chos kyi dbyings rnam par dag pa'i ye shes rnams bsdu'o/ /me long la sogs pa'i yid kyang yin la dri ma med par gyur pa yang yin pas na/ me long sogs yid dri med do/ /de nyid kyi ngo bo nyid de/ rang bzhin kyi dkyil 'khor gyi 'khor lor</text></item>
<item><p>222b.4</p><section></section><text>yang gyur pa gang yin pa de ni/ me long sogs yid dri med ngo bo bas/ /zhes bya ba la/ de'i rang bzhin ni de kho na nyid du na rim pa ji lta ba bzhin du rnam par snang mdzad la sogs pa sangs rgyas thams cad kyi ngo bo nyid yin no/ /yang zhes bya ba'i sgra ni snga ma la ltos pa'i tshig gis bsdu ba</text></item>
<item><p>222b.5</p><section></section><text>ste/ don rnam par dag pa ni me long lta bu'i ye shes te/ de rnam par dag pa ni rnam par snang mdzad do/ /sems can rnam par dag pa ni mnyam pa nyid kyi ye shes te/ de rnam par dag pa ni rin chen 'byung ldan no/ /bdag rnam par dag pa ni so sor rtog pa'i ye shes te de rnam par dag pa</text></item>
<item><p>222b.6</p><section></section><text>ni 'od dpag tu med pa'o/ /rnam par rtog pa rnam par dag pa ni bya ba grub pa'i ye shes te/ de rnam par dag pa ni don yod grub pa'o/ /'jug pa'i rnam par shes pa rnam par dag pa ni chos kyi dbyings rnam par dag pa ste/ de rnam par dag pa ni mi bskyod pa'o/ /thabs dang sa'i khams</text></item>
<item><p>222b.7</p><section></section><text>rnam par dag pa ni spyan no/ /smon lam dang chu rnam par dag pa ni mA ma ki'o/ /stobs dang me rnam par dag pa ni gos dkar mo'o/ /ye shes dang rlung rnam par dag pa ni sgrol ma'o/ /dbang po'i tshogs ni sems can te 'dzin pa por gyur pa'o/ /don ni yul drug ste/ bzung bar gyur pa</text></item>
<item><p>223a.1</p><section></section><text>gzugs la sogs pa'o/ /bdag tu rnam par rtog pa ni nyon mongs pa can gyi yid de bdag go zhes blta ba'o/ /rnam par rtog pa ni kun gzhi rnam par shes pa ste bag chags kyi gzhir gyur pa'o/ /'jug pa'i rnam par shes pa ni mig la sogs pa rnam pa lnga ste/ gzugs</text></item>
<item><p>223a.2</p><section></section><text>ni dbu ba lta bur bshad/ /tshor ba chu yi chu bur 'dra/ /'du shes smig rgyu lta bu ste/ /'du byed rnams ni chu shing 'dra/ /rnam shes sgyu ma lta bu ste/ /de ltar phung po bstan pa ni/ /rkang gnyis mchog gis thams cad du/ /byang chub sems dpa' rnams la bshad/ /ces bya ba'o/ /</text></item>
<item><p>223a.3</p><section></section><text>snying rje'i tshul med stong pa nyid la zhen/ /des ni lam gyi dam pa rnyed mi 'gyur/ /gal te gnyis po gcig tu sbyor shes na/ /srid dang mya ngan 'das la mi gnas so/ /zhes bshad pas/ de bzhin nyid ni gnyis su med pa'i ye shes te/ de nyid rnam par dag pa'o/ /de'i sbyor ba</text></item>
<item><p>223a.4</p><section></section><text>bas 'khor lo'i gtso bo ste/ 'khor lo'i bdag po'i ngo bo nyid du sems 'di dkyil 'khor gyi 'khor lo lta bur gnas pa yin no/ /gzugs la sogs pa zhes bya ba la gzugs kyi phung po la sogs pa la gang mi shes pa'i 'khrul pa de dang rnam par bral zhing spangs pa des na dri ma</text></item>
<item><p>223a.5</p><section></section><text>med pa yang yin la phung po la sogs pa yang yin pas na dri med phung po la sogs pa'o/ /yang de rnams kyang yin la mig yor lta bur snang ba tsam du dngos po'i ngo bo yang yin pas de skad ces bya'o/ /yang na 'di rnams kyi dri ma med pa nyid ni phyi rol nyid du sgro</text></item>
<item><p>223a.6</p><section></section><text>btags pas nan gyis sgro btags pa nyid ni 'khrul pa yin la de nyid ni dri ma yin te/ 'khrul pa ni dri ma'i ngo bo nyid yin pas 'khrul pa'i dri ma de dang bral ba yin par shes par bya'o/ /sogs pa'i sgras ni skye mched la sogs pa gzung ste/ de rnams kyang dngos po med pa'i ngo bo nyid do/ /des grub pa ni rdzogs</text></item>
<item><p>223a.7</p><section></section><text>par gyur pa'o/ /ser sna ni gtong bar mi byed pa'i sems nyid de de nyid thog mar byas pa gang yin pa de ni ser sna la sogs pa ste/ 'chal pa'i tshul khrims dang / bzod pa med pa dang / le lo dang sems g.yeng ba dang shes rab 'chal pa la sogs pa'o/ /de rnams las</text></item>
<item><p>223b.1</p><section></section><text>ldog par gyur pa ni med pa'o/ /de'i rnam par dag pa ni gyur pa'i ngo bo nyid de pha rol tu phyin pa ste/ sbyin pa la sogs pa'i pha rol tu phyin pa rnams dang / sa rnams rab tu dga' ba la sogs pa rnams so/ /de ltar pha rol tu phyin pa rnams dang / sa de rnams nyid ni dkar po'i chos yin</text></item>
<item><p>223b.2</p><section></section><text>la/ de'i rang bzhin ni ser sna la sogs pa las ldog par gyur pa'i rang bzhin no/ /de bas na de lta bu'i rnam par rtog pa med par lhun gyis grub cing ched du bya ba med par de nyid kyis bdag dang gzhan gyi don mtho ris dang thar pa zhes bya ba 'byung ba'i rgyu can yin zhing rgyur gyur pas sems de</text></item>
<item><p>223b.3</p><section></section><text>yang dkyil 'khor gyi rnam pa lta bu yin la/ rim bzhin zhes bya ba la goms pa'i rim pas shes rab dang thabs kyi bdag nyid can te shes rab dang thabs kyi ngo bo nyid yin no/ /de la don ni 'di yin te rang gi don 'byung ba'i rgyu can te nyon mongs pa thams cad spong ba'i rgyur gyur pa nyid</text></item>
<item><p>223b.4</p><section></section><text>kyi zab pa nyid de/ 'jug par dka' ba nyid kyi shes rab kyi bdag nyid can yin pa dang / gzhan gyi lung 'bogs pa'i rgyur gyur pa nyid kyis gzhan rnams kyi 'jig rten dang / 'jig rten las 'das pa'i phun sum tshogs pa thams cad bskyed pa nyid kyis rgya che ba'i phyir thabs kyi bdag</text></item>
<item><p>223b.5</p><section></section><text>nyid can yin te snying rje'i ngo bo nyid yin no/ /da ni rnam par spros pa de'i mnyam pa nyid kyi bdag nyid bstan par bya ba'i phyir dam pa'i don du zhes bya ba la sogs pa smos te/ don dam par ni chos nyid kyis na dngos po ci yang gzhan dag las dbye ba med pa yin zhing sna tshogs pa'i rang</text></item>
<item><p>223b.6</p><section></section><text>bzhin can ma yin la dbye ba med pa min te/ rang bzhin gcig kyang mi 'dod do/ /ci'i phyir zhe na/ gzhan du 'dzin pa las ni ldog phyir dang / /zhes bya ba smos te/ gzhan dag la gzhan du mngon par zhen pa las rnam par ldog par gyur cing med par gyur pas so/ /gal te</text></item>
<item><p>223b.7</p><section></section><text>gzhan pha rol 'ga' zhig yod par gyur na cig shos de las dbye ba med pa dang / dbye ba yod pa la sogs pa dpyad par bya ba dag yin na/ gzhan du 'dzin pa las ldog pa des na gzhan las byed pa med pa'am/ dbye ba med pa ma yin pa cung zad kyang 'dod pa ma yin no/ /ci'i</text></item>
<item><p>224a.1</p><section></section><text>phyir gzhan du 'dzin pa las rnam par ldog ce na/ de bzhin bye brag la sogs bral phyir ro/ /zhes bya ba smos te/ de bzhin te de'i rnam par dbye ba med pa dang / dbye ba yod pa'i bdag po dang bral zhing mi ldan pa ste/ sems las tha dad pa'i phyi rol pa med do zhes</text></item>
<item><p>224a.2</p><section></section><text>sngar bsgrubs pa yin no/ /de bas na dbye ba dang dbye ba med pa'i rnam par rtog pa dang bral bas gzhan du 'dzin pa las rnam par ldog pa'i phyir ci yang dbye ba med pa dang / dbye ba yod pa yin par mi 'dod pa yin no/ /de ltar bshad ma thag pa'i tshul gyis brtags shing yongs su</text></item>
<item><p>224a.3</p><section></section><text>bsgoms nas rang gi snying ga'i ye shes sems dpa'i thugs kar de kho na nyid dri ma med pa'i zla ba'i dkyil 'khor der gnas pa'i mtshan ma'i dbus na 'dug pa'i snying po dam pa yongs su gyur pa'i thig le'i gzugs su rang gi yid de rang gi sems 'od dang ldan pa ste/ 'bar ba dang</text></item>
<item><p>224a.4</p><section></section><text>bcas par yongs su bsgom zhing bsam par bya'o/ /yang na rang gi snying po ni rang gi 'dod pa'i lha'i sa bon te/ de'i gzugs su rang gi yid gsang sngags dam par yongs su gyur pa'i thig le'i gzugs su bsgom par bya'o/ /thig le'i gzugs can gyi sems de'i 'od zer gyi</text></item>
<item><p>224a.5</p><section></section><text>phreng ba des sad cing snang bar byas pa ste/ sku dang gsung dang thugs rdo rje'i lus ni mchog tu gyur pa ste dam par gyur pa'i 'jam pa'i rdo rje'i mthar thug par lus snang bar byas nas ba spu'i bu ga re re nas 'od zer gyi tshogs dpag tu med cing tshad med pas kun du ste/ dngos po thams</text></item>
<item><p>224a.6</p><section></section><text>cad kyis 'gro ba sna tshogs khyab par byas shing gang bar byas la/ sems rin po che'i 'od kyi phreng ba can de slar yang thig le'i gzugs de nyid du sems zhugs par gyur cing chud par byas la/ gnyis su med pa'i ye shes kyi gzugs ye shes kyi bdud rtsi gnyis su med pa/ gsung dang</text></item>
<item><p>224a.7</p><section></section><text>sku dang rdo rje'i lus dang gnyis ka'i mthar yang shes rab dam pa bdag med pa'i ye shes de la goms par byas pa de med par sangs rgyas nyid du mi 'gyur bas sems can thams cad bdag gis sangs rgyas su byas so zhes snying rjes smon par byed pa dang / bdag med pa las goms par byas</text></item>
<item><p>224b.1</p><section></section><text>pa'i shes rab dam pas zin par gyur pas ye shes de dbab pa'i ngang tshul gang la yod pa de ni ye shes bdud rtsi dbab pa ste/ des reg pas gnyis su med pa'i ye shes dang ldan par gyur to zhes de bsam par bya'o// 'di tsam kyis ni thig le'i rnal 'byor bshad pa yin no/ /yang na</text></item>
<item><p>224b.2</p><section></section><text>rang gi zhes bya ba la sogs pa la lha'i mtshan ma phra mo rang gi rig ma'i sna'i rtse mor zla ba'i dkyil 'khor la gnas pa 'od zer dang bcas pa'i thub pa'i 'khor lo'i nang du chud par bsgom par bya ste/ de yang snying rje rgyur gyur pas na rang gi shes rab dam pa yang dag par gzung ba nyin mtshan</text></item>
<item><p>224b.3</p><section></section><text>du rtag tu bsgom par bya'o/ /phra mo'i rnal 'byor brtan por gyur pa'i mtshan ma smig rgyu dang 'dra ba dang po ste/ du ba lta bu gnyis pa yin/ /mkha' ltar snang ba gsum pa yin/ /mar me ltar 'bar bzhi pa'o/ /sprin med nam mkha' lta bur ni/ /rtag tu snang ba lnga pa'o/ /zhes</text></item>
<item><p>224b.4</p><section></section><text>bya ba 'di lta bu'i mtshan ma brtan por mthong nas spro bar bya ste/ mtshan ma phra mo'i 'od zer las byung ba'i thub pa'i dbang po dang rnam pa sna tshogs pa'i phyag mtshan bsnams te/ ral gri dang rdo rje dang 'khor lo la sogs pa spro bar bya ste/ 'di tsam kyis ni phra mo'i rnal 'byor bshad pa yin</text></item>
<item><p>224b.5</p><section></section><text>no/ /de'i rjes thogs la bzlas brjod byas pa yin pas ji ltar bya ba ni/ yang na bzlas pa zhes bya ba la sogs pa yin te/ rtse gcig pa dang ldan pa'i sems nyid ni dngos po ma lus pa kun gyi bdag nyid de rang gi sems kyi rgyal po la/ bdag gi sems 'di nyid dkyil 'khor ma</text></item>
<item><p>224b.6</p><section></section><text>lus pa'i 'khor lo lta bu yin gyis 'di las phyi rol du gyur pa yod pa ma yin no zhes nges par byas la/ sna tshogs pa'i 'od dang ldan pa ste sna tshogs pa'i 'od zer dang bcas pa'i rang gi sngags ye shes sems dpa'i thugs kar gnas pa rang rang gi 'khor la sogs pa'i thugs kar</text></item>
<item><p>224b.7</p><section></section><text>gnas pa la yi ge dbus su chud par byas pa blo dang ldan pa ste mkhas pas bsam par bya zhing bsgom par bya'o/ /bzlas pa 'di ji ltar bya ba de ltar bstan par bya ba'i phyir srog dang zhes bya ba la sogs pa smos te/ srog dang rtsol ba ma bsdams par gsang sngags kyi rgyal po'i 'od zer</text></item>
<item><p>225a.1</p><section></section><text>sna tshogs pa dang ldan pa bsams la/ sku la sogs pa spro bar bya'o zhes bya bar sbyar ro/ /ji ltar spro bar bya zhe na/ srog dang rtsol ba shin tu ma bsdams par/ /zhes bya ba smos te/ srog dang rtsol ba gnyis btang ba dang gzhug pa dag shin tu ma bsdams</text></item>
<item><p>225a.2</p><section></section><text>par de gsal ba kho nar sku la sogs spro bar byed pa nyid de/ bsdu bar bya ba 'ga' zhig ni ma yin no zhes bya ba'i don to/ /ji ltar bya zhe na/ rim pa bzhin du'ang yang na ni/ /cig car spro ba dag ni legs par bya/ /zhes bya ba smos so/ /nam mkha'i gtos ni nam mkha'i khams te/ </text></item>
<item><p>225a.3</p><section></section><text>sku rdo rje la sogs pas kun du gang bar bya zhing / 'od kyi sgo'i snang bas zhes bya ba ni 'od kyi sgo des snang bar byed pa'i ngang tshul gang la yod pa de la de skad ces bya ste/ 'od zer gyi phreng ba kun du 'khrugs pa zhes bya ba'i don to/ /de nas sna tshogs pa'i mchod pa'i sprin gyi bkod pa</text></item>
<item><p>225a.4</p><section></section><text>kun du spro bar bya'o zhes bya bar sbyar te/ snga ma bzhin du zhes bya ba ni dkyil 'khor gyi rgyal po mchog gi ting nge 'dzin bzhin du'o/ /sna tshogs pa ni rnam pa du ma'o/ /mchod pa ni gzugs la sogs pa'i lha mo rnams te/ de rnams kyi sprin dang de'i bkod pa de dag gis sku la sogs</text></item>
<item><p>225a.5</p><section></section><text>pas nam mkha'i ngos kun du bkang ba'i rjes thogs la kun du spro bar bya zhing yongs su ste/ dngos po thams cad kyis mchod do/ /de yang ye shes sems dpa'i thugs ka'i yi ge de phye/las 'od zer yang dag par spros la/ des phyogs bcu na gnas pa'i gzugs rdo rje la sogs pa'i</text></item>
<item><p>225a.6</p><section></section><text>lha mo rnams bkug nas rang gi lus la bcug ste/ byang chub kyi sems kyi ngo bor gyur pa rdo rje'i lam nas phyung ste/ lha mo'i pad+ma'i nang na gnas par gyur pa dang / rang gi lha mo'i lus las 'od zer gyi sgo nas gzugs rdo rje la sogs pa'i lha mo rnams rang gi kha dog dang phyag mtshan</text></item>
<item><p>225a.7</p><section></section><text>'dzin pa phyung ste/ des yongs su bskor nas sku rdo rje la sogs pa mchod par bya'o zhes bya ba'i don to/ /yongs su sbas shing 'khyud pa yang yin la rig pa mchog kyang yin pas na/ yongs su sbas pa'i rig pa mchog rnams ni/ /zhes bya'o/ /yang na mchog tu gyur pa ni rig pa</text></item>
<item><p>225b.1</p><section></section><text>rnams gnyis su med pa'i ye shes kyi ngo bo nyid yin pa'i phyir ro/ /de rgyur gyur pas bde ba chen po ste/ de babs par gyur pa ni nyams su myong ba mngon du phyogs par gyur pa ste des gzhan gyi dbang du gyur par bdag nyid mthong nas/ rnam par sgeg pa'i thub dbang tshogs rnams ni/ /</text></item>
<item><p>225b.2</p><section></section><text>mthar ni rang gi lus la gzhug par bya/ /zhes bya ba ni bzlas pa'i mthar sku rdo rje la sogs pa bton pa rnams shin tu mdzes bzhin du rang gi lus la gzhug par bya'o/ /'di tsam kyis ni bzlas pa yin no/ /phra mo'i rnal 'byor dang thig le'i rnal 'byor la yang yan lag bzhi</text></item>
<item><p>225b.3</p><section></section><text>bzhi ste/ rgyu mthun pa'i 'bras bu la sogs pa chen po dang / thugs rdo rje la sogs pa yang rgyu mthun pa'i 'bras bu la sogs pa chen po bzhi bzhir blta bar bya'o/ /rang gi snying po ni ye shes sems dpa'i sa bon no/ /de nyid dang po'i rnal 'byor la sogs pa'i ting nge 'dzin</text></item>
<item><p>225b.4</p><section></section><text>bsgrub par bya ba ni de kho na nyid do/ /de'i nges par rtogs pa ni bsgom pa'o/ /des skyo ba ni yongs su dub pa'o/ /des zhum pa ni rgya chung bar gyur pa'o/ /sems kyi spyod pa ni sems kyi 'jug pa gang yin pa de ni/ rang gi snying po de nyid nges rtogs pas/ /sems ni spyod pa skyo bas</text></item>
<item><p>225b.5</p><section></section><text>zhum gyur na/ /zhes bya'o/ /de ltar gyur pa la sngar bshad pa'i spyan la sogs pa'i rig pa'i tshogs kyis yang dag par glur blangs pas rab tu bskul zhing legs par sad par byas nas snga ma bzhin du 'khor lo la sogs pa mchod par bya'o/ /da ni sems bzang po zhes bya</text></item>
<item><p>225b.6</p><section></section><text>ba la sogs pas tshim par bya ba ston te/ sems bzang po ni byang chub kyi sems so/ /de nyid ni chu yin pas na sems bzang po'i chu ste de'i rgyun 'bab cing sku rdo rje la sogs par babs par gyur par bsam par bya'o/ /cho ga ji bzhin zhes bya ba ni spyi bo'i steng du mtho gang tsam</text></item>
<item><p>225b.7</p><section></section><text>gyis dpags par zla ba'i dkyil 'khor bsams la/ der bdud rtsi'i ngo bor gyur par bsam par bya ste/ der oM gyis phyogs bcu na gnas pa'i bdud rtsi rnams bkug la gcig tu byas te/ sku rdo rje la sogs pa la nges par dbab par bya'o/ /skyo ba bsal bar bya zhes bya ba ni skyo bar</text></item>
<item><p>226a.1</p><section></section><text>gyur na bsal bar bya ba'i phyir ro zhes bya ba'i don to/ /ji lta bu zhe na/ srog dang rtsol ba'i 'od kyi lcags kyus drangs nas ni/ /zhes bya ba smos te/ 'byin par byed pa'i rlung ni srog ces bya ba/ 'dren par byed pa ni rtsol ba zhes bya'o/ /srog dang rtsol ba de</text></item>
<item><p>226a.2</p><section></section><text>gnyis ni srog dang rtsol ba ste de dag nyid kyi 'od ni lcags kyu ste de lcags kyur byas pa des bkug nas de dbab par bya'o/ /de ltar zhes bya ba bshad ma thag pa'i tshul gyis cho ga bzhin du thang cig ngal bso zhing dub pa bsal bar byas nas/ sngar bshad pa'i tshogs zhes bya bar rang gi sngags sna</text></item>
<item><p>226a.3</p><section></section><text>tshogs pa'i 'od dang ldan pa bsgoms la sku rdo rje la sogs pa spro bar bya zhing gsang sngags kyi rgyal po dam pa nyin dang mtshan du bzlas brjod bya'o/ /sngags la'ang kun du chags pa med pas bya/ /zhes bya ba ni mngon par zhen pa med pa 'di ni bzlas par bya ba'i sngags so/ /</text></item>
<item><p>226a.4</p><section></section><text>'di ni 'di'i bzlas pa'o/ /bdag ni zlos pa po'o zhes mngon par zhen pa dang bral bar bya'o zhes bya ba'i don to/ /de bas na 'di ltar de kho na nyid shes par gyur pas gsang sngags kyi bzlas brjod bya ba yin no/ /da ni bstod dang zhes bya ba la sogs pas gshegs su gsol ba'i</text></item>
<item><p>226a.5</p><section></section><text>cho ga ston te/ bstod pa dang mchod pa la sogs pa sngags pa gang gis byas pa de ni bstod pa dang mchod sogs te/ dkyil 'khor bsgom pa gshegs su gsol ba la sngags pa gang rab tu 'bad pa dang ldan pa de la de skad ces bya'o/ /sku rdo rje la sogs pa rtag pa ste brtags pa tsam</text></item>
<item><p>226a.6</p><section></section><text>gyis yang dag yod pa ma yin gyi sprul pa yin par bsam par bya'o/ /ji lta bur gyur pa zhe na/ oM la sogs pas 'khor lo bsdus nas ni/ /zhes bya ba smos te/ yi ge oM thog mar byas pa gang yin pa de ni yi ge a la sogs pa'o/ /oM la sogs pa de nyid du bsdu ba ni 'khor</text></item>
<item><p>226a.7</p><section></section><text>lo'i bdag po dang dkyil 'khor pa rnams kyis thugs rdo rje la sogs pa gang yin pa de rnams kyi mgo bo dang lkog ma dang snying gar bsdu ba gang yin pa de ni/ oM la sogs par 'khor lo bsdus nas ni/ /sku la sogs pa rtag pa dag tu bya/ /zhes bya ste/ sngags pas de ltar bsam</text></item>
<item><p>226b.1</p><section></section><text>par bya'o/ /de ltar dkyil 'khor gyi 'khor lo'i rnam pa'i de kho na nyid mthong zhing / de ltar de kho na nyid rtogs par gyur pa gang yin pa des nges par grol zhing thar pa thob pas sems can gyi khams khams gsum par gtogs pa rnams dmigs shing yid la byas nas smon lam gyi sgo</text></item>
<item><p>226b.2</p><section></section><text>mngon sum nyid du bya ste/ 'gro ba la phan pa'i phyir bdag nyid 'jam pa'i rdo rjer gyur nas snying rje rgyur gyur pas 'gro ba ma lus pa rnams 'jam pa'i rdo rjer bya'o zhes bya ba'o/ /langs nas zhes bya ba la sogs pa la langs pa ni bsam gtan las so/ /dag pa'i sems dpa' ni tha mal</text></item>
<item><p>226b.3</p><section></section><text>pa'i nga rgyal rnam par spangs par gyur pas dam pa'i chos smra ba la sogs pa bya ba ma lus pa rdzogs par bya'o zhes bya bar sbyar ro/ /ji ltar rnal 'byor pa dag pa'i sems dpar gyur pa de ltar bstan pa ni/ rang gi lha yi rnam pa'i nga rgyal yid la byas nas ni/ /zhes bya ba smos te/ rang gi 'dod pa'i lha'i rnam</text></item>
<item><p>226b.4</p><section></section><text>par sems bskyed par byas pa 'dzin pas bya'o/ /kun du snang bar gnas pa'i yul rnams ni/ /zhes bya ba la/ kun du snang ba ni gzugs la sogs pa'i rnam par shes pa mig la sogs pa la brten pa'o/ /de'i gnas pa ni rnam par gzhag pa ste/ 'di ni gzugs kyi rnam par shes pa'o zhes de</text></item>
<item><p>226b.5</p><section></section><text>ltar nang gi bdag nyid can no/ /de'i yul rnams ni gzugs la sogs pa ste de dag gis byas pa'i phyir ro/ /de yang gzugs kyi mtshan ma las skyes pa'i rnam par shes pa gang yin pa de ni gzugs kyi rnam par shes pa'o zhes rnam par gzhag go/ /de bzhin du sgra la sogs pa'i rnam par</text></item>
<item><p>226b.6</p><section></section><text>shes pa la yang blta bar bya'o/ /rang rang gi ngo bo rnam par dag pa ni bdag nyid kyi ngo bo nyid yongs su dag pa'o/ /de yang gzugs kyi dag pa ni sku'i rdo rje nyid du'o/ /de bzhin du sgra ni thugs kyi rdo rje nyid du'o/ /dri ni rin chen 'byung ldan nyid du'o/ /ro ni gsung gi rdo rje nyid du'o/ /reg bya</text></item>
<item><p>226b.7</p><section></section><text>ni dam tshig rdo rje nyid du ste/ rang rang gi ngo bo rnam par dag pa ni 'dis rim pa bzhin du yul yongs su bsgom par bya'o/ /chos nyid kyis ni zhes bya ba'i don dam par ro/ /phan tshun khyad par med pa ni gcig la gcig dbyer mi phyed pa nyid kyis so/ /dpal ldan rdo rje 'dzin pa lta bur ni/ /</text></item>
<item><p>227a.1</p><section></section><text>zhes bya ba ni yul 'di dag thams cad dpal rdo rje sems dpa'i ngo bo nyid de/ gang gi phyir dngos po 'di dag thams cad ni gnyis su med pa'i ye shes kyi ngo bo nyid yin pa'i phyir ro/ /de bas na dpal ldan rdo rje 'dzin pa lta bur bsgom par bya'o/ /phyin ci log gi rtog</text></item>
<item><p>227a.2</p><section></section><text>pa spangs pa yis/ /zhes bya ba la/ phyin ci log gi rtog pa ni gzung ba dang 'dzin pa'i rnam pa dang / tha mal pa'i nga rgyal gyi rang bzhin no/ /de las grol ba ni spangs pa'o/ /yang na gang gis phyin ci log gi rtog pa spangs par gyur pa'i sngags pa gang yin pa de la de skad ces bya ste/ </text></item>
<item><p>227a.3</p><section></section><text>des/ bya ba ma lus pa ni rdzogs par bya/ /zhes bya ba dam pa'i chos smra ba la sogs pa bya ba'o/ /thub pa'i 'khor lo ma lus mchod pa ni/ /zhes bya ba la/ de lta bu'i sngags pas thub pa'i 'khor lo ma lus pa mchod pa 'di ni mchog dam pa yin te/ dkyil 'khor gyi 'khor</text></item>
<item><p>227a.4</p><section></section><text>lo bsgoms pas bya ba ma lus pa rdzogs par bya ba 'di ni de'i mchod pa kun du ste/ dus thams cad du mchog yin par blta bar bya'o/ /da ni snying ga'i zhes bya ba la sogs pas zas la longs spyod pa'i cho ga ston te/ de yang ji ltar na rnal 'byor pas tha mal pa'i nga rgyal spangs pa'i sems</text></item>
<item><p>227a.5</p><section></section><text>kyis zas la spyad par bya ba yin pas/ zan za ba'i tshe na zhes bya ba zas la spyod pa'i dus su snying ga'i zla ba la/ 'khor lo'i gtso bo zhes bya ba 'khor lo'i bdag po dkyil 'khor pa'i lha rnams dang bcas pa rang gi sngags kyis zhes bya ba rang gi snying po'i yi ge b+h+rUM laM dzaM baM la sogs pa dang</text></item>
<item><p>227a.6</p><section></section><text>yi ge hUM las kyang kun du dmigs shing bsams la/ rang gi zas la sogs pa byang chub kyi sems kyi ngo bo nyid du gyur pa rlung dang me'i dkyil 'khor la gnas pa'i pad+ma'i snod na gnas pa kun du snang zhing 'od dang ldan pa'i oM gyis mngon par bzlas pa dang / de nyid gsum gyis zhes bya</text></item>
<item><p>227a.7</p><section></section><text>ba oM la sogs pa bzlas te/ chos thams cad kyi mnyam pa nyid de stong pa nyid gang yin pa des rnam par dag pa de gnyis su med pa'i ye shes kyi ngo bo nyid du bsam par bya'o/ /rang gi kha zas de ltar bsams nas yang ci zhig bya zhe na/ de yis sku yi rdo rje la sogs pa'i/ /lha rnams</text></item>
<item><p>227b.1</p><section></section><text>kun du tshim pa nyid du bya/ /zhes bya ba smos te/ hUM dgod pa'i rdo rje'i lce bzang por gyur pa yang bya'o zhes bya bar blta bar bya'o zhes zas la spyod pa'i gnas skabs su sbyin sreg gi cho ga bshad pa ni rnal 'byor pa zas la spyod pa nyid sbyin sreg gi tshul yin pa'i phyir ro/ /phyi'i sbyin sreg</text></item>
<item><p>227b.2</p><section></section><text>cho gas bsgre bya zhing / /zhes bya ba la sogs pa la sbyin sreg gi cho ga ni sbyin sreg gi cho ga'i bya ba ste/ phyi'i mar la sogs pa'i sreg rdzas kyi tshul du'o/ /yid kyi'ang 'di lta bu'i tshul du rnal 'byor pa yid kyis zas la spyod pa'o/ /phung po dang khams dang skye mched rnams nyid ni be+ems po'i</text></item>
<item><p>227b.3</p><section></section><text>tshul nyid kyi bud shing yin la/ de rnams ye shes 'bar ba'i ye shes kyi me la bsregs na gnyis su med pa'i ye shes skye bar gyur pa ni bla na med pa bshad cing grags so/ /'dis ni sbyin sreg gsum bshad pa yin te/ phyi'i dang yid kyi dang bla na med pa'i'o/ /de ltar bshad ma thag</text></item>
<item><p>227b.4</p><section></section><text>pa'i rim pas ma lus pa'i 'dod pa ste gzugs la sogs pa rnams kyis bdag nyid dam/ gzhan dag rang gi lha'i gzugs su gyur pa la yang dag par mchod par bya ste/ dam tshig 'di ni bde bar gshegs pa rnams kyis mthun par rjes su gnang zhing bsngags pa yin no/ /da</text></item>
<item><p>227b.5</p><section></section><text>ni rjes su mthun pa zhes bya ba la sogs pa bsam gtan las langs nas rnal 'byor pas lus la sogs pa'i las rnams ji ltar bya ba de ston te/ bdag dang rjes su mthun pa'i dam pa'i chos smra ba la sogs pas 'gro ba'i don yongs su brtags te byed pa dang bdag dang rjes su mthun pa'i</text></item>
<item><p>227b.6</p><section></section><text>me tog la sogs pa'i phyi'i mchod pa rnams kyis ma lus pa'i bde bar gshegs pa rnams mchod par yongs su brtag par bya ba dang / lus kyi las 'chags pa la sogs pa de dang de byed pa ni rtag tu ste rgyun mi 'chad par legs par mnyam par gzhag cing lha'i nga rgyal dang ldan par bya'o/ /</text></item>
<item><p>227b.7</p><section></section><text>de bzhin du 'dir ji ltar na dkyil 'khor gyi 'khor lo lta bu'i sems dpa' la mi dge ba'i 'jug pa med pa de bstan pa ni/ rnam pa de 'dra zhes bya ba la sogs pa smos pa yin te/ rnam pa de lta bu'i rang gi lha'i nga rgyal dang ldan pa'i sems la ni lus kyi las dang ngag gi las rnams gang ci yang</text></item>
<item><p>228a.1</p><section></section><text>rung ba dag go rims bzhin du phyag rgya dang sngags kyi rnam pa yin par rdzogs pa'i sangs rgyas kun gyis gsungs shing bka' sprul to/ /ji ltar na lus 'di lta bu'i sems kyi lus dang ngag gi rang bzhin gyi las phyag rgya dang sngags kyi rnam par 'gyur zhe na/ </text></item>
<item><p>228a.2</p><section></section><text>de'i phyir/ gang phyir dngos po gcig la yang / /zhes bya ba la sogs pa smos te/ rgyu gang gi phyir dngos po gcig pu nyid la'ang blo yis sna tshogs pa'i kun du rtog pa bsags pa'i rnam pa'i las kyi khyad par mang po dag gang gi phyir 'byung bar 'gyur ba des na dge ba dang mi</text></item>
<item><p>228a.3</p><section></section><text>dge ba'i rnam pa can gyi las gang yin pa de ni sems kyi dbang gis 'byung ba yin no zhes bshad do/ /de bas na 'di ltar bcom ldan 'das ni bsod nams kyi tshogs dang sdig pa'i tshogs gnyi ga'i rgyu yin no zhes gsungs so/ /de yang 'di'i don ni 'di yin te/ gang mu</text></item>
<item><p>228a.4</p><section></section><text>stegs byed gzhan gti mug gi mes blo gros sreg pa rnams kyis sangs rgyas bcom ldan 'das la brnyas par byed pa des ni dmyal bar 'gro bar 'gyur la/ gang dge ba'i bshes gnyen dam pa'i zhabs kyi pad+ma'i rdul yongs su bsten pas mi shes pa'i rab rib yongs su bsal ba</text></item>
<item><p>228a.5</p><section></section><text>blo gros yongs su dag par gyur pa de rnams ni mtho ris su 'gro bar 'gyur la/ gang sangs rgyas bcom ldan 'das la rab tu dad par byas nas des nye bar bstan pa'i lam bsgoms par gyur pa rnams ni ji ltar yongs su bsgoms pa las skal ba ji lta ba bzhin du byang chub gsum po</text></item>
<item><p>228a.6</p><section></section><text>gang yang rung ba'i bar kyi snod du gyur pa yin no/ /de bas na dngos bo gcig pu la yang gang sna tshogs pa'i kun du rtog pas bsgrubs pa'i las kyi khyad par las sdug bsngal dang bde ba dang grol ba 'byung bar gyur pas na sdug bsngal bde dang grol zhes bya ste/ de rnams skyed par byed</text></item>
<item><p>228a.7</p><section></section><text>cing sgrub par byed pa'i las kyi khyad par mang po 'byung bar 'gyur ba yin no/ /gang gi phyir de lta bu 'byung bar 'gyur ba yin pa de bas na/ lus sogs zhes bya ba lus dang ngag dang yid kyi dge ba dang mi dge ba'i rnam pa'i las rnams ni sems kyi dbang las zhes bya ba kun du rtog pa'i dbang gis dge</text></item>
<item><p>228b.1</p><section></section><text>ba dang mi dge ba zhes gsungs so/ /de ltar bshad ma thag pa'i rim pas rnyog pa ma lus pa spangs pa ste/ mtha' dag bsal ba'i sems gang yin pa de ni nag po ste/ mi dge ba'i las su ga la 'gyur te mi 'gyur ro zhes bya ba'i don to/ /da ni dam tshig nyams pa zhes bya ba la sogs pas bla ma</text></item>
<item><p>228b.2</p><section></section><text>la brnyas pa la sogs pa'i nyes pas dam tshig zad par gyur pa la dam tshig gso ba'i cho ga gang yin pa de nyid ston te/ dam tshig ni mi 'da' bar gzhung lugs nges par bya ba la sogs pa ste/ gang bla ma'i mdun du bdag gis 'di ltar bya'o zhes nges par khas blangs pa'o/ /de la nyams</text></item>
<item><p>228b.3</p><section></section><text>par gyur pa ni 'das par gyur pa'o/ /de la ni dpal ldan rdo rje'i dam tshig rnal 'byor pa'i sngags pas sngar bshad pa'i rim gyis dbang bskur ba blang bar bya zhing gzung bar bya'o zhes bya bar sbyar ro/ /dpal ldan dam tshig rdo rje ni don yod par grub pa ste/ de'i dang po'i sbyor ba la</text></item>
<item><p>228b.4</p><section></section><text>sogs pa'i rim gyis bsgom pa'i yang dag pa'i sbyor ba 'di la yod pas na dpal ldan dam tshig rdo rje'i rnal 'byor pa'o/ /yang 'di khyad par bstan pa'i phyir snying ga'i zla bar ni/ snying pos sna tshogs rdo rje ji bzhin bsam/ /zhes bya ba smos te/ snying ga na gnas pa'i zla ba yin pas snying ga'i zla ba'o/ /</text></item>
<item><p>228b.5</p><section></section><text>snying ga'i zla ba der sna tshogs rdo rje ste rdo rje rgya gram gang yin pa de ni snying pos sna tshogs rdo rje'o/ /ji bzhin bsam zhes bya ba ni man ngag ji ltar thob pa'i cho gas sna tshogs pad+ma'i 'dab ma'i dbus su zla ba la sna tshogs rdo rje bsam zhing zla ba la khaM bsams la sngar gyi rim pas zhes bya ba thub pa mchog gi 'od</text></item>
<item><p>228b.6</p><section></section><text>zer las byung ba'i rig pa'i tshogs kyis phyag na bsnams pa'i bum pa'i ye shes kyi chus dbang bskur ba'i rim pas dbang bskur ba blang bar bya'o/ /ci zhig byas nas she na/ 'gro ba rang bzhin gyis rnam par dag par bsams la zhes bya ba smos te/ rang bzhin kyis zhes bya ba ngo bo nyid kyis rnam par</text></item>
<item><p>228b.7</p><section></section><text>dag cing 'gro ba ma lus pa rnam par grol ba yin par bsam pa'o/ /cho ga 'di nyid kyis khrus la yang bgre bar bya ba'i phyir ro/ /phyi rol gyi yang khrus kyi cho ga la/ /rim 'di khyad par du yang bsam par bya/ /zhes bya ba smos te/ dbang bskur ba'i rim pa de ni phyi'i khrus la yang khyad par du bsam par</text></item>
<item><p>229a.1</p><section></section><text>bya'o/ /da ni thun mtshams zhes bya ba la sogs pas thun mtshams su bsam gtan gyi rjes la rnal 'byor pas bya ba gang yin pa de ston pa yin te/ re zhig dang por mchod pa la sogs pa sngon du 'gro bas bya ba 'ba' zhig tu ma zad kyi thun mtshams su yang sngar gyi cho gas mchod pa la sogs</text></item>
<item><p>229a.2</p><section></section><text>pa sngon du 'gro ba ste/ mchod pa dang por byas nas bzlas brjod byas nas/ snying ga'i nang du 'khor lo chud byas la/ /zhes bya ba dkyil 'khor kyi 'khor lo snying ga'i nang du chud par byas par gyur pa gang yin pa de ltar byas la snying rje dang shes rab gnyis dang ldan par rnal 'byor pa nyal zhing gnyid log par bya'o/ /mal nas</text></item>
<item><p>229a.3</p><section></section><text>ldang ba'i dus su yang sngar bshad pa'i spyan la sogs pa'i lha mo rnams kyi glus bskul bas langs la cho ga snga ma bzhin du zhes bya ba sna tshogs pa'i 'od dang ldan pa'i rang gi sngags brjod cing sku rdo rje la sogs pa spro ba'i cho gas thub pa de sngags pas bzlas brjod la sogs pa bya'o/ /da ni</text></item>
<item><p>229a.4</p><section></section><text>dngos grub ces bya ba la sogs pas dngos grub sgrub pa'i cho ga ston te/ dngos grub ni sangs rgyas nyid bsgrub pa'am ral gri la sogs pa bsgrub pa'o/ /mtshan ma mthong ba ni rtags thob pa ste/ rmi lam du bu mo brgyan pa mthong ba la sogs pa'o/ /de kho na nyid gsum kyi mchod pa'i sku dang</text></item>
<item><p>229a.5</p><section></section><text>gsung dang thugs rdo rje bsgom pa'i mtshan nyid can byas shing dpyad nas/ rang gi sems zhes bya ba bdag nyid kyi sems sngar bshad pa'i dkyil 'khor la gnas pas 'dod pa'i dngos grub rab tu bsgrub par bya ste/ sangs rgyas nyid du 'grub pa'am ral gri la sogs pa'i dngos grub bsgrub</text></item>
<item><p>229a.6</p><section></section><text>par bya'o/ /dngos grub bsgrub pa'i tshe gal te bgegs byung na de bzlog par bya ba'i phyir bgegs rnams zhes bya ba la sogs pa smos te/ bdud rtsi thab sbyor 'khor lo zhes bya ba ni bdud rtsi 'khyil pa'i 'khor lo'o/ /dbang bskur ba byas shing dbang bskur ba blangs pas ni 'bad pa med</text></item>
<item><p>229a.7</p><section></section><text>cing bsgrim mi dgos par bgegs rnams nges par 'joms par byed/ bdud rtsi thab sbyor kyi 'khor lo de gang yin zhe na/gang zhig dbus na gnas par gyur pa yi/ /'khor lo de yang de yi yin par 'gyur/ /zhes bya ba smos te/ de'i dbus su ni dkyil 'khor gyi 'khor</text></item>
<item><p>229b.1</p><section></section><text>lo de'i dbus su'o/ /de'i dbus na gnas par gyur pas na dbus na gnas pa ste/ dbus na bcom ldan 'das gang bzhugs pa 'khor lo de de'i yin par 'gyur ro/ /'di skad ston te bdud rtsi thab sbyor bdag pos byas la dbang bskur ba blang bar bya'o zhes pa'o/ /dris pa rtsom pa 'di dag</text></item>
<item><p>229b.2</p><section></section><text>thams cad ni srid pa'i sdug bsngal las thar pa'i don du brtag par bya ba yin na/ lam 'dis ji ltar srid pa'i sdug bsngal las ji ltar thar bar 'gyur zhe na/ de'i phyir/ tha mal rnam rtog rgyun ni ma rtogs par/ /zhes bya ba la sogs pa smos te/ tha mal pa'i rnam par rtog pa ni bdag</text></item>
<item><p>229b.3</p><section></section><text>dang bdag gir rnam par rtog pa'o/ /de'i rgyun ni rgyun gyis 'byung ba'o/ /de las gzhan pa'i srid pa'i sdug bsngal gzhan ci yang yod pa ma yin kyi/ de nyid srid pa'i sdug bsngal yin no zhes bya ba'i don to/ /de dang zhes bya ba srid pa'i sdug bsngal de dang rnam par 'gal bar 'gyur ba ste/ </text></item>
<item><p>229b.4</p><section></section><text>gnyen por gyur pa ni dkyil 'khor gyi 'khor lo'i rnam pa'i sems de la mngon sum gyis gsal bar rtogs par rnal 'byor pas 'gyur ro/ /ji ltar na gsal bar rtogs par 'gyur zhe na/ zab cing rgya che ba'i zhes bya ba la sogs pa smos te/ zab cing rgya che ba'i bdag nyid can ni shes</text></item>
<item><p>229b.5</p><section></section><text>rab dang thabs kyi rang bzhin can te dkyil 'khor kyi 'khor lo lta bu'i sems gang yin pa der ni srid pa'i sdug bsngal gyi rang bzhin gyi kun du rtog pa rnams snang bar mi 'gyur zhing so sor snang bar mi 'gyur la/ de bas na srid pa'i sdug bsngal kyi bdag nyid ma lus pa'i mi mthun pa'i phyogs</text></item>
<item><p>229b.6</p><section></section><text>ni dkyil 'khor gyi 'khor lo'i rnam pa can gyi sems de yin par gsal bar rtogs par 'gyur bas sdug bsngal de yang phyi rol du snang ba tsam 'ba' zhig ma yin no/ /de cis na/ yod pa min par sngar ni bsgrubs pa yin/ /zhes bya ba smos te/ sems tsam las tha dad pa'i phyi rol</text></item>
<item><p>229b.7</p><section></section><text>gzhan 'ga' yang yod pa ma yin te/ gzugs la sogs pa'i rnam pa dang bral bas/ /zhes bya ba la sogs pa sngar bstan pa nyid yin pa'i phyir ro/ /gang zhig ces bya ba la sogs pa la dngos po gang zhig gang dang lhan cig tu mi mthun par lan cig tu gyur pa'am zhes bya ba dus</text></item>
<item><p>230a.1</p><section></section><text>gcig gi tshe na mi mthun par gyur pa yin pas/ mi mthun par gyur pa de'i bgod pa rgyas par gyur cing shes rab kyi mthar son par byed de/ gang gi phyir/ mthong ba'i bslab pa'i rnam par 'phel ba yis/ /zhes bya ste/ mi mthun par gyur par mthong zhing nye bar</text></item>
<item><p>230a.2</p><section></section><text>dmigs pa yang dang yang du yid la byed pas bslabs pa gang yin pa de rnam par 'phel zhing rab kyi mthar thug par gyur pa ni rang gi mi mthun pa'i gnyen por gyur cing srid pa'i sdug bsngal shin tu 'gag par byed cing mchog tu nges par byed pa'i rang bzhin can yin te/ dper na mi gtsang</text></item>
<item><p>230a.3</p><section></section><text>ba ni 'dod chags kyi gnyen po yin pa dang 'dra bar dkyil 'khor kyi rnam pa can gyi sems ni srid pa'i sdug bsngal gyi bdag nyid can gyi kun du rtog pa dang mi mthun pa yin no/ /de bas na srid pa'i sdug bsngal dang lhan cig mi mthun pa nyid kyis na dkyil 'khor gyi 'khor lo'i rnam pa mthong</text></item>
<item><p>230a.4</p><section></section><text>ba'i sems bslabs pas kyang rnam par 'phel zhing dkyil 'khor gyi 'khor lo'i rnam pa'i sems de bgrod pa rgyas par gyur pa na rang gi mi mthun pa'i srid pa'i sdug bsngal yang dang yang du 'gog par byed pa yin no/ /da ni pha rol tu phyin pa'i rnal 'byor las rnal 'byor pa 'di khyad</text></item>
<item><p>230a.5</p><section></section><text>par du gyur pa bstan pa'i phyir sbyin pa la sogs zhes bya ba la sogs pa smos te/ tha mal pa yang yin la rang gi ngo bo yang yin pas na tha mal pa'i rang gi ngo bo ste/ bdag dang bdag gi ngo bo la sogs pa kun du snang ba'i rang bzhin no/ /de las rnam par ldog pa ni slar ldog</text></item>
<item><p>230a.6</p><section></section><text>pa'o/ /mi 'gyur ba ni mi phyed pa ste/ sbyin pa la sogs pa sems la bdag gi med pa dang ldan pas kyang / tha mal pa'i rang gi ngo bo las ldog par mi 'gyur ro zhes bya ba'i bar du'o/ /de ci'i phyir zhe na/ gang gi phyir zhes bya ba la sogs pa smos te/ gang gi phyir 'dir</text></item>
<item><p>230a.7</p><section></section><text>tha mal pa'i rang gi ngo bo la yod kyang zhes bya ba bdag med pa dang ldan du zin kyang / sbyin pa la sogs pas mi mthun par 'gyur ba ma yin no/ /de phyir de ni ldog par mi 'gyur ro/ /'di skad ston pa yin te/ gal te sbyin pa la sogs pa tha mal pa'i rang gi ngo bo dang mthun par mthong bar gyur pa</text></item>
<item><p>230b.1</p><section></section><text>de'i tshe/ rang gi mi mthun pa'i tha mal pa rang gi ngo bo las sdog par byed par 'gyur na/ gang gi tshe ma mthong na de ltar ldog par byed pa ci ltar yin/ dkyil 'khor gyi 'khor lo'i rnam pa'i sems 'di ni srid pa'i sdug bsngal dang mi mthun par mthong ba de'i phyir ldog par byed pa yin no/ /de ltar</text></item>
<item><p>230b.2</p><section></section><text>bshad ma thag pa'i tshul gyis srid pa'i sdug bsngal las thar pa'i rgyu nyid dkyil 'khor gyi 'khor lo'i rnam pa'i sems 'di nyid yin par rtogs shing khong du chud na dpal kun du bzang po nges par bsgoms pa su zhig mi byed ces bya bar sbyar ro/ /khyad par ji lta bu zhig ce na/ ye shes bsam</text></item>
<item><p>230b.3</p><section></section><text>yas skad cig gis bsgrubs pa/ /zhes bya ba smos te/ bdag nyid bsam gyis mi khyab pa'i ye shes gnyis su med pa'i ye shes su bskyed pa nyid yin pa'i phyir skad cig gis te/ mdor bsdus pa'i gnyis su med pa'i mtshan nyid can gyi ye shes kyi dbang du bsgrubs shing bskyed pa yin no/ /</text></item>
<item><p>230b.4</p><section></section><text>'dis ni sems can gyi don gyi phyir rgyur gyur pa nyid kyang tshe 'di nyid la rab tu bsgrub par nus so zhes bya ba'i don to/ /dpal yang yin la kun du bzang po yang yin pas na dpal kun du bzang po ste/ gnyis su med pa'i ye shes kyi rang bzhin bcom ldan 'das dpal rdo rje sems dpa'o/ /de</text></item>
<item><p>230b.5</p><section></section><text>yang rang gi ngo bo nyid de bcom ldan 'das ni chos ma lus pa'i de kho na nyid kyi rang bzhin yin pas chos thams cad kyi rang gi ngo bo nyid yin no/ /de bas na/ snying rje dang ldan pa su zhig /nges par sgom par mi byed de/ /zhes bya ba ni gang gzhan gyi sdug bsngal sel bar 'dod pa la brten pa rnams ji</text></item>
<item><p>230b.6</p><section></section><text>ltar bshad pa'i lam gyi rim pa tshol ba ste/bcom ldan 'das 'di lta bu ci'i phyir nges par rim pa sgom par mi byed de/ gzhan du na thams cad kyis bsgom par bya ba nyid yin no/ /da ni slob dpon bdag nyid nga rgyal spang bar bya ba'i phyir/ /dri med ces bya ba la sogs pa smos te/ dri ma med pa yang yin</text></item>
<item><p>230b.7</p><section></section><text>la blo yang yin pas na dri med blo ste/ de nyid ni 'od zer te yang dag pa'i ye shes la dbang thob pa de rnams kyis mi shes pa'i mtshan nyid can gyi mun pa thams cad rnam par sel bar byed pa gang yin pa de ni/ dri med blo yi 'od zer rnams kyis ni/ /mun pa thams cad rnam par sel byed pa/ zhes bya ba/ de rnams</text></item>
<item><p>231a.1</p><section></section><text>kyi byin gyi rlabs kyis gzhan gyis kyang dkyil 'khor gyi 'khor lo mthong ba yod pa des kyang 'di dag rnam par bstan zhing nye bar sbyar bar mdzad pa'o/ /dpal gsang ba 'dus pa'i man ngag gis bcom ldan 'das bsgom pa'i cho ga 'dis chog gi/ bdag 'dra ba ste/ kho bo</text></item>
<item><p>231a.2</p><section></section><text>lta bu'i go skabs dag ni gang la yod de ci yang med do zhes bya ba'i don to/ /gang du bdag dang 'dra bas rnam par bstan pa zhes sbyor ba der ni 'di ltar bshad par bya ste/ sangs rgyas bcom ldan 'das dri ma med pa'i blo'i 'od zer mnga' ba rnams kyis ni mun pa thams cad</text></item>
<item><p>231a.3</p><section></section><text>rnam par sel bar byed pa rnam par ston par mdzad pas chog gi/ gang du bdag 'dra bas bshad pa la 'bad pa'i go skabs ga la yod de med do/ /de lta na yang ci'i phyir byas she na/ bla ma dam pa'i gzhung gis gang bstan pa gang yin pa de cung zad tsam gyis phra mo bzung zhing thob pas</text></item>
<item><p>231a.4</p><section></section><text>blangs pa de ni cung zad yin yang spyir 'khor ba'i 'ching ba lhod par byed cing gnyen por 'gyur ba yin no zhes grags pa'i rgyu gang yin pa des na sgrub pa'i thabs rtsom pa 'di la yang shin tu 'bad pa yin gyi/ dag gis shes pa'i nga rgyal gyis byas pa ni ma yin no zhes bya bar</text></item>
<item><p>231a.5</p><section></section><text>dgongs so/ /da ni de ltar zhes bya ba la sogs pas dge ba'i rtsa ba yongs su bsngo ba ston te/ de ltar bshad ma thag pa'i rnam par bkod pa las legs pa byung ba'i dge ba dri ma med pa gang yin pa des/ 'gro ba rnams rtag tu yid la dkyil 'khor gyi 'khor lo'i rnam pa sangs rgyas</text></item>
<item><p>231a.6</p><section></section><text>kyi ye shes kyi mgon dang bcas pa ste/ zad pa dang mi skye ba'i ye shes dang ldan zhing bcas pa der/ dkyil 'khor gyi 'khor lo'i rnam pa de la sems gzhol zhing 'bab pa dang / 'gro ba rnams rtag tu bsgom par shog cig pa'o/ /dpal kun du bzang po zhes bya ba'i sgrub thabs kyi</text></item>
<item><p>231a.7</p><section></section><text>'grel pa/ slob dpon mkhas pa chen po tha ga na'i zhal snga nas kyis mdzad pa rdzogs so// //rgya gar kyi mkhan po A tsar+ya shrad+du ka ra warma dang / zhu chen gyi lo tsA ba dge slong rin chen bzang pos bsgyur cing zhus te gtan la phab pa'o// //</text></item>
</text>
