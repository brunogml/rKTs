[\[1a\]]
[\[1b\]]
[\[1b.1\]{D3226}]@##/_/rgya gar skad du/_ma rI ts+yai sA d+ha naM/_/bod skad du/_'od zer can gyi sgrub thabs/_sngar bshad pa'i cho gas yi ge paM las byung ba'i sna tshogs pad+ma'i steng du zla ba la yi ge maM las skyes pa'i
[\[1b.2\]]'od zer can dkar mo ste/_zhal lnga/_phyag bcu/_zhabs bzhi par skad cig gis bdag nyid bsam par bya ba'o/_/de las rtsa ba'i zhal ni dkar mo/_g.yas pa ni mthing nag go/_/g.yon pa ni phag gi zhal
[\[1b.3\]]dmar mo/_/zhal phyi ma ni ljang gu'o/_/dbu'i steng gi zhal ni ser mo ste/_rin po che sna tshogs kyis mdzes pa/_zur phud gsum gyis brgyan cing ral pa'i cod pan dang ldan pa'o/_/g.yas pa'i phyag
[\[1b.4\]]lnga po rnams na ni nyi ma'i dkyil 'khor dang /_rdo rje sngon po dang /_mda' dang lcags kyu dang /_khab bsnams pa'o/_/g.yon pa'i phyag lnga po rnams na ni zla ba'i dkyil 'khor dang gzhu dang shing mya ngan med
[\[1b.5\]]lo 'dab dang bcas pa dang /_sdigs mdzub dang bcas pa'i zhags pa dang skud pa bsnams pa'o/_/rnam pa sna tshogs pa'i rgyan dang ldan pa'i gzhon nu ma lang tsho bdo bar gyur pa stod shag dkar po bsnams
[\[2a\]]
[\[2a.1\]]shing /_phag bdun gyi shing rta la gnas nas mchod rten gyi nang na bzhugs pa/_khyab 'jug dang /_dbang po dang /_bde byed dang /_tshangs pa rnams zhabs bzhis mnan pa'o/_/chu srin ma la bcibs nas shing rta de'i nang mdun
[\[2a.2\]]na gnas pa'i bcom ldan 'das ma gzhan ni nag mo phag gi zhal rdo rje dang /_sdigs mdzub phyag g.yas pa dang g.yon pa gnyis kyis bsnams par mdzad pa'o/_/g.yas kyi phyogs pa bcom ldan 'das ma gzhan ni phag gi zhal la phyag bzhi
[\[2a.3\]]ma ste/_lcags kyu dang khab ni g.yas pa gnyis kyis bsnams pa'o/_/sdigs mdzub dang bcas pas zhags pa dang skud pa ni phyag g.yon pa gnyis kyis bsnams shing lha rdzas kyi rgyan dang ldan pa yang yin no/_/g.yon phyogs kyi rje
[\[2a.4\]]btsun ma gzhan ni phag gi zhal dmar mo dang /_rna ba'i bar du bkang ba'i mda' gzhu dang /_g.yas pa dang g.yon pa'i phyag lhag ma dag gis ni rdo rje dang shing mya ngan med pa lo ma dang ldan pa bsnams pa/_sna tshogs pa'i rgyan dang ldan pa
[\[2a.5\]]yang yin no/_/shing rta 'dren pa'i phag rnams kyi 'og na yang nyi ma la sogs pa'i gza' dgus nad dang nye bar 'tshe ba'i gdug pa rnam pa sna tshogs pa rnams kyang mi'i gzugs su 'og tu mnan par bsam par bya ba'o/_/de nas snying ga'i
[\[2b\]]
[\[2b.1\]]zla ba la gnas pa'i sa bon maM gyi 'od zer gyis de bzhin gshegs pa rnams spyan drangs shing dbang mnos pa dang /_rnam par snang mdzad kyis rgyas btab par 'gyur ba yin no/_/de nas snying ga'i sa bon nyid las phreng ba'i rnam pa nyid sngags kyi yi ge nges par spros la/_kha nas lte bar lte ba nas khar kha
[\[2b.2\]]nas phyir yang lte bar zhes bya ba la sogs pas 'khor lo 'khor ba'i rim pas sngags bgrang bar bya ba'o/_/de la sngags ni 'di yin te/_oM ma rI ts+yai mAM hUM hUM phaT phaT swA hA/_zas la sogs pa rnam pa thams cad la yang rang gi sa bon gyis byin gyis brlabs pa rjes su bsgrub par bya ba'o/_skyon yi
[\[2b.3\]]ge brgya pa'i sngags nye bar brjod la ji ltar bde bar rgyu bar bya ba yin no/_/rtog pa las gsungs pa'i 'od zer can dkar mo'i sgrub thabs so//_//byang chub sems dpa' dA na shrI'i zhal snga nas dge slong tshul khrims rgyal mtshan gyis bsgyur ba'o/_/[{D3227}]@##/_/rgya gar skad du/_
[\[2b.4\]]mA rI ts+yai sA d+ha naM/_bod skad du/_'od zer can gyi sgrub thabs/_'od zer can ma la phyag 'tshal lo/_/de nas stong pa nyid bsgoms pa'i rjes thogs la zla ba'i dkyil 'khor la maM ser po las byung ba'i shing mya ngan med do/_/de'i steng du ni maM mo/_/de dag yongs su gyur pa las ser mo gser
[\[2b.5\]]gyi mdog 'dra ba zhal gcig ma phyag gnyis ma rnam par snang mdzad cod pan la gnas pa/_rin po che'i dbu rgyan dang ldan pa/_phag gi rgyab na sna tshogs pad+ma dang /_zla ba la sku 'gying bag dang ldan pas bzhugs pa/_shing mya ngan med ljon pa'i yal ga phyag g.yon pa la brten te bsnams
[\[2b.6\]]pa/_phyag g.yas pas mchog sbyin par mdzad pa do shal sogs pas sku brgyan cing /_gzhon zhing lang tsho la bab pa yid du 'ong ba'o/_/'di lta bur bdag nyid bsgoms la/_snying ga'i sa bon maM gyi 'od zer spros pas rigs kyi bdag po dang bcas pa'i phag gi tshogs rnams kyis ma rungs ba rnams
[\[2b.7\]]legs par bskul zhing sems can gyi don rnam pa du ma rnams kyang rnam par bsgrubs la/_oM mA rI ts+yai maM swA hA/_bya ba'i sngags 'di bzlas par bya ba'o/_/'di ni mya ngan med pa la dga' ba'i 'od zer can gyi sgrub thabs so//_//mkhas pa dA na shrI'i zhal snga nas dge slong tshul khrims rgyal
[\[3a\]]
[\[3a.1\]]mtshan gyis bsgyur ba'o//[ {D3228}]@##/_/rgya gar skad du/_ka wo ka ta mA rI ts+yai sA d+ha naM/_bod skad du/_rtog pa las gsungs pa'i 'od zer can gyi sgrub thabs/_'od zer can ma la phyag 'tshal lo/_/bla med bde ba la ni chags med par/_/shes rab pha rol gshegs pa'i bla
[\[3a.2\]]ma la/_/legs par phyag 'tshal rtogs pa'i 'od zer can/_/sgrub thabs bzang rnams don du bri bar bya/_/de la dang por re zhig rnal 'byor pas skye dgu mtha' dag bsgral bar 'dod pa'i lhag pa'i bsam pas_o phaT bya ba'i sngags 'dis snying ga dang /_mgul pa dang /_smin
[\[3a.3\]]mtshams dang /_spyi bo rnams su khro bo'i khu tshur bzhag la/_oM mA rA ts+yai bgegs tshar chod hUM phaT ces bya ba 'dis kyang bgegs nges par bcom ste/_rang gi snying gar yi ge oM yongs su gyur pa las nyi ma la yi ge maM ser po bsgom par bya ba'o/_/de las nges par byung ba'i 'od zer can gyi tshogs
[\[3a.4\]]'phros pas nam mkha' las yang dag par spyan drangs la bcom ldan 'das ma mdun du bzhugs su gsol bar bya ste/_ser mo zhal gsum spyan gsum ma la phyag brgyad ma/_g.yas kyi zhal ni dmar mo'i rnam par bsgyur ba'i mthing nag go/_/g.yon pa ni phag gi zhal lo/_/g.yas pa'i phyag
[\[3a.5\]]bzhi ni rdo rje dang /_lcags kyu dang mda' dang khab bsnams pa'o/_/g.yon pa'i phyag bzhis ni shing mya ngan med lo 'dab dang ldan pa dang /_gzhu dang /_skud pa dang sdigs mdzub bsnams pa'o/_/dbu rgyan la ni rnam par snang mdzad de/_sna tshogs pa'i rgyan dang ldan pa/_mchod rten gyi nang na
[\[3a.6\]]bzhugs pa/_na bza' dmar po dang stod shag bsnams pa/_phag bdun gyi shing rta la g.yas bskum pa'i zhabs kyis bcibs pa ste/_yi ge yaM gis bskyed pa'i rlung gi dkyil 'khor la yi ge haM las byung ba'i gza' chen po sgra gcan 'dzin nyi ma dang /_zla ba gnyis bzung ba/_kun nas gnas
[\[3a.7\]]par gyur pa'i shing rta'i dbus na lha mo bzhis yongs su bskor ba'o/_/de la shar gyi phyogs su ni bet+ta lI ste dmar mo phag gi zhal zhi ma/_g.yas pa'i phyag gis ni khab dang lcags kyu bsnams pa/_g.yon gyi phyag gi sa ni zhags pa dang shing mya ngan med bsnams pa dang stod shag
[\[3b\]]
[\[3b.1\]]dmar po bsnams pa yin no/_/de bzhin du lhor ni ba dA li ste ser mo g.yon pa'i phyag na shing mya ngan med dang khab po/_/g.yas pa'i phyag na rdo rje dang zhags pa'o/_/gzhon nu ma'i gzugs su gyur pa lang tsho la bab pa dang rgyan rnams dang ldan pa'o/_/de bzhin du nub phyogs su ni ba rA li dkar mo g.yas pa'i
[\[3b.2\]]phyag na rdo rje dang /_khab dang zhags pa dang /_shing mya ngan med ni g.yon pa'i phyag na bsnams pa dang /_zhabs g.yas bskum pa dang gzugs legs pa yang yin no/_/de bzhin du byang phyogs kyi cha na phag gi gdong pa ste dmar mo spyan gsum ma phyag bzhi ma/_phyag g.yas pas ni rdo rje dang mda' dang ldan
[\[3b.3\]]pa'o/_/phyag g.yon pas ni shing mya ngan med dang gzhu bsnams pa dang /_lha rdzas kyi sku dang ldan par yang bsgom par bya ba'o/_/mchod pa dang phyag 'tshal ba dang /_bstod pa dang /_sdig pa bshags pa dang /_bsod nams la rjes su yi rang ba dang /_yongs su bsngo ba dang /_gsol ba gdab
[\[3b.4\]]pa dang /_skyabs su 'gro ba dang /_byang chub tu sems bskyed pa dang /_lam la brten par bya ba la sogs pa rnams kyang byas shing tshangs pa'i gnas bzhi yang bsgoms la/_oM stong pa nyid kyi ye shes kyi rdo rje'i rang bzhin gyi bdag ni nga yin no zhes bya bas/_stong pa nyid kyi ting nge 'dzin la dmigs
[\[3b.5\]]par bya ba'o/_/de nas nyi ma'i dkyil 'khor la yi ge oM gyis bskyed pa'i rnam par snang mdzad seng ge'i khri la bzhugs pa/_sku mdog dkar po ral pa dang dbu rgyan dang ldan pa/_byang chub mchog gi phyag rgya bcings pa zhi bar gyur pa/_rgyan rnams thams cad kyis brgyan pa'o/_/de'i thugs
[\[3b.6\]]ka'i zla ba la yi ge nyi shu rtsa lngas yongs su bskor ba'i sa bon gyi yi ge maM yongs su rdzogs pa las shing mya ngan med lo 'dab dang ldan pa'o/_/de'i steng du zla ba la sa bon maM mo/_/de dag rnams thams cad yongs su gyur pa las ji skad du bshad pa'i sku mdog dang phyag la sogs pa'i mtshan
[\[3b.7\]]nyid dang ldan pa'i 'od zer can gyi skur bdag nyid skad cig gis bsgom par bya ba'o/_/oM mA rI ts+yai bat+tA li ba dA li ba rA li ba rA hA mu khi A kaR+Sha ya dzaHswA hA/_zhes bya ba 'dis bat+tA li shar phyogs su dgod par bya ba'o/_/de bzhin du oM mA ri ts+nyai bat+tA li ba dA li ba rA li ba rA hA'i gdong ma rungs pa dang
[\[4a\]]
[\[4a.1\]]rab tu ma rungs pa rnams thams cad kyi kha chings chings hUM swA hA/_zhes bya ba 'dis lho phyogs su ba dA li'o/_/de bzhin du oM mA rI ts+yai bat+tA li ba dA li ba rA hA'i gdong ma rungs pa thams cad kyi kha rengs par baM swA hA/_zhes bya bas nub tu ba rA li'o/_/de bzhin du oM mA rI ts+yai
[\[4a.2\]]bat+tA li ba dA le ba rA li ba rA hA phag gi gdong ma sems can thams cad dbang du 'gyur bar hoHswA hA/_zhes bya ba 'dis kyang byang du ni phag gdong ma yin no/_/oM mA rI ts+yai maM hAM hUM phaT phaT swA hA/_bya ba'i sngags 'di bsgoms pa'i rjes la bzlas par bya'o/_/de ltar thun tshod gsum du byin gyis brlabs la
[\[4a.3\]]lha'i rnal 'byor gyis rgyu bar bya ba yin no/_/rtog pa nas gsungs pa'i 'od zer can gyi sgrub thabs so/_/paN+Di ta chen po a b+ha ya'i zhal snga nas dge slong tshul khrims rgyal mtshan gyis bsgyur ba'o//[ {D3229}]@##/_/rgya gar skad du/_mA rI ts+yai sA d+ha naM/_bod skad du/_'od zer can gyi sgrub thabs/_'od zer can
[\[4a.4\]]ma la phyag 'tshal lo/_/oM AHhrI swA hA/_zhes bya ba rnams bdag nyid kyi mgo bo dang dpral ba dang /_mgrin pa dang /_snying ga dang /_pus mo gnyis po rnams la rnam par bsgoms la/_yi ge oM las nges par grub pa'i rdo rje dbyings kyi dbang phyug ma'i 'od zer can
[\[4a.5\]]sku mdog dmar mo ste/_zhal drug ma phyag bcu gnyis ma/_gsus pa 'jol ba/dbu skra ser po gyen du 'bar bar gyur pa/_thod pa'i phreng ba 'phyang ba/_sbrul gyi smad ka dang ldan pa/_stag gi pags pa'i sham thabs can/_zhabs gnyis kyis bgegs kyi tshogs du ma kun nas mnan pa/_
[\[4a.6\]]mchod rten gyi nang na nyi ma'i dkyil 'khor la g.yas bskum pas bzhugs pa/_rnam par snang mdzad dbu rgyan dang ldan pa/_phag sna tshogs kyis 'dren pa'i shing rta la'o/_/dmar mo dang /_nag mo dang /_ljang gu dang ser mo dang /_dkar mo ni dang po la sogs pa'i zhal lnga pa'o/_/_
[\[4a.7\]]zhal gcig ni steng na ste phag gi zhal nag mo/_/g.yas kyi rnams na ni ral gri dang dbyug to dang mda' dang lcags kyu dang rdo rje rtse gcig pa dang mdung rnams so/_/g.yon gyi rnams na ni zhags pa dang bcas pa'i sdigs mdzub dang thod pa dang /_shing mya ngan med lo 'dab dang bcas pa dang /_
[\[4b\]]
[\[4b.1\]]tshangs pa'i mgo bo dang /_gzhu dang /_mdung thung rtse gsum pa rnams bsnams par mdzad do/_/spyan gsum ma ljags 'dril bar mdzad pa/_zhal mche ba rnam par gtsigs pa/_shin tu 'jigs pa chen por mdzad par bsam par bya ba'o/_/shing rta'i nang du phyag gnyis ma sdigs
[\[4b.2\]]mdzub dang shing mya ngan med lo 'dab dang ldan pa phyag na bsnams shing shing rta bskyod par mdzad pa/_gdan la zhabs g.yas bskum pas gnas pa/_'jigs su rung bar mdzad par bsam par bya'o/_/spro ba la sogs pa sngon du 'gro bas ma rungs pa'i sems can rnams rengs par gyis shig
[\[4b.3\]]rmongs par gyis shig choms shig_/oM rdo rje dbyings kyi dbang phyug ma/_sems can ma rungs pa thams cad ha na ha na da ha da ha pa tsa pa tsa oM 'od zer can oM hUM phaT swA hA/_zhes bya ba'i sngags 'di bzlas par bya ba'o/_/'od zer can gyi sgrub thabs so/_/a b+ha ya'i zhal snga nas dge slong tshul
[\[4b.4\]]khrims rgyal mtshan gyis bsgyur ba'o//[ {D3230}]@##/_/rgya gar skad du/_mA rI ts+yai sA d+ha naM/_bod skad du/_'od zer can gyi sgrub thabs/_dang por re zhig sngags pas bde ba'i stan la nye bar gnas la/_g.yon pa khro bo'i khu tshur gyis snying ga dang smin mtshams dang /_mgul pa dang /_
[\[4b.5\]]spyi bo rnams su oM phaT bya ba'i sngags kyis reg par bya zhing /_g.yas pa khro bo'i khu tshur smad pas ni bgegs dang bral bar bsam par bya ba'o/_/de nas gdong pa'i gtsang sbra la sogs pa bya ste/_slar yang nye bar gnas la/_rang gi snying gar nub mo dang nyin mo'i dbye bas yi ge a dang yi ge A
[\[4b.6\]]las nges par grub pa'i zla ba dang nyi ma blta ba'o/_/de'i steng du yi ge oM ser po rnam par bsgom par bya ba'o/_/de'i 'od zer gyis nges par bsgrubs pa'i bcom ldan 'das ma mdun du bltas la/_ji ltar rnyed par gyur pa'i me tog la sogs pas legs par mchod cing /_de'i spyan
[\[4b.7\]]lam du sdig pa bshags pa la sogs pa rnams byas te/_mtha' dag stong pa nyid du rnam par bsgom par bya ba'o/_/de nas ni/_oM rang bzhin gyis dag pas chos thams cad rang bzhin gyis dag pa ni/_bdag yin no zhes brjod par bya ba'o/_/de nas yi ge oM yongs su gyur pa las 'khor
[\[5a\]]
[\[5a.1\]]lo rtsibs brgyad pa'o/_/de'i dbus na gnas pa'i yi ge oM yongs su gyur pa las kha dog ser po ral pa dang dbu rgyan dang ldan pa/_na bza' dmar po bsnams pa/_zhi bar gyur pa/_pad+ma'i lte ba la seng ge'i gdan la rdo rje'i skyil krung gis bzhugs pa/_rgyan thams cad
[\[5a.2\]]kyis brgyan pa/_byang chub mchog gi phyag rgya bcings pa'i rnam par snang mdzad kyi skur bdag nyid bsgom par bya ba'o/_/de'i snying gar zla ba la gnas pa'i yi ge maM yongs su gyur pa las shing mya ngan med kyi me tog go/_/de'i steng du yi ge maM gyi 'od zer kun du spros pas sems can rnams kun
[\[5a.3\]]gyi don byas la/_de nyid la bsdus shing legs par bzhugs par bya ba'o/_/de nas mdun du yi ge oM yongs su gyur pa las nyi ma'i dkyil 'khor la yi ge maM las byung ba'i bcom ldan 'das ma 'od zer can gyi rang bzhin can phyag brgyad dang ldan pa/_gdams ngag las bsgom par bya ba'o/_/_
[\[5a.4\]]de'i rjes thogs la oM maM zhes bya ba'i sngags brjod bar gyur pa las bdag nyid mchod rten gyi nang na gnas shing phag bdun pa'i shing rta la zhon pa'i 'od zer can du rnam par bsgom mo/_/shing rta'i 'og na ni yi ge yaM las byung ba'i rlung gi dkyil 'khor la yi ge haM gis sprul pa'i sgra gcan 'dzin no/_/de la
[\[5a.5\]]bcom ldan 'das ma ni rin po che'i dbu rgyan dang ldan pa/_phyag brgyad ma/_zhal gsum ma/_spyan gsum ma ste/_rtsa ba'i zhal ni legs par ser ba/_me tog ban+du ka'i dmar ba dang cha 'dra bar 'gyur ba g.yas pa ni dmar la zlum pa'o/_/g.yon pa ni phag gi ste mthing nag khro bar gyur
[\[5a.6\]]ba/_ljags 'dril ba zhal rnam par gdangs shing 'jigs par mdzad pa/_mche ba gtsigs shing khro gnyer dang ldan pa'o/_/sdigs mdzub dang zhags pa dang gzhu dang shing mya ngan med lo ma dang bcas pa skud pa ni g.yon pa rnams so/_/khab dang lcags kyu dang mda' dang rdo rje ni g.yas
[\[5a.7\]]pa rnams na'o/_/sna tshogs pa'i gdub kor la sogs pa'i rgyan thams cad kyis brgyan zhing shin tu ngo mtshar bar gyur ba'i stod g.yogs dmar po bsnams pa/_g.yas pa bskum pas gnas shing lha mo bzhis bskor bar bsam par bya ba'o/_/shar du ni bat+tA li ste/_g.yon bskum
[\[5b\]]
[\[5b.1\]]pas gnas pa/_phyag bzhi ma/_phag gdong gi zhal gcig ma/_sku mdog dmar ba/_g.yas pa khab dang lcags kyu bsnams pa/_g.yon pas ni zhags pa dang lo ma can no/_/lhor ni ba dA li g.yas bskum pas gnas pa/_phyag bzhi ma/_phag gi zhal gcig ma/_mdog ser mo/_/g.yas pas me tog
[\[5b.2\]]dang bcas pa'i mya ngan med kyi lo 'dab dang skud pa dang bcas pa'i khab bsnams pa/_g.yon pas zhags pa dang rdo rje bsnams pa'o/_/nub tu ni ba rA hI ste g.yon bskum pas gnas pa/_phyag bzhi ma/_phag gi zhal gcig ma/_g.yas kyis khab dang rdo rje bsnams pa/_g.yon gyis zhags pa
[\[5b.3\]]dang mya ngan med 'dab ma dang ldan pa bsnams pa'o/_/de kho na bzhin du byang du phag gdong ma dmar mo nyi ma shar ba'i mdog dang ldan pas shin tu 'bar bar gyur pa/_g.yas bskum pa'i zhabs kyis gnas pa/_phyag bzhi ma g.yas kyis mda' dang rdo rje bsnams pa/_g.yon pas gzhu dang mya
[\[5b.4\]]ngan med lo ma dang ldan pa bsnams pa'o/_/de dag rnams thams cad kyang mchod rten gyi gzhal yas khang na bzhugs pa dang /_sna tshogs pa'i rgyan dang ldan pa'i rin po che'i dbu rgyan dang /_stod shag dmar po bsnams ba dang /_spyan gsum ma/_sna tshogs pa'i rgyan dang ldan par bsgom
[\[5b.5\]]par bya ba'o/_/de nas dzaHhUMbaM hoHsa ye shes sems pa gzhug pa'i phyag rgya bcing bar bya ste/_lag pa gnyis mnyam por byas la rtse sbrel ba'i snyim pa byas te/_mtheb mo gnyis dang srin lag gnyis kyi rtse dbye bar bya zhing /_sor mo dbus ma la legs par brten pas gzhon nu'i
[\[5b.6\]]rnam pa rtags su byas pa skyil krung gis nye bar gnas la/_de'i lte ba'i gnas su dgod par bya ba'o/_/de nas bsgom pa sngon du 'gro bas sngags bzla bar bya ba'o/_/oM mA rI ts+yai swA hA/_chad lhag gi chog ni yi ge brgya pa'i sngags kyis dgang bar bya ba'o/_/oM badzra satwa bya ba la sogs
[\[5b.7\]]pa yin no/_/gshegs su gsol ba'i dus su ni oM mA rI ts+yai muHbya ba dang rang gi phyag rgyas gshegs su gsol bar bya ba yin no/_/'od zer can gyi sgrub thabs so/_/mkhas pa chen po a b+ha ya'i zhal snga nas dge slong tshul khrims rgyal mtshan gyi bsgyur ba'o/_/[{D3231}]@##/_/rgya gar skad du/_
[\[6a\]]
[\[6a.1\]]au Ti ya na mA rI ts+yai sA d+ha naM/_bod skad du/_au T+yan nas byung ba'i 'od zer can gyi sgrub thabs/_au T+yan nas 'byung ba'i 'od zer can gyi sgrub thabs su gyur pa ni dang por re zhig rang gi snying gar yi ge aM yongs su gyur pa las nyi ma'i dkyil 'khor ro/_/de'i steng du sa bon dang po'i bcu
[\[6a.2\]]gsum pa zla ba tshes pa dang /_thig les brgyan pa'o/_/de kho na bzhin du sdig pa bshags pa la sogs pa thams cad byas la/_de nyid yongs su rdzogs pa las ni maM mo/_de dag thams cad yongs su gyur pa las 'od zer can de/_sku mdog dmar mo/_zhal drug ma/_phyag bcu gnyis
[\[6a.3\]]ma'o/_/zhal dang po ni dmar mo'o/_/gnyis pa ni nag mo'o/_/gsum pa ni ljang gu'o/_/bzhi pa ni ser mo'o/_/lnga pa ni dkar mo'o/_/dbus la gnas pa'i drug pa ni steng na ste phag gi zhal nag mo'o/_/shing mya ngan med kyi mchod rten rgyan du byas pa/_rnam par snang mdzad ser po
[\[6a.4\]]dbu la bzhugs pa/_gsus pa 'jol ba/_thod pa'i phreng bas rnam par brgyan pa skra kham ser gyen du 'phur ba/_bya khyung gis rnam par brgyan pa/_stag gi pags pa'i sham thabs bsnams pa/_bgegs mnan pa'i phag la g.yas bskum pas gnas pa/_g.yas pa'i phyag rnams
[\[6a.5\]]na ni ral gri dang rdo rje dang dbyug to dang mda' dang rdo rje rtse gcig pa dang mdung rnams so/_/g.yon pa'i phyag rnams na ni sdigs mdzub mdzad pas zhags pa dang thod pa dang shing mya ngan med 'dab ma dang ldan pa dang tshangs pa'i mgo bo dang gzhu dang mdung thung rtse gsum pa'o/_/spyan gsum dmar
[\[6a.6\]]zhing zlum pa/_zhal mche ba rnam par gtsigs pa shing rta'i dbus na bzhugs pa'o/_/lha mo gzhan ni phyag gnyis ma ste sdigs mdzub mdzad cing zhags pa dang lo 'dab dang bcas pa bsnams pa'i bcom ldan 'das ma nyid nga yin no bar bsgom par bya ba'o/_/de nas phyag rgya bcing bar bya ste/_
[\[6a.7\]]rdo rje'i snyim pa legs par bcings la/_gung mo dag cung zad bskum pas rtse sprad de sgreng zhing dkyil bkug nas bskum pa'i rtse mo la mthe bong gnyis kyis mnan pa'o/_/sngags ni oM mA rI ts+yai/_oM maM hUM hUM phaT phaT swA hA/_au T+yan gyi 'od zer can gyi sgrub thabs so/_/a b+ha ya las dge
[\[6b\]]
[\[6b.1\]]slong tshul khrims rgyal mtshan gyis bsgyur ba'o//[ {D3232}]@##/_/rgya gar skad du/_mA rI ts+yai sA d+ha naM/_bod skad du/_'od zer can gyi sgrub thabs/_sngar bshad pa'i rim pas sdig pa bshags pa la sogs pa byas pa'i rjes thogs su stong pa nyid rnam par bsgoms la/_sna tshogs pad+ma
[\[6b.2\]]dang nyi ma la sa bon gyi yi ge maM dmar po yongs su gyur pa las au Di ya nas byung ba'i 'od zer can te sku mdog dmar mo zhal drug ma/_phyag bcu gnyis ma zhal re re zhing spyan gsum gsum ma dmar mo dang nag mo dang dkar mo dang ljang gu dang ser mo ni g.yas nas bskor ba'i zhal lnga yin no/_/_
[\[6b.3\]]steng ma ni nag mo ste phag gi zhal yin no/_/dang po nas rim pa ji lta bar g.yas kyi phyag drug po rnams na ral gri dang 'khor lo dang dbyug to dang mda' dang mdung dang rdo rje rtse gcig pa rnams so/_/sdigs mdzub dang /_zhags pa dang /_kha T+wAM ga dang thod pa dang shing mya ngan med 'dab ma dang ldan pa
[\[6b.4\]]dang /_tshangs pa'i mgo bo dang /_gzhu dang mdung rtse gsum pa rnams ni g.yon gyi phyag rnams na'o/_/klu'i rgyal po brgyad kyis sku la brgyan par gyur pa/_dbu skra kham ser gyen du 'phur ba/_zhal mche ba rnam par gtsigs pa/_mgo thod skam po lnga'i phreng ba'i cod pan dang ldan pa/_rnam par
[\[6b.5\]]'dzag par gyur pa'i mgo bo'i phreng ba rab tu 'phyang ba'i do shal can/_rin po che du mas spras pa'i shing rta 'og na rnam par bkra ba'i phag bdun dang ldan pa bcibs pa ste/_phyi rol dur khrod brgyad kyis yongs su bskor ba'i mchod rten gyi nang na bzhugs pa'o/_/shing rta'i dbus na skyil krung gis
[\[6b.6\]]bzhugs pa'o/_/rdo rje dang khab dang mya ngan med bsnams shing sdigs mdzub dang /_'od zer can kha dog dmar mo ste/_stod shag ser po bsnams pa/_rgyan sna tshogs dang ldan pa/_stag gi pags pa'i sham thabs can/_'od zer dmar pos brgyan pa/_de bzhin gshegs pa lnga spro bar
[\[6b.7\]]mdzad pa skad cig gis bsgoms la/_de'i thugs kar nyi ma la sa bon maM las kun nas nges par spro ba'i 'od zer brgya phrag gis yang dag par spyan drangs pa'i sangs rgyas dang byang chub sems dpa' rnams las dbang blangs pas rnam par snang mdzad dbu rgyan la gnas par bdag nyid la rnam par
[\[7a\]]
[\[7a.1\]]bsam mo/_/de nas gnyug ma'i sa bon gyis rab tu bsgrubs pa'i dam tshig gi rdzas ji ltar rnyed pa bsnyen pa sngon du btang ba'i sngags pas sa bon de nas kun nas nges par byung ba'i yi ge rnams phreng ba'i rnam pas snying ga nas byung nas lte bar lte ba nas slar yang snying gar te/_de ltar
[\[7a.2\]]'khor lo 'khor ba'i sbyor bas sngags bzlas par bya ba ni/_oM mA rI ts+yai maM hUM hUM phaT phaT swA hA/_dus phyis ni ting nge 'dzin nye bar btang la bzlas pa dang /_de'i sbyor ba nyid kyis ji ltar bde bar rgyu bar bya'o/_/u D+yan nas byung ba'i 'od zer can gyi sgrub thabs so/_/a b+ha ya'i zhal
[\[7a.3\]]snga nas dge slong tshul khrims rgyal mtshan gyis bsgyur ba'o//[ {D3233}]@##/_/rgya gar skad du/_mA rI ts+yai sA d+ha naM/_bod skad du/_'od zer can gyi sgrub thabs/_dang por snying gar nyi ma'i gdan la yi ge hUM las 'od spros pas bcom ldan 'das ma spyan drangs la/_mchod pa'i rnam pa du
[\[7a.4\]]ma rnams dang sdig pa bshags pa la sogs pa byas te/_stong pa nyid kyang bsgom pa'i rjes thogs la/_sna tshogs rdo rje'i rnam par sems kyis legs par bsam mo/_/de yongs su gyur pa las rdo rje'i sa gzhi dang rdo rje'i ra ba la sogs pa yongs su bsgoms la/_de'i dbus su dpal u D+yan
[\[7a.5\]]gyi gdan gru gsum pa shin tu dmar ba'o/_/de'i dbus su nyi ma la gnas pa'i rdo rje rtse lnga pa yi ge oM gyis lte ba la byin gyis brlab pa'o/_/de yongs su gyur ba las byang chub kyi sems kyi gzugs kyi dus mtha'i me ltar shin tu rnam par 'bar bar thub par mi nus pa/_gad mo'i sgra chen
[\[7a.6\]]sgrogs pa/_bdud bzhi la brkyang bskum gyi zhabs kyis legs par gnas pa/_phyag bcu gnyis ma la zhal gsum spyan gsum ma/_sku mdog dmar mo ste/_dang po g.yas pa'i phyag drug po rnams kyis ni ral gri dang sna tshogs rdo rje rtse gcig pa dang /_mdung dang mda' dang dbyug to
[\[7a.7\]]bsnams par mdzad pa'o/_/g.yon pa'i phyag rnams kyis ni sdigs mdzub dang bcas pa'i 'tshem byed dang mdung thung rtse gsum dang shing mya ngan med lo 'dab dang ldan pa dang gzhu dang zhags pa dang /_tshangs pa'i mgo bo rnams bsnams pa'o/_/mi mgo'i phreng ba legs par 'phyang ba'i
[\[7b\]]
[\[7b.1\]]sku'i yan lag thams cad mdzes pa/_stag gi pags pa'i stod g.yogs dang sham thabs can/_rtsa ba'i zhal ni dmar mo'o/_/dkar mo dang nag mo ni g.yon pa'i zhal gnyis so/_/ser mo dang nag mo g.yas pa'i zhal gnyis so/_/nag mo steng zhal ni phag gi zhal lo/_/ljags 'dril bar
[\[7b.2\]]mdzad pa/_skra kham ser gyen du 'bar bar gyur pa/_rnam par snang mdzad dbu rgyan la gnas pa/_sbrul dang rus pa'i rgyan gyis brgyan pa/_gnyug ma'i sa bon gyi 'od zer spros pas thams cad du bdud rnams 'joms par mdzad pa/_phyogs skyong ba bcu dang /_gshin rje dang mkha' 'gro ma
[\[7b.3\]]dang /_'byung po dang /_za byed rnams la phe Ta kA rA/_ha ha zhes sgrogs pas 'jigs par mdzad pa/_dur khrod brgyad kyis yongs su bskor ba dang ldan pa'i dpal dang ldan ma u D+yan gyi 'od zer can du bdag nyid skad cig gis rdzogs par byas la/_mgo bo dang /_mgrin pa dang /_
[\[7b.4\]]snying ga rnams su oM AH hUM ngo /_/yan lag thams cad la yang yi ge phaT bsam par bya ba'o/_/de nas lte ba'i steng du sna tshogs pad+ma la nyi ma dang zla ba kha sbyar ba'i dbus su pad+ma'i rtsa rgyun gyi rang bzhin gyi yi ge hUM kha dog sna tshogs pa'i yi ge bsam par bya ba'o/_/oM badzra satwa shwa rI sarba
[\[7b.5\]]duSh+TA na ha na ha na da ha da ha pa tsa pa tsa oM mA rI ts+yai maM hUM hUM phaT phaT swA hA snying po'i sngags so/_/oM AHhUM bsgom pa'i sngags so/_/oM badzra bat+tAli hUM phaT/_bzlas pa'i sngags so/_/oM mA rI ts+yai aMmaMhUM hUM phaT/_bzlas pa'i sngags gnyis pa'o/_/de'i rjes la thun bzhi la
[\[7b.6\]]gtor ma'i sngags ni oM A ra l+li hoHdzaHhUM baM hoHoM badzra Da' ki nI sa ma ya staM dr-i sh+ya ho kha kha khA hi khA hi gnod sbyin dang srin po dang /_'byung po dang yi dwags dang sha za dang /_smyo byed dang /_brjed byed dang mkha' 'gro ma dang mkha' 'gro ma la sogs pa rnams thams cad gtor ma 'di
[\[7b.7\]]longs shig 'thungs shig 'da' bar ma byed cig_/bde ba chen po rnam par 'phel ba'i don du bdag gi grogs su 'gyur bar gyis shig hUM hUM phaT swA hA/_zas la sogs pa rnams kyang yi ge hrIH'am yi ge hu'i la sogs pas legs par sbyangs la spyad par bya ba'o/_/u D+yan nas byung
[\[8a\]]
[\[8a.1\]]ba'i bdag byin gyis rlob pa'i rim pa'i sgrub thabs so/_/paN+Di ta chen po a b+ha ya'i zhal snga nas dge slong tshul khrims rgyal mtshan gyis bsgyur ba'o//[ {D3234}]@##/_/rgya gar skad du/_a shwa ka kA na tA mA rI ts+yai sA d+ha naM/_bod skad du/_mya ngan med la dga'
[\[8a.2\]]ba'i 'od zer can gyi sgrub thabs/_rang gi snying gar sna tshogs pad+ma zla ba'i steng du yi ge maM ser po rnam par bkod la de kho na bzhin du thams cad dang bdag nyid kyang so sor snang ba tsam du bsdus te/_oM rang bzhin gyis rnam par dag pas chos thams cad rang bzhin gyis rnam par dag pa ni bdag
[\[8a.3\]]yin no zhes brjod par bya'o/_/de nas yi ge maM de yongs su gyur pa shing mya ngan med kyi phung po'o/_/yang yi ge maM mo/_de dag thams cad yongs su gyur pas kyang bcom ldan 'das ma sku mdog ser mo zhal gcig phyag gnyis ma ste/_rnam par snang mdzad kyis nye bar mdzes par byas pa'i
[\[8a.4\]]rin po che'i dbu rgyan dang ldan pa/_lhag par gsal bar byed pa'i gser gyi mdog can/_sna tshogs pad+ma dang zla ba la g.yon bskum pas gnas pa'i phag la bcibs pa/_gzhon pa lang tshol ba bcing dregs pa dang ldan pa/_mthor bteg pa'i phyag g.yon pas ni shing ljon pa mya ngan med
[\[8a.5\]]kyi yal ga bsgril te bsnams pa/_g.yas pas ni mchog sbyin pa'o/_/do shal la sogs pas sku brgyan par gyur pa/_na bza' dkar po smad g.yogs su bsnams pa/_rang gi snying ga'i yi ge maM las phag gi gzugs kyi 'od zer du ma spros pas ma rungs pa rnams 'joms par byed par
[\[8a.6\]]bsam par bya ba'o/_/oM mA rI ts+yai swA hA/_de nas ji lta ba bzhin du gshegs su gsol bar ji ltar ba de bar rgyu bar bya ba'o/_/yul gzhan du 'jug na lam du 'gro bar gyur na ni/_bdag nyid kyis stod g.yogs kyi grwa nas bzung la sngags 'di lan bdun gyi bar du yongs su bsngags shing /_
[\[8a.7\]]bzlas pa'i gos kyi tha ma bzung ste ji lta ba bzhin du mdud pa byas la 'gro bar bya ste/_chom rkun la sogs pas 'tshe bar mi 'gyur ro/_/mngon par 'dod pa'i yul du phyin nas ni mdud pa 'grol bar bya ba'o/_/'di ni gdams ngag go/_/mya ngan med la dga' ba'i 'od zer can gyi sgrub
[\[8b\]]
[\[8b.1\]]thabs rdzogs so/_/a b+ha ya las tshul khrims rgyal mtshan gyis bsgyur ba'o//[ {D3235}]@##/_/rgya gar skad du/_biSheHShau pa deshaH/_bod skad du/_gdams ngag gi khyad par ji lta ba bzhin du mdud pa byas pa zhes bya ba 'di lan bdun du stod g.yogs kyi grwa la sngags
[\[8b.2\]]mngon par zlo bar byed pa ste/_phyogs bcur rnam par bltas la ma rungs pa rnams kyi kha dang /_mig bdag gis bcing bar bya ba zhes bsam shing dbugs rnams par bsdams pas nang du bzlos pa'i rnam sa sngags brjod par gyur bas/_/mdun pa bcing bar bya ba yin no/_/gdams ngag gi
[\[8b.3\]]khyad par tshul khrims rgyal mtshan gyis bsgyur ba'o//[ {D3236}]@##/_/rgya gar skad du/_d+hA ra NI pa Tha u ba de shaH/_bod skad du/_gzungs gdon pa'i man ngag_/'od zer can ma la phyag 'tshal lo/_/blo ldan sems dpa'i skyil krung gis/_/snying rje chen pos dmigs bya ba/_/_
[\[8b.4\]]nang snga dgongs kyang snying gar sngags/_/oM yig dkar la bsgom bya ba/_/rnam snang zhes bya bdag nyid do/_/thams cad dkar po de 'od kyi/_/ra ba zlum po mchod rten gyis/_/brgyan pa steng du 'bar 'od can/_/bsrung phyir mdun dang rgyab dang ni/_/g.yas g.yon de nas spyi bor ni/_/_
[\[8b.5\]]rim bzhin dbyangs sogs gnas skabs sogs/_/mi mnyam sogs dang bskyed sogs kyang /_/sku gzugs thang ka gshegs gnyen dang /_po ti sogs la ci 'byor pas/_/de rjes snying gar maM ser te/_/mya ngan med steng maM byung bar/_/'phags ma 'od zer can bsams te/_/khab
[\[8b.6\]]dang skud pa bsnams pa'i sku/_/bzhengs pa'i stang stabs dang ldan ma/_/sna bug g.yas nas de mdun du/_legs par bzhugs bya ma rungs mig/_/ra ba'i phyi rol de yis so/_/lan cig byang chub mchog bcings la/_/gzungs 'di bklag bya de nas ni/_/dang por oM maM mA
[\[8b.7\]]rI ts+yai swA hA'i/_sngags ni ci nus bzlas par bya/_/de nas sngags rig rnal 'byor pas/_/sna bug g.yon pas de snying la/_/legs gzhug mya ngan med dgar gyur/_/'od byung phag ni ser rnams kyis/_/phyi rol ma rungs des legs gzhom/_/mtshams bcad par yang byas
[\[9a\]]
[\[9a.1\]]nas ni/_/btso ma'i gser lta'i 'od 'bar ma/_/sna tshogs pad zla legs brten nas/_/'gying bag dag gis bzhengs bzhugs pas/_/gser mdog phag la bcibs gyur cing /_/mya ngan med shing ljon pa yi/_/phyag g.yon yal ga'i rtse nas 'dzin/_/mchog sbyin
[\[9a.2\]]phyag ni bsnams gyur pa/_/g.yas pa'i phyag ni bskyod par mdzad/_/rin chen 'bar bas nyer mdzes pa'i/_/cod pan la ni sangs rgyas thob/_/mi 'jigs rab sbyin 'od zer can/_/na bza' dkar la bdag phyag 'tshal/_/'phags ma 'od zer can gyi gzungs 'don pa'i man ngag go/_/_
[\[9a.3\]]mkhas pa a b+ha ya'i zhal snga nas dge slong tshul khrims rgyal mtshan gyis bsgyur ba'o//[ {D3237}]@##/_/rgya gar skad du/_ba su d+hA ra sA d+ha naM/_bod skad du/_nor rgyun ma'i sgrub thabs/_nor rgyun ma la phyag 'tshal lo/_/sngar bzhin du stong pa nyid kyi bar du rnam par
[\[9a.4\]]bsgoms la/_skad cig gis dzam+b+ha la'i gzugs su bdag nyid bsgoms te/_rang gi snying gar zla ba'i dkyil 'khor gyi dbus su yi ge baM gyi sa bon las nges par byung ba'i bcom ldan 'das ma nor rgyun ma bsgom par bya ba ni gser gyi mdog can/_rgyan mtha' dag dang ldan pa/_lo
[\[9a.5\]]brgyad pa gnyis kyi tshad du gyur pa/_phyag g.yas pas mchog sbyin par mdzad pa/_phyag g.yon pas 'bras kyi snye ma'i drungs pa mchog bsnams pa/_mi bskyod pa dang ldan ba'o/_/mdun na ni bcom ldan 'das ma dpal gyi nor ro/_/g.yas phyogs na ni nor gyi dpal lo/_/rgyab
[\[9a.6\]]na ni nor dpal gyi zhal lo/_/g.yon na ni nor dpal gyi blo gros ma'o/_/de dag kyang sa bon rang gi dang po'i yi ge las gtso mo dang mtshungs pa'i gzugs su bsam par bya ba'o/_/de ltar rnam par bsgoms la/_sngags legs par bgrang bar bya ste/_oM ba su d+h+wa ra Ni swA hA/_
[\[9a.7\]]oM shrI ba su swA hA/_oM shrI ba su mu khi swA hA/_oM ba su ma ti shri ye swA hA/_nyi ma re re bzhin du ba lang gi lci ba khru gnyis tsam gyi tshad kyi maN+Dal grwa bzhi pa byas la/_me tog dri zhim pos thun tshod gsum du legs par mchod de/_'bum phrag bzhi bzlas pa byas la/_me tog dri zhim
[\[9b\]]
[\[9b.1\]]pos thun tshod gsum du legs par mchod de/_'bum phrag bzhi bzlas pa byas pas zla ba drug na yid la re ba rnams yongs su rdzogs par 'gyur ro/_/ji ltar rnyed par gyur pa'i me tog rnams kyis 'bum phrag bzhi'i sbyin sreg bya ba'o/_/sbyin sreg byas pas ni dpal shin tu chen po dang ldan par
[\[9b.2\]]'gyur ro/_/nor rgyun ma'i sgrub thabs rdzogs so/_/mkhas pa a b+ha ya'i zhal snga nas dge slong tshul khrims rgyal mtshan gyis bsgyur ba'o//[ {D3238}]@##/_/rgya gar skad du/_ba su d+hA ra sA d+ha naM/_bod skad du/_nor rgyun ma'i sgrub thabs/_de nas nor rgyun ma bsgom par
[\[9b.3\]]'dod na de nas de ltar thams cad kyang sngar bzhin no/_/'on kyang drug pa'i gsum pa ni sa bon te/_zla ba tshes pa dang zig les brgyan pa'o/_/de nyid nges par rdzogs pa ni nor rgyun ma sku mdog ser mo 'bras drungs pa'i snye ma mchog dang rin po che sna tshogs pa'i char 'bab par gyur pa'i
[\[9b.4\]]bum pa phyag g.yon pa na bsnams pa/_g.yas pas mchog sbyin par mdzad pa/_rgyan thams cad kyis brgyan pa/_dbang po'i skye bos yongs su bskor bar bsgom par bya'o/_/bdag kho na nor rgyun ma yin no zhes tsa bya bar ro/_/lag pa gnyis kyis khu tshur bcangs la gung mo'i tshigs
[\[9b.5\]]gsum pa bkug pa ni nor rgyun ma'i phyag rgya yin no/_/de nas bzlas pa bya ste/_oM shrI ba su ni d+ha naSh+ke tre swA hA/_nor rgyun ma'i sgrub thabs cas so//_//paN+Di ta chen po a b+ha ya las dge slong tshul khrims rgyal mtshan gyis bsgyur ba'o//_//[{D3239}]@##/_/rgya gar skad du/_bsu d+h+wa ra sA d+hanaM/_
[\[9b.6\]]bod skad du/_nor rgyun ma'i sgrub thabs/_sngar bshad pa'i cho ga'i rim pas yi ge baM ser po yongs su gyur pa las zhal gcig phyag gnyis ma ser mo/_/gzhon nu ma lang tsho la bab pa/_rgyan dang gos kyis rnam par brgyan pa/_'bras drungs kyi snye ma'i mchog dang /_rin po che sna tshogs kyi
[\[9b.7\]]char 'bab pa'i bum pa phyag g.yon pa na bsnams shing /_g.yas pas mchog sbyin par mdzad pa/_dga' bar gyur pa'i 'khor du mas yongs su bskor zhing sna tshogs pad+ma dang zla ba'i gdan la bzhugs pa rin chen 'byung ldan gyis dbu brgyan pa/_rang gi sa bon las snying gar skad cig
[\[10a\]]
[\[10a.1\]]gis bskyed la/_phyag rgya bcing bar bya ba ni lag pa gnyis khu tshur bcangs la gung mo gnyis rtse sprad pa'i tshigs gsum pa ni nor rgyun ma'i phyag rgya'o/_/de nas ba su d+hA ra rat+na ni d+ha na Sh+ke tre swA hA/_zhes bya ba'i sngags 'di bzlas par bya ba'o/_/nor rgyun ma'i sgrub thabs
[\[10a.2\]]so//_//dA byang chub sems dpa'i zhal snga nas dge slong tshul khrims rgyal mtshan gyis bsgyur ba'o//[ {D3240}]@##/_/rgya gar skad du/_ba su d+hA ra NI u pa de sha/_bod skad du/_nor rgyun ma'i gzungs kyi man ngag_/nor rgyun ma'i thang ka 'am/_sku gzugs kyi mdun du tsan+dan
[\[10a.3\]]gyi maN+Dal gru bzhi pa byas la/_de la bcom ldan 'das ma yid kyis bzhugs su gsol zhing mchod pa byas te/_tsan+dan byugs pa'i lag pas nor rgyun ma'i gzungs kyi po ti bsnams la/_skud pas legs par sbrel ba'i me tog gi phreng ba btags pa mdun du bzhag pa'i chu'i snod
[\[10a.4\]]du bsgyur la/_sems can thams cad la yang byams pa chen por sems kyis yang dag par dmigs te/_mngon par 'dod pa'i don grub par 'dod pa snying la legs par bzhag pas nor rgyun ma'i gzungs bklag par bya ba'o/_/bklags nas kyang swA hA dang ldan par 'gyur te/_sngags rnams
[\[10a.5\]]la swA hA'i sgra nye bar brjod pas me tog dkar po rtsa dUr ba dang bcas pa dang /_'bru ma nyams pa chu'i snod du gzhug par bya ste/_ji srid zla ba drug gi bar du'o/_/bklags pa'i rjes la ni sa phyogs gtsang mar chu de gshegs su gsol bar bya'o/_/nor rgyun ma'i gzungs kyi man ngag rdzogs so//_//_
[\[10a.6\]]dA byang chub sems dpa' las tshul khrims rgyal mtshan gyis bsgyur ba'o//[ {D3241}]@##/_/rgya gar skad du/_badzra shr-iM kha le sA d+ha naM/_bod skad du/_rdo rje lcags sgrog ma'i sgrub thabs/_rdo rje lcags sgrog ma la phyag 'tshal lo/_/sngar bshad pa'i cho ga'i rim pas/_
[\[10a.7\]]snying gar zla ba'i dkyil 'khor la yi ge hUM ljang gu'i ye shes nges par rdzogs pa las rdo rje lcags sgog ma zhal gsum phyag drug ma ste/_mthing nag dang dkar po ni g.yas pa dang cig shos kyi zhal lo/_/spyan gsum ma rdo rje dang rdo rje lcags thag dang sgo mda' dang ldan pa ni g.yas pa'i phyag
[\[10b\]]
[\[10b.1\]]gsum mo/_/sdigs mdzub dang zhags pa dang /_gzhu dang ldan pa ni g.yon pa'i phyag gsum mo/_/sku mdog ljang ser ma/_zhal cung zad bzhad pa dang ldan pa/_rgyan thams cad kyis brgyan pa/_ma rungs pa'i sems can gtan nas 'joms par mdzad par bdag nyid bsgoms la phyag rgya
[\[10b.2\]]bcing bar bya ste/_lag pa gnyis so sor rdo rje khu tshur du byas la mthe chung gnyis dang mdzub mo gnyis kyang lcags thag gi rnams par mdud par bya ba'o/_/oM badzra shr-ikhaM le hUM phaT swA hA/_zhes pa'i bya ba ni bzlas pa'i sngags so/_/rdo rje lcags sgog ma'i grub thabs so//_//ma la pa'i
[\[10b.3\]]zhal snga nas dge slong tshul khrims rgyal mtshan gyis bsgyur ba'o//[ {D3242}]@##/_/rgya gar skad du/_badzra shri kha le che sA d+ha naM/_bod skad du/_rdo rje lcags sgog ma'i sgrub thabs/_sngar bshad pa'i cho ga'i rim pas stong pa nyid bsgoms pa'i rjes thogs la/_sna tshogs pad+ma dang nyi ma la
[\[10b.4\]]gnas pa'i yi ge hUM ljang gu las byung ba'i sku mdog ljang gu zhal gsum phyag brgyad ma ste/_zhal dang po ni cung zad bzhad pa'i mdangs dang ldan pa'o/_/g.yas pa ni ser ba ste spyan yang ser ba'o/_/g.yon pa ni dmar ba'o/_/khro gnyer dang ldan zhing mche ba
[\[10b.5\]]rnam par gtsigs pa'o/_/g.yas pa'i phyag bzhis ni mi 'jigs pa dang rdo rje dang rdo rje'i lcags thag dang mda' bsnams pa'o/_/g.yon pa'i phyag bzhis na khrag gis bkang ba'i thod pa dang /_sdigs mdzub dang /_zhags pa dang /_gzhu bsnams pa'o/_/rol pas bskyod pa'i
[\[10b.6\]]gdan la bzhugs pa/_byi la'i pags pa'i stod shag bsnams pa/_don yod grub pas dbu brgyan par gyur pa/_dbu skra kham ser gyen du 'phur par bsams la/_oM badzra shr-iM kha le hUM phaT swA hA/_zhes bya ba'i sngags bzlas par bya ba'o/_/gdams dag gi khyad par gzhan
[\[10b.7\]]gyi rdo rje lcags sgrog ma'i sgrub thabs so//_//a b+ha ya'i zhal snga nas dge slong tshul khrims rgyal mtshan gyis bsgyur ba'o//[ {D3243}]@##/_/rgya gar skad du/_b+h+r-i ku Ti sA d+ha naM/_bod skad du/_khro gnyer can gyi sgrub thabs/_sngar bshad pa'i rim pas yi ge b+h+ruM ser po yongs
[\[11a\]]
[\[11a.1\]]su gyur pa las sku mdog ser mo spyan gsum ma/_zhal gcig phyag gnyis ma gzhon nu lang tsho la bab par gyur pa/_mchog sbyin pa dang phreng ba ni g.yas pa'i phyag gis bsnams pa/_dbyu gu gsum pa dang ril ba spyi blugs ni g.yon pa'i phyag gis bsnams pa/_snang
[\[11a.2\]]ba mtha' yas kyis dbu brgyan pa/_pad+ma dang zla ba'i gdan la bzhugs pa'i bcom ldan 'das ma bsgoms la phyag rgya bcing bar bya ste/_lag sor mnyam du brkyang la mtheb sor gnyis kyi sen mo gnyis ka gdab par bya ba'o/_/de nas sngags bzla bar bya ste/_oM b+h+r-i ku Ti swA hA/_khro
[\[11a.3\]]gnyer can gyi sgrub thabs so//_//ma la pa'i zhal snga nas dge slong tshul khrims rgyal mtshan gyis bsgyur pa'o//[ {D3244}]@##/_/rgya gar skad du/_b+h+r-i ku Ti sA d+ha naM/_bod skad du/_khro gnyer can gyi sgrub thabs/_sngar bshad pa'i cho ga'i rim pas rang gi snying ga'i zla ba'i dbus su sa
[\[11a.4\]]bon ni drug pa'i bzhi pa ste/_dang po'i brgyad pas rgyas par byas shing stong pa nyid kyis legs par mnan te zla ba phyed pas mgo bo brgyan pa'o/_/de nyid las grub pa'i khro gnyer can sku mdog ser mo ste/_phyag bzhi ma/_ral ba dang cod pan dang ldan pa zhi bar gyur pa/_g.yas pas mchog sbyin
[\[11a.5\]]pa dang phreng ba bsnams pa/_g.yon pas dbyu gu dang ril ba spyi blugs bsnams shing /_pad+ma dang zla ba'i gdan la bzhugs par bsgom par bya'o/_/de nas phyag rgya bcing bar bya ste/_lag pa gnyis brkyang bar byas la mtheb mo gnyis kyis mthe'u chung gnyis kyi sen mo bkab pa
[\[11a.6\]]so sor byas pa'i lhag ma ni rdo rje'i mtshan nyid du byas pa 'di ni khro gnyer can gyi phyag rgya'o/_/phyi nas ni sngags bzla bar bya ste/_oM b+h+r-i swA hA/_khro gnyer can gyi sgrub thabs so//_//a b+ha ya'i zhal snga nas tshul khrims rgyal mtshan gyis bsgyur ba'o//[ {D3245}]@##/_/rgya gar skad
[\[11a.7\]]du/_dzAM gu lI sA d+ha naM/_bod skad du/_dug sel ma'i sgrub thabs/_sngar bshad pa'i cho ga'i rim pas rang nyid kyi snying ga'i dkyil 'khor dmar por yi ge dzAM gi ye shes nges par rdzogs pa las rig pa'i mtshan du gyur pa ni dug sel ma ste/_sku mdog ser mo gdengs ka bdun gyi kun nas
[\[11b\]]
[\[11b.1\]]longs spyod pa 'bar bar gyur pa'i rin po che dam pas brgyan pa/_zhal gsum spyan gsum ma/_phyag drug ma/_rol pas bskyod pa dbu la mi bskyod pa legs par bzhugs pa gzhon nu ma'i mdun nyid kyis mchog tu 'bar bar gyur pa khro ba dang bcas pa'i bzhad pa nyid dang sbrul gyi smad
[\[11b.2\]]ka dang ldan pa/_g.yas pa'i phyag na rdo rje bsnams/_/gnyis pas ral gri gdengs par mdzad/_/gsum pa gar gyi stangs kyis 'dud/_/skrag mdzad mda' ni gsor bar mdzad/_/g.yon pa sdigs mdzub zhags pa ste/_/gnyis pa dug gi me tog can/_/gsum pa'i phyag na
[\[11b.3\]]gzhu bsnams shing /_/smad ka la ni me tog ldan/_/pad+ma'i gdan la bzhugs pa gser gyi mdog dang ldan zhing 'od dmar po'i dkyil 'khor las 'od zer spro bar mdzad pa/_dri ma med pa'i 'ja' tshon 'bar bas nye 'khor yongs su khyab pa/_sangs rgyas rgya mtsho'i sku rnams spro bar mdzad cing
[\[11b.4\]]rang gi phyag na zla ba dang bum pa dang ldan pas dug gis zin pa nyal ba la 'khru bar mdzad pa/_kha la yi ge dzAM gis brgyan pa ste/_sku gsum dug sel rtag par yang /_/dug gis zin la bsgom par bya/_/gang phyir de ltar bsgoms gyur pas/_/ring min byang chub sems dpa' thob/_/lag pa
[\[11b.5\]]gnyis sbrul za ba'i rnam pas spyi bo nas 'gebs par byed pa/_gdugs ltar byas pa ni dug sel ma'i phyag rgya'o/_/sngags bzla bar bya ste/_oM na maHshar ku mA ri ye tsur ts+tsha tsA Ti tsA la ya tsu ts+tsha la ya saM g+haT+Ta ni mA t+tAM gi i Da bid+d+he a he oM dzAHswA hA/_'phags ma dug sel ma'i sgrub thabs
[\[11b.6\]]so//_//mkhas pa a b+ha ya las dge slong tshul khrims rgyal mtshan gyis bsgyur ba'o//[ {D3245a}]@##/_/rgya gar skad du/_dzAM gu lI d+hA ra NI/_bod skad du/_dug sel ma'i gzungs/_oM i li mi t+te ti li mi t+te i li ti li mi t+te/_dum+be dum+bA dum+bA lI ye du smra lI ye ta ra ke ta ra ka ra Ni
[\[11b.7\]]mar me mar mar Ne ka sI ka smI ra muk+te ag+he ne ag+ha Ne ag+ha nA g+ha ne/_i li i lI e ma lI e i li mi lI e a ka khyA i e a bya i e/_shwa de shwa da tu De a nu rak+te swA hA/_zhes bya ba'i rig pa 'di ni dge slong dag gangs can thams cad kyi lho phyogs su ste/_gang gis
[\[12a\]]
[\[12a.1\]]rig pa 'di lan cig thos par gyur pa de yang lo bdun du sbrul mthong ba'i dug can gyis mi 'dzin no/_/'di'i lus la dug 'jug par 'gyur ba yang ma yin no/_/dge slong dag gang rig pa 'di 'dzin par byed pa de ji srid 'tsho'i bar du sbrul gyis 'dzin par mi 'gyur zhing /_'di'i lus
[\[12a.2\]]la dug 'jug par yang mi 'gyur ro/_/sbrul gang zhig gis 'di dag la gzung bar gyur na de'i mog tshal pa bdun du 'gas par 'gyur ba yin no/_/'phags ma dug sel ma'i gzungs so/_/a b+ha ya'i zhal snga nas dge slong tshul khrims rgyal mtshan gyis bsgyur ba'o/_/[{D3245b}]@##/_/rgya gar
[\[12a.3\]]skad du/_AR+ya dzAM gu lI sA d+ha naM/_bod skad du/_'phags ma dug sel ma'i sgrub thabs/_sngar bshad pa'i cho ga'i rim pas stong pa nyid bsgoms pa'i rjes thogs la/_pad+ma dmar po dang zla ba la yi ge dzAM ser po yongs su gyur pas 'phags ma dug sel ma ser mo zhal gsum phyag drug
[\[12a.4\]]mar skad cig gis rdzogs par bya ste/_g.yas pa dang cig shos kyi zhal ni mthing nag dang dkar po/_/ral gri dang rdo rje dang mda' ni g.yas pa'i phyag gsum na'o/_/sdigs mdzub dang bcas pa'i zhags pa dang /_dug gi me tog dang gzhu ni g.yon gyi gsum na'o/_/gdengs ka rgyas
[\[12a.5\]]pa'i dkyil 'khor dbus la gnas pa/_sbrul dang lha rdzas kyi na bza' dang /_rgyan rnams kyis brgyan pa/_gzhon nu ma'i mtshan rnams kyis mchog tu 'bar ba/_dbu la mi bskyod pa bzhugs par bsgoms la sngags bzla bar bya ste/_oM dzAM gu lI sarba bi Sha pra sha ma ni phu swA hA/_'phags
[\[12a.6\]]ma dug sel ma'i sgrub thabs so//_//byang chub sems dpa'i zhal snga nas dge slong tshul khrims rgyal mtshan gyis bsgyur ba'o//[ {D3246}]@##/_/rgya gar skad du/_tsun+da sA d+ha naM/_bod skad du/_skul byed ma'i sgrub thabs/_skul byed ma la phyag 'tshal lo/_/dang po ni snying
[\[12a.7\]]ga'i zla ba'i dbus na gnas pa'i sa bon tsUM las rnam par 'phros pa'i 'od zer sna tshogs pa las nges par grub pa'i bla ma dang sangs rgyas dang byang chub sems dpa' rnams mdun du bltas la/_mchod pa la sogs pa rnams bya ste/_oM rdo rje'i me tog hUM bya ba la sogs pa'i sngags kyis so/_/_
[\[12b\]]
[\[12b.1\]]de nas gsum la skyabs su 'gro ba'i tshigs su bcad pa brjod par bya'o/_/de'i rjes thogs la stong pa nyid rnam par bsgom par bya zhing /_oM stong pa nyid kyi ye shes kyi rdo rje'i rang bzhin gyi bdag nyid ni nga yin no/_/zhes brjod par bya ba'o/_/de nas tsuM las nges par grub pa'i tsun+da ste/_ston ka'i
[\[12b.2\]]zla ba'i 'od zer dang mtshungs ma/_phyag bzhi ma/_rgyan rnams thams cad kyis brgyan pa'o/_/g.yas pas ni mchog sbyin pa/_g.yon pas ni po ti dang bcas pa'i pad+ma bsnams pa/_phyag lhag ma gnyis kyis ni lhung bzed bsnams pa'o/_/pad+ma dang zla ba la sems dpa'i skyil mo krung gis
[\[12b.3\]]bzhugs pa bsgoms la/_phyi nas ni phyag rgya snying ga dang /_mgrin pa dang /_smin mtshams dang /_spyi bo rnams su reg pas srung ba byas la bzlas pa bya ba'o/_/oM tsa le tsu le tsun+de swAhA/_de la phyag rgya ni 'di yin te/_lag pa gnyis kyis snyim pa byas la mdzub mo gnyis dang gung mo
[\[12b.4\]]gnyis dbus su gzhong bu'i rnam pa lta bur byas pa la glor mthe bong gnyis kyis sbyar bas gnas pa'o/_/skul byed ma'i sgrub thabs rdzogs so//_//a b+ha ya'i zhal snga nas dge slong tshul khrims rgyal mtshan gyis bsgyur ba'o//[ {D3247}]@##/_/rgya gar skad du/_e ka
[\[12b.5\]]dza TI sA d+ha naM/_bod skad du/_ral gcig ma'i sgrub thabs/_ral gcig ma la phyag 'tshal lo/_/dang por re zhig sngags pas yid dang rjes su mthun pa'i bsam gtan gyi khang par bde ba'i stan la nye bar gnas la/_bla ma dang sangs rgyas dang byang chub sems dpa' rnams la phyi'i
[\[12b.6\]]mchod pa dag gis yang dag par mchod de/_gsum la skyabs su 'gro ba dang /_sdig pa bshags pa la sogs pa yang tshul bzhin du bya zhing shin tu brtan par byang chub tu sems bskyed la/_oM zhes bya ba'i yi ge brjod pas chos thams cad stong pa nyid mngon sum du byas te/_yang
[\[12b.7\]]yi ge aM brjod la de yongs su gyur pa las sna tshogs pad+ma rnam par bsgom par bya ba'o/_/de'i dbus su yi ge trAM las byung ba'i pad+ma'i snod shel 'tsher ba dang mtshungs pa'i 'od zer can no/_/de'i dbus su 'od zer spros pas 'jig rten gyi khams mtha' yas pa kun du snang bar byed pa'i
[\[13a\]]
[\[13a.1\]]yi ge hUM in+d+ra nI la'i 'od dang mtshungs pa rnam par bsam mo/_/yongs su gyur pa las/_rin chen in+d+rA ni la yi/_/'od kyis 'jig rten gsum khyab ma/_/'jigs byed chen mo phyag bzhi ma/_/spyan gsum 'jigs su rung bar dmar/_/stag gi pags pa'i sham thabs
[\[13a.2\]]bsnams/_/pad+ma'i snod kyis rgyan du byas/_/mi rus do shal dang ldan zhing /_/gtum pa yi ni gzugs ldan pa'i/_/lo ni brgyad gnyis mar gyur pa/_/'o rgyas nu ma 'phyang ba dang /_/shin tu ser ba'i ral gcig ma/_/khro ba'i klu ni rgyan dang ldan/_/zhal gyi mche ba cung zad gtsigs/_
[\[13a.3\]]ljags 'dril bas ni 'jigs par mdzad/_/grod 'jol byams pa chen po dang /_/thugs rjes gdengs pa'i yid ldan pa/_/do shal rkang pa dpung ba'i rgyan dang ni/_/dril bu g.yer kha rked pa'i rgyan sogs dang /_/ldan dang hUM gi yi ge gtum po yis/_/bdud dang rtsa mu chen po las
[\[13a.4\]]rgyal mdzad/_/g.yon pa'i phyag gis pad+ma'i snod bsnams shing /_/g.yas pa'i phyag gis gsor mdzad pas/_/bdud rnams kun nas skrag par mdzad pa yi/_/rdo rje dang ldan gri gug bsnams pa ste/_/yang ni g.yon par rtsa ba dang bcas pa'i/_/ut+pal gzugs ni dri ma med
[\[13a.5\]]pa'o/_/g.yas pa'i phyag na ral gri bsnams pa ni/_/blta bya de dag yongs su gyur pa las/_/spro bya skar ma'i phreng bar dga' ba yi/_/bgrang ba'i phreng ba bsgom par bya ba yin/_/thod pa khrag gis gang bar gyur pa yi/_/dbus su g.yon bskum pas ni legs par bzhugs/_
[\[13a.6\]]dus kyi mtha' yi me ltar 'od zer ni/_/'bar ba'i nang du 'jug par gyur pa'i skur/_/bsgom par bya ba'i lha mo ral gcig ma/_/spro bya de nas gsang sngags bzlas pa bya/_/sngags kyang nus pa bsam gyis mi khyab ste/_/yi ge phyed dang bcas pa'i bzhi po rnams/_/'jig rten bskyod
[\[13a.7\]]dang dbang bya gzhug bya dang /_/skrag par byed pa sangs rgyas rnams kyis gsungs/_/zhabs gnyis brkyang bskum mdzad pa'i rtse yis ni/_/bsgrub bya'i mgo nas zhabs gnyis dag gis gnon/_/pad+ma'i snod ni rnam bsgom de ltar ni/_/rnal 'byor pa yis spro bas sngags bzlas
[\[13b\]]
[\[13b.1\]]so/_/sngags kyang lha mo yang dag sad byed pa'i/_/grub pa nyid ni brjod par bya ba las/_/dang po sa mtha' yin te me yi shing /_/rta la zhon pa dbyangs yig i yis brgyan/_/zla phyed thig le phyed pas mgo bo ni/_/brgyan par gyur pa btu bar bya ba yin/_/gnyis pa yang ni de bzhin
[\[13b.2\]]'on kyang ni/_/Na mtha'i gzugs la gnan par bya ba yin/_/sa mtha' nyid ni gsum pa yang yin te/_/dbyangs yig drug pa dang ni ldan pa la/_/mgo bo sngar bzhin du ni mdzes pa'o/_/bzhi ba pha ste Ta yi mtha' can yin/_/sngags 'di dag ni sngags pas bzlas bya ste/_/hrI twAM hUM phaT bya ba
[\[13b.3\]]'dra ba'o/_/'phags ma ral gcig ma'i sgrub thabs rdzogs so//_//paN+Di ta chen po dA dang a b+ha ya las dge slong tshul khrims rgyal mtshan gyis bsgyur ba'o/_/[{D3248}]@##/_/rgya gar skad du/_uSh+NI Sha bi dza yA sA d+ha naM/_bod skad du/_gtsug tor rnam par rgyal ma'i sgrub
[\[13b.4\]]thabs/_gtsug tor rnam par rgyal ma la phyag 'tshal lo/_/sngar bshad pa'i rim pas zla ba la yi ge b+hUM dkar pos bskyed pa'i bcom ldan 'das ma dkar mo zhal gsum spyan gsum ma/_gzhon nu ma lang tshol bab pa/_rgyan thams cad dang ldan pa'i phyag brgyad ma bsam par bya
[\[13b.5\]]pa'o/_/g.yas pa dang cig shos kyi zhal ni ser mo dang nag mo'o/_/g.yas kyi phyag bzhin ni sna tshogs rdo rje dang /_pad+ma la bzhugs pa'i sangs rgyas dang /_mda' bsnams pa dang /_mchog sbyin pa'i phyag rgya'o/_/g.yon gyi phyag bzhi na ni gzhu dang sdigs mdzub dang zhags pa dang /_
[\[13b.6\]]mi 'jigs pa sbyin pa'i phyag gis bum pa gang ba'o/_/mchod rten gyi nang na bzhugs pa ste/_dbu rgyan la rnam par snang mdzad bzhugs pa nges par rdzogs par byas la/_rang gi sa bon pad+ma la gnas pa snying gar bsgom par bya ba'o/_/de'i rjes la spyi bo dang mgrin pa dang /_dpral
[\[13b.7\]]ba dang /_lte ba dang /_rkang pa rnams la rim pa ji lta ba bzhin du hUM trAM hrIHaM AHzhes bya ba'i yi ge lnga po 'di blta bar bya ba'o/_/de nas sngags bzlas par bya ba ni/_oM b+h+rUM swA hA/_gtsug tor rnam par rgyal ma'i sgrub thabs so//_//a b+ha ya'i zhal snga nas dge slong
[\[14a\]]
[\[14a.1\]]tshul khrims rgyal mtshan gyis bsgyur ba'o/_/[{D3249}]@##/_/rgya gar skad du/_a pa rA dzi ta sA d+ha naM/_bod skad du/_gzhan gyis mi thub ma'i sgrub thabs/_/sngar bshad pa'i cho ga'i rim pas snying ga'i zla ba'i dkyil 'khor la yi ge oM dkar po las grub pa'i
[\[14a.2\]]bcom ldan 'das ma gzhan gyis mi thub ma dkar mo a ta pa tra zhal gsum phyag drug ma ste/_zhal re re la spyan gsum gsum ma/_dkar ba dang mthing nag dang /_skye rengs ni g.yas pa dang g.yon pa'i zhal lo/_/'khor lo dang lcags kyu dang gzhu ni g.yas pa'i phyag gsum gyis
[\[14a.3\]]bsnams pa'o/_/rdo rje dkar po dang mda' dang zhags pa bsnams shing sdigs mdzub mdzad pa ni g.yon pa'i phyag go/_/khros pa'i spyan gyis gzigs pa dang ldan pa/_gdon thams cad rlag par mdzad pa/_lha rdzas kyi rgyan dang na bza' dang ldan pa/_rnam par snang mdzad gtso bor gyur pa
[\[14a.4\]]bsgoms la phyag rgya bcing bar bya ste/_lag pa g.yas pa khu tshur bcangs pa'i sdigs mdzub snying gar legs par bzhag la lag pa g.yon pas khu tshur bcangs pa gdeng bar bya ba'o/_/bzlas pa ni oM si tA ta pa trA pa rA dzi te sarba gra hA na trA sa ya/_han han druMdruMhUM hUM phaT phaT swA hA/_
[\[14a.5\]]zhes bya ba ni 'phags ma gzhan gyis mi thub ma gdugs dkar mo'i sgrub thabs so//_//a b+ha ya'i zhal snga nas tshul khrims rgyal mtshan gyis bsgyur ba'o/_/[{D3250}]@##/_/rgya gar skad du/_badzra tsartsi kA sA d+ha naM/_bod skad du/_rdo rje'i tsartsi ka'i sgrub thabs/_sngar
[\[14a.6\]]bshad pa'i cho ga'i rim pas stong pa nyid bsgoms pa'i rjes thogs la/_pad+ma 'dab ma brgyad pa'i steng du nyi ma la gnas pa'i yi ge hUM gis bskyed pa'i rdo rje'i lte ba la yi ge tsaM gnas par bsgom par bya ba'o/_/de dag yongs su gyur pa las rdo rje tsartsi ka zhal gcig spyan gsum
[\[14a.7\]]ma ste/_skyil krung phyed pa'i brkyang bskum gyis ro'i gdan la bzhugs pa/_sku rid cing mche ba gtsigs pa bzhin bsgyur bas 'jigs su rung ba/_mi mgo'i phreng bas do shal du rnam par brgyan pa/_rus pa'i rgyan gyis kun nas brgyan pa/_phyag rgya lnga dang ldan pa/_mi
[\[14b\]]
[\[14b.1\]]bskyod pa dbu rgyan la bzhugs pa/_stag gi pags pa'i sham thabs can/_/skra lhug par gyur pa/_phyag drug ma ste g.yas pas ni rdo rje dang ral gri dang 'khor lo bsnams pa'o/_/g.yon pas ni thod pa dang nor bu dang pad+ma bsnams pa'o/_/sku mdog ni dmar po ste las kyi
[\[14b.2\]]rjes su mthun pas ni dkar mo la sogs pa'i kha dog dang ldan par yang bsgom par bya zhing snying ga'i yi ge tsaM gi 'od zer gyis ye shes kyi 'khor lo spyan drangs la mdun du legs par bzhugs su gsol te/_mchod pa la sogs pa rnams rdzogs par byas la legs par bzhugs
[\[14b.3\]]par bya ba'o/_/de nas sngags bzlas par bya ste/_oM badzra tsartsi ka hUM swA hA/_'dis ni rdo rje tsartsi ka'i sgrub thabs so//_//a b+ha ya las dge slong tshul khrims rgyal mtshan gyis bsgyur ba'o/_/[{D3251}]@##/_/rgya gar skad du/_ma hA pra ti sa rA sA d+ha na/_bod skad du/_
[\[14b.4\]]so sor 'brang ma chen mo'i sgrub thabs/_se sor 'brang ma chen mo la phyag 'tshal lo/_/sngar bshad pa'i bya ba'i rim pas stong pa nyid bsgoms pa'i mjug thogs su yi ge a las byung ba'i zla ba'i dkyil 'khor la yi ge praM ser po'i 'od zer rnam pa sna tshogs pas gzhan gyi don byas nas
[\[14b.5\]]yongs su gyur pa las bcom ldan 'das ma so sor 'brang ba chen mor skad cig gis bdag nyid yongs su rdzogs par bya ste/_sku mdog ser mo zhal bzhi ma/_spyan gsum ma/_phyag brgyad ma/_zhal dang po ni ser ba'o/_/g.yas pa ni dkar ba'o/_/nub kyi ni mthing nag
[\[14b.6\]]go/_/g.yon gyi ni dmar ba'o/_/g.yas pa'i phyag rnams kyis ni ral gri dang mdung rtse gsum pa dang mda' bsnams pa'o/_/g.yon pa'i phyag rnams kyis ni mdung dang gzhu dang zhags pa dang rdo rje'o/_/sna tshogs pad+ma dang zla ba'i gdan la rol cing bskyod pas legs
[\[14b.7\]]par bzhugs pa 'od zer dmar po'i khor yug gis bskor ba/_rgyan rnams thams cad kyis brgyan pa/_na bza' rnam pa sna tshogs kyi stod g.yogs dang smad g.yogs dang 'od kyi stod shag mnabs pa/_rin po che sna tshogs pa'i dbu rgyan dang ldan pa ste de lta bur rnam par
[\[15a\]]
[\[15a.1\]]bsam la de nas sku dang gsung dang thugs kyi zla ba la oM dang AHdang hUM gi yi ge gsum dkar po dang ser po dang mthing nag tu bsam par bya ba'o/_/de nas nu ma gnyis kyi bar du zla ba la gnas pa'i yi ge praM rnam par bsam par bya zhing lha rnam pa sna tshogs pa rnams kyis bdag
[\[15a.2\]]nyid mchod par yang bltas la/_ji srid du skyo bar ma gyur pa de srid du bsgom par bya ba'o/_/skyo bar gyur na ni rang gi snying ga'i zla ba la phreng ba dmar po lta bur sngags blta zhing bzlas par bya ste/_oM ma Ni d+ha ri badzra Ni mahA pra ti sA re hUM hUM phaT phaT swA hA/_so sor 'brang ma chen mo'i sgrub thabs
[\[15a.3\]]so/_/paN+Di ta a b+ha ya las dge slong tshul khrims rgyal mtshan gyis bsgyur ba'o//[ {D3252}]@##/_/rgya gar skad du/_ma hA mA yU rI sA d+ha naM/_bod skad du/_rma bya chen mo'i sgrub thabs/_sngar bshad pa'i cho gas sna tshogs pad+ma dang zla ba la yi ge maM ljang gu las byung
[\[15a.4\]]ba'i rma bya chen mo ste/_sku mdog ljang gu zhal gsum phyag drug ma zhal re re zhing spyan gsum gsum ma/_g.yas pa dang cig shos kyi zhal ni nag mo dang dkar mo'o/_/g.yas pa'i phyag gsum na ni rim pa bzhin du rma bya'i mjug sgro dang mda' dang mchog sbyin pa'i phyag rgya'o/_/de bzhin
[\[15a.5\]]du g.yon pa'i phyag gsum na yang rin po che'i gdugs dang /_gzhu dang phyag zed pa la gnas pa'i bum pa'o/_/rgyan rnam pa sna tshogs pa dang /_sgeg pa'i nyams bag dang ldan pa dang /_gzhon nu ma lang tshol babs pa dang /_zla ba'i gdan dang /_zla ba'i 'od zer dang ldan pa
[\[15a.6\]]dang /_skyil krung gis bzhugs pa dang don yod grub pa dbu rgyan la bzhugs par bdag nyid bsgom par bya ba'o/_/de nas bdag gi mgo bo dang /_mgrin pa dang /_snying ga dang /_lte ba la gnas pa'i yi ge zla ba la rim pa ji lta ba bzhin du/_oM AHmaM hUM zhes bya ba'i yi
[\[15a.7\]]ge bzhi spro ba dang /_bsdu ba'i bya ba dang ldan par rnam par bsgom par bya ba'o/_/de nas sngags bzlas par bya ste/_oM ma hA mA yU rI bid+yA rA dzI hUM hUM phaT phaT swA hA zhes bya ba'o/_/'phags ma rma bya chen mo'i sgrub thabs so/_/a b+ha ya las tshul khrims rgyal mtshan
[\[15b\]]
[\[15b.1\]]gyis bsgyur ba'o//[ {D3253}]@##/_/rgya gar skad du/_mahA sa ha sra pra marda nI sA d+ha naM/_bod skad du/_stong chen po rab tu 'joms pa'i sgrub thabs/_sngar bshad pa'i cho ga'i tshul gyis sna tshogs pad+ma dang zla ba la yi ge tsuM las nges par byung ba'i stong chen po rab tu 'joms
[\[15b.2\]]par bdag nyid bsgom par bya ste/_sku mdog dkar mo zhal gcig ma phyag drug ma/_g.yas pa'i phyag gsum gyis ni ral gri dang mda' bsnams shing mchog sbyin pa'i phyag rgya mdzad pa'o/_/g.yon pa'i phyag gsum gyis ni gzhu dang /_zhags pa dang mdung bsnams pa'o/_/_
[\[15b.3\]]rnam pa sna tshogs pa'i rgyan rnams dang ldan pa gzugs dang lang tsho dang sgeg pa dang ldan par gyur pa/_dbu rgyan la rnam par snang mdzad dang ldan pa zla ba dang pad+ma'i gdan dang ldan zhing zla ba'i 'od dang ldan pa'o/_/'di ni stong chen mo rab tu 'joms pa'i sgrub thabs
[\[15b.4\]]so//_//a b+ha ya las tshul khrims rgyal mtshan gyis bsgyur ba'o//[ {D3254}]@##/_/rgya gar skad du/_ma hA man+tA nu sA ri Ni sA d+ha naM/_bod skad du/_gsang sngags kyi rjes su 'brang ba chen mo'i sgrub thabs/_gsang sngags kyi rjes su 'brang ba chen mo zhal
[\[15b.5\]]gcig ma phyag bzhi ma sku mdog nag mo ste/_g.yas pa'i phyag gnyis na ni rdo rje dang mchog sbyin pa dang ldan pa'o/_/g.yon pa'i phyag gnyis na ni mdung dang zhags pa dang ldan pa'o/_/sa bon gyi yi ge tsuM las gyur pa dang /_mi bskyod pa dbu la bzhugs pa dang nyi ma'i gdan dang
[\[15b.6\]]'od kyang yin no zhes bya ba ni 'phags ma gsang sngags kyi rjes su 'brang ba chen mo'i sgrub thabs so//_//mkhas pa a b+ha ya las dge slong tshul khrims rgyal mtshan gyis bsgyur ba'o//[ {D3255}]@##/_/rgya gar skad du/_ma hA sI ta ba tI sA d+ha naM/_bod
[\[15b.7\]]skad du/_bsil ba'i tshal chen mo'i sgrub thabs/_bsil ba'i tshal chen mo ni zhal gcig phyag bzhi ma/_sku mdog dmar mo ste/_g.yas pa'i phyag gnyis na ni bgrang ba'i phreng ba dang mchog sbyin pa dang ldan pa'o/_/g.yon pa'i phyag gnyis na ni rdo rje dang lcags kyu dang
[\[16a\]]
[\[16a.1\]]snying ga na gnas pa'i pusti dang ldan pa'o/_/sa bon dzaM las gyur pa dang /_dbu rgyan la snang ba mtha' yas dang skyil krung phyed pas gnas pa dang /_rgyan rnam pa sna tshogs dang ldan pa dang /_nyi ma'i gdan dang /_'od zer dang ldan pa yang yin no bya bas ni 'phags ma bsil
[\[16a.2\]]ba'i tshal chen po'i sgrub thabs so//_//a b+ha ya las tshul khrims rgyal mtshan gyis bsgyur ba'o//[ {D3256}]@##/_/rgya gar skad du/_a tha a ba ba dA n+ya pa ny+tsa de ba tA su shA sa naM/_bod skad du/_de nas gdams ngag gzhan gyi lha lnga legs par bsten par bya ba'o/_/_
[\[16a.3\]]de la so sor 'brang ma chen mo ser mo zhal gsum ma ste/_zhal so sor spyan gsum gsum ma/_nag mo dang dkar mo ni g.yas pa dang cig shos kyi zhal lo/_/phyag bcu las g.yas kyi phyag lnga na ni rim pa ji lta ba bzhin du ral gri dang rdo rje dang mda' dang mchog sbyin pa dang snying ga
[\[16a.4\]]na gnas pa'i phyag gis gdugs 'dzin pa'o/_/de bzhin du g.yon pa'i phyag lnga na yang gzhu dang /_rgyal mtshan dang rin po che'i gdugs dang mdung dang dung ngo /_/dbu rgyan la ni rin chen 'byung ldan no/_/stod shag ni nag po'o/_/stod g.yogs dmar po bsnams pa'o/_/_
[\[16a.5\]]skyil krung phyed pa'i rol pas bskyod pa/_lha rdzas kyi rgyan rnams kyis kyang brgyan pa ni rdzogs so/_/@#/_/rma bya chen mo'i sku mdog ljang gu zhal gcig phyag gnyis ma ste/_phyag g.yas pa dang g.yon pas ni mchog sbyin pa dang lha rdzas kyi rma bya'i mjug sgro bsnams pas
[\[16a.6\]]kyang rdzogs pa yang yin no/_/stong chen mo rab tu 'joms ma ni snga ma nyid kho na bzhin no/_/gsang sngags rjes su 'brang ba chen mo ni zhal gcig phyag bzhi ma sku mdog nag mo ste/_g.yas pa'i phyag gnyis na ral gri dang mchog sbyin pa'o/_/g.yon pa'i phyag gnyis na ni
[\[16a.7\]]mdung dang zhags pa ste rdzogs pa yin no/_/bsil ba'i tshal chen mo ni sku mdog dmar mo zhal gcig phyag bzhi ma ste/_g.yas pa'i phyag gnyis kyis ni ral gri dang mchog sbyin pa'o/_/g.yon pa'i phyag gnyis kyis ni mdung dang zhags pa yin no/_/yi ge gsum gyis
[\[16b\]]
[\[16b.1\]]mtshan pa'i rang gi sa bon bar du rang gi ming dang bcas pa ni che ge mo'i sngags so//[ {D3257}]@##/_/rgya gar skad du/_ma hA pra h+ye gi rA/_bod skad du/_phyir zlog ma chen mo/_phyir zlog ma chen mo ni sku mdog nag mo zhal gcig phyag drug ma ste/_ral gri dang
[\[16b.2\]]lcags kyu dang mchog sbyin pa ni g.yas pa'i phyag gis so/_/pad+ma dmar po dang /_tri shu la dang /_zhags pa dang bcas pa'i sdigs mdzub snying ga na gnas pa dang ldan pa ni g.yon pa'i phyag rnams so/_/sa bon ni hUM ngo /_/dbu rgyan la mi bskyod pa'o/_/rgyan thams cad
[\[16b.3\]]dang ldan pa/_gzugs dang lang tsho phun sum tshogs ma'o/_/a b+ha ya las tshul khrims rgyal mtshan gyis bsgyur ba rdzogs so//_//[{D3258}]@##/_/rgya gar skad du/_d+h+wa dzA gra ke yu ra swa ng+ha naM/_bod skad du/_rgyal mtshan rtse mo'i dpung rgyan gyi sgrub thabs/_rgyal mtshan rtse mo'i
[\[16b.4\]]dpung rgyan sku mdog nag mo zhal gsum phyag bzhi ma'o/_/g.yas pa dang g.yon pa'i zhal ni dmar mo dang ljang gu'o/_/ral gri dang zhags pa bsnams pa ni g.yas pa'i phyag gnyis so/_/rdo rjes mtshan pa'i kha T+wAM ga dang 'khor lo ni g.yon pa'i phyag gnyis na ste skra kham ser gyen
[\[16b.5\]]du gyur pa/_dbu la thod pa skam po lngas rgyan du mdzad pa stag gi lpags pa'i sham thabs can/_zhal gyi mche ba gtsigs par gyur pa gsus pa 'phyang bar gyur pa g.yas bskum pa'i zhabs kyis nyi ma'i gdan dang 'od zer can te/_stod shag ser po mnabs par gyur pa dang /_
[\[16b.6\]]sa bon ni hUM dang dbu rgyan la mi bskyod pa'o/_/rgyal mtshan rtse mo'i dpung rgyan gyi sgrub thabs a b+ha ya las dge slong tshul khrims rgyal mtshan gyis bsgyur ba'o//[ {D3259}]@##/_/rgya gar skad du/_a pa rA dzi tA sA d+ha naM/_bod skad du/_gzhan gyis mi thub ma'i sgrub
[\[16b.7\]]thabs/_gzhan gyis mi thub ma ni sku mdog ser mo zhal gcig phyag gnyis ma ste/_rin po che sna tshogs kyis nye bar mdzes par gyur pa'i tshogs bdag legs par mnan pa phyag g.yas pa ni thal mo gdengs pa'i stangs mdzad pa/_phyag g.yon pa ni zhags pa bsnams
[\[17a\]]
[\[17a.1\]]pa'i sdigs mdzub thugs ka na gnas pa'o/_/shin tu 'jigs par mdzad pa/_gdug pa'i zhal mche ba rnam par gtsigs pa/_bdud rnams ma lus pa nges par rlag par mdzad pa/_tshangs pa la sogs pa dang drag cing ma bgrungs pa'i lha 'khor dang bcas
[\[17a.2\]]pa rnams la cher mtho ba'i gdugs bteg pa'o/_/gzhan gyis mi thub ma'i sgrub thabs a b+ha ya las dge slong tshul khrims rgyal mtshan gyis bsgyur ba'o//[ {D3260}]@##/_/rgya gar skad du/_badzra gan+d+hA rI sA d+ha naM/_bod skad du/_rdo rje dri ldan ma'i sgrub thabs/_rdo rje dri ldan pa ni nag
[\[17a.3\]]mo zhal drug phyag bcu gnyis ma ste skra ser po gyen du gyur pa/_zhal mche ba rnam par gtsigs pa'i zhal dang po nag po/_/gzhan ma rnams ni kha dog rnam pa lnga ste/_zhal re re zhing spyan gsum ma/_g.yas pa'i phyag drug po rnams na ni rdo rje dang rdo rje dang dril bu dang ral gri dang tri shUl dang
[\[17a.4\]]mda' dang mtshon cha'i 'khor lo rnams so/_/g.yon pa'i phyag drug po rnams na ni kha T+wAM ga dang lcags kyu dang /_gzhu dang mdung dang zhags pa dang thugs ka na sdigs mdzub rnams so/_/sna tshogs pad+ma dang nyi ma'i gdan la g.yas bskum pa'i zhabs kyis te bzlas pa'i sngags ni/_
[\[17a.5\]]oM hUM hUM swA hA zhes bya ba'o/_/rdo rje dri ldan pa'i sgrub thabs mkhas pa a b+ha ya las tshul khrims rgyal mtshan gyis bsgyur ba'o//[ {D3261}]@##/_/rgya gar skad du/_pra san+na tA rA yAHsA d+ha naM/_bod skad du/_sgrol ma rab tu dang ba'i sgrub thabs/_sgrol ma la phyag 'tshal lo/_/_
[\[17a.6\]]sngar gyi rim pa'i sbyor bas b+ha ga'i dbus su zla ba'i dkyil 'khor la lha mo sgrol ma rdzu 'phrul can gangs kyi mdog ste 'jigs chen ma/_spyan gsum ma ste zhal brgyad ma/_bcu drug phyag na rgyan du 'gyur/_skra kham ser gyen du 'khyil ba 'dzag pa dang ldan pa'i mi mgo brgya phyed kyi phreng bas
[\[17a.7\]]do shal du brgyan pa/_skye dgu rnams kyi skyabs mdzad pa'i stobs chen mo dang ldan pa/_g.yas bskum pa'i zhabs kyis gnas pa dang ldan pa bzhad pa dang ldan zhing gzhon nu ma lang tsho la babs pa/_rnam par bkra ba'i na bza' gsol bar gyur pa zhal gyi gtso bo ni ser mo'o/_/g.yas
[\[17b\]]
[\[17b.1\]]kyi gnyis pa ni mthing nag go/_/gsum pa ni ljang gu'o/_/bzhi pa ni nam mkha' ltar sngo ba'o/_/g.yon pa ni kun+da ltar dkar ba'o/_/gnyis pa ni dmar ba'o/_/gsum pa ni nam mkha' ltar sngo ba'o/_/steng gi zhal ni du ba'i mdog lta bu ste shin tu 'jigs su rung ba'o/_/zhal dbus
[\[17b.2\]]ma ni rnam par bsgyur zhing tshems gtsigs pa'o/_/g.yas pa'i phyag rnams kyis ni ral gri dang /_ut+pal dang /_mda' dang rdo rje dang lcags kyu dang dbyug to dang gri gug dang mi 'jigs pa'i phyag rgya/_g.yon pa'i phyag rnams kyis ni zhags pa dang bcas pa'i sdigs mdzub dang thod pa dang
[\[17b.3\]]gzhu dang /_kha T+wAM ga dang rdo rje dang zhags pa dang /_tshangs pa'i mgo bo dang rin po che'i bum pa bsnams pa'o/_/sna tshogs pad+ma dang zla ba la bzhugs shing nyi ma'i 'od zer gyis rnam par brgyan pa/_g.yon pa'i zhabs kyis ni dbang po ste zhabs g.yas pas ni nye ba'i dbang po'o/_/zhabs
[\[17b.4\]]gnyis kyi bar na ni drag po dang tshangs pa yang mnan nas bzhugs pa'o/_/sgrib pa thams cad rnam par 'joms par mdzad pa rnal 'byor pas bsgom par bya ste/_sla bar dngos grub thob par 'gyur ro/_/bzlas pa'i sngags ni/_oM pra sa tA re za mr-i ta mu khi a mr-i ta lo tsa ne sarba a r+tha sA
[\[17b.5\]]d+ha ni sarba s+t+wa ba sh+yaM ka ra hUM phaT hUM swA hA/_zhes bya ba'o/_/don rnams thams cad sgrub par mdzad ma 'phags ma sgrol ma rab tu dang ba'i sgrub thabs rdzogs so//_//a b+ha ya'i zhal snga nas tshul khrims rgyal mtshan gyis bsgyur ba'o//[ {D3262}]@##/_//rgya gar skad du/_
[\[17b.6\]]tsaN+Da ma hA ro Sha Na sA d+ha naM/_bod skad du/_gtum po cher khros pa'i sgrub thabs/_sangs rgyas la phyag 'tshal lo/_/sku sha mthug cing tshags dam gdug pa 'od spro gtum pa'i spyan ldan zhing /_/pus mo smad nas 'dzugs mdzad ral gri gcig ni g.yas pa'i phyag na ste/_/de
[\[17b.7\]]las gzhan pa'i phyag ni khu tshur bcangs shing sdigs mdzub zhags par ldan/_/bgegs 'joms pa yi mi g.yo 'dis ni srid pa'i bgegs rnams zhi byed shog_/sangs rgyas dang ni byang chub sems/_/'dren pa phyogs bcur bzhugs de dag_/me tog la sogs rnam sna tshogs/_/_
[\[18a\]]
[\[18a.1\]]mchod pas blo yis mchod byas la/_/kun skrag sdug bsngal can bltas la/_/bdag nyid skur yang gsol ba gdab/_/sngags pas dge ba spel don du/_/sdig pa rnams ni bshags par bya/_/de nas rdzogs sangs rgyas dang ni/_/byang chub sems dpa'i
[\[18a.2\]]tshogs dang yang /_/slob mi slob sogs 'gro kun gyi/_/bsod nams dngos la rjes yi rang /_/dkon mchog gsum skyabs brtson pa yi/_/rdzogs pa'i byang chub nges brtan bya/_/rim pa bzhin du tshangs pa yi/_/gnas bzhi po ni bsgom par bya/_/de yi mtshan nyid bral phyir stong /_/_
[\[18a.3\]]rgyu med pas na mtshan ma med/_/smon pa dang ni rnam bral te/_/bsgom pa dngos bral rnam par bsgom/_/sna tshogs pad nyi'i dbus gnas par/_/hUM yig las byung bsgom bya ste/_/dpa' bo spyan gnyis rab dmar ba/_/rin chen dbu rgyan phyag gnyis pa/_/'phral du
[\[18a.4\]]sdig pa 'joms mdzad mgon/_/bsam pa ji bzhin rdzogs mdzad pa/_/me tog a ta se mtshungs shing /_/dri med sangs rgyas 'od zer spro/_/mche bas ma mchu gnon mdzad cing /_/rgyan rnams kun gyis brgyan pa po/_/g.yon gyis sdigs mdzub zhags pa bsnams/_/pus
[\[18a.5\]]mo sa la 'dzugs mdzad cing /_/drag po phyag na ral bsnams pa'i/_/dpal ldan khro chen gtum po ni/_/spyan g.yon 'jigs pa cher gyur pa'i/_/'jigs pa las kyang 'jigs mdzad pa'o/_/dam tshig sems dpa' lta bu yi/_/ye shes sems dpa' cher 'bar bsgom/_/_
[\[18a.6\]]sngags pas de nyid thugs kar ni/_/mtshan ma sa bon legs ldan bya/_/bsgom pas dub na gsang sngags ni/_/lha sku'i sbyor dang ldan pas bzlas/_/de las chad 'gyur dngos grub ni/_/'thob pa nyid la the tshom med/_/de la gsang sngags kyi rgyal po ni 'di yin te/_oM tsaN+Da
[\[18a.7\]]ma hA ro Sha Na hUM phaT/_sngags kyi rgyal po 'di lan gcig brjod pas kyang sdig pa thams cad gtan nas sreg par 'gyur ro/_/thams cad la yang srung bar yang 'gyur ro/_/mon sran sde'u la sogs pas brdegs par gyur na 'byung po la sogs pa'i 'jigs pa las thar bar
[\[18b\]]
[\[18b.1\]]'gyur ro/_/kham phor la thod lo kor gyis mngon par bris te/_sgor dpyangs pas ni gsar du mngon par skyes pa las gyur pa'i bu chung rnams kyi srung bar 'gyur ro/_/sor bzhi tsam gyi tshad du pra tshil la gzugs brnyan byas te/_bsgrub bya'i ming dang bcas pa'i sngags
[\[18b.2\]]gro ga la mngon par bris la de'i snying gar gzhug par bya ba'o/_/tsher mas kyang de'i kha la gzugs par bya ste/_phyir rgol ba'i kha btul bar 'gyur ro/_/snying la btsugs pas ni khro thub rengs par 'gyur ro/_/rkang pa la gtsugs pas ni 'gros rengs par 'gyur ro/_/mi'i rje ngar
[\[18b.3\]]gyi rus pa'i phur pa'am lcags kyi phur pas ming bzung nas gang gi lus la btab par gyur pa de des brlag par 'gyur ro/_/dgra bo'i sgor brkos pas ni phung bar 'gyur ro/_/mngon par bsngags pa'i dur khrod kyi thal ba sgo 'phar la btab pas ni nges par skrod par 'gyur ro/_/_
[\[18b.4\]]ral gri la mngon par bsngags nas g.yul du zhugs par gyur pas rgyal ba sgrub par byed do/_/gang gi tshe dgos pa nye bar gnas pa na gtor ma btang bas ni de 'grub par 'gyur ro/_/dge ba'am mi dge ba'i las kyang rung ste sngags pa gang 'dod pa de dang de dag thams cad
[\[18b.5\]]bzlas pa tsam gyis byed par 'gyur ro/_/bdag gis bris las gang thob pa'i/_/dge ba sems can don grub pa/_/des ni 'jig rten ma lus 'di/_/rdzogs pa'i byang chub snod gyur cig_/gtum po cher khros pa yan lag dang bcas pa'i sgrub thabs legs par
[\[18b.6\]]rdzogs so//_//'di ni 'od zer 'byung gnas grags pas mdzad pa'o/_/paN+Di ta chen po dA dang a b+ha ya las dge slong tshul khrims rgyal mtshan gyis bsgyur ba'o//_//[{D3263}]@##/_/rgya gar skad du/_tsaN+Da ma hA ro Sha Na sA d+ha naM/_bod skad du/_gtum po chen po'i
[\[18b.7\]]sgrub thabs/_sngar bshad pa'i tshul gyis stong pa nyid bsgoms pa'i rjes thogs la pad+ma dkar po'i steng du nyi ma la yi ge hUM nag po yongs su gyur pa las me tog a ta si dang mtshungs par gyur pa'i bcom ldan 'das dpal dang ldan pa'i khro bo chen po gtum po'o/_/mtshan
[\[19a\]]
[\[19a.1\]]gzhan ni mi g.yo ba ste/_zhal gcig phyag gnyis pa/_spyan g.yo bar mdzad pa mche ba rnam par gtsigs pa'i zhal ches 'jigs par gyur pa/_man mgal bsdams pa'i tshems gtsigs pa rin po che'i dbu rgyan dang ldan pa/_dbu la mgo bo'i phreng ba
[\[19a.2\]]dang ldan pa/_spyan gnyis shin tu dmar ba/_g.yas pas ni ral gri bsnams shing phyag g.yon pas sdigs mdzub dang zhags pa thugs kar ro/_/sbrul dkar po ga shal dag byed du mdzad pa/_stag gi pags pa'i sham thabs dang ldan pa/_rin po che sna tshogs kyis rnam par
[\[19a.3\]]spras pa'i rgyan mnga' ba/_/zhabs g.yas pa sa la btsugs shing g.yon pa cung zad smad pa/_nyi ma'i 'od zer gyi phreng ba dang ldan par bdag nyid rnam par bsam par bya zhing /_dam tshig sems dpa' dang ye shes sems dpa' bsgom pa sngon du 'gro bas mi bskyod pa cod pan
[\[19a.4\]]gyi mtshams su bsgom par bya ba'o/_/de'i rjes la bzlas pa ni/_oM tsaN+Da ma hA ro Sha Na hUM phaT/_khro bo chen po gtum po'i sgrub thabs so/_/a b+ha ya las tshul khrims rgyal mtshan gyis bsgyur ba'o//[ {D3264}]@##/_/rgya gar skad du/_mai tri ya sA d+ha naM/_bod skad du/_
[\[19a.5\]]byams pa'i sgrub thabs/_sngar bshad pa'i tshogs zla ba'i dkyil 'khor gyi steng du yi ge meM ser po yongs su gyur pa las sems dpa'i skyil mo krung gis sna tshogs pad+ma la bzhugs pa/_zhal gsum ma/_spyan gsum phyag bzhi pa g.yas pa dang g.yon pa'i zhal ni nag pa dang
[\[19a.6\]]dkar ba/_sku gser ltar ser ba/_phyag gnyis kyis chos bshad pa'i phyag rgya mdzad pa/_g.yas pa dang g.yon pa'i phyag gzhan gnyis kyis ni mchog sbyin pa dang /_me tog rgyas pa'i klu shing gi yal ga mdzes pa bsnams pa/_sna tshogs pa'i rgyan dang ldan pa'i byams
[\[19a.7\]]pa'i skur bdag nyid dmigs la phyag rgya bcing bar bya ste/_lag pa gnyis kyi sor mo khu tshur bsdams la mdzub mo gnyis mthe bong dag gi dbus su mchog tu gnas pas me tog gi rnam pa ltar gshibs pa'o/_/de nas bzlas pa bya ste/_oM meM mai tri ya swA hA/_byams pa'i
[\[19b\]]
[\[19b.1\]]sgrub thabs so/_/paN+Di ta chen po shan+ta dang a b+ha ya las dge slong tshul khrims rgyal mtshan gyis bsgyur ba'o//[ {D3265}]@##/_/rgya gar skad du/_mai tri ya sA d+ha naM/_bod skad du/_byams pa'i sgrub thabs/_sngar bshad pa'i cho ga'i rim pas zla ba'i dkyil 'khor gyi steng du yi ge me ser po yongs
[\[19b.2\]]gyur pa las 'phags pa mgon po byams pa pad+ma 'dab ma sna tshogs pa'i steng na bzhugs pa'i zhal gsum phyag bzhi pa ste/_g.yas pa dang g.yon gyi zhal dag ni nag po dang dkar po'o/_/gser gyi mdog ltar ser bar gyur pa phyag gnyis ni chos bshad pa'i phyag rgya dang ldan pa/_
[\[19b.3\]]g.yas kyi phyag gnyis pa ni mchog sbyin par mdzad cing /_g.yon gyi phyag gnyis pa ni me tog kha bye ba'i klu shing gi rtse mo sdu gu bsnams pa'o/_/lha rdzas kyi rgyan dang na bzas rnam par mdzes par gyur pa'i skur bdag nyid mngon sum du byas te/_phyag rgya bcing bar bya ba las de la lag pa gnyis
[\[19b.4\]]kyis so so so sor khu tshur bcangs la mdzub mo gnyis mthe bong dag gi dbus su nye bar bzhag pas/_me tog gi rnam par gshibs par bya ba'o/_/de nas bzlas pa ni/_oM mai tri ya swA hA/_'phags pa byams pa'i sgrub thabs/_a b+ha ya las dge slong tshul khrims rgyal
[\[19b.5\]]mtshan gyis bsgyur ba'o//[ {D3266}]@##/_/rgya gar skad du/_u ts+tshuSh+ma dzam+b+ha la sA d+ha naM/_bod skad du/_dzam+b+ha la tshon po'i sgrub thabs/_dpal dang ldan pa'i dzam+b+ha la chen po la phyag 'tshal lo/_/mig gsum rtsa lag gis ni spyi gtsug brgyan pa yi/_/nor bus zhabs
[\[19b.6\]]dag la ni gtugs pa gang yin pa/_/phun tshogs phan chen dang ldan mchog gyur thub dbang sras/_/lha de thub pa gzhon nur gyur pa nyid yin te/_bla med yon tan gnyis med pa'i/_/rin chen char 'bebs 'dren pa po/_/nyid kyi phun tshogs skye dgu la/_/myur 'byung 'di ni bsten
[\[19b.7\]]bya yin/_/de la thog mar re zhig bdag gis dpal dzam+b+ha la mnyes par byas la sa dang mngon par rtogs pa'i rim pas de'i bdag nyid du gyur te/_skye dgu rnams mngon par mtho ba dang nges par legs pa'i phun sum tshogs pa la rab tu dgod par bya ba'o zhes bya ba'i bsam pa dang
[\[20a\]]
[\[20a.1\]]ldan pas snying gi nang gi bug par dang bar 'gyur zhing 'od zer 'phro ba dang ldan pa'i yi ge a klad kor med pa ste/_de las byung ba'i zla ba'i dkyil 'khor ro/_/de'i dbus su ni yi ge hUM mgo gyen la bstan pa ste/_phyi rol gyi nye 'khor na cung zad ser ba'i 'od zer gyi
[\[20a.2\]]tshogs 'phro bar gyur ba'o/_/des bskyed pa ni rdo rje ste dbus kyi rtse mo la 'brel ba'i rtse dgu pa steng dang 'og gcig tu byas pas gsung rab yan lag dgu rnam par dag pa'o/_/kha dog ni yi ge hUM bzhin du bya ste/_lte ba'i nang du chud pa'i zla ba la gnas par de dang 'dra ba'i hUM dang ldan pa bsgom par bya
[\[20a.3\]]pa'o/_/de nas yi ge hUM dang rdo rje las 'od zer spros par gyur pas oM aH zhes bya ba'i sngags brjod pa sngon du 'gro ba can gyis phyogs bcur sems can rnams kyi don mdzad pa'i dzam+b+hala'i sku mtha' yas pa mar me gcig nas gcig tu mched pa'i tshul gyis spyan drangs la mdun du de'i sku gcig pu
[\[20a.4\]]rnam par bsgom par bya ba'o/_/'od zer gyis nye bar mkho ba'i mchod pa rnam pa lnga dang sdig pa bshags pa dang ji srid du btang snyoms kyi bar du'o/_/de'i rjes thogs la hUM dang rdo rje'i 'od zer rnams mtha' dag lus kyi nang du bstims la spros pa thams cad dang bral ba nyid kyis nang stong pa
[\[20a.5\]]nyid kyi rang bzhin du gyur pa zla ba dang rdo rje dang sa bon dang 'od zer te/_oM aH bya ba 'di spros pa des legs par drangs la bcom ldan 'das gzhug par bya ba'o/_/legs par bcug pa'i rjes la skad cig gis zla ba la sogs pa las legs par grub pa'i bcom ldan 'das tshon
[\[20a.6\]]por bdag nyid de lo lnga lon pa'i gzhon nu'i rnam pa bongs thung ba/_sna tshogs pad+ma la gnas pa'i zla ba'i steng na rgyan rnams thams cad kyis brgyan cing rin po che'i dbu rgyan dang ldan pa kha nas rin po che skyugs pa lus kyi mdog ser po phyi bkan la nyal ba'i nor sbyin dpral
[\[20a.7\]]bar ni zhabs g.yas pas so/_/rkang pa gnyis g.yon pas gnon par mdzad pa zhabs g.yas pa bskum pas gyen du 'jog pa gcer bu rtags gyen la langs pa gsus pa 'jol ba/_khrag gis gang ba'i thod pa phyag g.yas pas thugs kar bsnams pa la zhal mngon du
[\[20b\]]
[\[20b.1\]]phyogs nas gzigs pa/_kha 'og tu bstan nas rin po che'i tshogs skyugs par gyur pa'i ne'u le brla g.yon pa la legs par 'khril bar phyag g.yon pas bsnams pa/_nang che ba'i rna ba ma phug pa zla ba tshes pa lta bu'i zhal mche ba rnam par gtsigs pa/_spyan gnyis dmar zhing zlum
[\[20b.2\]]pa khro gnyer dang ldan pa dpral bar thod leb mas bcings pa'i dbu skra kham ser gyen du 'phyur ba/_sa gnon gyi phyag rgya dang ldan pa'i thub pa mi bskyod pa mthing nag gis dbu la rgyan btab pa/_ta mA la sngon po dang dga' bos dbu skra bcings pa/_'jog po dmar pos rna ba'i gdub
[\[20b.3\]]kor du byas pa pad+ma dkar po dang pad+ma chen pos do shal byas pa dUr ba ljang gu dang karko Ta ka tshangs pa'i dag byed du byas pa nor rgyas dkar pos smad kar byas pa 'khyil pa legs pa dang pad+mas rkang rgyan du byas pa/_dung skyong ser pos lag gdub tu byas pa dung mdog_/kar bur dang
[\[20b.4\]]rigs ldan gyi dbu rgyan du byas pa/_kha dog mthing nag la phyi rol gyi nye 'khor cung zad ser ba'i 'od zer ser po'i tshogs rnams spro bar byed par bsgoms la/_dpral ba dang kha dang dpung pa g.yas pa dang g.yon pa dang g.yon pa dang snying ga dang rdo rje'i steng dang /_brla g.yas pa dang g.yon pa dang rkang
[\[20b.5\]]pa g.yas g.yon rnams kyi nang gi sbubs na gnas pa'i zla ba tshes pa'i dkyil 'khor rnams la oM dzam+b+ha la dza len+d+ra ye swA hA zhes bya ba'i yi ge ser po 'od ser po dang ldan pa blta bar bya ba'o/_/de'i rjes la sna bug gi rlung phyir 'byung ba'i dus su oM la sogs pa rnams kyi 'od zer dang
[\[20b.6\]]snying ga'i rdo rje dang hUM gi 'od zer gyis kyang phyogs rnams su spros pas reg pa tsam gyis bcom ldan 'das kyi skur byas pa'i sems can thams cad kyi sems dang sems las byung ba dbugs 'jug pa'i dus su yi ge hUM la legs par bcug la sems gnas par bya ba'i don du mnan par
[\[20b.7\]]bya ba'o/_/'jig rten gyi khams thams cad na gnas pa'i rin po che sna tshogs pa rnams kyang klu dang ne'u le dang nor sbyin rnams kyi khar legs par gzhug par bya ba'o/_/yang rlung phyir rgyu ba na ni klu la sogs pa rnams kyis med pa'i rin po che rnams mdun gyi g.yon du bsgom par bya'o/_
[\[21a\]]
[\[21a.1\]]de ltar yang dang yang du kun du spro ba dang legs par bsdu ba la sogs pa yang bya'o/_/skyo na de'i rjes la/_na mo rat+na tra yA ya/_na mo na Ni b+ha drA ya rma hA yak+Sha se na pa ta ye/_oM dzam+b+ha la dza len+d+ra ye swA hA/_zhes bya ba'i sngags 'di bzlas par bya ste/_bkod pa'i yi ge
[\[21a.2\]]bcu po'i sngags kyang rung ngo /_/chu sbyin pa'i dus su ni lag pa g.yas pa'i kha bkan pa'i dbus su yi ge baM gyi 'od zer gyis lag pa bum pa bzang po bzhin du byas shing lag mgul du ni yi ge oM gyi 'od kyis lag gdub kyi rnam pa dang ldan par te/_baM gyi dbus su ni dzi ngo /_/mdzub
[\[21a.3\]]mo dang gung mo dang srin lag dang mthe'u chung dang mthe bong rnams kyi rtse mo la ni dzam+b+ha la dza len+d+ra'i yi ge rnams rim pa bzhin no/_/oM dang baM gnyis kyi bar du ni ya'o/_/yi ge a'i g.yas dang g.yon gyi glo gnyis la ni yi ge swA dang hA'o/_/yi ge la sogs pa de dag rnams ni rang rang gi
[\[21a.4\]]gnas kyi sbubs na zla ba la gnas pa ste/_kha dog ser po dang 'od zer po can du bsgoms la chu dang bcas pa me tog gi snying po can gyi lag pa kha dang thag nye bar byas te/_oM in+d+ra ni mu khaM b+h+ra ma ri swA hA/_zhes bya ba'i sngags kyis lan bdun du mngon par bsngags so/_/de'i rjes
[\[21a.5\]]thogs la lag pa brkyang bas sbyin par gyur pa na chu rang gi kha nas zhugs par gyur te yi ge dzaM gyi 'od zer dang snying ga na gnas pa'i dza dang rdo rje dang yi ge hUM gi 'od zer gyis kyang byas pas rdo rje kha dog ser po'i kha nas nges par byung ste/_lag pa nas bab pas skad cig gis mdun du
[\[21a.6\]]bsgoms nas mdun gyis phyogs pa de'i 'am/_bcom ldan 'das 'di'i sku gzugs kyang rung ste/_zhal gyi sgo oM dz+luM swA hA/_zhes bya ba'i sngags kyis lan brgya rtsa brgyad dang /_na mo rat+na tra yA ya/_zhes bya ba la sogs pas kyang lan bdun du sbyin par bya'o/_/yang na mo
[\[21a.7\]]rat+na zhes bya ba la sogs pa lan cig brjod pas bu ram dang bsres pa'i skya khur ram 'bru la sogs pa'i gtor ma bcom ldan 'das la dbul bar bya ba'o/_/de dag de ltar nus pa ji lta ba bzhin du thun gsum mam thun gcig la rjes su bsgrub par bya zhing /_bstod pa dang smon
[\[21b\]]
[\[21b.1\]]lam yang gdab par bya'o/_/de'i rjes la bsgoms pa'i bcom ldan 'das oM badzra muHzhes bya bas gshegs su gsol lo/_/gzhan yang smin drug dang rta dang sa ga dang chu stod rnams sam/_nya gzhan gang yang rung ba'am/_dge ba'i nyi ma gzhan dag la yang rung ste/_rdo ba rangs par skad
[\[21b.2\]]cig gis bcom ldan 'das kyi skur bskyed par bya zhing legs par yang mchod la/_bzo bo bsnyen gnas blangs par gyur pas nyi ma gcig gnyis la sku bzhengs su gsol bar bya ste dpa' bo nyo ba ni ma yin pas so byas la yang bdag nyid bzhin du bcom ldan 'das kyi sku rim pa ji lta ba
[\[21b.3\]]bzhin du yi ge dgod pa dang bcas pa rnam par bsgom la/_chu sbyin pa la sogs pas mnyes par bya ba'o zhes bya ba 'di ni gdams ngag go/_/de'i tshe na ni gshegs su gsol bar mi bya ste/_sku gzugs kyi sku'i bcom ldan 'das ni gang gi phyir rtag tu gnas pa yin pas bsnyen
[\[21b.4\]]bkur bar bya ba yin no zhes bya ba'o/_/paN+Di ta a b+ha ya ka ra gu p+tas mdzes par sbyar ba'i dzam+b+ha la tshon po'i sgrub thabs rdzogs so//_//paN+Di ta mkhas pa de nyid dang tshul khrims rgyal mtshan gyis bsgyur ba'o//[ {D3267}]@##/_/rgya gar skad du/_dzam+b+ha la
[\[21b.5\]]sA d+ha naM/_bod skad du/_dzam+b+ha la'i sgrub thabs/_dzam+b+ha la la phyag 'tshal lo/_/sngar bzhin du stong pa nyid kyi mthar thug par bsams la sna tshogs pad+ma 'dab ma brgyad pa'i steng du zla ba la yi ge dzaM las byung ba'i bcom ldan 'das dzam+b+ha la bsgom par bya ste/_sku mdog gser
[\[21b.6\]]ltar 'bar ba/_gsus pa 'jol ba/_rgyan rnams thams cad dang ldan pa/_g.yon pa dang g.yas pa'i phyag dag na ne'u le dang sa bon gyi thum po bsnams pa/_rin chen 'byung ldan dbu rgyan la bzhugs pa/_ut+pala'i phreng bas brgyan pa'o/_/shar la sogs pa'i 'dab
[\[21b.7\]]ma rnams la ni nor bu bzang po dang gang ba bzang po dang nor sbyin dang rnam thos rnams so/_/me la sogs pa'i 'dab ma rnams la ni bzhad gad kyi phreng ba can dang /_rnam par bkra ba'i in+d+ra gdub can dang kha'i dbang dang dbang po'i mchog rnams so/_/de bzhin du ji skad bshad
[\[22a\]]
[\[22a.1\]]ba'i rim pas de dag rnams nyid la nor rgyun ma dang zla ba dga' ma dang /_sbyin ma dang legs par sbyin ma dang /_'phags ma dang rab tu bzang mo dang sped ma dang lha mo dang dbyangs can ma zhes bya ba'i gnod sbyin ma de dag rnams bsam par bya ba'o/_/nor rgyun ma na dzam+b+ha la dang bcas
[\[22a.2\]]pa yin la gnod sbyin ma rnams ni nor rgyun ma bzhin no/_/gnod sbyin rnams ni dzam+b+ha la bzhin no/_/de ltar bsgoms la gsang sngags bzlas par bya ba'o/_/de la gnod sbyin rnams kyi sngags ni oM ma Ni b+ha drA ya swA hA/_oM dzam+b+ha la dza len+d+rA ya swA hA/_oM pU r+Na b+ha drA ya swA hA/_oM d+ha na dA ya
[\[22a.3\]]swA hA/_oM bai shrA ma NA ya swA hA/_oM ki li mA li ne swA hA/_oM pi tsi kuN+Da li ne swA hA/_oM mu khen+d+rA ya swA hA/_oM ba ren+d+rA ya swA hA/_de nas gnod sbyin mo rnams kyi sngags ni/_oM ba su d+hA ri Ni swA hA/_oM tsan+d+ra kAM t+yai swA hA/_oM dat+ta yai swA hA/_oM su dat+ta yai swA hA/_oM A R+Ya yai swA hA/_
[\[22a.4\]]oM su b+ha dra yai swA hA/_oM gu p+ta yai swA hA/_oM de bi yai swA hA/_oM sa ra swA t+yai swA hA/_de ltar thun tshad gsum du bsgom zhing bzlas pa bya ste/_chu khyor ba brgya rtsa brgyad legs par phul pas khams gsum gyi rgyal srid gnang bar 'gyur ro/_/nang par snga mo bya rog mi grag pa'i
[\[22a.5\]]dus su chu'i nang du bzlas pas na zad pa med pa'i nor rnams phun sum tshogs par 'gyur ro/_/de nas gser la sogs pa'i gzhong par nor rgyun ma gnod sbyin mo rnams dang bcas pa dang /_gzhong pa gnyis par bcom ldan 'das dzam+b+ha la dang gnod sbyin rnams kyis legs par bskor ba
[\[22a.6\]]yongs su bris la kha sbyor du byas la mnyes par bya ste/_dngos grub chen po brgyad kyang ster bar 'gyur ro zhes bya ba ni dzam+b+ha la'i sgrub thabs so//_//a b+ha ya las dge slong tshul khrims rgyal mtshan gyis bsgyur ba'o//[ {D3268}]@##/_/rgya gar skad du/_dzam+b+ha la sA d+ha naM/_bod
[\[22a.7\]]skad du/_dzam+b+ha la'i sgrub thabs/_stong pa nyid bsgoms pa'i rjes thogs la zla ba'i dkyil 'khor cung zad dmar ba/_gru gsum dang pad+ma 'dab ma brgyad pa'i rdzing bu'o/_/de'i dbus su yi ge baM las nor rgyun ma ste kha dog ser mo 'bras kyi grungs pa'i snye ma mdzes pa bsnams pa dang /_
[\[22b\]]
[\[22b.1\]]phyag gis mchog sbyin par mdzad pa/_rgyan rnams thams cad kyis brgyan cing gnod sbyin mo brgyad kyis yongs su skor ba la 'di lta ste/_bzang mo dang shin tu bzang mo dang /_dga' ma dang shin tu dga' ma dang /_sped ma dang dbyangs can ma dang 'phags ma dang zla ba dga' ma rnams so/_/_
[\[22b.2\]]de dag rnams kyis yongs su bskor ba'i lha mo chen mo de'i b+ha ga'i dbus su yi ge dze+e las byung ba'i dzam+b+ha la nor rgyun ma la 'khyud pas legs par kha sbyor ba'i byang chub kyi sems las nges par byung ba'i rin po che phyag nas yang dag par 'bab pa rab tu gsal bar bsgom par bya ba'o/_/_
[\[22b.3\]]'bab pa'i dus su ni bcom ldan 'das kyi shar phyogs su ni nor bu bzang po kha dog mthing nag go/_/lho phyogs su ni gang ba bzang po kha dog ser po'o/_/nub phyogs su ni rnam thos dmar po'o/_/byang phyogs su ni nor sbyin dmar po'o/_/me dang bden bral dang rlung dang dbang ldan gyi
[\[22b.4\]]mtshams rnams la ni gang ba dang legs par gang ba ni mthing nag go/_/gzhad gad kyi phreng ba can dang /_gzhad gad kyi phreng ba can chen po ni ser po'o/_/kha'i dbang phyug ni dmar ba'o/_/dbang po'i mchog ni ljang gu'o/_/gser mdog zangs kyi dbu rgyan rtse lnga pa dang ldan pa dang
[\[22b.5\]]g.yas pa na sa bon gyi thum po ste/_phyag g.yon pas rin po che'i char 'bebs pa'i ne'u le bsnams pa/_de bzhin gshegs pa lnga spro bar mdzad pa pad+ma dang dung ni mgo bo'i gter chen po las rang gi khyim gyi rkang pa'i then kor du rin po che la sogs pa'i char 'bebs par bsam
[\[22b.6\]]par bya ba'o/_/mgon po dzam+b+ha la ni sku mdog ser po ut+pal sngon po'i phreng ba dang ldan pa'o/_/de dag rnams thams cad kyang gnod sbyin mo brgyad kyi b+ha ga'i dbus na gnas pa dang /_rin po che'i char 'bebs par mdzad pa dzam+b+ha la dang 'dra bar bsgom par bya ba'o/_/shar gyi
[\[22b.7\]]sgor ni nor sbyin dang nor sbyin chen po dag go/_/lho'i sgor ni gnod sbyin dang gnod sbyin chen po dag go/_/nub kyi sgor ni bzhad gad pa dang bzhad gad chen po dag go/_/byang gi sgor ni gang ba dang legs par gang ba dag go/_/de dag rnams ni gcer bu sba ba 'phyang ba gsus pa 'jol
[\[23a\]]
[\[23a.1\]]ba/_rin po che'i char rab tu 'bebs par byed pa'o/_/de nas spyi bor ni nor bu bzang po/_/mig gnyis la ni rnam thos so/_/kha la ni kha'i dbang phyug go/_/nu ma gnyis kyi bar du ni gang ba bzang po/_/lte bar ni nor sbyin no/_/pus mo gnyis la ni bzhad gad kyi
[\[23a.2\]]phreng ba can dag go/_/rnam par bkra ba'i rna gdub can dag ni rkang pa gnyis la ste 'di ni lha dgod pa'o/_/yi ge dgod pa yang spyi bor ni oM mo/_/dpral bar ni dz+luM ngo /_/rna ba gnyis la ni ts+luM ngo /_/mgo bo'i steng du ni hA'o/_/lag mgul du ni dz+luM ngo /_/lag pa'i mthil du ni p+luM ngo /_/_
[\[23a.3\]]sor mo thams cad kyi rtse mo dang /_sor mo rnams la ni oM dzam+b+ha la dza len+d+ra ye swA hA'o/_/oM dz+luM ts+luM swA hA/_zhes bya ba ni chu'i sngags so/_/de bzhin du mdzub mo la ni nor bu bzang po'o/_/gung mo la gang ba bzang po'o/_/srin lag la ni nor sbyin no/_/mthe'u chung la ni rnam
[\[23a.4\]]thos so/_/rnam par bkra ba'i rna gdub can ni mthe bong la'o/_/lag mgul du ni bzhad gad kyi phreng ba can no/_/yi ge'i bkod pa de dag rnams lag pa la byas pa rdo rje'i chu la sogs pa bdud rtsi lnga'am/_de dag med na rdo rje'i chus kyang ste/_chu dang bsres la khyor bas 'thungs
[\[23a.5\]]la lag pas sbyin par bya ste/_nang par snga mor khyor ba brgya rtsa brgyad sbyin par bya ba'o/_/thun tshod gsum du byas pas ni dus ring po mi thogs par 'grub par 'gyur ro/_/oM dz+luM ts+luM sluM saM zhes brjod la chu khyor bas dbul bar bya ba'o/_/de ltar byas kyang gal te grub par
[\[23a.6\]]ma gyur na de'i bdag nyid dpal rdo rje hUM mdzad kyi skur bsgoms la/_dzam+b+ha la'i sku gzugs dug dang skye tshe dang tshwa dang thang phrom gyi 'dab ma'i khu ba dang dur khrod kyi sol bas byugs te khros par gyur pas dur khrod kyi me la 'de par bya ste/_/nges par 'grub par bya'o/_/dzam+b+ha
[\[23a.7\]]la'i sgrub thabs rdzogs so//_//paN+Di ta chen po dA dang a b+ha ya las tshul khrims rgyal mtshan gyis bsgyur ba'o//[ {D3269}]@##/_/rgya gar skad du/_dzam+b+ha la sA d+ha naM/_bod skad du/_dzam+b+ha la'i sgrub thabs/_stong pa nyid bsgoms pa'i rjes thogs la nyi ma la dzaM ser po
[\[23b\]]
[\[23b.1\]]las byung ba'i dzam+b+ha la ser po zhal gsum phyag drug pa/_mi bskyod pa dang ral pa dang cod pan dang ldan pa ste/_g.yas pa'i phyag gsum gyis ni shing thog ma du lu ng+ga dang /_lcags kyu dang mda' bsnams pa'o/_/g.yon pa'i phyag dang po gcig gis ni g.yon zur na gnas pa'i shes
[\[23b.2\]]rab la 'khyud pa/_g.yon pa'i phyag gzhan gnyis kyis ni zhags pa dang bcas pa'i ne'u le dang /_gzhu bsnams par bdag nyid nges par rdzogs par byas la/_mdun du yang gzugs de bsam gtan gyis bzhugs su gsol zhing /_de'i mgo la yang rdo rje 'dzin pa chen po bsgoms te/_
[\[23b.3\]]de zhu bas dbang bskur bar gyur ba dang /_/rdo rje'i chu lan brgya rtsa brgyad khyor bas blugs par bya ba'o/_/'di ni man ngag gi khyad par gzhan gyis dzam+b+ha la'i sgrub thabs yin te/_sngags 'di ni/_oM dzam+b+ha la dza len+d+ra ye swA hA/_a b+ha ya las tshul khrims rgyal mtshan gyis bsgyur ba'o//_//_
[\[23b.4\]{D3270}]@##/_/rgya gar skad du/_shrI dzam+b+ha la sA d+ha naM/_bod skad du/_dpal dzam+b+ha ya'i sgrub thabs/_sngar bshad pa'i cho ga'i rim pas snying ga'i zla ba'i dbus su sa bon gsum pa'i gsum pa kha dog ser po stong pa'i lhas mnan par gyur pa zla ba tshes pas mgo bo brgyan pa'o/_/de dag
[\[23b.5\]]nyid las grub pa'i dzam+b+ha la sku mdog ser po phyag gnyis pa/_phyag g.yas pas sa bon gyi snying po ste/_phyag g.yon pas ni rin po che'i char rab tu 'bebs par gyur pa'i ne'i le bsnams pa/_dbu rgyan la sangs rgyas lnga dang ldan pa/_zhabs gnyis kyis dung gi kha rgyan dang ldan pa dang /_pad+ma'i
[\[23b.6\]]kha rgyan dang ldan pa'i gter chen po kun nas mnan pa/_ut+pal sngon po'i phreng bas brgyan pa/_rgyan rnams thams cad kyis brgyan par gyur pa'i dzam+b+ha la'i skur bdag nyid bsgom par bya'o/_/rin po che sna tshogs la sogs pa'i char rab tu 'bab par byed pas rang gi khyim du yang legs par
[\[23b.7\]]'jug par bdag nyid kyis bsam par bya ba'o/_/de nas ni phyag rgya bcing bar bya ste/_lag pa gnyis kyis khu tshur bcangs la gung mo'i tshigs gsum pa dgug par bya ba'o/_/'di ni dzam+b+ha la'i phyag rgya'o/_/oM dzam+b+ha la dza len+d+ra ye swA hA/_sngags 'dis rje btsun la chu khyod ba brgya rtsa
[\[24a\]]
[\[24a.1\]]brgyad dbul bar bya ba'o/_/phyi nas ni mchod pa byas la sngags bzlas par bya ba'o/_/de nas ni grub nas nor gyi bdag po chen por 'gyur ba la the tshom med do//_//dpal dzam+b+ha la'i sgrub thabs mdor bsdus pa dA chen po las dge slong tshul khrims rgyal mtshan
[\[24a.2\]]gyis bsgyur ba'o//[ {D3271}]@##/_/rgya gar skad du/_saM k+Ship+ta dzam+b+ha la sA d+ha naM/_bod skad du/_mdor bsdus pa'i dzam+b+ha la'i sgrub thabs/_sngar bshad pa'i cho ga'i rim pas snying ga'i sna tshogs pad+ma dang zla ba la gnas pa'i yi ge dzaM ser po las gyur par spros pa'i 'od zer gyis sangs
[\[24a.3\]]rgyas la sogs pa rnams legs par mchod cing sdig pa bshags pa la sogs pa byas te/_dus phyis stong pa nyid mngon du byas la/_gnas de nyid du sna tshogs pad+ma dang zla ba la dzaM las byung ba'i shing thog sa bon gyi thum po ste sa bon gyi snying po dang ldan pa'o/_/de dag gi 'od zer gyis sems
[\[24a.4\]]can gyi don rnam pa du ma rnams byas nas/_de dag yongs su gyur pa las dzam+b+ha la 'tsher ba'i gser gyi mdog lta bu ste/_sangs rgyas lnga'i rin po che'i dbu rgyan can/_/zhal gcig phyag gnyis pa/_lha rdzas kyi gos dang rgyan dang ldan pa/_phyag g.yas pas sa bon gyi rdog ma bsnams shing /_
[\[24a.5\]]g.yon pas ni kha nas rin po che sna tshogs skyug pa'i ne'u le'o/_/ut+pal sngon po'i phreng ba dang ldan pa/_rin po che'i snye ma grungs pa mdzes pa phyogs gnyis ka na legs par gnas pa las ni phyogs gnyis kar char 'bab par gyur pa/_rin po che'i snye ma mdzes pa dang bum pa du ma 'od zer
[\[24a.6\]]kun nas 'bar bas dkrigs pa zhabs kyi 'og na gnas par gyur par bdag nyid la so sor rnam par bsam par bya ba'o/_/oM dzam+b+ha la dza len+d+ra ye swA hA/_bya ba'i sngags 'di bzlas par bya ba yin no/_/lag pa gnyis kyi khu tshur bcings la gung mo tshigs gsum pa bkug par gyur
[\[24a.7\]]pa'i phyag rgyas snying ga dang /_mgul ba dang /_smin mtshams dang /_spyi bo rnams su gtug par bya ba'o/_/nang par snga mor de ltar skad cig gis bsgoms la snyim pa'i tshad kyis chu lan brgya rtsa brgyad dbul bar bya ba'o/_/oM dzam+b+ha la dza len+d+rA ya d+ha naM me de hi swA hA/_mdor bsdus
[\[24b\]]
[\[24b.1\]]pa'i dzam+b+ha la'i sgrub thabs so//_//dA las dge slong tshul khrims rgyal mtshan gyis bsgyur ba'o//[ {D3272}]@##/_/rgya gar skad du/_shrI dzam+b+ha la sA d+ha naM/_bod skad du/_dpal dzam+b+ha la'i sgrub thabs/_lhag ma ma lus pa'i phun sum tshogs pa sbyin par mdzad pa'i dpal dzam+b+ha
[\[24b.2\]]la la phyag 'tshal lo/_/dang por re zhig dngos po rnams thams cad dang rang nyid kyi lus kyang stong pa nyid du rnam par bsgoms la/_de'i rjes thogs su thabs dang shes rab kyi rang bzhin du gyur pa'i zla ba'i dkyil 'khor cung zad dmar ba ste de kho na nyid gnod sbyin gyi shing rta gru gsum yin zhing pad+ma
[\[24b.3\]]'dab ma brgyad pa'i rdzing bu'o/_/de'i dbus su yi ge baM las nor rgyun ma ste/_kha dog ser mo 'bras kyi snye ma mdzes pa'i grungs pa phyag na bsnams pa dang mchog sbyin par mdzad pa/_rgyan thams cad kyis brgyan cing gnod sbyin mo brgyad kyis yongs su bskor ba la 'di lta ste/_bzang mo dang
[\[24b.4\]]shin tu bzang mo dang /_sbed ma dang /_legs par sbed ma dang /_lha mo dang /_dbyangs can ma dang /_'phags ma dang /_zla ba dga' ma rnams kyis te/_de dag rnams kyis yongs su bskor ba'i lha mo yin no/_/de'i b+ha ga'i dbus su yi ge dzaM las bdag nyid dpal mgon po dzam+b+ha la ste/_
[\[24b.5\]]sku mdog ser po ut+pal sngon po'i phreng bas brgyan pa/_dbu rgyan la sangs rgyas lnga bzhugs pa/_phyag g.yas pas sa bon gyi shing thog g.yon pas ne'u le bsnams pa/_de bzhin gshegs pa lngas kyang rin po che la sogs pa'i char rab tu 'bebs par mdzad pa dang /_zhabs gnyis
[\[24b.6\]]kyis dung gi kha rgyan can dang pad+ma'i kha rgyan can gyi gter chen po las kyang rin po che la sogs pa'i char rab tu 'bab par 'gyur bar rang gi khyim gyi sa phyogs su legs par bsam par bya ba'o/_/nor rgyun ma dang 'khril ba'i byang chub kyi sems rnam par 'thor ba las yang dag par byung ba'i rin po
[\[24b.7\]]che'i phung pos nam mkha' ma lus pa khyab par gyur par rnam par bsgom par bya ba'o/_/mgrin pa'i dus na ni gang ba bzang po kha dog mthing nag shar gyi phyogs su'o/_/rnam thos kha dog ser po ni lho phyogs su'o/_/nor sbyin kha dog dmar po ni nub phyogs su'o/_/nor bu bzang po
[\[25a\]]
[\[25a.1\]]kha dog ser po ni byang phyogs su'o/_/me mtshams su rnam par bkra ba'i rna gdub can kha dog dmar po'o/_/bden bral du ni phreng ba can mthing nag go/_/rlung du ni dbang po'i mchog kha dog ser po'o/_/dbang ldan du ni kha'i dbang phyug ser po'o/_/de dag rnams thams cad kyang
[\[25a.2\]]gnod sbyin mo'i b+ha ga la gnas pa ste/_rin po che'i char rab tu 'bebs par gyur pas dzam+b+ha la dang 'dra bar bsgom par bya ba yin no/_/shar gyi sgor ni nor sbyin gcer bu spa ba 'phyang bar gyur pa rin po che'i char 'bebs par byed pa'o/_/lho'i sgor ni pad+ma dang pad+ma chen po gnyis so/_/nub kyi sgor ni
[\[25a.3\]]bzhad gad pa dang bzhad gad chen po gnyis so/_/byang gi sgor ni gang ba dang legs par gang ba gnyis te/_de dag rnams kyang gcer bu sba ba 'phyang ba'o/_/mgon po dzam+b+ha la dang rjes su mthun pas sngags kyis yi ge dgod pa la sogs pa bya ste/_oM ni mtshog mar ro/_/dzaM ni khar ro/_/_
[\[25a.4\]]b+ha dang la ni dpung pa gnyis la'o/_/dza ni snying la'o/_/len ni lte bar ro/_/drA dang ya ni brla gnyis la'o/_/swA dang hA ni pus mo gnyis la'o/_/nor bu bzang po spyi bor gnas/_/mig gnyis la ni rnam thos so/_/de bzhin kha dbang kha legs gnas/_/nu ma'i bar du gang ba bzang /_/_
[\[25a.5\]]gnod sbyin nor sbyin lte bar ro/_/bzhad gad phreng ldan brla gnyis la/_/rnam bkra rna gdub rkang gnyis la/_/dbang mchog yan lag kun la dgod/_/mgon po dzam+b+ha la rang gi bdag nyid kho na bsgom pa'i yi ge bzang po rnams dgod pa ni oM ni spyi bor ro/_/dz+luM ni dpral bar ro/_/ts+luM rna ba
[\[25a.6\]]gnyis la'o/_/sa mgo bo'i ltag par dgod par bya ba'o/_/lha dang yi ge rnams kyi lag pa'i yang dbang po rnams la bshad par bya ste/_/oM ni lag mgul du'o/_/dz+luM ni lag pa'i mthil du'o/_/ts+luM ni sor mo thams cad kyi rtse mo la'o/_/saM ni sor mo thams cad kyi rtsa ba
[\[25a.7\]]la'o/_/oM dzam+b+ha la dza len+d+ra ye swA hA/_zhes bya ba 'di rab tu gnas par bya ba'o/_/mdzub mo la ni nor bu bzang po'o/_/gang ba bzang po ni gung mo la'o/_/srin lag la ni nor sbyin no/_/mthe'u chung la ni rnam thos te/_de bzhin du kha'i dbang phyug ni lag pa'i mkhur ba la'o/_/_
[\[25b\]]
[\[25b.1\]]mkhrig mgul du bzhad gad kyi phreng ba can no/_/mthe bong la ni rnam par bkra ba'i rnag dub can no/_/mthe bong dang mdzub mo gnyis kyi bar du ni dbang po'i mchog go/_/lag pa'i mthil du ni dzam+b+ha la dza len+d+ra'o/_/rdo rje'i chu la sogs pa'i bdud rtsi lnga 'am/_/de dag med par gyur na rdo rje'i chus
[\[25b.2\]]kyang ste/_chu dang bsres la khyor bas 'thungs te/_thun tshod gsum du khyor ba brgya rtsa brgyad dbul bar bya'o/_/dus mi ring ba nyid la 'di dzam+b+ha la dang 'dra bar 'gyur te/_nor dang gser phun sum tshogs par 'gyur ba dang /_sa gzhi rdzas kyi gang bar byed par 'gyur ro/_/oM dz+luM ts+luM saHzhes
[\[25b.3\]]brjod la khyor bas dbul bar bya ba'o/_/grub par ma gyur na ni bdag nyid dpal rdo rje hUM mdzad du bsgoms te/_dzam+b+hu la'i sku gzugs dug dang skye tshe dang shing nim pa'i 'dab ma dang thang phrom dang dur khrod kyi sol bas legs par byugs la bsro zhing bskam par bya'o/_/phyi nas ni khros par gyur
[\[25b.4\]]pas dur khrod kyi me la 'de bar bya ste nges par 'grub par 'gyur ro/_/dpal dzam+b+ha la'i sgrub thabs rdzogs so//_//mkhas pa a b+ha ya'i zhal snga nas dge slong tshul khrims rgyal mtshan gyis bsgyur ba'o/_/[{D3273}]@##/_/rgya gar skad du/_dzam+b+ha la s+ya u pa de shaH/_bod skad du/_
[\[25b.5\]]rgyun gyi gdams ngag_/srin lag gi rtse mo la yi ge dze+e ser bo bsgom par bya zhing rdza'i gzhong bu la sogs par dzam+b+ha la bsgoms la/_lag pa gzhan gyis chu rgyun srin lag gi rtsa bar 'bab par byas pas de'i dbu nyid la 'bab par 'gyur bar yi ge dze+e brgya rtsa brgyad bzlas pa dang ldan pas
[\[25b.6\]]legs par bsam par bya ba'o/_/dzam+b+ha la'i rgyun 'bab pa'i gdams ngag go/_/a b+ha ya las dge slong tshul khrims rgyal mtshan gyis bsgyur ba'o//[ {D3274}]@##/_/rgya gar skad du/_dzam+b+ha la su u pa de shaH/_bod skad du/_dzam+b+ha la'i gdams ngag_/lag pa g.yas
[\[25b.7\]]bar zla ba la gnas pa'i sa bon ts+luM la sogs pa lnga yongs su gyur pa las de bzhin gshegs pa lnga bsgoms la/_de dag rnams kyang zla ba dang lhan cig khu bar byas te/_dzaM las byung ba'i dzam+b+ha la rab tu grags pa mdun du bskyed la/_sngar brjod pa'i khu ba dang chu lhan cig tu srin lag
[\[26a\]]
[\[26a.1\]]brkyang ba'i lag pa khu tshur phyed du byas pa'i khyor bas de'i dbu la brgya rtsa brgyad blugs par bya'o/_/phun sum tshogs pa lhag ma ma lus par 'byung bar 'gyur ro/_/'di ni dzam+b+ha la'i gdams ngag go/_/dA dang a b+ha ya'i zhal snga nas dge slong tshul khrims rgyal mtshan gyis
[\[26a.2\]]bsgyur pa'o//[ {D3275}]@##/_/rgya gar skad du/_u pa de bi shiShaH/_bod skad du/_gdams ngag gi khyad par/_rgyal ba rnam snang zhes grags dang /_/rin chen 'byung ldan nyid dang yang /_snang mdzad dang ni don yod grub/_/mi bskyod par yang rab tu bsgrags/_/'di
[\[26a.3\]]dag mdog ni dkar dang ser/_/dmar dang ljang gu mthing nag yin/_/byang mchog mchog sbyin mnyam bzhag dang /_/mi 'jigs sa gnon phyag rgya'o/_/de bzhin gshegs pa rnams kyi sa bon hUM saM j-i khaM rtehUM ngo /_/de bzhin gshegs pa lnga'i gdams ngag gi khyad par a b+ha ya las tshul khrims
[\[26a.4\]]rgyal mtshan kyis bsgyur ba'o//[ {D3276}]@##/_/rgya gar skad du/_biShe sha a ma na ya/_bod skad du/_khyad par gdams ngag_/lag g.yas zla ba la gnas pa'i/_/yi ge lnga las legs byung bar/_/de bzhin gshegs lnga bsgom byas la/_/khu ba'i gzugs su rnam par
[\[26a.5\]]bsgom/_/dzaM las rmad byung dza m+b+ha la/_/bsgoms la khyod bas rab gus pas/_/de sngags bzlas pas brgya rtsa brgyad/_/chu ni sbyin par bya ba yin/_/dzam+b+ha la'i khyad par gyi gdams ngag_/dA dang a b+ha ya las dge slong tshul khrims rgyal mtshan gyis bsgyur ba'o/_/[{D3277}]@##/_/rgya gar
[\[26a.6\]]skad du/_ha ya grI ba sA d+ha naM/_bod skad du/_rta mgrin gyi sgrub thabs/_sngar bshad pa'i cho ga'i rim pas sna tshogs pad+ma dang /_nyi ma la yi ge haM dmar po'i ye shes yongs su rdzogs pa las 'phags pa rta mgrin te/_sku mdog dmar po zhal gsum phyag drug pa/_g.yas pa dang cig shos
[\[26a.7\]]kyi zhal ni mthing nag dang dkar po ste/_zhal so so zhing spyan gsum pa'o/_/sprul gyi rgyan dang ldan pa/_zhabs brgyang bskum gyis bzhugs pa/_khro bo'i lta stangs kyis rnam par gzigs pa/_zhal dang po ni 'dzum pa dang ldan pa'o/_/zhal g.yas pa ni ljags 'dril bar mdzad
[\[26b\]]
[\[26b.1\]]pa'o/_/zhal g.yon pa ni mche bas om gtsigs mdzad pa'o/_/stag gi pags pa'i sham thabs mnams pa/_g.yas pa'i phyag bzhin rdo rje dang /_dbyug to dang /_ba dan rtse gsum pa'i phyag rgya dang mda' gdeng ba'o/_/g.yon pa'i phyag bzhi ni sdigs mdzub dang nyid kyi dkur
[\[26b.2\]]brten pa dang /_pad+ma dang gzhu bskor ba'o/_/mi bskyod pa cod pan la bsgom par bya ste/_rta mchog gi ye shes kyi rdo rje zhes bya ba'i ting nge 'dzin to/_/bzlas pa'i sngags ni oM haM ha ya gri ba swA hA/_rta mgrin gyis grub thabs so//_//a b+ha ya las tshul khrims rgyal mtshan gyis
[\[26b.3\]]bsgyur ba'o/_/[{D3278}]@##/_/rgya gar skad du/_trai lokya bi dza ya sA d+ha naM/_bod skad du/_khams gsum rnam par rgyal ba'i sgrub thabs/_sngar bshad pa'i chogs nyi ma la yi ge hUM mthing nag las byung ba'i rje btsun khams gsum rnam par rgyal ba ste/_sku mdog mthing nag zhal
[\[26b.4\]]bzhi pa/_phyag brgyad pa'o/_/zhal dang po khro bo sgeg pa dang ldan pa'o/_/g.yas pa ni drag rkan dang ldan pa'o/_/g.yon pa ni shin tu 'jigs su rung ba'o/_/rgyab ma ni dpa' bo'i nyams su ldan pa'o/_/rdo rje dang dril bu dang ldan pa'i phyag gnyis kyis ni thugs kar rdo rje hUM mdzad
[\[26b.5\]]kyi phyag rgya 'dzin pa/_g.yas pa'i phyag gsum gyis ni ral gri dang lcags kyu dang mda' bsnams pa'o/_/g.yon pa'i phyag gsum gyis ni gzhu dang /_zhags pa dang /_rdo rje bsnams pa'o/_/zhabs g.yon pa brkyang bskum gyis dbang phyug chen po'i mgo bo mnan pa/_zhabs
[\[26b.6\]]g.yas pa gau rI nu ma gnyis kun nas mnan pa/_sangs rgyas kyi phreng ba dang phreng ba la sogs pa rnam par bkra ba'i na bza' dang rgyan dang ldan par bdag nyid rnam par bsams la phyag rgya bcing bar bya ste/_de la khu tshur gnyis kyi rgyab sbyar la mthe'u chung gnyis lu gu rgyud kyi rnam par sbyar
[\[26b.7\]]bar byas pa'o/_/sngags ni/_oM sum+b+ha ni sum+b+ha hUM/_gr-ih+Na gr-ih+Na hUM/_gr-ih+NA pa ya gr-ih+NA pa ya hUM/_A na ya ho b+ha ga bA na bi d+yA rA dza hUM phaT/_khams gsum rnam par rgyal ba'i sgrub thabs so//_//a b+ha ya las dge slong tshul khrims rgyal mtshan gyis bsgyur ba'o//_//_
[\[27a\]]
[\[27a.1\]{D3279}]@##/_/rgya gar skad du/_badzra dz+wA la a na lA rka sA d+ha aM/_bod skad du/_rdo rje me 'bar ba'i gzi brjid kyi sgrub thabs/_de kho na bzhin du stong pa nyid kyi rjes thogs la nyi ma la yi ge hUM thing nag yongs su gyur pa las rdo rje me 'bar ba'i gzi brjid sku mdog mthing nag/_'bar ba'i phreng
[\[27a.2\]]bas kun nas dkrigs pa'i 'od zer can/_zhal bzhi pa phyag brgyad pa ste/_skeg pa dang /_dpa' ba dang /_'jigs su rung ba dang /_thugs rje'i ro dang ldan pa'i zhal bzhi'o/_/g.yas pa'i phyag bzhis ni rdo rje dang ral gri dang 'khor lo dang mda' bsnams pa'o/_/g.yon pa'i phyag bzhi
[\[27a.3\]]na ni dril bu dang /_gzhu dang /_zhags pa dang /_kha T+wAM ga dang /_bsgril nas rnam par bkra ba'i ba dan bsnams pa'o/_/dbu skra ser po'i thor tshugs kyi me dpung 'bar bar gyur pa/_shin tu 'jigs pa chen po dang ldan par gyur pa'i dpung rgyan dang /_lag gdub dang /_smad ka dang /_do shal
[\[27a.4\]]dang /_rkang gdub dang /_mgul rgyan dang /_rna gdub dang /_dbu rgyan rnams kyis brgyan pa/_sgyu ma chen po dang /_'khor lo ma dang /_ra tsa na dang /_tsa tu raM khyim thab dang bcas pa'i khyab 'jug g.yon bskum pa'i zhabs kyis mnan nas legs par gnas par bsgom par bya ba yin no/_/_
[\[27a.5\]]de nas ni phyag rgya bcing bar bya ste/_lag mthil rdo rje bcings la sor mo rnams 'bar ba'i snying por dbus su mthe bong gnyis mthor byas te/_sngags bzla bar bya ba'o/_/oM badzra dz+wA lA na lA rka hUM bya ba'o/_/rdo rje 'bar ba'i sgrub thabs so//_//a b+ha ya las dge slong tshul
[\[27a.6\]]khrims rgyal mtshan gyis bsgyur ba'o//[ {D3280}]@##/_/rgya gar skad du/_bar ma'i shwa sA d+ha naM/_bod skad du/_rta mchog gi sgrub thabs so/_de kho na bzhin du nyi ma dang yi ge hUM mthing nag las byung ba'i rta mchog dmar po zhal bzhi phyag brgyad pa/_zhabs bzhi pa ste/_zhal dang po
[\[27a.7\]]ni khro bo'i sgeg bag dang ldan pa'i spyan gsum pa'o/_/g.yas pa ni drag dang ldan pa'o/_/g.yon pa ni tshangs pa'i zhal lo/_/spyi bo na ni 'gying bag dang ldan zhing so tshigs kyi ma ko bsdams pa'i rta'i zhal ljang gu'o/_/g.yas pa'i phyag gcig gis ni sna tshogs rdo rje dang bcas pas
[\[27b\]]
[\[27b.1\]]ba dan rtse gsum pa bsnams nas bslang ba'i stang stabs mdzad pa'o/_/g.yon pa'i phyag bsnyal ba gcig gis ni sna tshogs pad+ma bsnams par mdzad pa'o/_/yang g.yas pas ba dan rtse gsum pa'i rnam par bslang ba'i stang stabs mdzad pa'o/_/yang phyag g.yon pas 'khor lo bsnams pa'o/_/_
[\[27b.2\]]yang phyag g.yas pa gnyis kyis ni ral gri dang mda'o/_/g.yon pa'i phyag lhag ma gnyis kyis ni dbyug to dang gzhu bsnams pa'o/_/zhabs g.yas pa brkyang bskum du mdzad pa gcig gis ni dbang mo dang dpal mo mnan nas gnas pa'o/_/g.yas kyi zhabs gnyis pas ni dga' ma dang
[\[27b.3\]]sdug ma'o/_/g.yon pa'i zhabs dang po gcig gis ni dbang po dang mngar byed kyang ngo /_/g.yon pa'i zhabs gnyis pas ni rgyal byed dang gnas ldan yang ngo /_/de ltar bdag nyid bsgom par bya ba yin no/_/phyag rgya ni sna tshogs rdo rje dang /_ba dan rtse gsum pa slong ba ni rta mchog gi phyag rgya'o/_/_
[\[27b.4\]]sngags ni/_oM sum+b+ha ni sum+b+ha hUM/_zhes bya ba'o/_/rta mchog gi sgrub thabs so//_//mkhas pa a b+hA ya las dge slong tshul khrims rgyal mtshan gyis bsgyur ba'o//[ {D3281}]@##/_/rgya gar skad du/_AR+Ya rak+ta ya mA ri sA d+ha naM/_bod skad du/_'phags pa gshin rje gshed dmar
[\[27b.5\]]po'i sgrub thabs/_gshin rje'i mgor bzhugs pa la phyag 'tshal lo/_/dang por re zhig sngags pas bde ba'i stan la nye bar gnas te/_sgrub pa pos rang gi snying gar yi ge aM dmar po las nges par grub pa'i nyi ma'i dkyil 'khor rnam par bsgom par bya ba'o/_/de'i steng du
[\[27b.6\]]yi ge hUM dmar po rnam par bkod pas gshin rje gshed dmar po dang /_bla ma dang sangs rgyas dang byang chub sems dpa' rnams mdun du dmigs la/_me tog la sogs pas legs par mchod cing phyag kyang 'tshal zhing gsum la skyabs su 'gro ba la sogs pa byas la stong pa nyid
[\[27b.7\]]bsgom par bya ste/_oM stong pa nyid kyi ye shes kyi rdo rje'i rang bzhin gyi bdag nyid ni nga yin no bar ro/_/de'i rjes la yi ge aM dmar po las skyes pa'i nyi ma'i dkyil 'khor gyi steng du yi ge hUM ngo /_/de yongs su gyur pa las 'dzag pa dang ldan pa'i mgo bos mtshan pa'i
[\[28a\]]
[\[28a.1\]]dbyug to dkar po yi ge hUM gis byin gyis brlabs pa rnam par bsgom par bya ba'o/_/de dag rnams thams cad yongs su gyur pa las bdag nyid gshin rje gshed du rnam par bsam par bya ste/_sku mdog dmar po g.yas bskum pa'i zhabs kyis gnas pa/_zhal gcig pa phyag
[\[28a.2\]]gnyis pa'o/_/phyag g.yon pa na khrag gis yongs su gang bar gyur pa'i thod pa ste/_phyag g.yas pas ni mgo bos mtshan pa'i dbyug to bsnams pa'o/_/sbrul gyi rgyan gyis brgyan pa 'jigs su rung ba/_dbu skra kham ser gyen du 'khyil ba 'dzag par gyur pa'i stag gi pags pa'i
[\[28a.3\]]sham thabs dang ldan pa/_/rang ltar snang ba'i shes rab ma rnam pa sna tshogs pa'i rgyan dang ldan pa/_brkyang bskum gyi zhabs kyis gnas pa la 'khyud pa'i bdag nyid du bsgom par bya ba'o/_/phyi nas bcom ldan 'das kyi thugs kar nyi ma'i dkyil 'khor la yi ge hUM gis byin gyis
[\[28a.4\]]brlabs pa ste/_de yongs su gyur pa las 'dzag par gyur pa'i mgo bos mtshan pa'i dbyug to dkar pos mi g.yo bar rnam par bsgoms la/_de'i dbus su nyi ma'i dkyil 'khor dmar po la gnas pa'i yi ge hUM kha dog dmar po rnam par bsgom par bya ba'o/_/de nas gsang bar
[\[28a.5\]]rdo rje dang yi ge hUM yongs su gyur pa las bcom ldan 'das kyi gsang bar pad+ma 'dab ma brgyad pa la yi ge AH dmar po'o/_/de'i rjes la sngags brjod par bya ste/_oM de bzhin gshegs pa rnams thams cad kyi rjes su chags pa'i rdo rje'i rang bzhin gyi bdag nyid ni nga yin no/_/de'i rjes
[\[28a.6\]]la lte ba'i lkog tu cung zad dmar ba'i pad+ma 'dab ma brgyad pa'i steng du yi ge hUMH dmar po 'bar bar gyur par bsam par bya ba'o/_/shes rab ma ni rgyags pas myos pa 'od 'dzag par dang ldan pa zhal gcig phyag gnyis ma bcom ldan 'das dang lhan cig mnyam par sbyar ba'i sbyor bas
[\[28a.7\]]kun nas gnas pa'o/_/de lta bur gyur pa'i gshin rje gshed dmar po ma hi R+Sha'i steng na sna tshogs pad+ma la bzhugs par bsgom par bya ba'o/_/de ltar dam tshig la sogs pa rnams cho ga bzhin du 'gro bas thun tshod gnyis sam gsum mam bzhir bsgom par bya ba'o/_/oM AM drIM kham hUM ni
[\[28b\]]
[\[28b.1\]]dam tshig byin gyis rlob pa'i sngags so/_/oM hrIH bi kr-i tA na na hUM hUM phaT phaT swA hA/_rtsa ba'i sngags so/_/oM ya mA n+ta ka hUM/_snying po'i sngags so/_/'phags pa gshin rje gshed dmar po'i sgrub thabs rdzogs so//_//paN+Di ta a b+ha ya'i zhal snga nas dge slong tshul
[\[28b.2\]]khrims rgyal mtshan gyis bsgyur ba'o/_/[{D3282}]@##/_/rgya gar skad du/_kr-i Sh+Na ya mA ri sA d+ha naM/_bod skad du/_gshin rje gshed nag po'i sgrub thabs/_dang po re zhig bde ba'i stan la nye bar gnas par gyur ba'i sgrub pa pos yi ge aM dmar po las nges par grub pa'i nyi ma'i dkyil
[\[28b.3\]]'khor rang gi snying la rnam par bsgoms la/_de'i steng du yi ge hUM mthing nag rnam par bkod de/_hUM gi 'od zer gyis gshin rje mthar byed la sogs pa'i bla ma dang /_sangs rgyas dang /_byang chub sems dpa' rnams dmigs la/_me tog la sogs pas yang dag par mchod cing
[\[28b.4\]]phyag kyang 'tshal la/_gsum la skyabs su 'gro ba la sogs pa rnams byas te stong pa nyid bsgom par bya bas na/_oM stong pa nyid ye shes kyi rdo rje'i bdag nyid kyi rang bzhin ni nga yin no bar ro/_/de'i rjes la yi ge oM dmar po las byung ba'i nyi ma'i dkyil 'khor gyi steng du yi ge
[\[28b.5\]]hUM ngo /_/de yongs su gyur pa las rdo rjes mtshan pa'i dbyug to sngon po yi ge hUM legs par gnas pa rnam par bsgom par byas la/_/yi ge hUM gi 'od zer gyis bskul ba'i de bzhin gshegs pa thams cad bzhugs pa sngon du 'gro ba can gyis de dag thams cad yongs su gyur pa las
[\[28b.6\]]brkyang bskum gyis gyur pa'i gshin rje gshed spro ba dang bsdu ba'i gzugs kyis pad+ma 'dab ma brgyad sna tshogs pa'i steng na nyi ma la bzhugs nas ma hi R+Sha la bcibs pa bsgom par bya ba'o/_/de nas bcom ldan 'das kyi thugs kar nyi ma'i dkyil 'khor la yi ge hUM yongs su gyur pa
[\[28b.7\]]las hUM gis byin gyis brlabs pa'i dbyug to sngon po ste/_yi ge hUM las kun nas byung ba'i 'od zer gyis skye dgu rnams kun du snang bar byas nas slar yang de nyid la legs par gzhug go/_/rim pa de lta bu dag gis ji srid 'dod kyi bar du spro ba dang bsdu bar yang bya ba'o/_/dam
[\[29a\]]
[\[29a.1\]]tshig la sogs pa cho ga bzhin du byas pa sngon du 'gro bas thun tshod gnyis sam gsum mas bzhir de ltar bsgom par bya ba'o/_/oM hrIHSh+T+r-iHbi kr-i tAn na hUM hUM phaT phaT swA hA/_zhes bya ba'i sngags 'di bzla bar bya ba'o/_/gshin rje gshed nag po'i sgrub thabs so//_//_
[\[29a.2\]]a b+ha ya'i zhal snga nas dge slong tshul khrims rgyal mtshan gyis bsgyur ba'o/_/[{D3283}]@##/_/rgya gar skad du/_kr-iSh+Na ya mA ri swA d+ha naM/_bod skad du/_gshin rje gshed nag po'i sgrub thabs/_gang gi thugs rdo rje'i dbang gis nang na dgyes pa nyid yin yang /_/ma rungs gdul
[\[29a.3\]]bya'i skye bo rnams la drag por yang dag ston/_/sna tshogs nyer phan tshun gyis gshin rje gshed yod kyang /_/gar mdzad pa yi sku de bdag gis rab tu dgod par bya/_/dang por sgrub pa po yi mchog des bde 'byung stan gnas la/_/bsam gtan gnas khang dri zhim dri yis yid
[\[29a.4\]]ni dgar gyur par/_/bsgom par bya ste mnyam gzhag yid kyis rang gi snying gar ni/_'od zer gtum po'i gzugs kyi dkyil 'khor dmar po gzi ldan pa'o/_/de steng gnas pa'i hUM yig mdog sngon 'od zer dang ldan pa'i/_/'od zer brgya byung gshin rje gshed la sogs pa rnams la
[\[29a.5\]]ni/_/yid kyis sprul pa'i me tog bdug pa mar me la sogs pa/_/rnam pa mang pos legs par mchod bya gus pas phyag kyang btsal/_/sngon byas pa yi sdig pa bshags pa la sogs byas pas ni/_/stong par 'jig rten ma lus rab tu brtson par sngon bya ba/_/oM/_stong pa nyid la
[\[29a.6\]]sogs pa'i gsang sngags tshig mchog rnams kyis bya/_/bdag nyid ngo bo gus pa nyid kyis yongs su bsgom bya ba/_/bdug pa'i 'od zer gzi brjid dang ldan dkyil 'khor dmar gnas pa'i/_/hUM yig sngon po'i gzugs las rdo rjes mtshan pa'i dbyug sngon te/_/dbyug pa la gnas
[\[29a.7\]]hUM gzugs mchog las 'od zer dra ba rnams/_/'phros pas legs bskul ma lus rgyal ba spyan drangs rab bcug par/_/bltas la de dag nyid ni ma lus yongs su gyur pa las ni phyis/_/bdag nyid myur bar gshin rje gshed skur yongs su bsgom bya ba/_/mthing nag sku ste khro ba
[\[29b\]]
[\[29b.1\]]dang ldan zhal gcig phyag gnyis pa/_/phyag g.yas na ni rdo rjes mtshan pa'i dbyug to sngon po ste/_/sdigs mdzub zhags pa dang ldan g.yon pa'i phyag ni thugs kar ro/_/sma ra smin ser 'bar bar gyur pa'i zhal gyi pad+ma'o/_/stag dang dzi na'i pags pa gsang ba'i phyogs su legs par bsnams/_/_
[\[29b.2\]]kha nang rnam par 'gyur ba'i ro dang ldan par gyur pa'i sprul/_/'dab sna tshogs pa'i pad+ma dam pa'i steng na nyi ma yi/_/gdan la legs gnas ma hi R+Sha gtum rab tu brtson gnon pa'i/_/grod 'jol zhal sgyur mche ba rnam par gtsigs pa'i bong thung ngo /_/nyi ma'i dkyil 'khor gdan bzhugs
[\[29b.3\]]sgyur bar mdzad pa'i spyan gnyis pa/_/khros pa'i klu brgyad dag gis spras pa'i rgyan ldan thod phreng gis/_/ser zhing sdug pa'i dbu skra spor ba'i 'khor lo legs par bcings/_/mi mgo las byas dam pa'i tshad ldan do shal 'chang ba can/_/ha ha cher dgod nyams kyis bdud dpung kun nas skrag
[\[29b.4\]]par mdzad/_/phyi nas bcom ldan thugs kar gnas pa'i nyi ma la gnas par/_/hUM dbyibs 'od kyis sna tshogs kun nas gsal byas rnam par bsam/_/de la legs gzhug dus mi ring bar yang ni spro bar bya/_/rim 'dis spro dang bsdu ba ji srid 'dod kyi bar byas la/_/yang na dam
[\[29b.5\]]tshig sngon du 'gro ba nyid kyis thams cad kyang /_/thun tshod bzhi ni 'di dag ma lus rnam par bsgom par bya/_/ngal na ji ltar brjod pa'i sngags ni rab tu bzlas par bya/_/bcom ldan gshin rje gshed kyi sgrub thabs yang mo byams pa'i dpal/_/bdag gis byas pa'i bsod nams grangs med
[\[29b.6\]]'dir ni gang skyes pa/_/des ni 'jig rten ma lus bcom ldan gshin rje gshed skur shog_/bdag kyang ring min nyid nas gshin rje gshed du 'gyur bar shog/_/de la gsang sngags rgyal po ni 'di yin te/_oM hrIHSh+T-iHbi kr-i tA na na hUM hUM phaT phaT swA hA/_gshin rje gshed nag po'i
[\[29b.7\]]sgrub thabs so//_//a b+ha ya la sogs pa'i zhal snga nas dge slong tshul khrims rgyal mtshan gyis bsgyur pa'o//[ {D3284}]@##/_/rgya gar skad du/_kr-iSh+Na ya mA ri sA d+ha naM/_bod skad du/_gshin rje gshed nag po'i sgrub thabs/_dpa' bo thod pa'i phreng ldan zhing /_/klu
[\[30a\]]
[\[30a.1\]]sogs kyis brgyan bzhin sgyur ba'i/_/gshin rje mthar mdzad mgon btud nas/_/de yi sgrub thabs bri bar bya/_/bde ba'i stan la legs gnas la/_/snying ga'i nyi mar hUM gzugs dgod/_/de byung mchod pa'i khyad par gyis/_/rje bo gus pas yang dag mchod/_/_
[\[30a.2\]]mdun phyogs su ni sdig la sogs/_/bshags pa la sogs de la bya/_/de nyid du ni 'jig rten kun/_/rang bzhin med par skad cig blta/_/snying sa bon bskyed phyag mtshan las/_/bzhengs par pad+mar brkyang bskum zhabs/_/khro gnyer sdud pa 'jigs pa'i zhal/_/smin ma smar ser
[\[30a.3\]]ba gyen/_/zhal gsum ljags ni 'dril bar mdzad/_/'jigs pa'i mche ba gcum par gtsigs/_/spyan mig dmar zhing gsus pa che/_/mthing nag gzhon nu sdug po'i 'od/_/nyi ma'i dkyil 'khor dbus gnas pa/_/mgo bo'i rus pas brgyan pa ste/_/bong thung stag lpags sham
[\[30a.4\]]thabs can/_/dregs pa thams cad 'joms par mdzad/_/nyi ma'i 'od ldan gzi brjid che/_/sa 'og ma lus rnams kyis mchod/_/'bar bas 'bar ba'i phreng gdug pa/_/dus mtha'i me dang mtshungs pa yin/_/rdo rje ral gri dbyug gdug pa'i/_/chu gri mdung dang zhags pa bsnams/_/_
[\[30a.5\]]g.yas dang g.yon gyi phyag gis ni/_/rnam gsal bsnams pa lha rdzas drug_/khro ldan 'jigs pa shin tu drag_/gshin rje gshed po bdud rnams 'joms/_/hUM sgras mgrin pa gang bar ni/_/bsgom par bya ba'i nga rgyal des/_/stong nyid snying rje'i snying 'od kyis/_mkha' la
[\[30a.6\]]spyan drangs gshin rje gshed/_/mdun yul bzhugs la legs mchod de/_/rang rnams gcig tu brjod bya ba/_/dzaHhUM bo hoHsa bon bzhis/_legs par spyan 'dren rab zhugs dang /_/bcing dang ma nyes bya ba dag nyid la/_/bsam gtan mchod pas mchod bya ba/_/legs bstod
[\[30a.7\]]de nas bsngags bzlas la/_/dge ba yongs su bsngo byas te/_/lha yi rnal 'byor gyis langs la/_/gcig tu snying rje'i yid kyis rgyu/_/de ltar nyi ma re byas pas/_/dngos grub thob pa'i rgyu mtshan can/_/brjod pa'i dngos grub bsgrub par bya/_/las mchog kha tshar pa yis kyang /_/_
[\[30b\]]
[\[30b.1\]]las dang rjes mthun sku yin te/_/shin tu rgyas 'dir ma brjod pa/_/de yang bla ma'i gdams ngag dang /_/rgyud las 'dod pa grub par 'gyur/_/brtson pas shes bya blo ldan gyis/_/'khor lo dang gzhan yang kun 'gro/_/gtor ma gtang ba'i sbyor ba ni/_/thun bzhi la ni mchog
[\[30b.2\]]tu bya/_/bzlas pa'i sngags ni/_oM hrIHSh+T-IHbi kr-i tA na na hUM hUM phaT phaT swA hA/_bla ma'i bzhed pa'i cho ga bzhin du legs rtogs nas/_/sgrub thabs bdag gis bkod las byung ba'i bsod nams kyis/_/myur du mngon par 'dod pa'i 'bras bu 'thob byed pa'i/_/sa yi phun tshogs thams cad
[\[30b.3\]]'jig rten la 'dir shog_/gshin rje gshed nag po'i sgrub thabs rdzogs so//_//paN+Di ta a b+ha ya'i zhal snga nas dge slong tshul khrims rgyal mtshan gyis bsgyur ba'o//[ {D3285}]@##/_/rgya gar skad du/_ya mAn+ta ka sA d+ha naM/_bod skad du/_gshin rje mthar mdzad kyi sgrub
[\[30b.4\]]thabs/_gshin rje mthar mdzad la phyag 'tshal lo/_/dpa' bo thod pa'i phreng ba can/_/klu sogs kyis brgyan bzhin bsgyur ba'o/_/gshin rje mthar mdzad mgon btung nas/_/de yi sgrub thabs bri bar bya/_/bde ba'i stan la legs gnas la/_/snying gar hUM dbyibs mthing
[\[30b.5\]]nag dgod/_/de byung mchod pa'i khyad par gyis/_/rje bo mdun du legs par mchod/_/de yi sngon phyogs yul du ni/_/sdig bshags la sogs rnams byas la/_/'gro kun rang bzhin med par ni/_/thams cad nas blta skad cig gis/_/sa bon snying bskyed phyag mtshan las/_/_
[\[30b.6\]]byung ba pad+mar brkyang bskum zhabs/_/khro gnyer bsnyer ba'i 'jigs pa'i zhal/_/smar smin ser po gyen la skyes/_/zhal gsum ljags ni 'dril bar mdzad/_/'jigs pa'i mche ba rnam par gtsigs/_/spyan mig dmar zhing gsus pa che/_/mthing nag gzhon nu'i stug po'i 'od/_/_
[\[30b.7\]]nyi ma'i dkyil 'khor la bzhugs shing /_/mgo rus kyis ni rnam par brgyan/_/bong thung stag lpags sham thabs can/_/dregs pa thams cad 'joms par mdzad/_/gzi brjid chen po nyi 'od can/_/phyogs rnams ma lus rgyas par mdzad/_/'bar zhing 'bar ba'i phreng gdug pa/_/_
[\[31a\]]
[\[31a.1\]]dus mtha'i me dang mtshungs par 'bar/_/'khor lo ral gri dbyug to 'bar/_/chu gri mdung dang zhags pa dang /_/rnam gsal bskor ba'i lha rdzas drug/_/g.yas dang g.yon gyi phyag na bsnams/_/'jigs pa'i gzugs ldan shin tu drag/_/bdud rnams 'joms
[\[31a.2\]]mdzad gshin rje gshed/_/hUM sgras gre ba rgyas par ni/_/'jigs rnams spangs la bsgom par bya/_/nyi shu phyed dang stong phrag gis/_/sngags rnams rtag par sngags rig pas/_/sems ma yengs par bzlas na ni/_/'dir brjod dngos grub 'thob par 'gyur/_/sngon 'gro
[\[31a.3\]]chogs kyang 'dir ni/_/sngags pa rnams kyis sngags 'grub 'gyur/_/las rjes mthun par mdog brjod de/_/shin tu rgyas par 'dir ma brjod/_/bsam pa'i 'dod pa de yang ni/_/bla ma'i gdams ngag las grub 'gyur/_/mkhas pas brtson par shes bya ba/_/btsong bya dang
[\[31a.4\]]gzhan bsten par bya/_/gtor ma bya ba'i sbyor ldan pas/_/thun tshod bzhir ni 'bad de bya/_/bzlas pa'i sngags ni/_oM hrIH Sh+T+r-iH bi kr-i tA na na hUM hUM phaT phaT swA hA/_gshin rje mthar mdzad kyi sgrub thabs rdzogs so//_//mkhas pa a b+ha ya las dge slong tshul khrims rgyal
[\[31a.5\]]mtshan gyis bsgyur ba'o//[ {D3286}]@##/_/rgya gar skad du/_ya mAn+ta ka sA d+ha naM/_bod skad du/_gshin rje mthar byed kyi sgrub thabs/_dang po gdong pa'i gtsang sbra la sogs pa byas pa'i sgom pa pos rang gi snying gar yi ge a las skyes pa'i zla ba la yi ge yi nag po rnam
[\[31a.6\]]par bsgoms la/_/de las 'od spros pas bla ma dang sangs rgyas dag spyan drangs te/_legs par mchod cing sdig pa bshags pa la sogs pa rnams bya ba'o/_/de nas yi ge ya tsam gyi bdag nyid kyi rnal 'byor bas stong pa nyid mngon du byas la byin gyis kyang brlabs te/_smon
[\[31a.7\]]lam rjes su dran par bya ba'o/_/de'i rjes la yi ge raM las nges par byung ba'i nyi ma la hUM las byung ba'i rdo rje'i dbyug to rang gi sa bon 'phro ba dang ldan pa rnam par bsgoms te/_des bskyed pa'i rdo rje'i sa gzhi dang /_rdo rje'i ra ba dang /_rdo rje'i gur bsgom par bya ba'o/_/de'i dbus su
[\[31b\]]
[\[31b.1\]]dbyangs kyi yi ge nyis 'gyur gyi rang bzhin zla ba'i dkyil 'khor te/_skyes bu chen po'i mtshan sum cu rtsa gnyis yang dag par 'byung ba shes rab kyi ngo bo legs par blta bar bya ba'o/_/de'i steng du dpe byad bzang po brgyad cu'i rnam par dag pa Da D+ha da d+ha ya la rnams nyis 'gyur dang
[\[31b.2\]]bcas pa'i ka la sogs pa'i gsal byed rnams nyis 'gyur du byas pa yongs su gyur pa las zla ba'i dkyil 'khor gzhan yin te/_thabs kyi rang bzhin du gyur pa 'od mtha' yas pa 'phro ba dang ldan par bsgom par bya ba'o/_/de nas de gnyis ka yongs su rdzogs pa las nyi ma la hUM
[\[31b.3\]]dang yaM mthing nag las yang dag par byung ba'i char sprin gzhon nu dang mtshungs pa'i sku mdog mthing nag ste/_gsus pa che ba/_smin ma dang sma ra dang /_skra shin tu ser bar gyur pa/_gyen la 'phyur ba/_mche ba gtsigs pa/_bong thung ba/_pad+ma dang ma hiR+Sha la bzhugs pa dang /_stag
[\[31b.4\]]dang 'dzi na'i pags pa bsnams pa/_/ri dwags kyi bdag po'i pags pa stod du man bas pa/_shin tu 'jigs par mdzad pa/_nyid kyi sku'i 'od zer gyis sprul pa'i khro bo lnga 'phro bar mdzad pa dang /_gdengs ka can gyi rgyal po rgyan du mdzad pa/_rnam par 'dzag pa'i mi'i
[\[31b.5\]]mgo bo brgya phrag phyed kyi phreng bas brgyan pa dang /_phyag gi g.yas pa'i phyag rnams kyis tho ba dang /_'khor lo dang rdo rje bsnams pa ste/_g.yon pa'i gsum gyis ni sdigs mdzub dang bcas pa'i zhags pa dang /_dbyug to dang dril bu bsnams pa/_zhal drug gi dang po ni gnam
[\[31b.6\]]zhal te/_mthing nag dang /_dkar po dang /_ser po dang /_dmar po dang /_nag po rnams ni g.yas pa dang /_cig shos dag gi zhal gyi rim pa yin la/_zhal rnams thams cad kyang dmar zhing zlum pa'i spyan gsum pa dang /_zhabs drug kyang zhabs gnyis ni brkyang brkum mo/_/gnyis ni
[\[31b.7\]]rnam par mdzes pa'i gar ro/_/gzhan gnyis ni sems dpa'i skyil krung mdzad pa ste/_'bar ba'i nyi ma'i dbus na legs par bzhugs nas bgegs rnams kun nas 'dul bar mdzad pa dang /_thod pa chung ngu brgyad las legs par bsdebs pa'i shin tu 'jigs su rung ba'i
[\[32a\]]
[\[32a.1\]]mgo bo'i phreng ba dang /_de'i rjes thogs la kaShaMdzraMkhaMlaMShakaMsaM gi sa bon rnams las legs par byung ba'i sa'i snying po dang /_phyag na rdo rje dang /_nam mkha'i snying po dang /_'jig rten dbang phyug dang /_sgrib pa rnam sel dang /_kun du bzang po zhes bya ba rnams mig gnyis
[\[32a.2\]]dang /_rna ba gnyis dang /_sna dang /_lce dang /_nu ma gnyis dang /_lte ba la bkod de/_'khor lo dang /_rdo rje dang /_rin po che dang /_pad+ma dang /_mda' dang /_rdo rje rnams ni g.yas pa'i phyag gis bsnams shing /_g.yon pa'i phyag gis ni sdigs mdzub kyi phyag rgya mdzad cing dkar po dang /_nag
[\[32a.3\]]po dang /_ser po dang /_dmar po dang /_ljang gu dang /_skya bo zla ba la bzhugs pa dang /_de'i rjes la mgo bo dang /_mgul ba dang /_snying gar zla ba'i dkyil 'khor la bzhugs pa'i sku dang /_gsung dang /_thugs gnas pa ste/_oM dang /_AH dang /_hUM las legs par byung ba'i kha dog
[\[32a.4\]]dkar po dang dmar po dang nag po'i 'khor lo dang /_pad+ma dang rdo rje rnams g.yas pas bsnams nas phyag g.yon pas sdigs mdzub kyi phyag rgya mdzad par bsgom par bya ba dang /_de nas snying ga'i sa bon gyi 'od zer gyis ye shes sems dpa' spyan drangs la ro gcig tu gyur par bsam par bsgoms
[\[32a.5\]]te/_mi bskyod pa cod pan la bzhugs par bdag nyid yun ring du bsgom par bya ba'o/_/ngal bar gyur na sngags bzlas par bya ba'o/_/de la sngags ni 'di yin te/_oM hrIH Sh+T+r-iH bi Ti tA na na hUM hUM phaT phaT swA hA/_de nas ni gshegs su gsol la langs par bya ba'o zhes bya ba ni gshin rje
[\[32a.6\]]mthar byed kyi sgrub thabs so//_//mkhas pa a b+ha ya las dge slong tshul khrims rgyal mtshan gyis bsgyur ba'o//[ {D3287}]@##/_/rgya gar skad du/_bi g+h+nA n+ta ke sA d+ha naM/_bod skad du/_bgegs mthar byed kyi sgrub thabs/_dang por re zhig bde pa'i stan la nye bar
[\[32a.7\]]gnas pa'i sgrub pa pos yi ge aM dmar po las des grub pa'i nyi ma'i dkyil 'khor rang gi snying gar rnam par bsgoms la/_de'i steng du yi ge hUM mthing nag rnam par bkod do/_/yi ge hUM gi 'od zer las byung ba'i bgegs kyi gshed dang /_bla ma dang /_sangs rgyas dang /_byang chub
[\[32b\]]
[\[32b.1\]]sems dpa' rnams legs par dmigs la/_me tog la sogs pas yang dag par mchod cing /_phyag btsal te/_gsum la skyabs su 'gro ba la sogs pa bya ste/_stong pa nyid bsgom par bya ba'o/_/oM stong pa nyid kyi ye shes kyi rdo rje'i bdag nyid kyi rang bzhin ni nga yin no/_/_
[\[32b.2\]]de'i rjes la yi ge aM dmar po las byung ba'i nyi ma'i dkyil 'khor gyi steng du yi ge hUM ngo /_/de yongs su gyur pa las/_rdo rje yi ge hUM gis byin gyis brlabs pa rnam par bsgom par bya ba'o/_/yi ge hUM gi 'od zer gyis bskul ba'i de bzhin gshegs pa rnams thams cad legs par
[\[32b.3\]]bzhugs pa sngon du 'gro ba'i de dag thams cad yongs su gyur pa las bgegs mthar byed du bdag nyid rnam par bsam par bya ste/_sku mdog mthing nag g.yas bskum pa'i zhabs kyis gnas pa'i zhal gcig phyag gnyis pa/_g.yon pa'i phyag ni sdigs mdzub dang bcas pa'i zhags
[\[32b.4\]]pa g.yas pa'i phyag ni rdo rje gdeng pa dang /_'jigs su rung ba dang skra kham ser gyen du phyogs par ro/_/de nas bcom ldan 'das kyi thugs kar nyi ma'i dkyil 'khor la yi ge hUM yongs su gyur pa las yi ge hUM gis byin gyis brlabs pa'i rdo rje'o/_/de lta bur gyur pa'i bgegs
[\[32b.5\]]rnams kyi gshed po sku spro ba dang bsdu ba dang ldan pa pad+ma 'dab ma sna tshogs pa'i steng na nyi ma la bzhugs pa/_dam tshig la sogs pa cho ga bzhin du sngon du 'gro bas bsgom par bya ba'o/_/de dag rnams thun tshod gnyis dang /_gsum du bsgom par bya ba yin no/_/oM AH big+h+nAn+ta
[\[32b.6\]]kr-ita hUM/_bgegs mthar byed kyi sgrub thabs so/_/paN+Di ta a b+ha ya las dge slong tshul khrims rgyal mtshan gyis bsgyur ba'o//[ {D3288}]@##/_/rgya gar skad du/_ba liM bi d+hiH/_bod skad du/_gtor ma'i cho ga/_/dbang po la hrIH gshin rje la ShiT+raH chu lha la bi/_ku be ra la kr-i/_
[\[32b.7\]]dbang ldan la ta/_me lha la a/_bden bral la na/_rlung lha la na/_zla ba la hUM/_nyi ma la hUM/_tshangs pa la phaT/_nor bdag la phaT/_sna tshogs bshes gnyen la swA/_'byung po rnams la hA/_hi hI hUM hUM pheM pheM swA hA/_gtor ma'i sngags so/_/gang bza' ba de dag thams cad
[\[33a\]]
[\[33a.1\]]gshin rje gshed la dbul bar bya ba'o/_/gtor ma'i cho ga a b+ha ya las tshul khrims rgyal mtshan gyis bsgyur ba'o//[ {D3289}]@##/_/rgya gar skad du/_badzra hUM kA ra sA d+ha naM/_bod skad du/_rdo rje hUM mdzad kyi sgrub thabs/_sngar bshad pa'i cho ga'i rim
[\[33a.2\]]pas nam mkha'i dbyings su yi ge ra las byung ba'i nyi ma la/_yi ge hUM 'bar ba'i 'od dpung bskal pa'i me ltar shin tu 'bar ba kha dog nag po gzi brjid chen pos 'khrigs pa'o/_/de byung drag po chen po ni/_rdo rje hUM mdzad ces bya ba/_gdug chen 'jigs pa'i gad rgyangs can/_/khams
[\[33a.3\]]gsum pa ni bskyod par mdzad/_/rdo rje dril bu'i sbyor ba yis/_/phyag gnyis phyag rgya 'chang bar mdzad/_/g.yas bskums pa yi zhabs gnyis kyis/_/'jigs byed gnon mdzad 'jigs mdzad po/_/snying mgul mgo la dgod bya ba/_/oM AH hUM gi yi ge gsum/_/dbang
[\[33a.4\]]bskur ba yi cho ga yis/_/rdo rje sems kyis rgyas btab pa'o/_/sngags ni oM hUM hUM phaT swA hA/_rdo rje hUM mdzad kyi sgrub thabs so//_//a b+ha ya las dge slong tshul khrims rgyal mtshan gyis bsgyur ba'o//[ {D3290}]@##/_/rgya gar skad du/_ma hA ba la sA d+ha naM/_
[\[33a.5\]]bod skad du/_stobs po che'i sgrub thabs/_sngar bshad pa'i cho ga'i rim pas stong pa nyid bsgoms pa'i rjes thogs la/_pad+ma dkar po dang nyi ma la hUM las byung ba'i stobs po che zhal gcig pa phyag bzhi pa/_sku mdog thams cad dmar ba/_dbu skra kham ser gyen la 'phyur
[\[33a.6\]]ba/_sbrul gyi thod kyis bcings pa ste/_g.yas pa'i phyag gnyis kyis ni dbyug to dkar po dang /_rnga yab dkar po bsnams pa/_g.yon pa'i phyag gnyis kyis ni/_phyag 'tshal ba'i stangs dang /_zhags pa dang bcas pa'i sdigs mdzub kyi phyag go/_/stag gi pags pa'i sham
[\[33a.7\]]thabs mnabs shing sbrul gyis brgyan pa/_zhabs g.yas bskum zhing zhal mche ba gtsigs pa/_nyi ma'i dkyil 'khor gyi phreng ba dang ldan pa/_snang ba mtha' yas dbu rgyan la gnas par bsgoms la/_sngags bzlas par bya ste/_oM ma hA ba la swA hA/_'di ni stobs po che'i
[\[33b\]]
[\[33b.1\]]sgrub thabs so//_//a b+ha ya las dge slong tshul khrims rgyal mtshan gyis bsgyur ba'o//[ {D3291}]@##/_/rgya gar skad du/_he ru ka sA d+ha naM/_bod skad du/_he ru ka'i sgrub thabs/_dur khrod brgyad kyi dbus gnas pa'i/_/dogs bral dga' ba'i yid ldan pas/_/_
[\[33b.2\]]thabs dang shes rab cho ga yis/_/nyi ma zla ba'i sbyor ldan pas/_/a tshan ka tshan sbyor ba las/_/nyi ma'i dkyil 'khor bsgom par bya/_/de la hUM yig las byung ba'i/_/rdo rje rtse mo legs ldan pas/_/mi lpags gtsang ma mnabs pa yis/_/skyil krung phyed pas ro la bzhugs/_/_
[\[33b.3\]]thal ba'i rdul gyis lus byugs shing /_/'phro ba'i rdo rje g.yas na ste/_/bskyod pa'i ba dan kha T+wAMg_/khrag gi thod pa g.yon na'o/_/brgya phyed mgo bo'i phreng ba yis/_/yid 'phrog pa yi do shal byas/_/zhal gyi mche ba cung zad gtsigs/_/spyan mig dmar po
[\[33b.4\]]bgegs ldan pa/_/skra ser gyen 'phyur mi bskyod pa/_/dbu rgyan rna ba'i gdub skor ldan/_/rus pa'i rgyan rnams mdzes pa dang /_/dbu la thod pa dang ldan pa'i/_/sangs rgyas nyid ni sbyin mdzad bsgom/_/skye dgu bdud rnams zlog mdzad yin/_/sngags ni oM hUM phaT swA hA zhes
[\[33b.5\]]bya ba'o/_/he ru ka phyag gnyis pa'i sgrub thabs mdor bsdus pa rdzogs so//_//a b+ha ya las dge slong tshul khrims rgyal mtshan gyis bsgyur ba'o//[ {D3292}]@##/_/rgya gar skad du/_he badzra sA d+ha naM/_bod skad du/_dgyes pa'i rdo rje'i sgrub thabs/_'jig rten
[\[33b.6\]]gsum skyong he ru ka/_/bla ma mgon la phyag 'tshal nas/_shAn+tI zhal snga nas gsungs de'i/_/sgrub thabs cho gar rnam par dbye/_/dpa' bo zhal gcig phyag gnyis pa/_/mgul par bdag med ma yis 'khyud/_/'khor lo la sogs rgyan dang ldan/_/spyan gsum rkang gnyis rgyal po'o/_/_
[\[33b.7\]]rgyud 'dir bsgom pa'i dbang du byas pa'i rnal 'byor pas/_nam mkha' byung ba dang stan las langs la/_rang gi snying gar nyi ma la gnas pa'i yi ge hUM bltas te/_de'i 'od zer gyis dpal he ru ka legs par gsal bar byas shing spyan drangs la/_me tog la sogs pa'i nye bar mkho ba'i yo
[\[34a\]]
[\[34a.1\]]byad lngas yang dag par mchod de/_de'i spyan sngar sdig pa bshags pa dang /_bsod nams la rjes su yi rang ba dang /_gsum la skyabs su 'gro ba yang byas la byang chub chen po'i sems bskyed de/_sems can rnams la lha rdzas kyi bde ba nye bar sgrub par byed pa'i rnam
[\[34a.2\]]pa'i byams pa dang /_sdug bsngal thams cad spong bar byed pa'i snying rje dang /_bde ba de ji srid du rgyun mi 'chad pa nyid du dga' ba dang /_nyon mongs pa dang nye ba'i nyon mongs pa dang /_gzung ba dang /_'dzin pa la sogs pa yid la mi byed pa'i mtshan nyid kyi btang snyoms kyang bsgom par bya ba'o/_/_
[\[34a.3\]]de nas chos dang gang zag la sogs pa rnam par rtog pa'i dri ma spangs pa'i rang bzhin ston ka dri ma med pa'i nam phyed kyi nam mkha' dang mtshungs par gnyis su med pa'i ye shes kyi rang bzhin gcig po stong pa nyid rnam par bsgoms la/_oM stong pa nyid kyi ye shes kyi rdo rje'i rang bzhin gyi
[\[34a.4\]]bdag nyid ni nga yin no zhes bya ba 'dis byin gyis brlab par bya ba'o/_/de nas rab tu sad pas nam mkha'i dbyings su nyi ma'i dkyil 'khor la gnas pa'i yi ge hUM bltas la/_de yongs su gyur pa las rdo rje'i lte ba la gnas pa'i yi ge hUM blta bar bya ba'o/_/de las 'od spros pa las
[\[34a.5\]]kun nas byung ba'i dpal he ru ka'i gzugs rnams kyis 'jig rten gyi don mtha' dag byas nas de nyid la legs par gzhug par byed pa'o/_/de yongs su gyur pa las dpal he ru ka ste/_pad+ma 'dab ma sna tshogs pa la gnas pa'i steng na nyi ma'i dkyil 'khor la bzhugs pa spyan mig
[\[34a.6\]]gsum pa/_phyag gnyis pa'i phyag g.yas pas ni rdo rje'o/_/g.yon pas ni rdo rjes mtshan pa'i thod pa bsnams pa'o/_/zhabs ngos shig gi ljid kyis 'bebs pa/_stag gi pags pa'i sham thabs mnabs pa/_dbu la mi rus las byas pa'i mi bskyod pa'i bdag nyid kyi 'khor
[\[34a.7\]]lo dang ldan pa/_snyan la snang ba mtha' yas kyi bdag nyid kyi mi rus kyi rna gdub po/_/mgul pa na rin chen 'byung ldan gyi bdag nyid kyi mgul rgyan dang ldan pa'o/_/lag mgul na rnam par snang mdzad kyi bdag nyid kyi lag gdub dang ldan pa'o/_/rked pa na don yod grub pa'i bdag nyid
[\[34b\]]
[\[34b.1\]]kyi smad ka dang ldan pa'o/_/skra'i thi gu'i dag byed kyi ga sha dang /_dpung rgyan dang /_rkang rgyan dang ldan pa dbu skra kham pa gyen la phyogs pa'o/_/zhal gcig phyag gnyis ma/_gri gug dang thod pa bsnams pa'i bdag med ma la kun nas 'khyud pa'o/_/de lta bur gyur par bdag nyid rnam par
[\[34b.2\]]bsgom par bya ba'o/_/de nas 'dir rna ba la ni bdag med ma'o/_/mig la ni rdo rje ma'o/_/sna la ni gau rI sbed ma'o/_/lce la ni bA ri rnal 'byor ma'o/_/lus kyi dbang po la ni rdo rje mkha' 'gro ma'o/_/yid la ni bdag med mar mos par bya'o/_/de nas mgo bo la ni pad+ma 'dab ma sum cu rtsa
[\[34b.3\]]gnyis pa'i steng du kha 'og tu bltas pa'i yi ge hUM ngo /_/lte bar pad+ma 'dab ma drug cu rtsa bzhi pa'i steng du kha gyen la bltas pa'i yi ge oM bsam par bya ba'o/_/de nas dam tshig sems dpa' dang 'dra ba'i ye shes sems dpa' spyan drangs la/_dzaH hUM baM hoH zhes bya ba'i sngags 'dis drangs shing legs
[\[34b.4\]]par bcug la bcings te/_dbang du byas pas chu dang 'o ma bzhin du ro gcig tu bya ba'o/_/de'i rjes thogs la rang gi snying ga'i nyi ma la rdo rje'i lte ba la gnas pa'i yi ge hUM gi 'od zer kun du spro bar bya ba'o/_/de spros pas de bzhin gshegs pa rnams thams cad kyi rang bzhin du gyur pa'i he ru ka
[\[34b.5\]]spyan drangs la mchod pa byas te/_de bzhin gshegs pa thams cad kyis bdag la dbang bskur du gsol/_bya ba 'dis gsol ba gdab par bya ba'o/_/de dag gis bdud rtsi lngas gang ba'i nor bu'i bum pas bdag nyid la dbang bskur bas mgon po mi bskyod pa de dbu rgyan la gnas pa bsgom par bya
[\[34b.6\]]zhing /_rnal 'byor ma'i tshogs de thams cad kyis kyang byang chub kyi sems la sogs pa rang rang gi rdzas rnams kyis mchod pa byed par yang ngo /_/de nas ni/_'jigs byed chen po mche gtsigs shing /_/rgyu ma'i phreng ba dag gis brgyan/_/sha chen gsol bar gyur ba yi/_/he ru ka dpal bdag
[\[34b.7\]]phyag 'tshal/_/zhes bya bas bstod par bya ba'o/_/de nas nam mkha' yi ge hUM yongs su gyur pas zhu ba'i rdzas so/_/de'i 'og tu ni yi ge a yongs su gyur pa las pad+ma'i snod do/_/dbus su yi ge oM gyis mtshan pa'i go/_/ku/_da/_ha/_na/_ma/_ra/_mu/_shu/_bi/_la sogs
[\[35a\]]
[\[35a.1\]]pa'i dam tshig gi rdzas rnams rdo rje dang pad+ma mnyam du sbyor bas me sbar bar bya ba'o/_/des rdzas rnams bskol bar bya'o/_/smin pa na khu bar byas te/_de bzhin gshegs pa thams cad kyi sku mthong bar byed pa'i ye shes kyi nyi ma'i 'od 'bar ba dang /_ye shes kyi sa bon de
[\[35a.2\]]'bar ba dag gis de bzhin gshegs pa thams cad kyi ye shes kyi bdud rtsi kun nas drangs te rdzas de dag rnams dang lhan cig tu byas la/_oM AH hUM zhes bya ba'i yi ge gsum gyis byin gyis kyang brlabs te/_yi ge hUM dkar po las byung ba'i lce rdo rje'i bdag nyid du byas la/_des bdag nyid
[\[35a.3\]]legs par tshim par bya ba'o/_/de nas snying ga'i nyi ma la rdo rje'i lta ba la gnas pa'i yi ge hUM kun nas legs par bskor nas gnas pa'i/_oM trai lo kyA k+She pa hUM hUM hUM phaT swA hA/_zhes bya ba'i sngags kyi phreng ba yi ge bcu gnyis po rnams mar me'i phreng ba bzhin du 'bar bar gyur par yid la
[\[35a.4\]]byas te/_rim pas brjod pa bzhin du kun nas bsams pas bzlas par bya ba'o/_/snga dro dang /_nyi ma gcig gi thun dag la ni skad cig gis dpal he ru ka'i gzugs su bdag nyid kun nas dmigs la/_de nas mig la sogs pa rnam par dag pa dang /_'khor lo bzhi bsgom pa dang /_
[\[35a.5\]]mchod pa dang /_bstod pa dang /_bdud rtsi myang ba dang /_bzlas pa la sogs pa bya ba'o/_/dpa' bo 'jig rten gsum bskyod pa'i/_/sgrub thabs dam pa byas pa las/_/bsod nams bdag la gang skyes des/_/'gro kun rdo rje 'dzin par shog_/dgyes pa'i rdo rje phyag gnyis
[\[35a.6\]]pa'i sgrub thabs rdzogs so//_//paN+Di ta dA dang a b+ha ya las dge slong tshul khrims rgyal mtshan gyis bag tsha ba med par bsgyur ba'o//[ {D3293}]@##/_/rgya gar skad du/_nai rAt+ma sA d+ha naM/_bod skad du/_bdag med pa'i sgrub thabs/_sngar brjod pa'i cho gas stong pa nyid
[\[35a.7\]]kyi rjes la zla ba'i dkyil 'khor la/_yi ge aM mthing nag las byung ba'i gri gug dang /_sa bon dang /_spro ba la sogs pa sngon du 'gro ba yongs su gyur pa las ro'i snying gar zla ba la gnas pa'i skyil krung phyed pa'i gar gyis bzhugs pa'i bdag med ma nag mo zhal gcig
[\[35b\]]
[\[35b.1\]]ma skra kham ser gyen du phyogs pa/_mi bskyod pa dbu rgyan la bzhugs pa/_mche ba rnam par gtsigs shing ljags 'dril ba/_g.yas pas ni gri gug bsnams par mdzad pa/_g.yon pas thod pa dang kha TAM ga bsnams par mdzad pa/_dmar zhing zlum pa'i spyan gsum
[\[35b.2\]]pa/_phyag rgya lngas rnam par brgyan pa'o/_/de nas mgo dang /_mgrin pa dang /_snying gar oM AH hUM bya ba'i yi ge rnams so/_/snying gar zla ba la gri gug gi chang zung la yi ge AM bltas la sngags 'di dag bzlas par bya ste/_oM a A i I u r-i r-I l-i l-I e ai o au aM swA hA/_bdag
[\[35b.3\]]med ma 'ba' zhig gi sgrub thab rdzogs so//_//dge slong tshul khrims rgyal mtshan gyis bsgyur ba'o//[ {D3294}]@##/_/rgya gar skad du/_nai rAt+ma sA d+ha naM/_bod skad du/_bdag med ma'i sgrub thabs/_dang por sems can thams cad sgrol ma'i mtshan nyid kyis
[\[35b.4\]]snying rje rnam par bsgom par bya ba'o/_/phyi dang nang du byas pa stong pa nyid du yang dmigs la/_bar snang la zla ba'i dkyil 'khor la yi ge aM las gri gug go/_/de'i chad zung du zla ba la yi ge aM bsam par bya ba'o/_/de las rnal 'byor ma'i spro ba dang bsdu ba la sogs pa/_de dag
[\[35b.5\]]thams cad yongs su gyur pa las ro'i snying gar zla ba'i dkyil 'khor la bdag med ma zhal gcig ma/_sku mdog mthing nag_/thod pa dang /_kha T+wAM bsnams pa'i phyag gnyis ma bsam par bya ste/_dmar zhing zlum pa'i spyan gsum ma/_dbu skra ser po gyen la brdzes pa'o/_/_
[\[35b.6\]]mgo dang /_mgrin pa dang /_snying ga rnams la ni oM AH hUM gi yi ge rnams so/_/snying ga'i zla ba'i gri gug gi yu ba'i zla ba la yi ge aM bltas la sngags bzlas par bya ba'o/_/oM a A i I u U r-i r-I l-i l-I e ai o au aM swA hA/_bzlas pa'i sngags so/_/bdag med ma'i
[\[35b.7\]]sgrub thabs so//_//a b+ha ya las dge slong tshul khrims rgyal mtshan gyis bsgyur ba'o//[ {D3295}]@##/_/rgya gar skad du/_badzra bA rA hI sA d+ha naM/_bod skad du/_rdo rje phag mo'i sgrub thabs/_rje btsun ma rdo rje phag mo la phyag 'tshal lo/_/blo dman 'jigs
[\[36a\]]
[\[36a.1\]]par mdzad la mkhas shing tshig ngan dag gi phyogs 'jigs pa/_/dug 'joms skye bo'i tshogs kyi rtse dgas brnyes par gyur pa'i thar pa yis/_/rang bzhin bde ba phun sum tshogs pa lha mo rdo rje phag mo ste/_/ko ka tat+tos bdud la 'di ni rab tu mdzes par bri bar bya/_
[\[36a.2\]]de la thun phyed lhag pa'i mtshan mo cho ga bzhin du langs la/_dur khrod la sogs pa yid kyi rjes su mthun pa'i gnas 'ga' zhig tu tsan+dan dang bcas pa la sogs pas nye bar byugs shing /_me tog gi bye brag sna tshogs pa rnams kyis nye bar mdzes par byas te/_dngos
[\[36a.3\]]su ro'i stan nam ji lta ba bzhin du nye bar gnas la/_byams pa la sogs la bsgom pa sngon du 'gro bas rang gi snying gar yi ge aM las byung ba'i nyi ma'i dkyil 'khor la yi ge hrIH dkar po'i 'od zer gyi dra bas rdo rje phag mos dbu drangs pa'i bla ma dang /_rnal 'byor ma dang /_de bzhin gshegs
[\[36a.4\]]pa dang /_byang chub sems dpa' rnams gnas ji lta ba bzhin rab tu gsal bar byas la/_yang snying ga'i sa bon las kun nas byung ba'i rab tu gtum pa'i mig can ma dang /_'od ldan ma dang /_sna chen ma dang /_dpa' bo'i blo gros ma dang /_bong thung ma dang /_lang ka'i dbang phyug
[\[36a.5\]]ma dang /_shing grib ma ste/_thugs kyi 'khor lo'i brgyad dang /_sa skyong ma dang /_'jigs byed chen mo dang /_rlung gi shugs can ma dang /_chang 'thung ma dang /_lha mo sngo ba sangs dang /_shin tu bzang mo dang /_rta rna ma dang /_kha khwa'i zhal te/_gsung gi 'khor lo'i brgyad
[\[36a.6\]]dang /_'khor lo'i shugs dang /_dum skyes ma dang /_chang 'tshong ma dang /_'khor lo'i go cha ma dang /_shin tu dpa' mo dang /_stobs chen mo dang /_'khor lo'i go cha ma dang /_brtson 'grus chen mo ste/_sku'i 'khor lo'i lha mo brgyad de/_kha dog mthing nag dang /_dmar mo dang /_
[\[36a.7\]]dkar mo rnams dang /_mi bskyod pa dang /_snang ba mtha' yas dang /_rnam par snang mdzad rnams dbu la bzhugs pa dang /_spyan gsum phyag rgya lnga dang ldan zhing zla ba'i gdan dang /_rdo rje dang /_pad+ma dang /_'khor lo dang /_thod pa'i phreng bas legs par bcings pas dbu'i zur phud
[\[36b\]]
[\[36b.1\]]gsum brgyan pa dang /_gri gug dang /_thod pa dang /_kha T+wAM ga dang ldan zhing /_mchod pas brel ba'i phyag lim log dang ldan par legs par bltas la/_mchod pa'i yon la sogs pa sngon du 'gro bas mchod cing phyag 'tshal ba dang /_sdig pa bshags pa dang /_phyin chad mi byed par
[\[36b.2\]]legs par bsdoms pa dang bsod nams la rjes su yi rang ba dang /_gsum la skyabs su 'gro ba dang /_byang chub tu sems bskyed pa dang /_lam la legs par brten pa dang /_bdag nyid kyi dngos po yongs su gtang ba dang /_gsol ba dang /_skul ba rnams kyang cho ga bzhin
[\[36b.3\]]du rnam par bsgrubs la/_bsod nams kyang yongs su bsngos te/_stong pa nyid kyi ye shes bsgrub par bya ba las/_mgo thog tu thal mo legs par kha sbyar la/_tshigs su brjod pa'i dbyangs brjod pa sngon du 'gro bas de bzhin gshegs pa rnams la gsol ba gdab
[\[36b.4\]]par bya ba'o/_/de la tshigs su bcad pa ni 'di yin te/_oM de bzhin gshegs kun gyis ni dbang bskur bas/_/sems can thams cad la ni dngos grub kun/_/phun tshogs 'gyur bas de bzhin gshegs pa ni/_/thams cad kyis kyang byin gyis brlab tu gsol/_/oM
[\[36b.5\]]chos sku rang bzhin dag pa ni/_/bdag gi rang bzhin dag pa yin/_/zhes bya ba'o/_/de'i rjes thogs la mchod par bya ba dang /_mchod pa dang /_mchod pa po rnams dang /_chos thams cad kyang stong pa nyid dang /_mtshan ma med pa dang /_smon pa med pa'i rnam pas rmi lam gyi rkyen
[\[36b.6\]]bzhin du ste/_so so rang gis rig par bya bar lhag par mos par byas la/_snying ga'i sngags kyi 'od zer sbar ba'i 'bar bas/_kun nas snang ba med par byas te/_oM stong pa nyid kyi ye shes kyi rdo rje'i rang bzhin gyi bdag nyid ni nga yin no zhes bya ba'i nga rgyal 'di bskyed do/_/_
[\[36b.7\]]de nas rang gi sems yi ge paM dmar po'i ngo bor gyur par yongs su grub pa'o/_/de yongs su gyur pa las pad+ma dmar po'i steng du yi ge aM las byung ba'i nyi ma'i dkyil 'khor la yi ge hUM dkar po las nyi ma'o/_/nyi ma la gnas pa'i rdo rje rtse lnga pa 'od zer dang ldan pa/_yi ge
[\[37a\]]
[\[37a.1\]]hrIH dkar pos byin gyis brlabs pa/_spro ba dang bsdu ba sngon du 'gro bas bsgom par bya ba'o/_/de dag yongs su gyur pas lo bcu drug ma'i skur gyur pa'i/_ston ka'i zla ba ltar dkar ba/_spyan gsum dmar la zlum pa/_zhal mche ba cung zad rnam par
[\[37a.2\]]gtsigs pa/_dbu skra lhug pa me tog sna tshogs kyis mdzes par byas shing /_phyed bcings pas kyang rnam par mdzes pa/_rdo rje nag po'i phreng ba gnyis kyi bar du bcug pa'i thod pa'i phreng bas bcings pa'i zur phud gsum ma/_'khor lo dang /_rna gdub dang /_mgul
[\[37a.3\]]rgyan dang /_smad kas brgyan pa/_rnam par dag pa'i ba dan rtse gsum pa mchog tu 'bar ba phyag g.yas pa bskyod pa na gnas pa dang /_sngar bshad pa'i rdo rjes ye shes kyi skyes bu 'jigs pa rjes su bsgrub par mdzad pa/_phyag g.yon pas ni 'og rtse gcig pa la steng nag
[\[37a.4\]]po rtse lnga pa'i dbyug pa dkar po dang rjes su 'grogs pa'i skam po 'dzag pa dang /_bcas pa'i mgo bo dang /_sna tshogs rdo rje dang /_gser gyi bum pa'i zhabs nas dang 'brel ba'i dril bu chung ngu sgra 'khrol ba dang ldan pa/_ba dan khra bo rnam par mdzes pa'i dbyu gu dpung pa la kha twAM
[\[37a.5\]]ga dang /_dkris pa dang /_bdud bzhi'i khrag dang zhag gis legs par gang ba'i pad+ma'i snod bsnams par mdzad pa'o/_/'dzag pa dang ldan pa'i rgyu mas brgyus pa'i mgo bo khrag 'dzag par gyur pa lnga bcu'i phreng ba rab tu 'phyang ba/_pad+ma dmar po'i steng na nyi ma la gnas pa'i ye
[\[37a.6\]]shes kyi skyes bu ma/_g.yon bskum pa'i zhabs kyis bzhugs pa/_gos med par rab tu gdug pa'i nyi ma'i 'od dang ldan pa/_ba spu'i tshogs rnams las 'od zer spro bar mdzad ma/_gzugs rgyan dang mtshungs par gyur pa/_sgeg pa la sogs pa'i nyams dang ldan pa/_sna tshogs
[\[37a.7\]]pa'i sprul pa sna tshogs kyis phyogs bcur skye dgu rnams kyi don ched cher mdzad pa/_nyi ma la gnas pa'i yi ge hrIH byin gyis brlabs pa'i nyi ma la gnas pa'i rdo rje dang /_thugs ka na ldan pa'i rdo rje phag mor bdag nyid bsgom par bya ba'o/_/de nas snying ga'i sa bon gyi 'od zer
[\[37b\]]
[\[37b.1\]]gyi dra bas sems can thams cad sku de dang ldan par nges par bsgrubs la/_bdag nyid la legs par bcug ste/_nga rang kho na bcom ldan 'das ma rdo rje phag mo yin no zhes nga rgyal bskyed par bya ba'o/_/de'i rjes la rang gi lte bar sna tshogs pad+ma la 'od zer dkar po dang ldan pa'i nyi ma'i dkyil
[\[37b.2\]]'khor du yi ge hrIH dkar po bltas la/_der sngags kyi phreng ba bgrang ba'i phreng ba'i rnam par te/_dkar po 'khor lo 'khor ba'i sbyor bas kha'i sgo nas nges par byung nas/_sangs rgyas kyi yon tan gyi tshogs dang /_nor bu dang /_sngags dang /_sman dang /_zla ba dang /_skar ma dang /_yi
[\[37b.3\]]ge dang /_bstan bcos dang /_rig pa la sogs pa rnams kyi gzi brjid kun nas blangs te/_lte ba'i bu gar legs par zhugs pas bdag dang gzhan gyi gti mug thams cad skrag par byed pa'i bdag nyid can du bsgom par bya ba'o/_/de nas snying ga'i sa bon gyi 'od zer gyis
[\[37b.4\]]bskul bas nam mkha' la gnas pa'i ye shes kyi lha mo mdun du bltas la/_/sngar brjod pa'i lha mo'i tshogs kyis mchod yon la sogs pa sngon du brdar bas mchod cing /_/yi ge pheM gyi sngags brjod pa sngon du 'gro bas/_'bar ba'i phyag rgya bcings te/_dpral bar g.yon skor
[\[37b.5\]]du bskor bas de spyan drangs par bya ba'o/_/de dang cig tu gyur pas sngags kyi nga rgyal bskyed par bya ba'o/_/de la sngags ni 'di yin te/_oM rnal 'byor ba dag pas chos thams cad kyi rnal 'byor dag pa ni nga yin no/_/snying ga'i sa bon des yang dag par bskul bar gyur pas/_nam
[\[37b.6\]]mkha' la gnas pa'i mi bskyod pa la sogs pa'i de bzhin gshegs pa rnams spyan drangs te/_de dag gis de bzhin gshegs pa lnga'i bdag nyid kyi bdud rtsi lngas gang ba'i bum pa bsnams shing /_de rgyu mtshan gyi rnga sgra dang /_dung dang /_rdza rnga dang /_'khar rnga dang /_pi wang dang /_
[\[37b.7\]]gling bu dang /_glu dbyangs sna tshogs pa rnams dang /_lha dang lha ma yin rnams kyis kyang rgyal bar gyur cig/_/rgyal bar gyur cig ces ched cher byed pa dang /_gur gum dang /_ga bur dang /_gla rtsi dang /_me tog dri zhim po'i char rab tu 'bebs pas kyang /_ji ltar bltams pa tsam gyis
[\[38a\]]
[\[38a.1\]]ni/_/de bzhin gshegs kun khrus mdzad pa/_/lha yi chu ni dag pa yis/_/de bzhin bdag kyang khrus bgyi'o/_/bya ba'i tshigs su bcad pa brjod pas bdag nyid la dbang bskur ro/_/oM de bzhin gshegs pa thams cad kyis dbang bskur ba'i dam tshig gi dpal gyi hUM bya ba 'dis
[\[38a.2\]]byin gyis kyang brlab par bya ba'o/_/de dag las sna tshogs pad+ma dang nyi ma la gnas pa'i mi bskyod pas mgo la byin gyis brlabs par bsam par bya ba'o/_/de nas de'i rgyu mtshan du rab tu gtum pa'i mig can la sogs pa'i lha mo rnams kyis de'i rgyu mtshan gyis mchod pa rnam pa
[\[38a.3\]]sna tshogs pas bdag nyid la mngon par mchod pa dang /_'chad par 'gyur ba'i rim pas bdud rtsi myang ba yang bya ste/_spro ba dang bsdu pa sngon du 'gro ba can gyis ji srid kyi bar du bsgom par bya ba'o/_/myur ba la sogs pa'i skyon dang bral bas sngags bzlas par bya ba'o/_/_
[\[38a.4\]]de la sngags ni 'di yin te/_hrIH/_gang gi tshe langs par 'dod pa de'i tshe sngags kyi phreng ba lte ba la gnas pa'i yi ge hrIH nang du bsdus la/_mchod pa sngon du btang bas smon lam rnam par dag pa btab cing /_bsod nams kyang yongs su bsngos te/_yi ge brgya pa yang lan bdun brjod la/_
[\[38a.5\]]lha mo'i nga rgyal kun du khyer bas chos rnams thams cad kyang de'i gzugs dang ldan par blta bar gyur pas ji ltar bde ba'i spyod lam bya ba'o/_/de la yi ge brgya pa'i sngags ni 'di yin te/_oM AH oM badzra satwa sa ma ya/_ma nu pA la ya/_badzra satwa twe no pa tiSh+Tha/_dr-i D+ho me b+ha ba/_su to Sh+yo me
[\[38a.6\]]b+ha ba/_su po Sh+yo me b+ha ba/_a nu rak+to me b+ha ba/_sarba sid+d+hi m+me pra yats+tsha/_sarba karma su tsa me/_tsit+taM shre aM ku ru hUM/_ha ha ha ha hoH b+ha ga bAn/_sarba ta thA ga ta badzra mA me muny+tsa badzrI b+ha ba ma hA sa ma ya satwa AH hUM zhes bya ba'o/_/thun tshod gzhan la yang skad cig gis lha mo'i rnam pa sngon
[\[38a.7\]]du byas la/_mchod pa la sogs pa sngon du btang bas ji srid 'dod kyi bar du rnam par bsgoms shing /_sngar bzhin sngags kyang bzlas te/_sngar gyi bzhin du thams cad bya ba'o/_/nam phyed kyi thun la yang thams cad sngar bzhin du byas la/_nyal ba'i dus su mgo'i phyogs su
[\[38b\]]
[\[38b.1\]]bla ma dang /_sangs rgyas dang /_byang chub sems dpa' rnams bltas te legs par mchod cing /_yan lag brgyad gtugs pas phyag 'tshal ba'i bsam pas seng ge'i nyal stangs kyis nyal bar bya ba'o/_/de nas nam mkha' 'byung ba'i tshod la ni lha mo langs par gyur pas sngar bzhin du
[\[38b.2\]]thams cad bya ba'o/_/gang yang rim pa bzhin du sa phyogs 'ga' zhig tu sems dpa'i skyil krung gis bde ba'i stan la nye bar gnas la/_sems can rnams thams cad la yang snying rjes dmigs te/_sdig pa bshags pa nas brtsams nas/_ji srid du byang chub tu sems bskyed pa
[\[38b.3\]]yang sngon du btang bas yi ge AH yongs su gyur pa las rang nyid kyi lce pad+ma'i 'dab ma'i rnam pa la/_yi ge hrIH'i rnam pa 'bar bas shin tu gsal bar gyur pa ji srid 'dod kyi bar du bsgom zhing brtan par yang byas te/_brgya phrag phyed kyi ri lu'i phreng ba'i bgrang phreng gi thun tshod gsum
[\[38b.4\]]mam/_thun tshod bzhir yang rung ste/_rnal 'byor pas bzlas par bya ba'o/_/legs par nyal ba yang sngar gyi cho gas nyal bar bya ba'o/_/de ltar bzlas pa dang /_bsgom pa'i bdag nyid can cho ga bzhin du rjes su gnang ba thob pa/_'jig rten gyi chos brgyad las rnam par grol
[\[38b.5\]]ba dad pa dang ldan zhing dam tshig dang sdom pa la gnas pa/_snying rje dang ldan zhing dge ba'i bshes gnyen mnyes par byed pa la/_ched cher 'dzin pa'i rnal 'byor pas ni 'bum phrag bdun bzlas pas bzo dang rig pa dang /_bstan bcos thams cad la mkhas par 'gyur ro/_/_
[\[38b.6\]]yid gzhungs pa dang /_dpa' ba dang /_'jigs pa med pa 'khor rnams kyis zil gyis mi non pa dang /_rtsod pa por yang 'gyur ro/_/tsha ba dang bad kan dang /_dug dang /_mkha' 'gro ma la sogs pa rnams kyis kyang nye bar 'tshe bar mi 'gyur ro/_/gang dag zos pa dag kyang
[\[38b.7\]]bdud rtsir 'gyur ro/_/sngags 'di'i bzlas pa grub par gyur pa na/_sngags des bsngags pa'i thod lo kor gang gi lag tu byin par gyur pa de lkugs pa yin yang snyan dang gas mkhan du 'gyur ro/_/de'i dri tsam gyis gang dag klu la sogs pa rnams nye bar yang mi 'gyur ro/_/_
[\[39a\]]
[\[39a.1\]]nye bar 'tshe ba 'di dag gis nye bar 'tshe bar byed pa 'khor rnams dang /_gzhan dag dang thams cad kyang nye bar phan 'dogs pa'i nus pa dang ldan par 'gyur ro/_/mang du smras la ci bya/_bstan bcos la dka' ba ma spyad cing /_sems rnam par g.yeng ba dang
[\[39a.2\]]bcas pa'i blo gros blun po dag gis kyang /_sngags 'di 'bum phrag gnyis bzlas pas/_shes rab kyi snang ba'i sgrub thabs 'di byas pa yin na/_gang yang sems brtan pa dang ldan zhing bshad ma thag gi yon tan dang ldan par gyur pa de dag la dngos grub ches myur ba nyid du 'gyur ro/_/_
[\[39a.3\]]shes rab kyi snang ba'i sgrub thabs kyi cho ga'o//[ {D3296}]@##/_/rgya gar skad du/_badzra bA rA hI ba sh+ya bi d+hiH_bod skad du/_rdo rje phag mo la phyag 'tshal lo/_/sems can dbang du byas nas 'phags pa'i bden pa bzhi la 'jug pa rnams la dbang
[\[39a.4\]]du bya ba'i cho ga bshad par bya ba'o/_/de ni sngon bshad pa'i rim pas bcom ldan 'das ma yongs su rdzogs par bya ba las/_gzhan yang sa bon dang phyag mtshan dmar po yongs su gyur pa las sgu mdog dmar mor rnam par bsgoms shing legs par mchod de/_mi bskyod rdo rje zhes
[\[39a.5\]]bya ba la sogs pa'i tshigs su bcad pas bstod pa yang byas la/_de kho na nyid gsum las nges par grub pa'i thod pa kha sbub pa gsum gyi steng du yi ge A dmar po las byung ba'i pad+ma'i snod kyi steng du dam tshig bcu dang /_dbyangs bcu drug dang /_ka la sogs pa'i gsal byed
[\[39a.6\]]sum cu rtsa bzhis kyang byin gyis brlabs par bltas pa'o/_/'og tu yaM dang raM yongs su gyur pa las rlung dang /_me'i dkyil 'khor gnyis kyis sbar zhing bskol te/_dam tshig rnams dang sa bon de dag gi 'od zer gyis kyang bskul ba'i de bzhin gshegs pa'i tshogs spyan drangs la de'i
[\[39a.7\]]nang du bstim mo/_/dbyangs yig dang po las byung ba'i zla ba'i dkyil 'khor gyi steng du yi ge hUM las byung zhing /_des byin gyis brlabs shing zla ba la gnas pa'i rdo rje dkar po rtse lnga pa 'od zer gyi dra ba 'phro ba dang ldan pa'o/_/rdo rje 'dzin pa yang zla ba dang rdo rje la legs par bzhugs
[\[39b\]]
[\[39b.1\]]par bya ba'o/_/ma smin pa dang yid gnyis la sogs pa'i skyon dag par byed pa de'i steng du yi ge oM bsgom par bya ste/_de'i 'od spros pas bdud rtsi'i sku mnga' ba'i de bzhin gshegs pa rnams dang /_'jig rten gyi khams sna tshogs na gnas pa'i bdud rtsi yang de la gzhug par bya ba'o/_/_
[\[39b.2\]]rang sngags kyang rab tu gzhug par bya ba'o/_/ji lta ba bzhin du bdud rtsi grub pa mthong ba dang /_de kho na nyid gsum gyis byin gyis brlabs la/_cho ga bzhin du bdud rtsi myang bar bya ste/_ji srid 'dod pa'i bar du rnam par bsgom par bya zhing /_rang gi ming gi yi ge yongs su gyur pa las bsgrub
[\[39b.3\]]bya mdun du mngon du phyogs par bltas la/_sngags kyi phreng ba de dag las kun nas byung ba'i 'od zer gyis de bkug la de la bstim par bya ba'o/_/de'i sems kyis a yongs su gyur pa las shin tu dmar ba'i zla ba'i dkyil 'khor la a bsgoms la/_sngags kyi phreng ba de dag las
[\[39b.4\]]nges par byung ba'i lha mo mdog dmar mo phyag g.yon pas yi ge d+hIHlas byung ba'i zhags pa bsnams pa/_phyag g.yas pas ut+pa la dmar po'i rig pa dang mtshungs pa'i rdo rje lcags kyu dang ldan pa bsgrub bya'i mdun du blta ste/_rnal 'byor pas oM AHbyeHche ge mo'i sems
[\[39b.5\]]khug cig hUM dzaHbya ba 'dis de la bka' bsgo bar bya ba'o/_/de nas lha mo de cho ga bzhin du legs par zhugs te/_zhags pas legs par bzung zhing lcags kyus bskul bar gyur pas ji lta ba bzhin du legs par bkug nas rang gi sems la legs par bcug pa dang /_lha mo yang sngags kyi
[\[39b.6\]]phreng ba la nang du thim par blta bar bya ba'o/_/de nas de skra zhig pa myos shing lus rang dbang med par dga' bar bya 'dod pas gcig tu mchog tu dbang du gyur par byas pas lag pa thal mo sbyar ba dang ldan pas ci bgyi ba nyid du sgrub pa po la mngon du phyogs par bya ba'o/_/rdo rje phag mo'i
[\[39b.7\]]sgrub thabs rdzogs so//_//a b+ha ya'i zhal snga nas dge slong tshul khrims rgyal mtshan gyis bsgyur ba'o//_//[{D3297}]@##/_/rgya gar skad du/_badzra bA rA hrI sAng+ha naM/_bod skad du/_bcom ldan 'das 'phags ma rdo rje phag mo la phyag 'tshal lo/_/_
[\[40a\]]
[\[40a.1\]]de nas de'i phyir na bcom ldan 'das ma gsang ba'i dbang phyug ma lha dang bcas pa rnams kyi mnga' bdag ma chen mo/_shin tu che ba'i gsang chen mo/_/lha mo chen mo dbang phyug che/_/'jig rten gsum po 'jigs mdzad cing /_/'jig rten gsum 'di skyed par mdzad/_/_
[\[40a.2\]]gsang ba zhes bya'i yum 'di ni/_/sgyu ma chen mo zhes rnam grags/_/rig ma 'jig rten gsum skrag ma/_/dbang phyug chen mo rab 'jigs ma/_/rig pa gang zhig shes tsam gyis/_/sgrub pa po yi dbang phyug gis/_/lhar bcas dri za'i tshogs rnams dang /_/lha min mi dang
[\[40a.3\]]gnod sbyin bcas/_/rig 'dzin sha za srin po dang /_/lto 'phye mi 'am ci rnams dang /_/'byung po rnams kyang dbang du byed/_/chu las skyes dang thang skyes kyi/_/rig pas ngo mtshar cher byed yin/_/de bzhin mig 'phrul byed pa dang /_/rmongs dang rengs pa nyid dang ni/_/rnam par
[\[40a.4\]]dbye dang bskrad sogs dang /_/dbang dang dgug dang rmongs bya dang /_/ya mtshan rnam pa mang po rnams/_/rig pa bklags pa tsam gyis byed/_/sgrub pa po yis bklags bsgrub kyis/_/bzlas pa dang ni bsrung sdom dang /_/de la smyung gnas med par brjod/_/dka' ba med par
[\[40a.5\]]'grub 'gyur dang /_/lha mo ngas ni bden par smras/_/'jig rten gsum kun sgrub byed pa'i/_/sgyu ma chen po khyod kyi sngags/_/lha rdzas yi ge'i phreng ba yis/_/rnal 'byor chen mo ngas rab bshad/_/oM bcom ldan 'das ma rdo rje phag mo la phyag 'tshal lo/_/'phags
[\[40a.6\]]ma gzhan gyis mi thub ma 'jig rten gsum gyi rig pa chen mo/_'byung po thams cad kyi 'jigs pa sel bar mdzad ma/_rdo rje chen mo rdo rje'i gdan ma/_mi thub ma gzhan rmis mi thub ma/_dbang du mdzad ma mig 'phrul bar mdzad ma/_dug skem par mdzad ma/_khros
[\[40a.7\]]ma khro mo mche ba gtsigs ma/_kun du skrag par mdzad ma gsod mdzad ma/_rab tu 'jigs mdzad ma/_gzhan las rnam par rgyal ma/_rnam par rgyal ma/_rmugs par mdzod cig_/rengs par mdzod cig_/rmongs par mdzod cig_/rdo rje phag mo rnal 'byor ma chen
[\[40b\]]
[\[40b.1\]]mo 'dod pa'i dbang phyug che/_kha ge 'di lta ste/_pro taM ge prA+o taM ge prA NA na kin ki Ni khe khi Ni d+hu na d+hu na rdo rje'i phyag gis bsgoms shing /_kha TI ga dang thod pa bsnams ma chen mo gsol bar mdzad pa'i sha gsol ma mi'i rgyu ma legs par gon pa la brgyus pa'i mi'i mgo bo kun nas zum pa'i
[\[40b.2\]]phreng ba dang ldan ma/_sum+b+ha ni suste ha na ha na pA Na na sdig pa dang sems can rnams thams cad kyi dbang phyug rnams thams cad kyi sha chod cig_/khros par gyur pa'i sku mche ba rnam par gtsigs ma/_phyag rgya chen mo dpal he ru ka'i lha'i btsun mo dam pa rnams kyi mchog dbu stong phrag
[\[40b.3\]]ma/_phyag stong ma/_zhal stong phrag brgya mnga' ma 'bar ba'i gzi brjid can zhal 'bar ma spyan ser ma/_rdo rje'i gdan mda' ma/_mi li mi li ti mi li ti mi li he te hUM hUM kha kha d+hu d+hu d+hu ru d+hu ru su ru mu ru gnyis su med pa'i rnal 'byor ma chen mo bklags pas grub ma dre d+ho~M graM graM he ha ha 'jigs
[\[40b.4\]]mdzad ma ha sa ha sa dpa' mo ha ha ho ho hUM hUM/_'jig rten gsum rnam par 'joms par mdzad ma/_de bzhin gshegs pa bye ba phrag 'bum gyis yongs su bskor ma hUM phaT/_seng ge'i sku ma/_khaHglang po che'i sku ma/_gaH'jig rten gsum gsus par chud ma/_rgya mtsho chen mo
[\[40b.5\]]rked kar slebs ma/_gra sa gra sa hUM hUM phaT/_dpa' mo dang gnyis su med na/_hUM hUM hA hA phyug chen po rnams rmongs par mdzad pa'i rnal 'byor ma'i dbang phyug ma khyod/_mkha' 'gro ma'i 'jig rten ma rnams kyis phyag byas ma/_'phral la yid ches par mdzad ma hUM phaT/_'byung
[\[40b.6\]]po rnams skrag par mdzad ma/_dpa' mo chen mo mchog tu grub ma rig pa'i dbang phyug ma phaT/_hUM hUM phaT hUM hUM phaT swA hA/_bcom ldan 'das ma sgyu ma chen po 'di ni bklags pa tsam gyis 'grub pa yin no/_/'di sgrub thabs su gyur pa ni zla ba gzas zin pa na yang rung ste/_
[\[40b.7\]]gzas gzung ba la blta zhing lan nyi shu rtsa gcig bzlas par bya ba'o/_/de las grub par 'gyur ro/_/ji srid du bzlas pa byed pa de srid du bud med stong rjes su 'brang bar 'gyur ro/_/lan cig brjod pas 'gugs par byed do//khro bo'i sems kyis ni gsod par byed do/_/_
[\[41a\]]
[\[41a.1\]]bskrad bya dbye dang rengs par bya ba yang 'dod pa'i dbang gis byed par 'gyur ba yin/_me tog la lan cig bsngags nas nam mkha' la 'phangs pas tshangs pa la sogs pa rnams mthong bar 'gyur ro/_/dur khrod kyi sol ba la lan cig bsngags nas khyim mam grong
[\[41a.2\]]ngam/_grong khyer la btab pa tshig par mthong bar 'gyur ro/_/rma bya'i mjug sgo la lan cig bsngags nas nam mkha' la byugs pas slar yang nye bar zhi bar 'gyur ro/_/gram gseg la lan cig bsngags nas phyogs bzhir btor bas dpung gi tshogs yan lag bzhi mthong bar
[\[41a.3\]]'gyur ro/_/rma bya'i mjug sgo phyin ci log tu bskor bas mthong ba phyir bzlog par 'gyur ro/_/phag mo'i sgrub thabs so//_//a b+ha ya las tshul khrims rgyal mtshan gyis bsgyur ba'o//_//[{D3298}]@##/_/rgya gar skad du/_shrI badzra bA rA tI kalpa sarba ar+thasA d+ha kaH/_bod skad
[\[41a.4\]]du/_dpal rdo rje phag mo'i rtog pa don thams cad sgrub pa zhes bya ba/_rdo rje phag mo la phyag 'tshal lo/_/oM hrIHg+ha ta ya g+ha ta ya sarba duSh+TAn hUM phaT swA hA/_gtor ma btang la bsam gtan bya/_/lte ba'i dbus su raM las byung ba'i me'i dkyil 'khor gru gsum pa dmar po'o/_/de'i
[\[41a.5\]]dbus su pad+ma kha dog dmar po 'dab ma bzhi pa'o/_/de'i steng du bskal pa'i me dang mtshungs pa'i yi ge hrIHkhyab par 'bar ba'o/_/de yongs su gyur pa las bdag nyid rdo rje phag mo sku mdog dmar mor bsgom par bya ste/_g.yon bskum pa'i zhabs kyis ro'i gdan la bzhugs pa/_gcer
[\[41a.6\]]bu skra gyen la phyogs pa thod pa'i dbu rgyan dang ldan pa/_phyag rgya lnga dang bcas pa/_phyag bzhi ma/_g.yas pas rdo rje dang rdo rje'i lcags kyu bsnams pa/_g.yon pas kha T+wAM ga dang thod pa dang /_zhags pa dang /_sdigs mdzub bo/_/zhal gcig ma/_spyan gsum ma/_khro gnyer
[\[41a.7\]]can/_zhal mche ba rnam par gtsigs ma/_/rdo rje 'jigs mdzad ma/_shin tu 'jigs su rung ba/_gsus pa che ba/_ljags 'dril ba/_de lta bur bsgoms la/_ye shes sems dpa' spyan drangs la/_legs par bzhugs par bya ba'o/_/de nas mchod pa dang /_bstod
[\[41b\]]
[\[41b.1\]]pa dang /_bdud rtsi myang ba yang byas la/_bsngags bzlas par bya ste/_oM badzra bA rA hI A be sha ya sarba duSh+TarmA swA hA/_nye ba'i snying po'o/_/oM hUM hrIM haM/_mnyam par bzhag par gyur pas snying po 'di 'bum bzlas par bya ste/_grub pa 'di la the tshom med do/_/oM aH hra'i hUM ha/_bya ba'i sngags
[\[41b.2\]]'dis thang ka'i mdun du sha chen po phye mar byas pa'i gdug pa ji srid nyi ma nyi shu rtsa gcig gi bar du gtang bar bya ste/_'grub par 'gyur ba las gzhan du ni ma yin no/_/oM hrIM haM hAM haHhaHhaHhiHhiHpheHpheHpheHta'i yi ge brjod pas mtshan mo gtor ma bya ba'o/_/rims nad thams cad zhi
[\[41b.3\]]bar byed pa'i mtshan mo'i gtor ma ni nye bar mkho ba rnam pa lngas dbul bar bya ba'o/_/gang 'ga' zhig la yang brjod par bya ba ma yin pas ni rdo rje rnal 'byor ma rnams kyis byin gyis rlob par byed pa yin no/_/'di la 'dir the tshom za bar mi bya ba'o/_/dpal rdo rje phag mo'i rtog pa
[\[41b.4\]]don thams cad sgrub par byed pa rdzogs so//_//a b+ha ya la sogs pa'i zhal snga nas dge slong tshul khrims rgyal mtshan gyis bsgyur ba'o//[ {D3299}]@##/_/rgya gar skad du/_badzra bA rA hI sA d+ha naM/_bod skad du/_rdo rje phag mo'i sgrub thabs/_yi ge baM yongs su gyur pa las pad+ma
[\[41b.5\]]dmar po'o/_/de'i steng du yi ge yaM yongs su gyur pa las rlung gi dkyil 'khor nag po gzhu'i rnam pa rgyal mtshan gyis mtshan pa'o/_/yi ge raM yongs su gyur pa las me'i dkyil 'khor dmar po gru gsum pa me ris mtshan pa'o/_/baM las byung ba'i chu'i dkyil 'khor
[\[41b.6\]]dkar po zlum po bum pas mtshan pa'o/_/yi ge laM las byung ba'i sa'i dkyil 'khor gru bzhi pa ljang gu'o/_/suM gyi yi ge las byung ba'i ri rab kyi lhun po gru bzhi pa sgo bzhi pa lcog brgyad kyis nye bar mdzes par byas pa'o/_/de'i dbus su yi ge paM yongs su gyur pa
[\[41b.7\]]las pad+mo de'i steng du hUM las yang dag par byung ba'i sna tshogs rdo rje'o/_/de'i lte ba la dbyangs dang gsal byed kyi sbyor ba'o/_/de'i dbus su yi ge paM yongs su gyur pa las rdo rje'o/_/de dag rnams yongs su gyur pa las rdo rje phag mo sku mdog dmar mo spyan gsum ma/_skra
[\[42a\]]
[\[42a.1\]]lhug par gyur pa/_gcer bu thod pa'i dum bus smad kar byas pa/_mi yi mgo bo brgya phrag phyed kyi phreng ba rab tu 'phyang ba/_ma rungs pa bdud la sogs pa'i khrag gis gang ba'i thod pa phyag g.yon pas bsnams pa/_skye dgu mi srun pa rnams la g.yas pas phyogs
[\[42a.2\]]thams cad du sdigs mdzub mdzad cing /_rdo rje bsnams pa/_bskal pa'i me dang mtshungs pa'i gzi brjid chen mo/_/'dzag par gyur cing khrag la dgyes ma/_zhabs gyen du bskyod pas gnas par bsgom par bya ba'o/_/pad+ma'i shar la sogs pa'i 'dab ma rnams la ni/_mkha'
[\[42a.3\]]'gro ma dang de bzhin lA ma dang /_/khaN+Da ro hA dang ni gzugs can ma/_/mtshams kyi 'dab mar de bzhin bsgom bya ba/_/mdzes par gyur pa'i thod pa bzhi rnams so/_/'di'i sngags kyang /_oM sarba bud+ha DA ki nI ye badzra wa r+Na nI ye hUM hUM phaT phaT swA hA/_dpal au D+yan gyi rdo rje gdams pa
[\[42a.4\]]las des par byung pa'i rdo rje phag mo'i sgrub thabs rdzogs so//_//mkhas pa a b+ha ya las dge slong tshul khrims rgyal mtshan gyis bsgyur ba'o//[ {D3300}]@##/_/rgya gar skad du/_saM k+Shi p+ta badzra bA rA hI sA d+ha naM/_bod skad du/_mdor bsdus pa'i rdo rje phag mo'i sgrub thabs/_
[\[42a.5\]]dang por re zhig rnal 'byor pas dur khrod la sogs pa yang dga' ba'i gnas su'o/_/rang gi snying gar zla ba la yi ge oM gyi 'od zer spros pas/_bla ma dang /_sangs rgyas dang /_byang chub sems dpa' rnams spyan drangs la mdun du dmigs te/_mchod pa dang /_sdig pa bshags pa
[\[42a.6\]]la sogs pa rnams byas la/_nam mkha' dang mtshungs par khams gsum rnam par bsams te/_hUM las rdo rje'i rnam par gyur pa'i sa gzhir/_dur khrod brgyad kyi dbus su chos 'byung gi nang du chad pa'i pad+ma'i lte ba la/_zla ba la gnas pa'i nyi zla kha sbyar ba la gnas pa'i yi
[\[42a.7\]]ge paM las rdo rje'o/_/de'i sa bon las legs par byung ba'i bcom ldan 'das ma rdo rje phag mo ste/_bsreg pa'i bskal pa'i me dang kha dog mtshungs pa/_zhal gcig phyag gnyis ma/_g.yas pas ni phyogs thams cad du 'gro ba ma rungs pa rnams la sdigs mdzub mdzad cing rdo rje
[\[42b\]]
[\[42b.1\]]bsnams pa/_g.yon pas thod pa dang kha T+wAM ga bsnams pa/_'jigs byed dang dus mtshan brkyang bskum gyis mnan pa/_zhal phyogs rnams su gzigs pa/_skra lhug par gyur cing thod pa'i dum bu'i smad ka dang ldan pa/_zhal mche ba rnam par gtsigs ma/_spyan gsum ma/_zhal rnam par
[\[42b.2\]]sgyur ma/_spyi bo na sna tshogs rdo rje dang ldan zhing /_thod pa'i phreng bas mdzes ma/_mgo bo brgyus pa'i phreng bas 'jigs pa'i sku mdzes pa/_rgyan rnams thams cad kyis sku brgyan pa/_sangs rgyas thams cad dbang bskur nas/_/rnam par snang mdzad rigs byung ba'o/_/dngos grub
[\[42b.3\]]thams cad rab sbyin ma/_/sku ni spro dang bsdu bar te/_/mchod bstod bdud rtsi myang ba yang /_/rnal 'byor mnyam par gzhag pas bya/_/gus dang bcas pas rtag bsgoms na/_/sangs rgyas nyid ni blang bar 'thob/_/bsgom pa byas la dgod bya zhing /_/rnal 'byor rig pas gtor
[\[42b.4\]]ma gtang /_/oM rdo rje phag mo ni lte bar ro/_/hUM yoM ya mi ni snying gar ro/_/hrIM moM rmugs byed ma ni kha la'o/_/hriM hriM kun du skyod byed ma ni mgo bo la'o/_/hUM hUM kun du skrag byed ma ni spyi bo la'o/_/phaT phaT gtum mo ni yan lag thams cad la mtshon char ro/_/lte ba snying ga de
[\[42b.5\]]bzhin kha dang ni/_/mgo bo spyi bo mtshon cha nyid kyang ngo /_/rtse mo 'dud byas gung mo nges par rtse sprad cing /_/mthe bong rdo rje dag ni brtan par legs btsir te/_/dpral ba'i dbus su legs pa nyid du bzhag byas la/_/kun nas bskor ba'i skor bar byed pas bskor bar bya/_/rkang pa
[\[42b.6\]]mnan cing gyen du blta byed pas/_/spyi nas pheM gyi sgra ni brjod bya zhing /_/phyogs bcu 'jig rten khams na gnas pa yi/_/dpa' bo rnal 'byor ma rnams bod par bya/_/oM rnal 'byor dag pas chos thams cad kyi rnal 'byor dag pa ni bdag yin no/_/oM a ra l+li hoHdzaHhUM baM hoH_
[\[42b.7\]]badzra DA ki n+ya sa ma ya s+t+wAM dr-i sh+ya hoH/_rdo rje'i snyim pa gyen du kha phye la/_/nam phyed na ni gtor ma sbyin par bya/_/oM kha kha khA ti khA hi sarba ya k+Sha rak+Sha sarba b+hU ta pre ta pi shA tsa u ma da ya a pa sma ra DA ka DA ki n+ya da ya i maM ba liM gr-i h+Na n+tu sa ma ya ra k+Sha n+tu ma ma si d+d+hi praM ya ts+tshan+tu ya thai baM ya bai Sh+TaM
[\[43a\]]
[\[43a.1\]]b+hu dza tha/_pi pa thA ma ti kra ma tha ma ma sarba a ka ra satwa su kha bi shud+d+ha ye sa hA ya kA b+ha ban+tu hUM hUM phaT swA hA/_gtor ma'i sngags so/_/oM badzra bai ro tsa nI ye swA hA/_snying po'i sngags yi ge bcu pa'o/_/oM sarba bud+d+ha DA ki nI ye/_badzra ba r+Na nI ye hUM hUM phaT swA hA/_nye ba'i snying po yi
[\[43a.2\]]ge nyi shu rtsa gcig pa'o/_/oM sarba kA mi ni sarba b+ha k+Sha sho d+ha ya gu h+yaM badzra Ni hUM swA hA/_zas thams cad sbyong bar byed pa'i sngags so/_/yang na gdams ngag gis rang gi sems brtan par byed 'dod pas rang gi lte ba'i pad+ma'i steng du zla ba kha sbyor gyi nang du gnas pa'i yi ge baM yungs kar
[\[43a.3\]]phra mo'i tshad tsam las nges par byung ba'i pad+ma'i de kho na nyid kyi rnam pa'i 'od zer bsgom par bya ba'o/_/khams gsum 'od gsal zhing bde ba chen po'i rnam par mthong bar 'gyur ro/_/'di ni mdor bsdus pa'i rdo rje phag mo'i sgrub thabs rdzogs so//_//a b+ha ya'i zhal snga
[\[43a.4\]]nas tshul khrims rgyal mtshan gyis bsgyur ba'o//[ {D3301}]@##/_/rgya gar skad du/_badzra yo gi nI sA d+ha naM/_bod skad du/_rdo rje rnal 'byor ma'i sgrub thabs/_rdo rje rnal 'byor ma la phyag 'tshal lo/_/oM AH hUM/_dang por re zhig sngags pa 'ga' zhig gis sa phyogs gang
[\[43a.5\]]yang rung bar stan ci yang rung ba la nye bar gnas la rdo rje rnal 'byor ma bsgom pa brtsam par bya ba'o/_/de la rang gi lte bar kha bye ba'i pad+ma kha dog dkar po bsgom par bya ba'o/_/de'i steng du rtsi'i kha dog lta bu'i chos 'byung dbus na yi ge hrIM gnas par bsgom par bya ba'o/_/de la
[\[43a.6\]]yang steng du rje btsun rdo rje rnal 'byor ma'o/_/de la gnas pa'i yi ge hrIM yongs su gyur pa las sku mdog ser mo ste/_rang nyid kho na rang gi gri gug dang /_phyag g.yon pa gri gug bsnams pa/_rang gi dbu'i steng du gnas pa/_phyag g.yas pa ni thod pa dang ldan pa'o/_/dpung pa g.yon
[\[43a.7\]]pa ni gyen la brkyang ba'o/_/dpung pa g.yas pa ni 'og tu smad pa'o/_/gos med pa zhabs g.yas pa rab tu brkyang pa/_zhabs g.yon pa legs par bskums par bsgom par bya ba'o/_/oM 'dud pa la kun nas brten pa'i khrag gi rgyun rang nyid kyi zhal du rab tu 'bar ba/_gzhan
[\[43b\]]
[\[43b.1\]]dag ni gzhogs gnyis kyis rnal 'byor ma gnyis kyi zhal du legs par 'jug pa 'di lta bur bsgom par bya ba'o/_/g.yon pa dang g.yas pa'i phyogs gnyis na ni kha dog sngon mo rdo rje'i kha dog ma dang /_kha dog ser mo rdo rje rnam par snang mdzad ma ste/_g.yon pa dang g.yas pa'i gri gug dang ldan
[\[43b.2\]]pa'o/_/g.yas pa dang g.yon pa'i phyag na ni thod pa dang ldan ma'o/_/zhabs g.yon pa rab tu brkyang ba dang /_zhabs g.yas pa rab tu brkyang ba dang /_zhabs gzhan dag ni legs par bskums pa dang /_skra lhug par gyur par bsgom par bya ba'o/_/shin tu 'jigs su rung bas gang bar gyur
[\[43b.3\]]pa'i dur khrod 'jigs pa'i dbus su zur gnyis na rnal 'byor ma gnyis dang ldan par snang la bsgom par bya ba'o/_/'di ni bsgom pa yin no/_/mchod pa brjod par bya ste/_maN+Dal byas la chos 'byung la gnas pa'i nyi ma'i dkyil 'khor bri bar bya ba'o/_/dbus su ni yi ge hrIMH dang
[\[43b.4\]]bcas pa'o/_/de nas sngar bshad pa'i bsgom pas rje btsun ma dbus su bzhugs su gsol bar byas la/_oM sarba bud+d+ha DA ki nI ye zhes bya ba la sogs pa'i sngags kyis chos 'byung gi dbus su mchod par bya ba'o/_/phyi nas ni mchod yon te/_oM sarba bud+d+ha DA ki nI ye swA hA/_zhes bya ba'i
[\[43b.5\]]sngags kyis so/_/de nas ni g.yon gyi phyogs su/_oM badzra wa r+Na nI ye swA hA/_zhes bya ba'i sngags kyis so/_/de nas ni g.yon gyi phyogs su ste/_oM badzra bai ro tsa b+hA ye hUM swA hA bya bas so/_/'di'i phyi nas ni gzhan yang /_oM Da Di yA Na dang /_pU r+Na gi ri dang /_kA mA khya dang /_shri ri ha T+Ta
[\[43b.6\]]zhes bya ba 'di dag rnams mchod par bya ba'o/_/gzhan yang chos dang longs spyod rdzogs pa dang /_sprul pa dang /_bde ba chen po zhes bya ba 'di dag go/_/oM sarba bud+d+ha DA ki nI ye/_oM badzra wa r+Na nI ye/_oM badzra bai ro tsa nI ye hUM hUM hUM phaT phaT phaT swA hA/_zhes bya ba 'di ni bzlas pa'i sngags so/_/_
[\[43b.7\]]rdo rje rnal 'byor ma'i sgrub thabs rdzogs so//_//dA dang a b+ha ya'i zhal snga nas dge slong tshul khrims rgyal mtshan gyis bsgyur ba'o//[ {D3302}]@##/_/rgya gar skad du/_shrI byu ta DA ma rA saM k+Shi p+ta sA d+ha naM/_bod skad du/_dpal 'byung po 'dul byed kyi mdor bsdus pa'i sgrub thabs/_
[\[44a\]]
[\[44a.1\]]'byung po 'dul byed la phyag 'tshal lo/_/tshangs pa brgya byin ku be ra sogs rnams/_/dregs pa rnams 'joms pa la mkhas gyur pa'i/_/dpal ldan 'byung po 'dul byed la btud nas/_de yi sgrub pa'i thabs ni bri bar bya/_/yang dag gdams ngag mdor bsdus
[\[44a.2\]]rnam dag pa/_/mdor bsdus la dga' rnams la mdzes brjod pa'i/_/gnod sbyin bya sogs yang dag sgrub byed pa/_/bdag snying gcig tu ngo mtshar skyes phyir ro/_/dang por re zhig sngags pas rang gi snying ga'i zla ba la sna tshogs rnam par gsal bar byed pa'i 'od zer gyis lus kun nas gang bar
[\[44a.3\]]gyur pa'i raM gyi sa bon dmar po rnam par bsam par bya ba'o/_/de nas de las kun nas 'phros pa'i lcags kyu'i rnam pas spyan drangs la/_mdun du 'dul byed legs par mngon par mchod par bya zhing /_bla na med pa'i mchod pa rnam pa bdun dang /_stong pa nyid kyang bsgom par bya ba'o/_/_
[\[44a.4\]]de nas/_kun+da dang mtshungs dri med rnam gsal zla ba'i steng gi ni/_/dbus na thig le'i zhal snga nas mtshungs hUM gi rnam pa ste/_kun nas gsal byas ma lus yongs gyur pas ni yang dag pa'i/_/sna tshogs pad+ma 'dab ma brgyad pa legs par blta bar bya/_/de nas de'i dbus su
[\[44a.5\]]yi ge a yongs su gyur pa las zla ba'i dkyil 'khor gyi steng du yi ge hUM lte bar 'gyur ba'o/_/yi ge hUM yongs su gyur pa mthing nag 'bar ba'i rdo rje rnam par bsgom par bya ba'o/_/de dag yongs su gyur pa las/_skad cig gis blta bar bya ba ni/_zhal rnam par bsgyur zhing 'gying ba/_
[\[44a.6\]]'byung po rnams kun nas skrag par mdzad pa'i rang bzhin can/_skye dgu rnams la phan par byed pa dang /_byed pa po dang khyab pa chags pa'i rgyu gcig pur gyur pa/_khyab 'jug dang /_dbang phyug dang /_smin drug dang /_drag po dang /_bdud rnams la gcig tu dpa' ba/_zhal cung zad
[\[44a.7\]]tsam tshems gtsigs pa/_khro bo'i dra ba rnam par spro bar mdzad pa/_sku mdog mthing nag skra ser po gyen du 'khyil par bkyigs pa na bza' sngon po sku la banabs pa/_g.yas pas rdo rje bsnams pa/_g.yon pas zhags pa bsnams shing sdigs mdzub mdzad pa/_thod
[\[44b\]]
[\[44b.1\]]pa lnga'i dbu rgyan dang ldan pa/_g.yon pas rtse gsum dang thod pa bsnams pa/_g.yas pa Da ma ru dang gri gug bsnams pa/_ral ba ser po dang cod pan dang ldan pa/_spyan gsum pa/_stag gi pags pa'i sham thabs can/_/'byung po'i mnga' bdag dkar po gzhan gyis mi thub pa/_g.yas
[\[44b.2\]]bskums pa'i zhabs kyis kun nas mnan pa/_phyag gnyis snyoms par sbrel ba'i phyag rgya dang ldan pa ni/_dpal 'byung po 'dul byed do/_/de la phyag rgya ni 'di yin te/_srin lag gnyis mdud cing mdzub mo gnyis cung zad bkug la mthe'u chung dang gung mo dag kyang mthe bong gis sbrel
[\[44b.3\]]par bya ba'o/_/klu chen po brgyad kyis brgyan pa ste/_de la mgo bo la dkris pa ste 'jog po sngon po/_/mgul ba'i rgyan ni ta k+Sha ka dmar po/_/dga' bo dang nye dga' ni rna ba'i gdub kor te/_gcig tu ser ba nyid do/_/tshangs pa'i skud pa ni mtha' yas dkar po'o/_/rked ka'i
[\[44b.4\]]the gu ni nor rgyas skya bo'o/_/phyag rgya'i phyag gnyis ni rigs ldan te/_kha dog dmar po'o/_/de bzhin du de las gzhan pa'i phyag dag kyang dung skyong dkar pos so/_/rkang gdub pad+ma dang pad+ma chen po ste/_gcig tu dmar ba kho na'o/_/spyan gnyis dmar dang de ltar gyur pa yi/_/dpal ldan
[\[44b.5\]]'byung po 'dul bar byed pa ni/_'jig rten don la gcig tu ched che ba'i/_/shin tu khros par gyur pa bsam par bya/_/snying ga dang /_mgul ba dang /_mdzod spu dang /_spyi bo rnams su rtag tu bsrung bar bya ba'i don du phyag rgyas gtug par bya ba'o/_/bsam gtan gyis skyo bar gyur na
[\[44b.6\]]rdo rje'i tshig gam/_khro ba'i tshig gis sngags bzlas par bya ba'o/_/sngags ni hUM oM badzra phaT ces bya ba'o/_/yon tan ldan pas don gnyer ni 'di ni nga phyir gsal byas pa/_/rnam par snang mdzad bdag gis 'di las dge ba gang dag thob pa des/_/'jig rten gsum gyis 'jig
[\[44b.7\]]rten pa rnams dri ma ma lus zad par shog_/dpal 'byung po 'dul byed kyi sgrub thabs mdor bsdus ba rdzogs so//_//mkhas pa a b+ha ya la sogs pa las dge slong tshul khrims rgyal mtshan gyis bsgyur ba'o//[ {D3303}]@##/_/rgya gar skad du/_b+hU ta Da ma ra sA d+ha no pa yi kA/_
[\[45a\]]
[\[45a.1\]]bod skad du/_'byung po 'dul byed kyi sgrub thabs/_yan lag dang bcas pa/_dpal 'byung po 'dul byed la phyag 'tshal lo/_/'byung po'i dregs pa rnams 'joms pa'i/_/'dul byed khro bo phyag 'tshal nas/_/gdams ngag ji ltar 'byung ba bzhin/_/de nyid sgrub thabs
[\[45a.2\]]bshad par bya/_/re zhig dang por dngos po gnyis las zla ba'i dkyil 'khor rnam par bsgom par bya ba'o/_/de'i dbus su yi ge hUM 'bar ba'i phreng bas dkrigs pa bsgoms la/_sngags 'di brjod par bya ste/_oM sid+d+hi badzra hUM/_sngags de brjod pas sor mo rnams phan tshun du mdud
[\[45a.3\]]cing /_mdzub mo gnyis khab bzhin du rab tu bskyod la/_snying gar zla ba'i dkyil 'khor rnam par bsam par bya ba'o/_/de la thig le dmar po dang ldan pa'i yi ger 'bar ba'i phreng bas kun nas 'khrigs par bsgoms la/_sdig pa thams cad 'joms par byed pa'i sngags 'di brjod par
[\[45a.4\]]bya ste/_oM ha na bi d+h+wa na sa yan sha ya pA paM hUM phaT/_de nas de'i rjes thogs la stong pa nyid bsgoms la/_kun da dang shel dang mtshungs par mdun du blta bar bya ba'o/_/de'i dbus su yi ge hUM dang yi ge hrIMH yongs su gyur pa las pad+ma 'dab ma brgyad pa rnam par bsam
[\[45a.5\]]par bya ba'o/_/de'i steng du yi ge a las des par byung ba'i zla ba'i dkyil 'khor ro/_/de nyid la 'bar ba'i phreng bas kun nas dkrigs pa'i yi ge hUM rnam par bsgoms la/_khro bo 'jug par byed pa'i sngags dang phyag rgyas kun nas gzhug par bya ste/phan tshun gnyis khu tshur bcings pa
[\[45a.6\]]mdzub mo gnyis mdud par bya ba'o/_/oM kro d+ha be sha hUM hUM hUM aHde dag gi 'od zer rnams kyis legs par bskul zhing bkug nas/_kun nas de nyid la khro bo'i sku du ma legs par zhugs par bsam par bya ba'o/_/de nas bsod nams dang ye shes kyi tshogs mngon par 'phel ba las
[\[45a.7\]]'bar ba'i rdo rje rtse lnga pa 'od zer du ma dang ldan pa'i 'bar ba'i phreng bas kun nas 'khrigs pa rnam par bsgom par bya ba'o/_/rdo rje de las khro bo du ma la sogs pa phyogs bcu rnams su 'phros nas sems can thams cad kyi don du rdzu 'phrul la sogs pa byas par bltas la/_phyag rgya de nyid
[\[45b\]]
[\[45b.1\]]kyis mngon du phyogs par bkug cing /_sngags kyang brjod pas rdo rje de la zhugs par bsam par bya ba'o/_/oM rdo rje zhugs shing zhugs la pob cig hUM/_de nas ni khro bo chen po'i skur bdag nyid blta bar bya ste/_drag po 'bar ba'i phreng bas kun nas dkrigs par gyur pa'i gzi brjid dang ldan pa/_phyag bzhi
[\[45b.2\]]pa/_khro bo chen po'i 'od zer/_in+d+ra nI la dang mtshungs pa/_g.yas pas rdo rje gsor bar mdzad pa/_sdigs mdzub mdzad pa g.yon pa ste/_/zhal ni mche ba gtsigs pa dang /_/klu brgyad kyis ni rnam par brgyan/_/mtha' yas ni tshangs pa'i skud pa'o/_/nor rgyas ni smad ka'o/_/dung skyong ni lag gdub
[\[45b.3\]]te gzhan no/_/de dag rnams ni dkar po'o/_/phyag g.yon pa la ni rigs ldan lag gdub ste/_kha dog dmar po'o/_/dga' ba dang ni nye dga' gnyis ni rna gdub bo/_/mgul ba la ni ta k+Sha ka'o/_/dpung rgyan ni gzhan dag ste/_de dag rnams ni ser po'o/_/pad+ma dang pad+ma chen po dmar po ni rkang
[\[45b.4\]]rgyan no/_/'jog po nag po ni mgo bo'i thod do/_/thod pa'i phreng ba'i dbu rgyan can/_/'jig rten gsum yang rlag par mdzad/_/'jigs pa'i gad rgyangs chen po can/_/'jig rten gsum po byin rlob rje/_/g.yas bskum zhabs kyis legs gnas pas/_/gzhan gyis mi thub zhabs
[\[45b.5\]]mnan nas/_/nyi ma bye ba'i gzi brjid can/_/phyag rgya bcings bas gnas pa ste/_srin lag gnyis ni 'dus byas shing /_/mdzub mo gnyis ni bkug byas te/_/mthe'u chung gung mo nyid dag kyang /_/mthe bong dag gis mnan byas pa'i/_/phyag rgya'i mchog gyur dpal ldan 'dis/_/_
[\[45b.6\]]'jig rten gsum gyi rgyal srid sgrub/_/de nas khro bo'i mnga' bdag khro bo'i rgyal po'i sngags dang phyag rgyas yan lag drug la rnam par dgod par bya ste/_phan tshun gnyis ka khu tshur bcangs la gung mo gnyis legs par brkyang bar gyur pa ni mgo bo'i phyag rgya'o/_/sngags ni/_oM ha na badzra hUM/_
[\[45b.7\]]phyag rgya 'di nyid la gung mo gnyis bcug la/_mdzub mo gnyis bsgreng ba ni spyi bo'i phyag rgya'o/_/sngags ni/_oM da ha badzra hUM/_phyag rgya 'di nyid la/_mthe bong gnyis ngos la sbyar la/_mthe bong g.yas pa ni mig g.yas pa la'o/_/mthe bong g.yon pa ni mig g.yon pa la'o/_/oM gsal
[\[46a\]]
[\[46a.1\]]pa'i rdo rje hUM/_phan tshun gnyis ka khu tshur bcangs la mthe'u chung gnyis mdud cing /_mdzub bu gnyis brkyang ba ni/_snying ga'i phyag rgya ste/_sngags ni/_oM badzra roSha hUM/_phyag rgya 'di nyid la mdzub mo gnyis rtse sprad nas bkug pa ni go cha'i phyag rgya'o/_/sngags ni/_oM dr-i D+ha badzra hUM/_
[\[46a.2\]]mdzub mo gnyis rab tu brkyang ba ni mtshon cha'i phyag rgya'o/_/oM ha na da ha pa tsa kro d+ha badzra sarba duSh+TAn mAr ya hUM phaT/_de nas rdo rje'i khro bo kun nas spyan drangs par bya ste/_phan tshun gnyis ka tha dad par byas la/_mdzub mo gnyis bkug pas/_oM rdo rje'i khro bo'i dam tshig rjes su bskyang ba'i don du
[\[46a.3\]]myur du kun nas spyod cing /_hrIHdzaHhUM phaT swA hA/_de nas ni mchod yon te/_snyim pa kha gyen du phye la mthe bong gnyis ngos la sbyar bar bya ba'o/_/oM bcom ldan 'das rdo rje khro bo chen po lha thams cad rab tu bzhed pa'i mchod yon legs par bzhes shig hUM AHde nas ni gdan dbul bar bya ste/_
[\[46a.4\]]lag pa g.yon pa kha gyen du bstan la mthe bong bsgreng bar bya zhing /_lag pa g.yas pa'i khu tshur gyis lag pa g.yon pa'i mthe bong bcangs la/_mthe bong g.yas pa bslang ste/_oM dza ya dza ya khro bo'i mnga' bdag chen po khro bo'i rgyal po 'byung po'i gdan 'di gzigs la legs par gzung du gsol
[\[46a.5\]]swA hA/_thal mo kha sbyor du bsdams la sor mo thams cad so sor phye ba ni pad+ma'i phyag rgyar brjod de/_gdan gyi phyag rgya'o/_/sngags ni/_oM lha thams cad pad+ma'i srid pa mchog la bzhugs pas swA hA/_de nas ni kun du bskrad par bya ste/_khu tshur g.yas g.yon gnyis
[\[46a.6\]]bcangs la mthe bong rab tu brkyang ba'i khu tshur g.yon pa snying gar bzhag cing /_khu tshur g.yas pa thal lcag gi stabs kyis gyen la bteg pas sngags brjod par bya ste/_oM gdug pa thams cad rlag par gyis shig_/de ha pa tsa gdug pa can rnams thal bar rlogs shig hUM hUM phaT phaT/_de nas
[\[46a.7\]]yang sngags 'dis phyogs bcing bar bya ste/_phan tshun gnyis ka so sor khu tshur bcangs la mdzub mo g.yon pa rab tu brkyang ba dpung ba g.yas pa'i rtsa bar gtad la mthe bong g.yas pas mthe chung gi sor mo mnan zhing sor mo lhag ma legs par brkyang bas/_phyogs bcur bskor bar bya
[\[46b\]]
[\[46b.1\]]ba'o/_/oM rdo rje'i khro bo gtum po chen po phyogs bcu chings shig hUM hUM phaT phaT/_de nas rdo rje gsor zhing 'di skad brjod par bya ste/_khro rgyal chen po grub ba dang /_/grub pa'i dam tshig bstan pa dang /_grub pa'i lha rnams kun gyis kyang /_/dngos grub bla med bdag myur mdzod/_/khro bo'i
[\[46b.2\]]rgyal po'i phyag rgya dam tshig bcings la/_hUM badzra phaT bya bas dam tshig bstan par bya ba'o/_/de nas bcom ldan 'das la mchod pa byas la khro bo kun nas 'jug pa'i phyag rgya bcings pas rdo rje'i khro bo rang gi lus la legs par gzhug par bya ste/_oM legs par zhugs shing /_khro bo
[\[46b.3\]]hUM hUM hUM aH/_'bar ba'i phreng bas kun nas dkrigs pa/_'jigs par byed pa'i rdo rje aH/_rang gi lus kyi nang du bsres la go cha la sogs pa yang bgos te/_de dag thams cad chub par bya ba'i don du thal mo kha sbyar la/_kun chub par bya ba'i sngags brjod par bya ba ni/_oM grub pa'i rdo
[\[46b.4\]]rje A pur ya A bur ya/_bya ba 'dis lhag pa dang chad pa thams cad yongs su dag par 'gyur ro/_/de nas rdo rje khro bo ni nga yin zhes bya ba'i nga rgyal bskyed la/_dngos grub rnams thams cad kun nas dgug par bya ste/_phan tshun du khu tshur bcangs la mthe'u chung gnyis mdud par bya zhing /_mdzub
[\[46b.5\]]mo dag rab tu brkyang ba bkug par gyur pas cung zad brkyang bar bya ba'o/_/oM rdo rje khros pa'i khro bo dngos grub rnams khug cig hUM dzaHbya ba'i sngags 'dis so/_/de nas rang gi snying gar zla ba'i dkyil 'khor la gnas par rnam par bsam par bya ba ni mgo gyen du bltas pa'i yi ge 'di dag
[\[46b.6\]]rnams te/_mthing nag gi khor yug dang 'dra ba'i phreng bar gyur pa/_hUM badzra phaT do/_/de las rang nyid kyi ba spu'i khung bu rnams nas khro bo'i tshogs rnams spro ba dang /_legs par sdud par byed par rnam par bsam mo/_/sgom pas skyon ni bzlas pa brtsam par bya ste/_de yid la
[\[46b.7\]]byed cing yi ge la cig tu sems pas so/_/bzlas pas dub na ni khro bo'i sku rnams rang gi snying ga'i nang du bstims la/_thal mo sbyar ba byas pas dngos grub rnams thams cad don du gnyer bar bya ste/_sems can thams cad kyi bsam pa grub pa'i rdo rjes mtshan kun nas rdzogs par
[\[47a\]]
[\[47a.1\]]mdzad pas dngos grub thams cad bdag la stsol cig hUM dzaHde nas pad+ma'i phyag rgya byas la mthe bong gnyis bskyod par bya ba ni/_lha rnams thams cad gshegs su gsol ba'i phyag rgya'o/_/sngags ni/_oM sar sar bi sar bi sar gats+tsha gats+tsha lha rnams thams cad de/_
[\[47a.2\]]dpal rdo rje 'dzin pas yang dag par bka' sgo ba yin no swA hA/_de nas ni rang gi lus la go cha bgos la/_khro bo'i nga rgyal dang ldan pa'i yid kyis ji ltar bde bar rgyu bar bya ba'o/_/rim pa 'di nyid kyis sngags 'bum phrag gcig bzlas pas ni myur du 'grub par 'gyur ro/_/gal te
[\[47a.3\]]sngags pa dbang bskur zhing rjes su gnang pa dang /_sngon du 'gro ba yang bya ste/_rdo rje 'dzin pa sgrub par 'dod pas ni/_zla ba gcig tu thun gsum la stong phrag gcig bzlas bar bya ba'o/_/de nas zla ba nyal ni phun sum tshogs pa ji lta ba bzhin du mchod pa byas la shin tu mnyam par bzhag
[\[47a.4\]]pas khro bo'i phyag rgya bcings te/_mtshan thog thag bzlas par bya ba'o/_/de nas nam mkha' 'byung ba dang /_sa g.yo ba dang /_phyag rgya 'bab par 'gyur ro/_/'bar ba tsam gyis rdo rje 'dzin pa dang 'dra bar 'gyur zhing /_rga ba med pa dang /_'chi ba med pa dang /_lha'i lus su 'gyur ro zhes
[\[47a.5\]]bcom ldan 'das rdo rje 'dzin pas bka' stsal to/_/mdor bsdus shing legs par rdzogs la rnam par gsal ba dang /_rim pa legs par 'brel bas 'byung po 'dul byed kyi sgrub thabs/_yan lag dang bcas pa sems can mtha' dag bsgral bar bya ba'i don du 'jig rten gsum gyi
[\[47a.6\]]rdo rje mdzes par bsdebs pa rdzogs so//_//paN+Di ta a b+ha ya la sogs pa'i zhal snga nas dge slong tshul khrims rgyal mtshan gyis bsgyur ba'o//[ {D3304}]@##/_/rgya gar skad du/_ma hA kA la sA d+ha naM/_bod skad du/_mgon po nag po'i sgrub thabs/_de kho na bzhin du
[\[47a.7\]]sngar bshad pa'i rim pas/_stong pa nyid bsgoms pa'i rjes thogs la/_sna tshogs pad+ma dang nyi ma la yi ge hUM gi de kho na nyid kha dog nag po yongs su rdzogs pa las/_dpal dang ldan pa'i rje btsun mgon po nag po ste/_zhal gcig phyag gnyis pa/_sku mdog nag po/_spyan
[\[47b\]]
[\[47b.1\]]gsum pa/_'bar ba chen po gri gug dang thod pa phyag g.yas pa dang g.yon pas 'dzin pa/_mgo bo'i phreng bas rgyan du byas pa/_skra kham pa gyen la 'phyur ba/_sku la do shal dang ldan pa/_mche ba 'jigs pa dang /_yan lag thams cad la 'jigs pa chen po dang ldan pa'i lto 'phyes
[\[47b.2\]]brgyan pa/_sku bong thung ba/_zhal nas khrag 'dzag par gyur par bdag nyid skad cig gis rnam par rdzogs par byas la/_sngags bzlas par bya ba'o/_/de la sngags ni 'di yin te/_oM shI ma hA kA la hUM hUM phaT phaT swA hA/_dug dang khrag dang /_ra son yungs kar gyis mgon po nag po la bdug pa
[\[47b.3\]]phul la/_dza phu li sha dang /_chang dang /_me tog dang /_byugs pa dang /_lcags kyu lnga dang /_bdud rtsi rnams kyis mgon po nag po la gtor ma dbul bar bya'o/_/sngags ni 'di yin te/_oM shI ma kA lA ya shA sa nA u pa hA ri Ne e Sha a pa sh+tsi ma kA ko a yaM i daM/_rat+na tra yA ya a pa
[\[47b.4\]]kA ri NaM ya di pra ti dz+nya smar si ta dA i daM/_duSh+TAM kha kha khA hi khA hi mA ra mA ra gr-ih+Na grih+Na/_ban+d+ha ban+d+ha/_ha na ha na da ha da ha pa tsa pa tsa di na me ke na mAr ya hUM hUM phaT phaT/_'di la mngon spyod ni 'di yin te/_tshwa ba gsum gyis bsgrub bya'i gzugs brnyan byas la/_lus tsher mas gang bar byas te/_dug
[\[47b.5\]]dang skye tshes cho ga bzhin du bris la/_me la gang gi ming nas bsros pa de ni de'i skad cig la mi mthong bar 'gyur ro/_/slob dpon la ni rtag tu zhe sdang gang /_/dkon mchog gsum ni spong bar byed gang dang /_/sems can du ma gtso bar byed pa rnams/_/mgon po nag pos za bar
[\[47b.6\]]byed pa yin/_/de lus sha ni gcod par byed pa dang /_/khrag kyang 'thung bar byed dang de bzhin du/_/mgo po la ni rnam par gnas byas nas/_/til tsam du ni gcod par byed pa yin/_/zhes bya ba la sogs pa rgya cher go bar bya ba yin no/_/dpal dang ldan pa'i mgon po nag po'i
[\[47b.7\]]sgrub thabs yongs su rdzogs so//_//baN+Da ta a b+ha ya la sogs pa las dge slong tshul khrims rgyal mtshan gyis bsgyur ba'o//_//snying po rtog mkhas dag gis 'gal med chos kyang 'gal bar rtogs pa'i 'gro don bstan 'jug rim par bca' ba mdzad mod kyi/_/bag
[\[48a\]]
[\[48a.1\]]yangs 'gyur dang theg mchog dus 'dir rgyud bzhi'i snying khu mchog dang mchog min dngos grub rnams ni sgrub byed sgrub pa'i thabs/_/pa tshab tshul khrims rgyal mtshan gyis bsgyur dge ba skyon bral des ni skye dgu chos mchog snod dang brtson ldan 'bras thob shog_/dang por bdag
[\[48a.2\]]sogs sgrib zad sngags pa'i chos ldan skad thabs gang gis 'dul bas rtag tu chos ni ston gyur cig_/mos pa'i khyad par gyis rgya gar na sgrub thabs bsdus pa 'ga' zhig srid na yang gzhung snyan dngags dang ldan pas saM skr-i ta mchog tu gyur cing don bzang la gdams ngag che ba rnams bsdebs
[\[48a.3\]]pa/_a b+ha yA kA ra'i phyag dpe las paN+Di ta chen po de dag dang /_pa tshab kyi rigs su skyes pa'i dge slong tshul khrims rgyal mtshan gyis sngon gyi khrims las ma 'das par bsgyur ba'i tshad du bsgyur ba'o//[ {D3305}]@##/_/rgya gar skad du/_badzra tsA R+Ya kr-i ya sa mu ts+tsha ya/_bod skad du/_
[\[48a.4\]]rdo rje slob dpon gyi bya ba kun las btus pa/_bcom ldan 'das rdo rje sems dpa' la phyag 'tshal lo/_/bsam gtan gar mdzad rnga zlum la sogs sgra yis bos pa'i lha rnams kyis ni zhabs la phyag byas pa/_/'khyog cing g.yo ba'i sku de yi ni zhabs kyi bkod pa rnam par bskyod cing nges
[\[48a.5\]]par 'dug pa can/_/smin ma 'khyog po bris shing mig ni rjes 'gro dpung pa'i kor ba g.yo ba'i lag pa'i sor mo yis/_/phyag rgya 'ching ba rab 'jug rim g.yo'i gdong ldan he ru ka yis khyod kyi sdig pa 'joms gyur cig_/'gro mang mya ngan shin tu sdug bsngal bas/_/mang po kun nas blta
[\[48a.6\]]bar mi nus pa/_/de phyir yang dag bsdus pa'i cho ga 'di/_/mkha' 'gro'i lam gyur bdag gis nus bzhin bya/_/bdag gis bya ba kun las btus/_/nga rgyal gyis ni byas pa min/_/gang 'dir tshig gi skyon rnams ni/_/mkhas pa kun gyis bzod par mdzod/_/sna tshogs rgyud
[\[48a.7\]]rnams kun nas blangs/_/sna tshogs slob dpon lugs rnams kyang /_/me long gis 'dir bri bya ste/_/kun nas gsol 'debs dbang gis so/_/rab gnas la sogs bya ba kun/_/rdo rje slob dpon sngon 'gro ba/_/de phyir 'jig rten phan don du/_/de yi mtshan nyid brjod par bya/_/_
[\[48b\]]
[\[48b.1\]]de la re zhig dang por rdo rje slob dpon gyi mtshan nyid brjod par bya ste/_'jig rten dang 'jig rten las 'das pa'i kun du spyod pa ston pa ni slob dpon no/_/gzhan yang sdig pa las ring du song zhing chos la spyod pa dang /_nges pa'i tshig gis cho ga bsgrub pa ni slob dpon no/_/gang yang rdo rje'i
[\[48b.2\]]lam ston pa po'i slob dpon ni rdo rje slob dpon no/_/rdo rje'i sgra'i khyad par gyis ni rdo rje gsum mi phyed pa nyid du rab tu rig par bya'o/_/de 'ang ci ltar gyur pa zhe na/_rnyed dang ma rnyed grags dang ma grags rnam par bral zhing smod pa dang ni bstod pa spangs/_/bde ba dang ni mi bde 'gog cing
[\[48b.3\]]'phel ba'i blo gros spro ba dang ldan rab tu mkhas/_/snying rjes kun nas bskor zhing sngags kyi tshul la ro myang ser sna med cing 'dod pa'ang med/_/de nyid shes pa thob cing rab tu brtan pa'i blo ldan rtag tu slob dpon rgyal po'o/_/de yang mchog la sogs pa'i dbye bas rnam pa gsum du
[\[48b.4\]]'gyur ba 'di lta ste/_/bde mchog rgya mtsho'i rgyud las ni/_/ji bzhin gsungs pa'i slob dpon gsum/_/khyim gnas dge tshul zhes bya dang /_/dge slong zhes pa rnam gsum 'gyur/_/slob dpon mchog ni dge slong ste/_/gang phyir de bzhin gshegs pas gsungs/_/'bring ni
[\[48b.5\]]dge tshul zhes bya ste/_/khyim na gnas pa tha ma'i lugs/_/dbang bskur rnam pa lnga thob pa/_/khyim na gnas pa tha ma'i lugs/_/dbang bskur bcu rnams thob pa ni/_/dge tshul zhes bya 'bring po yin/_/mchog gi dbang bskur thob pa ni/_/dge slong mchog yin rdo rje 'dzin/_/bslab
[\[48b.6\]]pa'i gnas lnga thob pa dang /_/bslab pa'i gnas bcu ldan pa dang /_/mtha' yi bslab pa'i gnas thob pa/_/de gsum mnyam par brjod ma yin/_/mtha' yi bslab pa zhes pa ni/_/mthar thug gnas la slob phyir dang /_/zung 'jug ting 'dzin la 'bad phyir/_/mchog ni mngon sum
[\[48b.7\]]yod bzhin du/_/sngags pa gzhan la bsnyen bkur min/_/gnas gcig gsum ni yod pa las/_/gang tshe khyim gnas mchod byed pa/_/de tshe sangs rgyas chos dang ni/_/dge 'dun la yang gus med 'gyur/_/de nyid kyi phyir sangs rgyas la sogs pa rnams kyis kyang 'di la mchod pa mdzad
[\[49a\]]
[\[49a.1\]]de de gsungs pa/_/dbang bskur mchog thob rdo rje yi/_/slob dpon la ni de bzhin gshegs/_/phyogs bcu'i 'jig rten khams bzhugs rnams/_/dus gsum byon nas phyag mdzad do/_/zhes so/_/gang las mchog gi dbang bskur ba thob pa de las ni dge slong bcu dang mnyam
[\[49a.2\]]par don dam pa'i bsnyen pa las gsungs pa/_dge tshul bcu las lhag pa'i yon tan dge slong mchog_/dge slong bcu las lhag pa'i yon tan sngags pa mchog/_/dpal ldan tshangs bar spyod pa dang ni ting 'dzin dang /_/byams pa la sogs de nyid shin tu rig pa'o/_/dpal ldan tshangs bar spyod pa
[\[49a.3\]]zhes pa la dpal ldan tshangs par spyod pa ni lang tsho can dang rab tu sbyor ba na 'pho ba mi 'ong zhing bde ba sbyin pa ste/_dug gi dbang po zos pa na dug gi de kho na nyid grub pa yin gyi/_ma zos na yang rab tu 'grub par 'gyur ba ni ma yin no/_/de'i phyir theg pa chen po las mchog gi dbang bskur ba thob pa ni
[\[49a.4\]]dge slong du mngon par brjod par bya'o/_/gang gi phyir shes rab dang thabs kyi rnal 'byor gyis bla ma'i man ngag las dga' ba la sogs pa'i rim pas 'dod chags la sogs pa'i nyon mongs pa bcom pa 'di ni don dam pa'i dge slong ngo /_/de nyid kyi phyir theg pa chen po las dge slong rnam pa lnga
[\[49a.5\]]gsungs te/_ming gi dge slong dang /_tshul khrims las slong ba'i dge slong dang /_gos tsam 'dzin pas phye ba'i dge slong dang /_gsol ba dang bzhis bsnyen par rdzogs pa'i dge slong dang /_nyon mongs pa bcom pa'i dge slong ngo zhes pa'o/_/de nyid kyi phyir bcom ldan 'das kyis gsungs pa/_
[\[49a.6\]]dge slong rdo rje 'dzin pa bya/_/gdug pa 'dul ba de ni mchog_/ces so/_/nyon mongs pa bcom pa kho nas gdug pa 'dul bar nus par 'gyur gyi gzhan gyis ni ma yin no/_/gang zhig gsol ba dang bzhis bsnyen par rdzogs pa'i dge slong de rnams ni nyan thos kyi mdo sde'i spyod pa kun du spyod do/_/_
[\[49a.7\]]de rnams 'dir ni dbang du bya ba nyid med de/_gang gis dman pa la mos pa nyid kyi phyir dang skal ba med pa'i phyir ro/_/de nyid kyi phyir dngul chu'i 'du ba las gsungs pa/_de las bden pa gnyis kyi lus yongs su gzung rnams dang /_tshig mtha' dag gi don yongs su dpyad pa byas pa rnams
[\[49b\]]
[\[49b.1\]]dang /_mchog gi bde ba chen po'i 'bras bu la mngon par dga' ba rnams ni nyan thos pa'i mdo sde'i spyod pa dang ldan pa ma yin no/_/gang gi phyir nyan thos la sogs pa dman pa la mos pa rnam par rtog pa la spyod pa/_bdag nyid sgrub pa dang bral ba sbyin pa dang tshul khrims la sogs pa bya ba'i lam
[\[49b.2\]]la mi gnas pa/_de kho na nyid shes pa rnams la dad pa med pa/_thar pa la ring ba'i 'du shes can/_bde ba'i thabs lhag par ma thob pa/_sbyangs pa'i yon tan bcu gnyis la sogs pa dka' ba'i spyod pas dus ring por byang chub tshol ba rnams kyis ni/_de ltar yang thob par 'gyur ba ma yin te/_rdzogs
[\[49b.3\]]pa'i rim pas lhag par 'gro ba dang bral ba'i phyir ro/_/de nyid kyi phyir bcom ldan 'das kyis gsungs pa/_dge slong dngos por gnas pa gang /_/gang zhig rgan por gnas gyur kyang /_/gang yang rtog ge dga' ba'i mi/_/de la de nyid bstan mi bya/_/rnam par snang mdzad mngon par byang chub
[\[49b.4\]]pa'i rgyud las kyang /_/thabs dang bral ba'i ye shes kyi/_/bslab pa yang ni bstan bya ste/_/nyan thos de rnams dpa' chen la/_/bzhugs pa'i don du nges pa'o/_/mchog gi dang po'i rnal 'byor chen po'i chen po'i rgyud las kyang /_/dka' ba'i brtul zhugs mi bzad pas/_/lus ni skams
[\[49b.5\]]gyur sdug bsngal can/_/sdug bsngal rnam par g.yeng ba'i sems/_/g.yeng phyir dngos grub gzhan du 'gyur/_/don dam pa'i bsnyen pa las kyang /_gos dmar lus la dkris pa dpal ldan bla ma min/_/'khar gsil lhung bzed lag thogs dpal ldan bla ma min/_/phyag dar khrod bas
[\[49b.6\]]sdug bsngal dpal ldan bla ma min/_/ljon shing rtsa bar gnas pa dpal ldan bla ma min/_/zhes pa la sogs pa rgya cher ro/_/gzhan las kyang gsungs pa/_zas mi za bar sgor nyal te byin pa la ni dbang du bya ba med do zhes so/_/de ji ltar zhe na/_thams cad du dge slong la ni de ltar dbang du bya ba
[\[49b.7\]]med do/_/rnam pa 'dis ni yod de/_ji ltar sems can gyi don chen po mthar thug pa gzigs nas/_bcom ldan 'das dpal shAkya thub pas 'khor lo sgyur ba'i gzugs kyis sngags kyi tshul gyi spyod pa la rab tu zhugs pa de bzhin du/_dge slong tshul khrims 'dzin pa'i brtul zhugs
[\[50a\]]
[\[50a.1\]]la spyod pa yang chos thams cad sgyu ma lta bur lhag par rtogs pas ngur smrig yongs su dor te/_gtsug tor la sogs pa byas nas rim pa ji lta bar phreng ba dang /_chu'i dbang gis mngon par dbang bskur zhing /_rig pa dang /_rdo rje dang /_spyod pa dang /_brtul zhugs dang /_lung
[\[50a.2\]]bstan pa dang /_rjes su gnang ba dang /_dbugs dbyung ba ji srid pa byin nas rdo rje 'dzin pa byas pa na'o/_/de ci ltar 'di'i sngar gyi sdom pa las nyams par mi 'gyur ram zhen ma yin te/_mchog las kyang mchog gi bslab pa yin pa'i phyir ro/_/ji ltar dge bsnyen las dge tshul du byas
[\[50a.3\]]pa dang /_dge tshul las dge slong du byas pa bzhin no/_/de yang ji ltar snyam na dge slong gi dngos por yod pa na ni dge bsnyen la sogs pa'i sdom pa'i dngos po yod pa'i phyir ro/_/'di las gal te de bzhin du mi 'gyur ba de lta na ni 'dod chags dang bral ba'i gzugs spangs nas
[\[50a.4\]]mchog tu sgeg pa la sogs pa'i nyams dang ldan pas 'khor los sgyur ba'i gzugs su mngon par sprul te/_'dod chags kyis ni de dang 'dra ba'i 'dod chags rab tu nyams pa'i don du bdag gis sngags kyi tshul gyi spyod pa bstan par bya'o zhes pa'i bcom ldan 'das kyi gsung snying la 'bab par mi
[\[50a.5\]]'gyur ro/_/de'i phyir dge slong gi gzugs kyis ni rdo rje dang dril bu 'dzin par mi rigs te/_gang zhig mchog gi 'dod chags chen po'i spyod pa yin pa'i phyir ro/_/dge slong gi gzugs nyid kyang 'dod chags dang bral ba'i spyod pa dang ldan pa ste/_rnam pa 'di nyid sngags kyi tshul gyi spyod pa
[\[50a.6\]]la ni rigs pas ma yin no/_/de nyid kyi phyir bcom ldan 'das kyis de bzhin gshegs pa thams cad rab tu gnas pa rnal 'byor chen po'i rgyud las gsungs pa/_sor brgyad la sogs skra dang ni/_/gos dang rgyan gyis brgyan byas te/_/rdo rje 'dzin pa'i bya ba bya/_/dge slong rdo rje
[\[50a.7\]]'dzin par 'gyur/_/gzhan rnams su ni nges pa med/_/ces pa la sogs pa'o/_/gal te 'dod chags dang bral ba'i gzugs kyis kyang de bzhin du 'dir dbang du bya ba thob pa de lta na ni bcom ldan 'das kyis ci'i don du de lta bu'i rnam pa'i gzugs kyi sprul pa bstan/_gzhan
[\[50b\]]
[\[50b.1\]]yang kye rdo rje las byung ba ku ru kul+le'i rtog pa las kyang gsungs pa/_gos med gtsug tor med pa'i lus/_/de 'dra bla mar mi bya ste/_/phyag rgya'i dngos grub rnams nyams 'gyur/_/zhes so/_/de'i phyir gang ji srid dge slong gi gzugs kyis sngags kyi tshul gyi spyod pa la rab tu zhugs par gyur pa de
[\[50b.2\]]rnams kyis ni nyan thos la sogs pa'i spyod pa legs par ma bsrung shing /_sngags kyi tshul gyi spyod pa la'ang ma yin no/_/de nyid kyi phyir de rnams gnyis ka'i sdom pa las nyams par 'gyur te/_chags ldan rnams kyis shin tu bde ba la rab tu 'khyud pa bzhin du dbang po 'ba' zhig gi 'dod pa chen
[\[50b.3\]]pos yum gyi bde ba la sred par gyur nas bza' ba dang btung ba la sogs pa byas par gyur na dmyal bar 'gro bar 'gyur ro/_/de ltar yang /_gang zhig brtul zhugs bzang mnos nas/_/legs par srung bar mi byed pa/_/de ni nges par sha dang rus/_/'jigs pa'i me ma mur du 'gyur/_/_
[\[50b.4\]]gzhan yang gzugs gzhan yid la bya ba gzhan dang 'dra ba ni ma 'brel ba ste/_gzugs gang dang 'dra ba yin pa de dang 'dra bar bya ba mchog tu mdzes pa'o/_/de ltar yang /_rang ngam gzhan gyi dbang yang rung /_/gnas skabs gang du ci spyod kyang /_/bslab par gsungs pa gang yin pa'i/_/_
[\[50b.5\]]gnas skabs de la 'bad de bslab/_/ces pa'o/_/rab tu dang ba'i mtshan gyis phyug_/de nyid bcu la rnam par mkhas/_/de ni zhi rgyas la sogs la/_/slob dpon du ni rnam shes bya/_/brda shes dang ba'i bdag nyid can/_/dam tshig thams cad skyong bar byed/_/bzo yi cha ni thams cad dang /_/_
[\[50b.6\]]sngags kyi bstan bcos rab 'byam shes/_/gza' dang skar ma dus sbyor shes/_/'jig rten smod las gzhan du 'gyur/_/rab tu gnas pa rab tu mdzad/_/grong khyer gang der nges par ni/_/'di yis sangs rgyas bzhugs gsol bas/_/gang du zhi dang bzlas 'phel zhing /_/nad med chos kyang
[\[50b.7\]]'phel bar 'gyur/_/nor dang tshe dang bde ba ster/_/byed pa po la grags pa dang /_/phun tshogs bu dang bu mo 'phel/_/de yi pha yang dga' bar 'gyur/_/ji srid lha nyid gnas gyur ba/_/de srid dus su stong phrag gas/_/dga' ldan du ni de la mchod/_/lha nyid gnas par gyur pa na/_/_
[\[51a\]]
[\[51a.1\]]ring du 'phel zhing skye bar 'gyur/_/de nas zhi rgyas la sogs la/_/gzhan gang zhig ni rnam par smad/_/rgan po dam tshig nyams pa dang /_/bya rog sgra dang rna ldan can/_/skams pa yan lag ma tshang lhag_/sgur po mi thung [(]'thing [,]'theng [)]po dang /_/rnam 'gyur sha bkra can drag po/_/g.yon
[\[51a.2\]]can ma rungs ngan par zhugs/_/sdig can nad pa cung zad shes/_/lha yi grib nas nye bar 'tsho/_/mgrin ngan 'on pa sgom pa dang /_/sen khyon skra ni ngan pa dang /_/phra ma byed dang rtog ge pa/_/mi shis dmangs rigs zhing las pa/_/de bzhin so sto rkang nyeg dang /_/thams cad chu bur lba
[\[51a.3\]]ba can/_/'di yis sangs rgyas bzhugs gsol na/_/nor dang tshe dang bu rnams nyams/_/grong khyer dang ni rgyal po dang /_/de bzhin byed po skyon bcas 'gyur/_/'chi ba rab tu ster bar byed/_/de ltar byed po ngan par bshad/_/des ni kun du ma rungs pa'i/_/las rnams thams cad rab tu
[\[51a.4\]]bya/_/zhes pa paN+Di ta chen po dkyil 'khor gyi slob dpon me long gis mdzad pa bya ba kun las btus pa las slob dpon gyi mtshan nyid kyi cho ga'o//_//'dir bshad pa'i mtshan nyid rnams dang ldan pa'i slob dpon snying rje dang byams pa'i sems dang ldan pa srid pa'i rgya mtsho'i nang du 'khor zhing lhung ba'i
[\[51a.5\]]sems can gyi khams rnams rjes su 'dzin zhing 'dod pa'i don la sbyor ba/_sngags kyi tshul mang du thos shing mkhas pa/_blo brtan zhing ser sna med pa/_spro ba'i ngang tshul can rnams kyis sa yongs su brtag pa dang /_sa bdag dang klu yongs su brtag pa dang /_sa'i sel dbyung ba dang /_sa
[\[51a.6\]]sel la thig gdab pa'i mtshan ma dang /_mchod yon gyi cho ga dang /_rnying pa gso ba dang /_mchod yon la sogs pa'i sbyin pa'i nges pa dang /_sngon du bsnyen pa'i nges pa'i dgos pa dang /_slob ma bsdu ba dang /_dkyil 'khor gyi khang pa bya ba dang /_sa yongs su gzung ba dang /_bgegs la phur
[\[51a.7\]]bus gdab pa dang /_nor 'dzin ma lhag par gnas pa dang /_bum pa lhag par gnas pa dang /_lha lhag par gnas pa dang /_thig skud lhag par gnas pa dang /_nam mkha' la thig gdab pa dang /_dkar pos thig gdab pa dang /_dkyil 'khor la thig gdab pa dang /_tshon gyi bzlas pa dang /_
[\[51b\]]
[\[51b.1\]]tshon dgye ba dang /_bum pa dgod pa dang /_dkyil 'khor bsgrub pa dang /_dkyil 'khor gyi lha thams cad bsdus te bsgom pa dang /_sku gzugs la sogs pa'i rab tu gnas pa dang /_bgrang phreng rab tu gnas pa dang /_bgrang phreng gi mtshan nyid dang /_rgyal mtshan gzugs pa dang /_rdzing la sogs
[\[51b.2\]]pa'i rab tu gnas pa dang /_a mra'i skyed mos tshal la sogs pa'i rab tu gnas pa dang /_dge bsnyen gyi sdom pa la gnas pa dang /_dbang bskur ba dang /_rang gis dbang blang ba dang /_rtsa ba'i ltung ba dang /_sbom po'i ltung ba dang /_sbyin sreg dang /_yid kyi sbyin sreg dang /_nang gi sbyin sreg dang /_
[\[51b.3\]]tshogs kyi bza' ba dang /_dkyil 'khor nye bar bsdu ba dang /_yid kyi dkyil 'khor dang /_gtor ma dang /_gza' yum la sogs pas bde legs su byed pa dang /_bgegs bsal ba dang /_sku gzugs kyi mtshan nyid dang /_khams kyi yon tan dang /_shing la sogs pa'i sel dbyung ba dang /_
[\[51b.4\]]mchod rten gyi mtshan nyid dang /_rdo rje dang rdo rje dril bu'i mtshan nyid dang /_dril bu dang rdo rje gzung ba dang /_kha T+wAM ga dang Da ma ru la sogs pa sna tshogs pa'i mtshon cha'i mtshan nyid dang /_nags tshal gyi ltad mo dang /_khru'i tshad dang /_gaN+DI'i mtshan nyid dang /_mchod rten la sogs pa'i srog shing
[\[51b.5\]]gzugs pa dang /_sgo'i shing gzugs pa dang /_ka ba gzugs pa dang /_gtsug lag khang la sogs pa'i steng du shing dgod pa dang /_dri'i gtsang khang la sogs pa'i mtshan nyid dang /_khang pa brtsegs ma'i mtshan nyid dang /_rgya phubs la sogs pa'i mtshan nyid dang /_bsam gtan gyi khang pa
[\[51b.6\]]la sogs pa'i mtshan nyid dang /_shi ba'i rus bu dag par bya ba'i cho ga ste/_cho ga drug cu rtsa bzhi bsgrub par bya ba'o/_/de la dge ba'i nyin par gtor ma sbyin pa sngon du 'gro bas gtsug lag khang la sogs pa'i sa yongs su brtag par bya'o/_/de la dkar po dang dmar po dang ser po dang nag po'i
[\[51b.7\]]kha dog rnams dang /_khu ba dang /_rdul dang /_gci ba dang /_bshang ba'i dri rnams dang /_mngar ba dang /_bska ba dang /_sgyur ba dang /_tsha ba'i ro rnams rim pa bzhin du bram ze la sogs pa'i sar 'gyur ro/_/dkar po'i sa las ni zhi ba'i 'bras bu ster zhing /_dmar po'i kha dog las ni dbang
[\[52a\]]
[\[52a.1\]]du bya ba'o/_/de las phyi ma'i sa gnyis ni rgyas pa dang drag po dag ser po dang dkar nag gi kha dog las te gzhan nyid ni ma yin no/_/'phel ba dang /_na ba dang /_'chi ba dang /_mya ngan dang /_nor nyams pa dang /_'jigs pa rnams dang /_grol ba dang /_grub par byed pa dag ni brgyad po dag
[\[52a.2\]]gzhol ba'i sa las te rim pas shar la sogs par shes par bya'o/_/gal te gzhol ba dag par byas pa'i sa ni dge bar byed par bshad cing /_de las kyang shar dang byang gzhol ba'i sa ni shin tu bzang bar 'gyur ro/_/grog ma'i mkhar yod pa las ni nad dang /_rtsub mo'i sa las ni nor zad pa
[\[52a.3\]]dang /_gas pa las ni mchog gi 'bras bu med pa dang /_dma' ba'i sa las ni yang zhing mi 'dod pa rnams byed do/_/gzhu'i rnam pa dang gru gsum dang chu yod pa dang /_yon po rnams spang bar bya zhing rus sbal gyi rgyab la sogs pa'i mtshan nyid can gyis yang spang bar bya'o/_/de nas gzhan
[\[52a.4\]]yang /_shar du a shwad+tha dang ni/_de bzhin mer ni ardzu na/_/lho yi phyogs su p+lak+Sha/_/srin por pa lA sha rnams spang /_/nub kyi phyogs su n+ya gro d+ha/_/rlung du shal ma li dang ni/_/byang gi phyogs su ba ku la/_/byang shar u dum+bA ra spang /_/zhes so/_/de nas mtho gang tsam brkos nas/_/sa
[\[52a.5\]]des myur du bkang ba dang /_/gal te sa de lhag gyur na/_/dge bar byed pa nyid yin no/_/gal te nyung bar gyur na des/_/skyon bcas rig nas spang bar bya/_/slar yang dong der song ba'i sa/_/blangs nas mtho gang tsam chus bkang /_/bkang ste gom pa brgyar phyin nas/_/slar yang 'ongs te
[\[52a.6\]]brtag par bya/_/chu yis gang na sa bzang ste/_/dma' na sngags pas spang bar bya/_/gal te chu de sgra bcas na/_/klu rnams 'jigs pa yang dag ston/_/phyi nas cho ga mthong ba yis/_/bzang ba'i las can yongs su gzung /_/de ltar sa'i mtshan nyid shes pa'i slob dpon khrus byas zhing
[\[52a.7\]]gtsang ba'i lus la dri bzang po byugs te/_/mchod pa'i yo byad rnams yang dag par bshams nas/_/ji ltar rnyed pa'i gos dang rgyan la sogs pas chas su zhugs la lha'i rnal 'byor legs par bsgom par bya'o/_/dkyil 'khor khru bzhi'i tshad dang ldan pa gru bzhi pa'i sa der ba las byung ba
[\[52b\]]
[\[52b.1\]]la sogs pas nye bar byug pa byas la/_der dkyil 'khor gyi 'khor lo bsgoms te yang dag par mchod cing phyogs kyi gtor ma byin nas pus mo g.yas pa'i lha nga sar btsugs te bla gos phrag pa gcig tu gzar nas thal mo sbyar nas phyogs dang phyogs bral rnams na bzhugs pa'i sangs rgyas dang
[\[52b.2\]]byang chub sems dpa' rnams dang 'jig rten skyong ba la sogs pa rnams las blang bar bya ba'o/_/khams gsum gang du mgon po dag_/chen pos mchod pa bzhugs rnams dang /_/lha dang klu dang gnod sbyin dang /_/dri za dang ni lha min sogs/_/de dang de la 'di gsol gyi/_/sems can kun gyi
[\[52b.3\]]don bsgrub phyir/_/sa yi cha ni bzang po 'dir/_/gtsug lag khang ni bzhengs gyur nas/_/thos bsam la sogs mchog bzhugs pas/_/chos nyid rtogs par bya ba'i phyir/_/che ge bdag ni che ge mo'i/_/grags pa dam pa bya bar brtson/_/gal te khyed kyis bzod gnang na/_/bgyi ste
[\[52b.4\]]gzhan du ma yin no/_/rmi lam la sogs mtshan ma yis/_/sa bzang 'di ni bdag la stsol/_/zhes lan gsum brjod par bya'o/_/de'i rjes su/_oM mu tsi li swA hA/_oM mo ha ni swa ha/_oM dit+ta li swA hA/_/zhes pa rmi lam brtag pa 'dis lag pa g.yon pa'i sor mo rnams khar lan nyi shu
[\[52b.5\]]rtsa gcig bsngags la bcom ldan 'das 'jig rten dbang phyug gi mdun du mchod pa sngon du 'gro bas mgo lhor bstan cing gdong shar du phyogs la gos gtsang mas brgyan te ji ltar 'dod par nyal bar bya ste/_rmi lam ngan na bdud rtsi 'khyil pa'i sngags bzlas pa'am don dam par chos
[\[52b.6\]]thams cad rang bzhin med par mos par bya'o/_/slar yang rmi lam brtag pa byas nas lha rnams kyis gnang ba'am ma bkag pa'i sa la 'og nas 'chad pa rnams bya'o/_/bkag pa la ni ma yin pa kho na'o/_/rmi lam bzang na nyi ma bzang po gnyis pa la snga dro'i dus su sa gnon gyi phyag rgya dang
[\[52b.7\]]rdo rje'i skyil krung bcas te rdo rje sems dpa'i rnal 'byor dang ldan pas oM b+hu khaM zhes pa'i sngags kyis stong pa nyid dang /_hUM laM hUM zhes pa'i sngags kyis rdo rje'i rdul phra rab kyi rang bzhin du bsgoms la/_oM me di nI badzri b+ha ba badzra ban+d+ha hUM zhes pa dang /_rdo rje bsdams pa'i phyag rgyas byin
[\[53a\]]
[\[53a.1\]]gyis brlab par bya'o/_/lag pa g.yas par zla bal hUM bsams te/_lan gsum brjod cing de'i 'od zer dang sor mo'i rtse mos bsnun pas de dag gi sgra rnams kyis bskul bar gyur pa las sa'i lha mo ser mo lus phyed dam thams cad 'thon pa/_phyag gnyis na gser
[\[53a.2\]]gyi bum pa dang /_mi 'jigs pa'i phyag rgya can/_mdzes pa'i rgyan gyis brgyan pa la zhabs bsil dang /_zhal bsil dang /_mchod yon sngon du 'gro ba'i me tog la sogs pas yang dag par mchod nas/_skyob pa sangs rgyas thams cad kyi/_/spyod pa'i tshul dang khyad par dang /_/sa dang
[\[53a.3\]]pha rol phyin pa la/_/lha mo khyod ni dpang du gyur/_/skyob pa shAkya seng ge yis/_/ji ltar bdud kyi dpung bcom pa/_/bcom nas gtsug lag khang sogs bgyi/_/zhes lan gsum gsol ba btab pas kyis shig ces gsungs nas de nyid du thim ste sa'i lha mo sa'i ngo bor gnas
[\[53a.4\]]bar bsam mo/_/de nas der b+h+rUM las byung ba'i 'khor lo dang b+hUM las byung ba'i khang pa brtsegs pa bsgom par bya'o/_/de nas khang pa brtsegs par dri'i maN+Dal byas par rang gi snying ga'i sa bon gyi 'od zer gyis ye shes kyi dkyil 'khor dang phyogs skyong la sogs pa spyan drangs la zhabs
[\[53a.5\]]bsil la sogs pa'i mchod pa dang gtor ma dbul ba sngon du 'gro bas lce hUM las rdo rjer byas nas spos phor bzung ste dril bu dkrol zhing /_bcom ldan rdo rje che ge mchog/_/rig pa'i rgyal po khyed la 'dud/_/yang dag thugs rje'i bdag nyid can/_/khyed la mchod yon 'bul bar
[\[53a.6\]]'tshal/_/slob ma rnams la brtse don dang /_/khyed rnams la yang mchod phyir dang /_/sems can bsod nams 'phel don dang /_/byang chub sems ni bskyed pa'i phyir/_/de bas bcom ldan bdag gus la/_/bka' drin gnang bar mdzad par rigs/_/sangs rgyas 'gro 'khor bya
[\[53a.7\]]don brtson/_/byang chub sems dpa' 'bras gnas dang /_/gzhan yang gang dag gsang sngags lha/_/lha dang 'jig rten skyong ba dang /_/'byung po byang chub brtan gnas dang /_/sems can bstan la mngon dga' dang /_/gang gzhan lha yi spyan ldan rnams/_/bdag la yang dag
[\[53b\]]
[\[53b.1\]]dgongs su gsol/_/rdo rje can chen che ge bdag_/che ge'i mchod yon dbul ba ni/_/bgyi'o des na khyed rnams kyis/_/nye bar gnas par mdzad pa'i rigs/_/zhes lan gsum brjod par bya'o/_/de nas 'chad par 'gyur ba'i rnam par rgyal ba la sogs pa'i bum pa'am de dag med na gzhan
[\[53b.2\]]gyi yang nya gson po nang du bcug pa rnams rim pa bzhin du bzhag nas lhag par gnas par bya'o/_/las byed pa rnams bgegs mthar byed la sogs pa las thams cad pa'i lha'i rnam par sprul te/_de dag gi khung bu gru bzhi pa rgyar khru do pa zabs su de'i phyed khru gang pa brko bar
[\[53b.3\]]bya'o/_/de'i dbang ldan du zlum po de'i tshad dam de'i phyed pa yang ngo /_/de gnyis ka yang sa dang ba las byung bas byug par bya'o/_/de nas khung bu gru bzhi par mchod yon gyi snod nas me tog dkar po'i snying por dUr ba dang bcas pa nyid mdzub mo dang mthe bong gi rtse mos mthong bar blangs te
[\[53b.4\]]yongs su bskor zhing 'gying ba'i tshul gyis mdzub mo dang gung mo dang ming med dang mthe chung rnams rim gyis dgrol la/_oM AHhrIHpra wa ra sat+kA ar+g+haM pra tI ts+tsha hUM swa hA/_zhes mchod yon phul nas/_oM b+h+rUM haH hriH pra tI ts+tsha b+hu r+b+hu wa swaH/_zhes pa'i sngags kyis rim pa bzhin du rnam par rgyal
[\[53b.5\]]ba la sogs pa'i bum pa'i chu blugs pas gru bzhi pa ji lta ba bzhin du bkang la de'i rgyun gyis zlum po dgang bar bya ste/_de'i rjes su nya lcibs dang nya gson po bcug la g.yas su 'khyil bar blta zhing shing 'o ma can gyi 'dab ma bcug nas bdag nyid dzaM las skyes pa'i rdo rje dang dzaM
[\[53b.6\]]las dzaM gu li ser mo rtsa ba dang g.yas pa dang g.yon pa'i zhal gsum ser ba dang gnag pa dang dkar ba gdengs ka bdun dang ldan pa rin po che'i cod pan can phyag drug gi g.yas pa gnyis kyis rdo rje dang mda' dang /_g.yon pa dag gis gzhu dang zhags pa dang bcas pa'i sdigs mdzub
[\[53b.7\]]'dzin pa phyag lhag ma dag gis rang 'od kyi thabs la 'khyud pa sna tshogs pa'i na bza' dang sbrul gyis brgyan pa/_sna tshogs chu skyes dang nyi ma'i gdan la bzhugs pa/_nyi ma 'od can du bsgoms te pad kor lan lnga byas la dbang chen gyi mthar thug par bltas pas gzhi sna tshogs rdo rje'i
[\[54a\]]
[\[54a.1\]]rang bzhin du bsam mo/_/ltad mo pa'i 'jig rten pa rnams kyang so rtsi dang me tog gi phreng ba dang tsan+dan la sogs pas yang dag par tshim par bya'o zhes pa gtsug lag khang la sogs pa bya ba'i don du sa yongs su brtag pa'i cho ga'o//_//de nas phun sum tshogs pa ma yin
[\[54a.2\]]pa'i skyon thams cad dang bral bar shes pa'i sa'i dum bu der nas btab ste skyes nas sngon por gyur pa la ba lang rnams longs spyod du gzhug par bya zhing /_de nas de rnams kyi chu dang lci ba dang 'o ma rnams bsres nas gtor bas zhi ba'i bdag nyid can gtsang mar gyur pa'i sa'i 'og gi skabs mtha'
[\[54a.3\]]dag tu klu la sogs pa blta bar bya'o/_/de'i rjes la gtsug lag khang dang mchod rten spong khang khang bzangs khang brtsegs lha khang la sogs byed 'dod pa/_/de yis sa bdag klu ni brtag par bya ste sa yi dum bu gang de gru bzhir bya/_/phyogs kyi sa yi cha rnams so sor zla ba gsum dang nyi ma yi ni grangs
[\[54a.4\]]rnams 'dir/_/dbang ldan nas ni me yi mthar thug shar gyi sa yi cha ni dgu bcur rnam par dbye/_/de bzhin me nas bden bral phyogs kyi mthar thug bden bral nas ni rlung gi phyogs kyi mthar thug dang /_/rlung nas 'byung po'i bdag po'i phyogs kyi mthar thug rnams/_/de bzhin du ni cha ni
[\[54a.5\]]dgu bcu nyid du bya/_/ston zla ra ba 'bring dang tha ma'i bar/_/ji srid dbang ldan zur gyi phyogs su mgo/_/bden bral zur gyi phyogs char mjug ma ste/_sa yi dum bu'i dbus su gsang gnas gzhag/_/lte ba'i 'og gi cha ni lag 'gro'i lus/_/steng du gdengs ka dang ldan mi yi lus/_/_
[\[54a.6\]]gshin rje'i gdong ldan lag g.yon rna ba g.yon/_/g.yas pa'ang rin chen dang bcas rked par gzhag_/sa yi cha dgu rnams su khyab par nyal/_/phyogs der klu yi mgon po nyid de gnas/_/sa yi dum bu'i snying po'i tshad ji bzhin/_/srog shing shar nas nub mtha' sogs 'gro'i lus/_/_
[\[54a.7\]]tshes gcig gi ni nyi ma la sogs pa/_/nyin mtshan re re la ni cha re 'gro/_/shar nas ji ltar rigs par cha re spyod/_/lho dang nub dang byang phyogs de bzhin no/_/dgun zla rab 'bring mtha'i dkar phyogs sogs/_/chu bdag phyogs su kha bltas yang dag gnas/_/me yi phyogs su yan lag
[\[54b\]]
[\[54b.1\]]mchog 'gro zhing /_/rlung gi zur la sogs par mjug ma 'gro/_/dpyid zla ra ba 'bring dang tha mar de/_/gnod sbyin bdag po'i phyogs su kha bltas nas/_/bden bral zur sogs yan lag mchog 'gro zhing /_/dbang ldan zur sogs char ni mjug ma 'gro/_/dbyar zla ra ba 'bring dang tha
[\[54b.2\]]ma'i dus/_/de ni shar gyi phyogs su kha bltas gnas/_/rlung gi zur sogs yan lag mchog 'gro zhing /_/me yi phyogs cha ru ni mjug ma 'gro/_/lo re na ni sa kun khyab pa ste/_/lan gcig tsam gyis legs par 'khor ba yin/_/khyad par shes na zla ba zla ba yi/_/dbye bas lag 'gro'i
[\[54b.3\]]bdag po yang dag rgyu/_/klu yi bdag nyid dkar po mdzes pa'i gzugs/_/bsgoms nas mjug ma sogs la rim pa bzhin/_/de lus gnas pa'i klu bdag rgyal po la/_/'o ma'i ro sogs nyer spyod rnams kyis mchod/_/mjug ma'i cha la rigs ldan shin tu sngo/_/gsang gnas
[\[54b.4\]]sngo bsangs mdog can stobs kyi rgyu/_/lte bar dung skyong pad+ma'i sdong bu 'dra/_/dpung par pad+ma chen po gser gyi mdog/_/dUr ba dang mtshungs nor rgyas snying gar gnas/_/'jog po zhes bya dmar po mgrin par gnas/_/rna bar pad+ma dkar po 'od dkar can/_/spyi bor klu ni mtha' yas
[\[54b.5\]]sngon po'o/_/las byed bgegs mthar byed pa rnams bsgoms nas/_/rdo rjes mtshan pa'i tog rtse brtan pos gzung /_/tshim par byas nas bdud sde skrod byed pa/_/de yis dang por lag g.yon bzung nas ni/_/lha dbang nor dbang phyogs su kha bltas la/_/yang dag bskor nas
[\[54b.6\]]kham bzhi brko bar bya/_/sa de zhing bar snying po'i sar gnas pas/_/me sogs zur du'ang phyi rol dor bar bya/_/de nas 'bad pas sa ni kham lnga brko/_/sa yi dum bu'i dbus su me tog dgram/_/lnga po de dag las rnams byed pa yis/_/phyogs dang phyogs bral rnams su du mar
[\[54b.7\]]gtor/_/yang dag gnas pa'i sa nas cha ni nyi shu gcig/_/dor ba'i mthar ni cha dgu 'ba' zhig brko bar bya/_/de ni mchan khung mdun gyi cha yin dge ba'i sa/_/chos don 'dod pa yon tan 'phel zhing dngos grub ster/_/gal te cha dgu'i re mig rnams su nges par gnas pa'o/_/lag 'gro'i sa la
[\[55a\]]
[\[55a.1\]]brkos na pha ma dang /_/bu mo bu dang spun zla chung ma mna' ma dang /_/pha tshan gnyen dang grogs po'i skye bo 'chi bar 'gyur/_/gal te rgyab tu brkos na rang nyid nyams pa'am/_/rang gi gnas las g.yo ba'am nyung min nor zad 'gyur/_/mjug ma la ni glang bo rta dang ma he ra/_/ba lang
[\[55a.2\]]phyugs dang 'khor dang 'bangs dang stobs nyams 'gyur/_/gal te kham lnga brkos sar shing dang grog sbur dang /_/skra dang sen mo thal ba byung na 'tshe ba byed/_/rdo las rlung 'jigs sbun pa dang ni mgal dum las/_/sna tshogs rims 'byung rus pa la ni zug nad do/_/dge dang mi dge mtshan ma du
[\[55a.3\]]ma'i gzugs shes nas/_/slob dpon bzo bo'i sbyin bdag gi ni skye bo yis/_/sel med byas pa bzhi yi khung bu thams cad ni/_/dag pa'i sa yis kun nas myur du dgad bar bya/_/de phyir gang zhig sa bdag klu dbus kyi tshangs thig de srid du nyal bar 'dzin pa de rnams ni gsung rab kyi don ma
[\[55a.4\]]rtogs pas rgol bar byed pa'o/_/dbang ldan gyi zur nas brtsams te ston zlar ba la sogs pa zla ba gsum gsum nyi ma'i rim pas phyogs la mngon par khyab par klu nyal lo zhes pa ni mang du rig pa rnams kyi'o zhes pa sa bdag klu yongs su brtag pa'i cho ga'o//_//sel dang bcas pa'i
[\[55a.5\]]sa la gtsug lag khang la sogs pa byas na skyon du 'gyur ba'i phyir sa sel dbyung ba brjod par bya'o/_/dang por re zhig slob dpon gyis mtshan nyid dang ldan pa'i gzhon nu ma rigs ldan las byung ba'am/_de med na rigs gzhan las byung ba yang rung /_re mig dgu byas pa'i dbus kyi cha la shin tu
[\[55a.6\]]'jam pa'i stan la bzhag nas mnyam par gzhag pa'i sems kyis de rnams bcom ldan 'das kyi gzugs su 'bad pas bsgoms te yang dag par mchod nas rim pa la tshig gang dris pa'i lan gyi yi ge byin pa rnams nges par brtag par bya'o/_/'di lta ste/_ba ka tsa ta e hA sha ya yA/_
[\[55a.7\]]gang du dris par gyur pa na yi ge 'di rnams so/_/sa gzhi cha dgur byas pa der shar la sogs pa'i sel rig par bya ste/_dris pa'i tshe ba zhes pa na dbang po'i phyogs kyi khru phyed dang gnyis na mi'i sel yod pas der gnas pa'i mi rnams nges par 'chi bar byed do/_/dris pa'i tshe ka
[\[55b\]]
[\[55b.1\]]zhes pa na me'i phyogs kyi rked pa tsam na bong bu'i sel yod pas sa der gnas pa rnams la rgyal po'i chad pa dang brang 'gro'i 'jigs pa dang mi mnyam pa byed do/_/dris pa'i tshe tsa zhes pa na lho phyogs kyi rked pa tsam na mi'i sel yod pas sa der gnas pa rnams kyi khyim bdag 'chi ba des par
[\[55b.2\]]byed do/_/dris pa'i tshe ta zhes pa na srin po'i phyogs kyi khru phyed dang do tsam na rus pa yod pas khang pa der gnas pa rnams kyi byis pa zad par nges par byed do/_/dris pa'i tshe i zhes pa chu bdag gi phyogs kyi khru phyed dang don gyis pa'i sel yod pas bdag pos bskrad nas rtag tu khang pa de stong bar
[\[55b.3\]]byed do/_/dris pa'i tshe hA zhes pa na rlung gi phyogs kyi khru bzhi na skyes pa'i sel yod par rig pas rmi lam ngan pa rab tu mthong ba dang de'i grogs po rnam par nyams par byed do/_/dris pa'i tshe sha zhes pa na lus ngan po'i phyogs kyi rked pa tsam de na gnyis skyes kyi sel yod pas khyim der gnas pa
[\[55b.4\]]rnams ni nor sbyin lta bu'ang nges par myur du nor med par byed do/_/dris pa'i tshe ya zhes pa na me'i mtshams kyi khru phyed dang do na ba lang gi sel yod pas sa der gnas pa rnams kyi ba lang dang nor nyams par byed par the tshom med do/_/dris pa'i tshe na yA zhes pa na/_dbus na mi'i skra dang thod pa dang thal ba
[\[55b.5\]]dang lcags kyi sel te 'di rnams yod pas gang khyim der gnas pa rnams kyi so so'i rigs zad par byed par shes par bya'o/_/de ltar sel rnams skyon dang ldan par shes nas rab tu 'bad pas bton te slar yang dag pa'i sa gzhi dga' ba der phur bus gdab par bya'o/_/dngul dang zangs dang zha
[\[55b.6\]]nye nag po dang zha nye dkar po dang lcags rnams las brdungs pa dang rdo ba dang shing dang rus pa rnams kyis ni ma bstan te/_rigs nges pa med pa dang /_mthu dang brtan pa dang phun sum tshogs pa rnams zad pa dang nad ster bar byed pa'i phyir ro/_/gser gyi thur ma ni skye bo dang stobs dang bde ba dang
[\[55b.7\]]nor dang grub pa rab tu ster bar byed pa'o/_/phur bu ni rgun 'brum gyi shing las byas pa ste lcags kyis brdung bar bya'o zhes pas sel dbyung ba'i cho ga'o//_//de la thig ni gdab par bya ste cho ga bzang pos mnyam par byas pa'i sa gzhi la/_/ye shes lnga yi bdag nyid rnam dag
[\[56a\]]
[\[56a.1\]]bsgril ba mdud med lte ba'i steng du gnas pa dang /_/brtan pa'i bsam gtan dang ldan bla ma dam pa'i sna rtse'i dbus su mig ni blta ba dang /_/bkra shis glu dang dril bu dang ni dung dang gling bu'i sgra rnams sgrogs shing bstod pas so/_/bud med bzo mo'i lag pa'i 'dab mas blangs pa'i chu dang
[\[56a.2\]]bsres shing rab rgyas 'bar ba yi/_/me tog gser bzang dang mtshungs dri ldan mchod yon sbyin bdag gis ni yang dag dbul bar bya/_/mtshan ma yang ni nges par brtag par bya ste thig skud chad par gyur na bla ma 'chi/_/ce spyang dang ni bya rgod bya bang ngu bar gyur na rje bo nges par 'chi bar 'gyur/_/gang
[\[56a.3\]]gis rigs kyi khyad par las skyes sems can rnams kyis thig skud las ni 'goms gyur na/_/de yi rigs kyi rus pa der ni nges par thig skud kyi ni 'og gi sa la ste/_/thig byed pa ni sbyin bdag gzhogs su 'ongs nas gang gi ming ni yang dag sgrogs byed pa/_/de yi ming dang rjes 'gro'i sems
[\[56a.4\]]can keng rus sbyin bdag gnas pa'i sa yi dum bu la'o/_/rang gi lus la reg na cho ga'i dbang las de yi tshad kyis myur du brko bar bya/_/de nas sel yod rnam mang po yi mtshan ma gsungs pa 'dir ni yang dag bsdus pa tsam/_/re zhig ba lang 'ongs nas lci ba gtong bar byed na de yi tshad kyi gser
[\[56a.5\]]gnas shing /_byis pa dang ni gzhon nu ma gang phyis gtong na de yi tshad kyi dngul yod do/_/sbal pa'i sgra las khyim la chu yis 'jigs byed du ba las ni sems la sdug bsngal te/_/nad pa lus nyams mdze bo las ni rang dbang med pa bud med mthong na nad dang ldan/_/shang shang dang ni rma bya khu byug
[\[56a.6\]]ne tso dag dang ngur ba dang ni ngang pa'i sgra/_/de rnams mgrin pa sgrog pa mthong na dge ba 'phel bar byed cing phun sum tshogs par byed/_/seng ge dang ni chu 'dzin rgyal po glang po'i sgra las nor thob 'bru ni 'phel ba ste/_/byis pa rtse ba la ni dung dang bkra shis sgra las de yi khyim du rdzas rnams 'ong /_/_
[\[56a.7\]]gdugs dang chu skyes mkha' dang snye ma rgyal mtshan bum pa rgyan dang rgyal po'i chung ma dang /_/nya dang 'o ma zho yi dbang po chang dang me 'bar 'bras bu rnams las rgyal ba'o/_/'bru dang nor dang bu sogs 'phel te mnyam med bya ba yongs su rdzogs pa de yi tshe/_/dge slong bram ze blo ldan phyug po dam
[\[56b\]]
[\[56b.1\]]pa'i skye bo yang dag mthong na chos dang ldan/_/sa la thig rnams gdab pa'i cho ga rab tu brtsams nas lha rnams yang dag bkod pa na/_/de tshe mchog gi rtags ni 'di dag phan pa 'phel bar byed pas yongs su brtag par bya/_/bzo bo slob dpon rnam dpyod dang ldan mdzes shing mkhas pas mi dge ba
[\[56b.2\]]rnams kun du spangs/_/gang zhig gnas rnams kun du gnas pa'i skye bo rgyal po sbyin bdag rnams la ji lta bar/_/bkra shis dang ni dge 'phel ba yi ched du dang por shin tu rnam par spyad nas des/_/dam pa'i skar ma gza' dang sbyor ba nyi ma dge ba dag la bya ba yang dag brtsam/_/zhes pas sel
[\[56b.3\]]la thig gdab pa'i mtshan ma'i cho ga'o//_//mchod rten la sogs sa yi gzhi la gnas pa'i mtha' dag lha rnams dang /_/phyogs skyong ba dang klu dang nor 'dzin rgyal dang byang chub sems dpa' rnams/_/phyi yi cho gas mchod par bya ste yid chos shes pa yis/_/sa yi dum bu'i snying po
[\[56b.4\]]yongs su dag pa'i dbus su gnas pas so/_/sa dang chu dang me dang rlung rnams kyi ni dkyil 'khor mtha' dag las/_/yang dag byung ba'i ri rab steng gi rtse mor sna tshogs rdo rje ste/_/de yi 'od zer dra ba'i tshogs rnams kyis ni mda' yi dra ba dang /_/rdo rje'i ra ba gur dang bla res mtha' dag legs par
[\[56b.5\]]bsrung bar bya/_/dpal ldan seng ge rnam par gnon pa'i ting nge 'dzin gyis bar snang du/_/b+hUM yig dang ni 'khor lo rgyal ba'i 'od zer las byung gzhal yas khang /_/gtsug lag khang dang khang bzangs khyim dang 'gron khang dang ni lha khang rnams/_/mtha' dag dge 'dun gyis ni legs
[\[56b.6\]]par yongs su gang ba sems kyis bsam/_/b+h+rUM yig 'od kyis phra rab rdul gyi tshogs gyur so phag la sogs pa/_/mtha' dag pad+ma'i dbus su gnas pa rnams ni yang dag mchod bya zhing /_/yongs su rdzogs shing chos la mchog tu 'bar bas mdzes shing zur ldan rnams/_/dri yi chu dang tsan+dan
[\[56b.7\]]dmar po gur gum gyis ni byug par bya/_/grog tshang can dang 'bu yi tshogs kyis zos pa dang ni chag pa dang /_/zur nyams pa dang mtha' dag phyugs kyi rkang rjes can dang yon por gyur/_/'di rnams spangs te phri yang ku dang me tog rnams dang le brgan rtsi/_/sin+d+hu ra dang 'khur ba dkar
[\[57a\]]
[\[57a.1\]]po'i tshangs skud til la sogs pas kyang /_/yang dag tshim par bya ste rtsig mkhan bzo bo'i tshogs ni mkhas pa rnams/_/gser gyi gdu bu rnams dang rna rgyan lag pa yi ni sor gdub dang /_/gos dang gser dang bza' ba btung ba go yu dang ni me tog gis/_/ltad mo ba dang mi
[\[57a.2\]]yi bdag po'ang yang dag yongs su tshim par bya/_/shar dang byang du kha phyogs de bzhin gshegs dang zla ba nyi ma dag_/bltas nas rgyas pa'i sems kyis bla ma dang ni bzo bo'i gtso bo yis/_/zla ba dang ni nyi ma'i lam nas 'dzin ma'i rlung ni rgyu ba na/_/brtsams pas pha gu dngul dang gser gyi rus sbal steng du gzhag
[\[57a.3\]]par bya/_/dbang po dang ni byang du gnas pas dang por brtan pa'i yid kyis ni/_/de rnams me yi zur gyi phyogs la sogs par rim pa ji bzhin du/_/g.yas su bskor ba'i rim pas nges par sbyar na rdzogs par 'gyur ba ste/_/stong phrag phyogs kyi khor yug dag tu pha gu rnams ni bzhag pas so/_/_
[\[57a.4\]]yid bzang gis ni dril bu dkrol zhing g.yas pa'i phyag tu rdo rje ni/_/legs par gnas pas de nas yongs su bzlas te sngon la phyogs bral rnams/_/rnam par snang mdzad la sogs bum pa chu yis mngon par gtor bya zhing /_/nye bar spyod pa lnga yi cho ga slob mas yongs su gzung bar bya/_/_
[\[57a.5\]]bde gshegs sras kyi tshogs kyis gang bar dam pa'i chos ni bklag bya zhing /_/skye bo rab tu dga' bas 'dus shing kun nas dga' ba tshogs pa'i dus/_/gos med pa dang lus dman gyur pa'i sdug bsngal rab tu grol ba na/_/dge ba'i tshes dang dus sbyor la ni dang por rol mo glu dbyangs bya/_/_
[\[57a.6\]]pha gu la sogs pa bzhag pa rnams la sbyin bdag dang mkhas pa la sogs pa rnams kyis yang dag par spro ba dang bcas pas dge ba'i chu'i rgyun sbrengs te phyogs mtha' dag tu gram par bya'o/_/gtsug lag khang mig gi rings su phyed lhag pa'i tshad de zhing du che ba ni mchog go/_/zhing gi bzhi
[\[57a.7\]]cha gsum dang mnyam pa ni stegs bu dang myos pa bsrung ba'i rtse mo'o/_/dong dgang ba ni de bzhin du ska rags tsam me dang mda' dang thub par gsungs shing gang yang chu dang rdo'i mthar thug par bya ste/_rtsig pa ni gros su bya'o/_/ma them gyi ni gdung gi mthar thug pa'i tshad gang yin pa ste de bzhin
[\[57b\]]
[\[57b.1\]]du rtse mo'i mthar thug pa'i rings su ni cha gsum gyi tshad du 'gyur zhing /_cha re re ni cha chen po'o/_/ka ba dang nang gi dra ba ni cha lnga'i cha gsum du gsungs so/_/cha dang cha'i dum bu yongs su rdzogs pa'i khor yug gi phreng bar shing gi las ka mnyam pa'o/_/stegs bu la lnga cha'i cha gnyis ni rtsig pa chen po'i
[\[57b.2\]]zheng ngo /_/rtsig pa de la cha lnga'i cha gnyis ni pha gu'i rings kyi tshad do/_/de'i rings su yang cha lnga ste/_zhing du ni cha gsum dang ldan pa pha gur bstan to/_/de'i cha gsum gyi cha gcig ni dpangs te khang bzangs kyi cha thams cad du'o/_/oM b+h+rUM sarba ta thA ga tA sarba bud+d+ha A la yaM a d+hi tiSh+Tha n+tu swA hA/_
[\[57b.3\]]zhes pa so so'i zur la lan bdun gyis pha gu byin gyis brlab par bya'o/_/de nas zhi ba'i sbyin sreg gis phyogs skyong la sogs pa rnams kyang yang dag par mnyes par byas nas sa'i bdag po dang sbyin pa'i bdag po la yang zhi bar bya zhing lhag ma'i gtor ma sbyin par bya'o/_/snga ma dang 'dir
[\[57b.4\]]yang cho ga rnams spro bas nus pa bzhin byas te dge 'dun gyi ston mo dang bla ma la yon dbul bar bya'o zhes pa gtsug lag khang dang mchod rten dang dri'i gtsang khang dang grong khang spong khang gi mchod yon gyi cho ga'o//_//rdzing dang chu mig dang khron pa la sogs pa byed pa na gtor ma dang mchod
[\[57b.5\]]pa sngon du 'gro bas mchod yon la sogs pa byas la rnam par snang mdzad nyid oM baM badzra ba ru Na hUM zhes pa 'dis rdo rje chu bdag gi gzugs su bsams nas de yongs su gyur pa las skyes te klu rigs brgyad kyi gnas ye shes kyi bdud rtsi'i chus bkang la oM badzra satwa sa ma ya s+t+waM/_zhes brjod
[\[57b.6\]]cing me tog gtor nas dbang chen gyi sa gzhi la thug par yan lag brgyad dang ldan pa'i chus gang bar blta'o zhes pa rdzing la sogs pa'i mchod yon gyi cho ga'o//_//lugs ma dang brdungs ma dang bris ma la sogs pa'i sku gzugs byed pa na mchod pa dang gtor ma sngon du 'gro bas bzo bo rnams
[\[57b.7\]]byed par 'gyur ba'i lha'i rigs kyi bdag po'i gzugs su byas te/_snying ga dang mgrin pa dang mgo bo rnams la rim pa ji lta ba bzhin du rdo rje dang pad+ma dang 'khor lo la gnas pa'i hUM dang AH dang oM gyi yi ge rnams dang /_g.yon pa dang cig shos kyi lag pa dag la zla ba dang rdo rje dag dang ldan par skad
[\[58a\]]
[\[58a.1\]]cig gis rnam par bsgoms la/_de rnams kyi snying ga la sogs pa rnams su rdo rje dang bcas pa'i lag pa g.yas pas reg cing /_hUM AH oM zhes pas byin gyis brlab par bya'o/_/'chad par 'gyur ba'i sbyang ba'i cho gas shing dang 'jim pa dang rdo ba la sogs pa'i rdzas
[\[58a.2\]]kyi dngos po gtsang ma rnams stong pa nyid dang /_phyi nas snying ga'i sa bon gyis byed par 'gyur ba'i lha'i gzugs su skad cig gis rnam par bsams la/_bcom ldan zhes pa la sogs pa nas/_nye bar gnas par mdzad pa'i rigs/_/zhes pa'i mthar thug ba 'chad par 'gyur ba rnams brjod par
[\[58a.3\]]bya'o/_/thams cad du'ang 'dir bsgoms pa'i lha rnams gshegs su gsol bar bya'o zhes pa sku gzugs la sogs pa'i mchod yon gyi cho ga'o//_//dam pa'i chos 'dri bar byed pa na mchod pa dang gtor ma sngon du 'gro bas ye shes lnga'i bdag nyid kyi shog bu rnams d+hiH yig tu rnam
[\[58a.4\]]par bsgoms te de'i 'od zer gyis spyan drangs pa'i rdzogs pa'i sangs rgyas rdo rje chos kyi bdag nyid du'o/_/yan lag dgu'i dam pa'i chos rnams ni so so'i sgra'i bdag nyid phan tshun rjes su chags pa ste snga ma las mi 'gyur ba'i AH yig yongs su gyur ba'o/_/bris mkhan rnams ni snga bar
[\[58a.5\]]rnam par sbyangs te 'od dpag med kyi gzugs su rnam par bsgom mo/_/rang nyid kyis kyang oM badzra satwa hUM zhes pa 'dis smyu gu dang /_oM AH big+h+nA n+ta kr-i ta hUM/_zhes pa 'dis snag tsha'i snod lan nyi shu rtsa gcig tu byin gyis brlab cing bris mkhan gyi lag pa g.yon par snag tsha'i snod chos kyi 'byung gnas dang
[\[58a.6\]]g.yas par myu gu rdo rje'i rang bzhin can byin la/_oM d+hIH shru ti smr-i ti bi dza ye sarba adz+nyA na pa Ta la a pa hA ri Ni hrIH swA hA/_zhes pa'i sngags kyis rab tu gzhag ste/_snag tsha'i snod dang smyu gu dag sbyar nas gang zhig shes rab dang ye shes rnam par 'phro bas gang bris pa de rnams de yongs su rdzogs
[\[58a.7\]]pa'o zhes bsam par bya'o/_/bsgoms pa'i lha rnams kyang gshegs su gsol bar bya'o zhes pa'o/_/rked gsog can dang tshangs skud can/_/snag tsha sku dang ral pa can/_/ngan pas 'tsho dang gya gyu'i bdag/_/dam chos don la yongs su spang /_/brtsams te dang po'i 'dab ma
[\[58b\]]
[\[58b.1\]]la/_/rtsa ba'i cha yis legs bri zhing /_/phyi nas rtse mos yang dag bri/_/bris mkhan phan par gtogs pas so/_/ku la'i rgyab kyi rim pa ltar/_/de bzhin phreng ba de yis bya/_/cha lnga mnyam par byas nas ni/_/g.yas pa la ni cha gsum dor/_/g.yon la cha gnyis dor ba yi/_/_
[\[58b.2\]]dbus su bug pa dge ba thob/_/ces pa ni bug pa gcig pa ni mtshan nyid do/_/cha gsum mnyam par byas nas ni/_/bug pa gnyis pa dge ba 'phel/_/zhes pa dam pa'i chos 'dri ba'i mchod yon gyi cho ga'o//_//gtsug lag khang dang khang brtsegs khang mig gnas pa gang /_/_
[\[58b.3\]]mchod rten la sogs sku gzugs rnying pa shing rul dang /_/chag dang tshig dang dum bur song dang cha shas gas/_/de rnams sbyin bdag rgyal po rnams la shis pa min/_/de phyir skye dgu'i sbyin bdag rgyal po rnams/_/mchog gi don dang bsod nams grol don du/_/yang dag rnyings par
[\[58b.4\]]gyur rnams gso zhing bsgrub bya ste/_/gtso bo'i slob dpon mchog rnams kyis ni 'bad pas so/_/thub pa'i dbang po'i tshogs la me tog la sogs pa'i/_/nyer spyod rnams kyis mchod nas gsol ba gdab bya zhing /_/dpang du byas nas phyogs skyong rnams dang lha kun dang /_/gnas
[\[58b.5\]]kyi bdag por sbyin sreg gtor ma rab tu spyad/_/tshim par byas nas skar ma gza' dang dus tshigs ni/_/dge ba nyid dang gtsang ba nyid la nges par brtag_/dpal ldan rdo rje sems sogs rnam bsgoms bdag nyid can/_/slob dpon nang gi sde dang bcas pas las rnams bsgrub/_/rang gi
[\[58b.6\]]gsang sngags brgya dang rtsa brgyad bzlas nas ni/_/rdo rjes phyag mtshan brtan zhing dpa' ba'i slob dpon gyis/_/phreng ba dang ni skud pa lnga la rnam bcings te/_/sku gzugs ye shes rigs de'i snying nas myur ba yis/_/bkug nas sa bon yi ge'i phreng skyes gnas pa rnams/_/ho yig snying por
[\[58b.7\]]byas nas 'od kyi phreng ba ni/_/nyer spyod la sogs sngon du 'gro ba'i cho ga yis/_/gnas las rjes su mthun pa min pa bsgom par bya/_/mtshan mas rab brgyan mdzes shing gsar pa rnam dag pa'i/_/bum par bdud rtsi lnga la sogs pas rab rdzogs bya/_/bum pa'i nang du gnas pa
[\[59a\]]
[\[59a.1\]]rnam par dag pa'i sku/_/brtan pa'i bdag nyid can gyis rtag tu yang dag mchod/_/'khrul 'khor rnams kyis bzo bo'i skye bos rnam bskyed de/_/rdo ba dang ni sa yi rang bzhin rnying pa'i gzugs/_/'di rnams mu stegs can gyi chu bo ru ni dor bya zhing /_/ci ste na yang
[\[59a.2\]]ri phug zab mo'i nang sogs su'o/_/gal te shing gi bdag nyid yin na gos gsar bcing /_/til mar bskus te cho ga shes bar bsreg par bya/_/rdzas kyi bdag nyid can rnams bzhu bar byas nas ni/_/de yang bdag nyid yongs su rdzogs par blugs par bya/_/sngar gyi tshad la myur du
[\[59a.3\]]gzugs ni mdzes pa'am/_/sngar bas lhag pa'i yongs rdzogs sku ni bzhengs bya ste/_/snying stobs ldan pa'i bdag nyid kyis ni 'bad pa yis/_/mchod yon sngon du 'gro ba'i mchod pa bsgrub par bya/_/bum pa'i lto nas rang gi sa bon phyung nas ni/_/ye shes rigs ni sku gzugs la gnas rab tu
[\[59a.4\]]bya/_/mchod 'gyur mchod pa dam pa de la rim pa ste/_/myur bas cho ga ji bzhin rab tu gnas pa'o/_/so phag rang bzhin dang ni rdo rje'i rang bzhin rnying gyur pa'i/_/mtha' dag mchod rten dngos rnams de bzhin yongs dag byas nas ni/_/snying por byas te mchog gi dngos grub byed pa'i skye bo
[\[59a.5\]]yis/_/shing yang de bzhin nyid de gser sogs blugs par bya/_/gtsug lag khang dang khang bzang khyim dang 'gron khang lha khang rnams/_/rnam par snang mdzad rang bzhin du ni nges par rab bsgoms nas/_/yang dag gnas nas legs par bkug ste bum pa'i nang du ni/_/gzhag nas
[\[59a.6\]]sngar gyi cho ga bzhin du yang dag spyad par bya/_/sbyin sreg nyer spyod gtor ma bza' ba bkra shis byas nas ni/_/rab 'byams thub pa'i gang zag rnams ni shin tu mnyes byas te/_/bsnyen bkur dang ni mchod pa'i rgyan rnams rnam par bsgrub/_/de ltar byas na mtha' dag 'jig rten phan
[\[59a.7\]]pa thob par 'gyur/_/zhes pa rnying pa gso ba'i mchod yon gyi cho ga'o//_//'dir ji ltar rigs par 'chad bzhin pa'i cho ga rnams su/_gser dang dngul dang zangs dang rdo dang shing /_/sa bya nya lcibs dung dang ni/_/'dab ma'i kyong bu zhabs bsil dang /_/bsang gtor zhal
[\[59b\]]
[\[59b.1\]]bsil mchod yon snod/_/de la snod gcig tu nas dang 'o ma dang me tog dkar po dang /_ku sha dang til dang 'bras yos bdud rtsi dang bcas pa'i dri dkar po'i chu blugs la/_oM AH hUM zhes pa'i sngags dang rang gi bdag po'i sngags dang 'khyil pa'i sngags rnams kyis lan bdun nam brgya rtsa
[\[59b.2\]]brgyad du bsngags par bya ste zhi ba'i don du'o/_/rgyas pa'i don du ni til dang zho dang me tog ser po dang dUr ba dang bdud rtsi dang bcas pa'i dri ser po'i chu blugs la de bzhin du bzlas par bya'o/_/de nas rang gi g.yon logs su mchod yon gyi snod dang zhabs bsil gyi snod dang /_zhal bsil
[\[59b.3\]]gyi snod dang /_bsang gtor gyi snod rnams gzhag par bya'o/_/de rnams kyi mdun du bzed zhal gyi snod 'ba' zhig pa gsum yang ngo /_/de la zhabs bsil gyi snod nas khu tshur g.yas pa'i mthe bong dang mdzub mo'i skam pas 'gying ba'i tshul gyis so rnams bskor zhing chu dang me
[\[59b.4\]]tog blangs la 'chad par 'gyur ba'i sngags kyis mdzub mo dang gung mo dang ming med dang mthe'u chung rnams rim gyis dgrol zhing snod du lan gsum dbul bar bya'o/_/snod gnyis pa'i chu lag pa g.yas par gnas pa'i ku sha'i chun po'i rtse mos blangs nas bzed zhal gyi snod gnyis par
[\[59b.5\]]lan gsum bsang gtor bya ste las thams cad pa'i bum pa'i chu yis bsang gtor bya ste yang de bzhin no/_/snod gnyis pa nyid nas g.yas pa'i khu tshur gyis mthe bong dang mdzub mo'i skam pas chu dang me tog bzung la zhal bsil gyi phyir bzed zhal gnyis pa nyid du 'chad par 'gyur ba'i
[\[59b.6\]]sngags brjod cing /_kha 'og tu phyogs pa'i khu tshur gyis mthe chung dang ming med dang gung mo dang mdzub mo rnams rim gyis dgrol zhing lan gsum du dbul bar bya'o/_/gsum pa mchod yon gyi snod kyi chu la sogs pa rnams snyim par bzung la/_oM AH hrIH pra wa ra sat+kA ra ar+g+haM pra tIts+tsha hUM
[\[59b.7\]]swA hA/_zhes brjod cing rdo rje thal mo kha phye bas snod gsum par lan gsum du so sor dbul bar bya'o/_/sngar gyi las gsum la ni ar+g+haM gyi gnas su pA d+yaM dang prok+Sha dang Any+tsa ma naM rnams brjod par bya'o zhes pa mchod yon la sogs pa'i mtshan nyid kyi cho ga'o//_//de nas gtsug lag
[\[60a\]]
[\[60a.1\]]khang la sogs pa rdzogs pa'i rab tu gnas pa'i don dam dbang bskur ba'i don du gsol ba btab pas sam/_rang ngam gzhan gyi dngos grub bsgrub pa la sogs pa don du gnyer bas sam/_sems can gyi don chen po mthong bas sam/_gzhan gyis bskul bas
[\[60a.2\]]kyang rung ste dkyil 'khor bri ba'i phyir dang tshogs bsag pa'i phyir dang /_bgegs nyams par bya ba'i phyir dang /_bdud gzhom par bya ba'i phyir sngon du bsnyen pa bya'o/_/gal te kun mkhyen lam shes ni/_/bsnyen pa med na 'grub pa mi 'gyur/_/de phyir gnyis med gnas nas ni/_/rim
[\[60a.3\]]gnyis de nyid rig pa yis/_/lha yi 'khor lo yang dag bsgom/_/skyon de yi gsang sngags bzlas/_/'khor lo'i gtso bo 'bum bzlas shing /_/yang na rang gi lha yi 'bum/_/dkyil 'khor ba yi khri nyid de/_/'di ni sngon du bsnyen par brjod/_/de ltar ting nge 'dzin gsum la mkhas pa'i
[\[60a.4\]]rnal 'byor pas ji lta bar dkyil 'khor dang rjes su mthun pa'i sngon du bsnyen pa'i bcu'i cha shas kyi sbyin sreg kyang bya'o zhes pa sngon du bsnyen pa'i nges pa dang dgos pa'i cho ga'o//_//de'i rjes la rab gnas kyi don du zla ba la sogs pa gsungs pa/_mchu dang dbo yi zla ba de bzhin nges
[\[60a.5\]]par sa ga snron dang chu stod zla ba dang /_/mgo ste de srid 'di rnams dge ba gcig pu'i 'bras bu ster ba'i zla ba drug tu gsungs/_/gza' yi mchog gyur bzhi ste gza' lhag bla ma pa sangs zla ba rnams dang ldan gyur na/_/gza' rnams thams cad bde dang rjes chags nor rnams ster bar gsungs
[\[60a.6\]]te rab gnas don du'o/_/dang por bshad pa'i gnyis pa la ni rjes su dge ba'i 'bras bur gsungs te gang zhig gsum pa dang /_/de las dpal ldan lnga par 'gyur ba gang yin nges par bcu pa bdun pa zla ba nya ba dang /_/gang zhig thams cad grub pa la ni 'thab mo sdig pa nyams par
[\[60a.7\]]gsungs te tshes kyi grangs rnams bdun/_/bshad pa la ni don kun grub par thub pas bstan te sangs rgyas bya ba la ni spro bar bya/_/rgyal dang me bzhi lha mtshams de yi rjes su mgo dang snar ma dag dang dbo dang lag rnams dang /_/snron dang snrubs dang rjes mthun gro bzhin rkang
[\[60b\]]
[\[60b.1\]]par ldan pa'i khrums dang chu stod chu smad ces bya ba/_/bu la sogs pa 'phel bar 'gyur te nges pa nyid du dbo la 'dod pa'i dngos grub 'gyur/_/me bzhi la ni ye shes 'thob cing nam mkhar dbang du bya ba dag ste lag la de bzhin nyid/_/snar ma la ni nor rnams 'phel zhing rjes su mgo la zhi ba'o/_/_
[\[60b.2\]]chu stod chu smad rgyal po la/_/tshe ring ba dang bu dang rab gsal mkhas pa dag dang blo ste khrums la dngos grub 'phel/_/rgyal la rtag tu rgyal ba nyid du 'gyur zhing bde ba dang ni mthu ste snron la don rnams 'grub/_/lha mtshams la ni bde ba'o rjes su mthun pa'i gza' tshogs mtha' dag la ni mchod
[\[60b.3\]]sbyin bya ba bsgrub/_/myur du rdzogs pa tsam nyid la/_/rab tu gnas pa mchog tu 'gyur/_/'khor los sgyur rgyal dbang phyug ni/_/thob pa 'di la the tshom med/_/tshes dang gza' dang skar ma med/_/bgegs dang log par 'dren pa'ang med/_/bgegs dang skar ma lha rnams dang /_/_
[\[60b.4\]]gza' rnams thams cad rjes su mthun/_/zhes gal te yang gsungs pa de lta na'ang 'jig rten pa'i kun rdzob la brten nas byed pa po la rjes su mthun zhing dge ba'i dus sbyor la sogs pa thams cad bsgrub par bya'o/_/de bas na zla ba bcu gnyis po rnams la yang rten cing 'brel par
[\[60b.5\]]'byung ba'i rim pas yud tsam bzang po la sogs pa thams cad la bya ba rnams bya'o/_/de'i rjes su gang gi tshe slob mas lan gsum du gsol ba btab par gyur pa dang /_dkyil 'khor bri ba'i don du gal te de la nye bar mkho ba'i yo byad rnams tshogs nas de'i tshe slob ma mdun du
[\[60b.6\]]bzhag la/_de'i lte bar nyi ma la hUM yig gi rnam par bsgoms te de'i 'od zer gyis snying gar gnas pa'i yig las byung ba'i sdig pa gnag cing rnam par 'gyur ba'i gzugs can gcer bu 'bras bu 'phyang ba skra ser po gyen du bgreng ba rkang pa gsum pa sna rtse nas phyung la hUM yig de yang
[\[60b.7\]]snying gar 'ongs shing yongs su gyur pa las 'chad par 'gyur ba'i khro bo chen po rdo rje hUM mdzad du rnam par bsgoms nas phyir 'thon te/_oM sum+b+ha ni sum+b+ha hUM hUM phaT/_oM gr-ih+Na gr-ih+Na hUM hUM phaT/_oM gr-ih+Na pa ya gr-ih+NA pa ya hUM hUM phaT/_oM A na ya hoH b+ha ga wA na bi d+yA rA dza che ge mo'i sarba pA paM nA
[\[61a\]]
[\[61a.1\]]sha ya hUM hUM phaT swA hA/_zhes brjod cing phyag na gnas pa'i rdo rje 'bar bas phyung ba'i sdig pa rnams stong par mdzad par bsam/_slob ma'i sems kyi bgegs rnams bdud rtsi 'khyil pa'i lte ba'i 'og phur bu'i rnam pa can la oM badzra kI la ya a s+ya sarba big+h+na na ban+d+ha ban+d+ha hUM phaT/_
[\[61a.2\]]ces brjod de hUM mdzad kyis bka' bsgo ba dang rang gis kyang brjod cing phur bus gdab par bya ste/_phur bu'i 'od zer drag po rnams kyis gdug pa can rnams bsreg par yang bya'o/_/slob ma de yang paM yig las kun du bzang po'i gzugs su bsams te/_srung ba'i don du snying gar a
[\[61a.3\]]yig las skyes pa'i zla ba'i dkyil 'khor dang aHyig las skyes pa'i sna tshogs rdo rjes byin gyis brlab par bsgom zhing mgo bor zla ba la gnas pa'i hUM las byung ba'i rdo rje rtse lnga pa gyen du 'greng ba'i dbus su mA ma kI bzhugs par bsgoms la ye shes kyi lha mo de'i thugs kar
[\[61a.4\]]zla ba la gnas pa'i rdo rje'i lte ba'i nang du chud pa'i sngags kyi phreng ba las byung ba rdo rje ser po phra mo'i 'od zer 'phros pas lus thams cad la go cha bgos par bsams te/_oM AHshaM ka re shAn+ti ka re g+hu Ta g+hu Ta g+hu Ti ni g+hA Ta ya g+hA Ta ya g+hU Ta ni che ge mo la rak+Sha swA hA/_zhes brjod pa'i
[\[61a.5\]]sngags kyis bsrung bar bya'o/_/'khyil pa'i sngags kyang bzlas pa'i ched du 'di la sbyin no/_/de ltar byas na 'di la bgegs rnams kyis ni mi tshugs shing nye bar mkho ba'i yo byad rnams kyang bde bar rnyed par 'gyur ro zhes pa slob ma yang dag par bsdu ba'i cho ga'o//_//_
[\[61a.6\]]de nas nye bar mkho ba rnams yang dag par tshogs pa dang grogs shin tu yid gzhungs pa dang ldan pas dge ba'i tshes dang dus sbyor la sogs pa'i snga dro'i dus su rig ma dang bcas pa'i shin tu phan pa byed pas 'khor lo'i dbang phyug gi lha'i rnal 'byor dang sngon du bsnyen pa byas te/_
[\[61a.7\]]grong rdal dang grong khyer dang grong dang skyed mos tshal dang gtsug lag khang dang khyim rnams kyi dbang ldan gyi phyogs sam gang du yid la 'thad par gyur pa der dkyil 'khor gyi khang pa bya'o/_/shar phyogs su dkyil 'khor byas na sa'i bdag po 'chi ba dang /_skye bo rnams la nye bar 'tshe
[\[61b\]]
[\[61b.1\]]ba sna tshogs 'byung ngo /_/lho phyogs su ni gang gi don du dkyil 'khor byed pa de 'chi'o/_/chur ni slob dpon no/_/lus ngan por ni der zhugs pa'o/_/mer ni char ro/_/bden bral du ni mu ge'o/_/rlung du ni char rlung ngo /_/phal pa'i ring bsrel can gyi mchod rten dang nye bar ni 'chi'o/_/klu
[\[61b.2\]]gnas pa'i chu dang nye bar ni chu 'byung ngo /_/shing gi grib ma can du ni byis pa 'chi'o zhes shes par byas nas thams cad yongs su dor te shar dang byang gzhol ba rab tu shis pa'i dkyil 'khor gyi sa gzhi nges par brtags nas der dri bzang po la sogs pas maN+Dal bya'o/_/dkyil 'khor
[\[61b.3\]]gyi lha rnams yang dag par mchod cing gtor ma phul nas nam mkha' la bteg ste/_der gnas pa'i zhing skyong la sogs pa rnams gtor ma dang nye bar spyod pas mchod la/_gang dag 'dir gnas lha dang klu/_/gnod sbyin srin po'am gzhan dag la/_/sa 'di bdag gis bslang bar bgyi/_/_
[\[61b.4\]]dkyil 'khor don du khyed kyis stsol/_/zhes lan gsum du gsol ba gdab par bya'o/_/rmi lam la sogs par gnang ba'am ma bkag par shes nas nyi ma gzhan gyi snga dro nam mkha'i dkyil na bzhugs pa'i dpal ldan rdo rje 'chang la sogs pa rnams la yid kyis gsol ba
[\[61b.5\]]gdab cing rjes su gnang ba zhus te/_nyi ma'i gung la bsrung ba'i 'khor lo dang bgegs la phur bus gdab par bsgoms pas sam/_drag po'i sbyin sreg gis bgegs bskrad par bya'o/_/sbyin sreg gi phyogs la slob ma srung ba'i don du phyi dro'i tshe me'i phyogs la gnas pa'i thab khung
[\[61b.6\]]du zhi ba'i sbyin sreg kyang byas la sa de yang oM AHbig+h+nAn+ta kr-i ta hUM zhes pa 'dis las thams cad pa bzlas pa'i yungs kar dang chu dang thal ba rnams kyis bsang bar bya'o/_/der rdo rje skyil krung bcas te sa'i lha mo 'chad par 'gyur ba'i mtshan nyid can bsams la zhabs bsil dang zhal
[\[61b.7\]]bsil dang mchod yon dang mchod pa rnams sngon du 'gro bas/_lha mo khyod ni zhes pa la sogs pa gsungs pa'i tshigs su bcad pas lan gsum du gsol ba btab pa dang /_de ltar gyis shig ces brjod pa can yid kyi btegs nas nam mkha' la bzhugs su gsol lo/_/_
[\[62a\]]
[\[62a.1\]]de nas sa gzhi bgegs med par rig nas gtor ma byin te snga ma bzhin du sa bdag klu'i mchan khung du mgrin pa tsam mchu la thug par ram rdol thug par dngos grub dman pa dang 'bring dang mchog gi dbye bas pus mo 'am dku 'am lte ba tsam du brko bar bya'o/_/de nas rdo
[\[62a.2\]]ba dang rus pa dang skra dang sol ba la sogs pa skyon gyi phyogs su gyur pa thams cad med par byas nas sa de nyid dri bzang po'i chus gtor te/_khung bu dgang bar bya zhing ma khengs na gzhan gyis kyang ngo /_/hUM mdzad kyi bdud rtsi 'khyil pa'i sngags bzlas pa'i dri'i chus gtor la brdung bar bya
[\[62a.3\]]zhing khru phyed kyi dpangs dang ldan pa gru bzhi pa khru bcu drug gi tshad dang ldan pa'am/_yang na khru bcu gnyis kyi tshad dang ldan pa mnyam pa'i sa la 'chad par 'gyur ba'i thig gdab pa'i cho gas thig gdab par bya'o/_/de'i dbus su khru bcu gnyis sam khru brgyad pa'i zla ba'i gdan zlum po mtho
[\[62a.4\]]gang gi tshad kyi dpangs dang ldan pa dbus cung zad mtho ba shar dang byang gzhol ba'o/_/de'i 'og tu sor brgyad pa'i tshad dang sor bzhi pa'i dpangs dang ldan pa pad+ma'i 'dab ma'i rnam pa ge sar dang bcas pa'i ska rags bya zhing /_'od zer phreng ba'i mthar thug par khru bcu gnyis pa'i dkyil 'khor
[\[62a.5\]]de khru nyi shu rtsa bzhi'i tshad dang ldan pa'i gru bzhir thig bzhi gdab par bya zhing /_de las khru bzhi bzhi yongs su dor bar slar yang thig bzhi gdab par bya'o/_/dbang ldan gyi phyogs nas bzung nas nyi shu rtsa bzhi'i thig la ka ba rnams te/_stegs bu la ka ba bcu gnyis so/_/de'i steng du thog
[\[62a.6\]]bzhi po rnams te zur bzhi pa'i thog byas la/_ka ba chung ngu bzhi gzhag cing zur gyi mthar thug par gdung bzhi gzhag par bya'o/_/de 'am gzhan gyi lugs la yang ral pa la sogs pa'i skyon med cing legs par gnas par bya ste/_yan lag brgyad kyi sgo bzhi dang ldan pa bum pa
[\[62a.7\]]bzang po dang /_phyogs skyong ba'i mdog can gyi rgyal mtshan dang ldan pa gtsug tor du rnam par rgyal ba'i rgyal mtshan dkar po can chu shing gi ka bas nye bar mdzes par byas pa/_mchod sbyin gyi shing gi rigs kyis sgo bzhi'i rgyan byas la/_mthar zla ba'i gdugs kyis mdzes pa/_phreng
[\[62b\]]
[\[62b.1\]]ba dang rnga yab la sogs pas brgyan pa'i dkyil 'khor gyi khang pa bya'o/_/de nas yang /_sa sel nyes pa thams cad ni/_/gal te dbyung bar mi nus na/_/lag pas reg la sngags bzlas bya/_/de nyid dag pa chen po yin/_/khang bzangs brag steng ba lang lhas/_/gtsug lag khang sogs chu
[\[62b.2\]]'gram mam/_/sngon du byas pa'i gnas dag tu/_/ma brkos na yang dag pa yin/_/de'i phyir sa 'di rnams dang brkos shing brdung ba byas pa rnams la yang /_oM b+hu khaM zhes brjod pas nam mkha' bya zhing /_de nas hUM laM zhes pa 'dis rdo rje'i rang bzhin du rnam par bsgoms te/_
[\[62b.3\]]oM me di nI badzri b+ha wa ban+d+ha hUM/_oM ha na ha na badzra kro d+ha hUM phaT/_oM AH hUM sho d+ha ya sho d+ha ya rak+Sha rak+Sha hUM/_zhes pa'i sngags 'di bzlas la/_lag pas reg cing sa gzhi byin gyis brlab par bya'o/_/sa de'i dbus su ji ltar 'os par 'khyil pa bzlas pa'i rin po che dang sman dang
[\[62b.4\]]'bru lnga rnams bcug la/_de bzlas pa'i dri'i chu yis byug par nam mkha' la gnas pa'i sa'i lha mo la gtor ma dang zhabs bsil la sogs pa phul nas bstim ste/_oM AH hUM zhes brjod cing pad kor byas la yi ge brgya pa brjod par bya'o/_/sna tshogs stong pa nyid dang ro
[\[62b.5\]]gcig pa'o zhes lhag par mos pas sa gzhi shin tu rnam par dag pa'i de bzhin nyid kyi rang bzhin du mos par bya ba ni bla na med pa'i rnam par dag pa'o zhes pa dkyil 'khor gyi khang pa la sogs pa'i cho ga'o//_//de'i rjes su/_rnga dang ting shags la sogs pa/_/snyan pa'i sgra ldan rab tu
[\[62b.6\]]bya/_/de nas mnyam pa'i glu blang zhing /_/rdo rje can des gar brtsam mo/_/slob dpon lnga dang lha mo bzhi/_/mi g.yo'i bdag nyid bzhad gad mkhan/_/dkyil 'khor khang par nges gnas nas/_/gar bya sangs rgyas zlos gar bya/_/zhes pa 'di'i rjes su rim pas bri bar bya'o/_/_
[\[62b.7\]]de la cho ga ji lta ba bzhin du bya ste/_dkyil 'khor khang pa la sogs pa glu dang rol mo la sogs pa yang dag par ldan par dkyil 'khor la nye bar mkho ba dang /_bza' ba dang bca' ba la sogs pa na/_/'dri bar 'gyur ba'i dkyil 'khor gyi rnal 'byor dang ldan pa'i rdo rje can gyis/_dam tsha_
[\[63a\]]
[\[63a.1\]]tshig 'gongs par dogs pa yis/_/slob ma ma yin gzhug mi bya/_/zhes pa'i gsung gi phyir rang gi slob ma med par gyur na'ang /_gzhan gyi slob ma la yang rdo rje 'dzin pa'i sdom pa sbyin zhing gsol ba brjod pa sngon du 'gro ba lhag par gnas par byas nas rab tu
[\[63a.2\]]gzhug par bya ste/_de ltar slob ma bzhi rang rang gi 'khor los sgyur ba'i rnal 'byor dang ldan pa dang /_de bzhin du rnal 'byor ma bzhi rang rang gi 'khor los sgyur ba'i dkyil 'khor nyid kun nas bsams pa dang bud med med na skyes pa nyid bud med kyi cha lugs dang yang dag par ldan pa dang /_
[\[63a.3\]]de bzhin du mi g.yo ba bdud thams cad sdigs par byed pa'i mchog rnams so/_/de la dkyil 'khor gyi dbang ldan gyi mtshams gzhan gyi phyogs nas kyang rung /_yol ba'i nang du rang rang gi lha'i mdog dang mtshungs par gdong lus la snag tsha la sogs pa'i kha dog gis byugs la/_hUM yig
[\[63a.4\]]las byas pa'i mig 'bras 'bar ba'i lta ba can khro bo chen po khro gnyer g.yo zhing rnam par 'gyur ba'i spyan dang ldan pa 'jig pa'i dus kyi bskal pa'i me dang 'dra bar bzod par dka' ba'i lta bas bdud rnams bskrad par bya ba dang /_sems can thams cad gnyis su med pa'i de bzhin nyid
[\[63a.5\]]du ro gcig pa'i bde ba chen po la rab tu gzhag par bya ba'i ched du byas pa'i rdo rje 'dzin pa'i rdo rje can nag po ni dbus su'o/_/de bzhin du ri rab ltar brtan cing mi 'gul ba'i spyan gyis byams par lta ba can oM yig las mig 'bras byas pa bsil ba'i bdud rtsi'i 'od zer dkar po'i phreng ba'i lta
[\[63a.6\]]bas phun sum tshogs pa dang bral ba rnams dang med pa'i brtul zhugs 'dzin pa rnams sangs rgyas gti mug mi gnas pa'i mya ngan las 'das pa la rab tu gzhag pa'i ched du byas pa'i 'khor lo 'dzin pa'i rtag pa dkar po ni shar gyi sgo ru'o/_/de bzhin du g.yon par brten cing g.yon
[\[63a.7\]]du rjes su song ba'i lta ba can hrIHyig las mig 'bras byas pa'i 'od zer gyi lcags kyus rdzogs pa'i byang chub tu bsgyur bar bya ba'i nyan thos la sogs pa rnams 'dod chags chen po'i byang chub la rnam par gzhag pa'i ched du rjes su chags pa dmar po'i mdog can byas pa'i pad+ma 'dzin
[\[63b\]]
[\[63b.1\]]pa'i gar gyi dbang phyug ni nub kyi sgo ru'o/_/de bzhin du ji lta bar khaM yig las mig 'bras byas pa 'bar ba'i lcags kyus thams cad mkhyen pa'i lam la brten nas byang chub sems dpa'i sa thob pa'i dngos grub mthong ba rnams dang /_nyan thos la sogs pa'i lam la mos pas sna tshogs pa'i mya
[\[63b.2\]]ngan las 'das pa mthong ba rnams yang dag par rdzogs pa'i byang chub la nges par bya ba'i ched du byas pa'i ral gri 'dzin ba'i rta mchog ljang gu ni byang gi sgo ru'o/_/de bzhin du dza yig las skyes pa ser po'i mig g.yas su bteg cing steng du lta ba'i lcags kyus nga rgyal dang gdug pa can
[\[63b.3\]]rnams ser sna med par bya ba'i phyir dang mnyam pa nyid kyi ye shes la nges par sbyar ba'i ched du byas pa'i rin po che 'dzin pa'i rdo rje nyi ma ser po ni lho'i sgo ru ste/_shar dang nub dang byang dang lho yi phyogs/_/zhes pa'i gsung gi phyir ro/_/'di rnams thams cad phyag g.yon pa na mchod phyir
[\[63b.4\]]thogs pa dang 'dra ba'i kha T+wAM ga dang rdo rje dril bu'am ka pA la 'dzin pa/_stag las byas pa'i sham thabs can mi'i rus pa la sogs pas brgyan par byas shing skra ser po gyen du bcings pa thod pa'i phreng ba dang sangs rgyas lnga'i cod pan skyil krung phyed pa'i gar ram g.yas brkyang gis
[\[63b.5\]]gnas pa/_mig gsum byas shing sna tshogs pad+ma dang nyi ma la gnas pa ste/_rtag pa ni pad+ma dang zla ba'i 'od can no/_/de kho na bzhin du byams pa'i lta bas sems can rnams kyi nye bar 'tshe ba zhi bar bya ba'i ched du byas pa'i 'khor lo 'dzin pa'i spyan ma dkar mo yang dbang ldan gyi zur du ste/_
[\[63b.6\]]kye rdo rje'i dkyil 'khor la ni gzhan me'i zur du'o/_/de kho na bzhin du snying rje'i lta bas gzhan gyi gnod pa med par bya ba'i ched du byas pa'i rdo rje chu skyes kyi lag pa mA ma kI sngon mo yang me'i zur du'o/_/de kho na bzhin du rjes su chags shing dmar ba'i lta bas skye bo rnams rjes su chags
[\[63b.7\]]par bya ba'i ched du byas pa'i pad+ma 'dzin pa'i gos dkar mo dmar mo ni bden bral gyi zur du'o/_/de bzhin du dgug pa'i lta bas gdul bya rnams dgug par bya ba'i ched du byas pa'i ut+pal sngon po 'dzin pa'i sgrol ma ljang gu'i mdog can ni rlung gi zur du'o/_/thams cad nges par
[\[64a\]]
[\[64a.1\]]snga ma bzhin du mgo skyes ser po gyen du 'khyil bar byas pa'i mig gsum la sogs pa dang so so'i bzhin dang ldan pa/_snying gar khu tshur g.yon pa'i mdzub mo yod par byas pa gos sna tshogs can sna tshogs chu skyes dang nyi ma la gnas par byas pa skyil krung phyed pa'i
[\[64a.2\]]gar ram g.yon brkyang gis gnas pa'o/_/de kho na bzhin du mi g.yo ba'i gser gyis bskus pa'i ral gri dang /_lus can sbyin bdag gis byin pa ji lta ba bzhin du thob pa'i gos dang rgyan yod pa 'khor ba dang mya ngan las 'das pa dag la 'og dang steng du blta ba'i mig can mchog nyid kyi phyir ser
[\[64a.3\]]po mi g.yo ba/_sor mo la dkris pa'i sprul gyi zhags pa 'dzin pa/_'khor los sgyur ba'i lha mo rnams la bzhad gad byed pa'i mchog g.yon brkyang gis sna tshogs chu skyes dang nyi ma la gnas ba'am/_yang na 'khor los sgyur ba'i rkang stabs kyis gnas pa 'khor los sgyur ba so so'i
[\[64a.4\]]lha mo rnams la nye bar bskor zhing sna tshogs pa'i rin po che la sogs pas brgyan pa/_gos bzang po can thugs kyi dbang phyug gis brgyan pa'i rin po che'i cod pan can no/_/thams cad nas rdo rje'i rkang stabs dang /_rim pa ji lta ba bzhin du rdo rje'i glu blang ba dang pad kor la sogs pa
[\[64a.5\]]dang /_rdo rje'i rkang stabs lnga'i gar gyis sgo rnams su gar bya'o/_/de'i rjes la yol ba'i nang du gzhug pa'i don du glu blang bar bya ste/_hUM hUM de ha dA ru saM sA ra dA ru dwan+d+wA ling ga Na yo ga ba ru/_he badz+dza du hUM ten+nA hUM ten+nA hUM/_su ra na ra bin+da ta tsa ra Na ba rU ku su ma pi Ni r+m+mA ya ro Sha ka rU he badz+dza tu hUM
[\[64a.6\]]ten+nA te te hUM/_b+ha wa bi muk+ti bi she Sha ku Na kuT+Ti a i nA ma nA ma he he badz+dza tu hUM gu Na pI Ti a i/_de'i rjes su/_kol+la i re T+thi a lo lA/_muM mu Ni re gak+ko lA/_g+ha Ne kr-i pi Ta ho bA dz+dza i/_kA ru Ne ki a i/_na ro lA mA la ya dzeM kun+du ru bAT+Ta i/_DiN+Di ma ta hiM na bAdz+dza a i d+hu'o/_/ta hiM ba lu
[\[64a.7\]]khadz+dza i g+ha D+heM ma a nA pidz+dza i/_ha li kA liny+dza ra pa Ni a i/_dun+du ra ti hiM badz+dza a i d+hu'o/_/tsa u sa ma kats+tshu ri si h+la/_kAr+pu ra lA i a i/_mA la in+d+ha na shA liny+dza/_ta hiM bA ru khA i a i d+hu/_phraiM kha Na khe Ta ka ran+te shud+d+ha a shud+d+ha na mu Ni a i/_ni raM shu aM ge ts+DA wi a
[\[64b\]]
[\[64b.1\]]i/_ta hiM dza sha ra i pa Na a i d+hu/_zhes pa la sogs pa'i glu dbyangs ji lta ba bzhin du shes par bya'o/_/dzaHhUM baM hoHru Ta ma Ta/_ma ra ri Da bzhi'o/_/hu lu hu lu hu lu bzhi'o/_/a la la la la hoHdrug go/_/sid+h+ya sid+h+ya bud+h+ya bud+h+ya daR+sha ya sarbaM gnyis so/_/ka Ni ka Ni d+hu ni d+hu ni hUM
[\[64b.2\]]gcig go/_/rol pa'o/_/ka Ti hUM dzaHbzhi'o/_/g+he g+he na do ma gnyis so/_/Tak+ki hUM hUM bzhi'o/_/Tak+ki hUM dza bzhi'o/_/hu lu hu lu bzhi'o/_/a la la la la hoHdrug go/_/ru Ta ma Ta bzhi'o/_/brtan par ting ting shags kyi rol mo'o/_/Ta g+hai g+hai gnyis so/_/Ta g+hai g+hai g+hai g+hai bzhi'o/_
[\[64b.3\]]Ta g+hai g+hai gnyis so/_/g+haiM gcig go/_/Ta g+haiM g+haiM gnyis so/_/g+haiM Ta g+haiM gnyis so/_/g.yo ba'i ril mo'o/_/aM aM aM gsum mo/_/baM baM baM gsum mo/_/d+haM d+haM d+haM gsum mo/_/dam tshig gsum gyi rol mo'o/_/bai kauM kauM kauM kauM kauM kauM drug go/_/bai ba dza bai ba dza drug go/_/bai ba dza
[\[64b.4\]]ba dza lnga'o/_/bai kauM kauM kauM kauM kauM drug go/_/bai hUM b+h+yo gsum mo/_/hUM b+h+yo hUM b+h+yo bzhi'o/_/bai ru lu ru lu hUM b+h+yo drug go/_/bai kauM kauM kauM kauM kauM drug go/_/dpal he ru ka rdo rje'i rol mo'o/_/pad+ma pad+ma hraM lnga'o/_/pad+ma stiM pad+ma stiM lnga'o/_/pad+ma pad+ma'i d+haM lnga'o/_/pad+ma pad+mi hraM lnga'o/_/pad+ma
[\[64b.5\]]pad+ma shrIM lnga'o/_/dpal ldan pad+ma'i ting ting shags kyi rol mo'o/_/trAM trAM trAM trAM bzhi'o/_/baHbaHbaHbaHbzhi'o/_/TaHTaHTaHTaHbzhi'o/_/tra tra tra tra Ta lnga'o/_/rgyal po'o rol mo'o/_/Tak+ki hUM dzaH'gying bas 'gro ba'o/_/traHtraHtraHtraHbzhi'o/_/mgyogs pas rab tu
[\[64b.6\]]mgyogs pa'o/_/ta Da ba ta Da ba h+maiM bdun no/_/ta Da ba ta Da ba ta Da ba ta Da ba bcu gnyis so/_/shin tu mgyogs pa'i rol mo'i phyag rgya'o zhes pa la sogs pa'i rol mo rnams dang por te/_mu ra dza la sogs pa tshad ji lta ba bzhin du dkrol bar bya'o/_/de'i rjes la
[\[64b.7\]]bzhad gad mkhan gyis ha yig brgyad kyis bzhad gad bya ba brjod par bya'o/_/mdzes pa'i rgyan ldan dkyil 'khor 'khor lor ni/_/bla re gdugs dang ba dan bsgreng bya zhing /_/snyan pa'i sgra sogs rol mo du ma dang /_/de yi rjes su glu mchog yid 'ong bya/_/'gro kun
[\[65a\]]
[\[65a.1\]]sangs rgyas lnga yi bdag nyid 'dir/_/bltas nas sna tshogs lha yi zlos gar bya/_/gang du bde chen gcig pu zhes bya ba/_/du ma'i sde la gar mdzad gcig pu nyid/_/nyan thos theg par mi slob dge sbyong gis/_/don dam spyod pa de nas der spyad do/_/byang chub spyod
[\[65a.2\]]spyad sangs rgyas yon tan ni/_/'di rnams nges par ster 'gyur rang 'byung du'o/_/rmongs pa gang gis bcings gyur pa/_/de yongs grol na sangs rgyas te/_/phyin ci log 'di mtha' dag la/_/byang chub rnam par bsgom par bya/_/zhes brjod pa'i mthar yol ba bsal nas rim pa
[\[65a.3\]]bzhin du dbu rgyan dang /_/mig dang ko sko dang mgrin pa dang phrag pa dang dpung pa dang snying ga dang lte ba dang pus mo dang rkang pa rnams bstan la/_sa rab tu dga' ba la sogs pa'i sgrib pa dang bral ba mtshon par byed pa rdo rje can gyis nges par spro bar bya zhing /_rdo rje sems dpa'i phyag rgyas
[\[65a.4\]]me tog gi snyim pa snying gar bzung ste/_lag pa dag la oM yig las zla ba'i dkyil 'khor dang der hUM yig las skyes pa'i rdo rje me tog dkar po dang /_sor mo rnams kyang rdo rje'i rnam par bsgom par bya'o/_/de bzhin du gtso bo gzhan rnams kyi rim pa bzhin no/_/de nas skyil
[\[65a.5\]]krung phyed pa bkug la rkang pa g.yas pa mnyam pa'i rkang stabs su gnas par bya zhing g.yas brkyang la sogs pa'i rnam pas sgo rnams nas dkyil 'khor gyi dbus su rab tu 'jug par bya'o/_/de nas mnyam pa'i rkang stabs byas la g.yo bas rna par bskor zhing de'i rjes su/_
[\[65a.6\]]na ma ste hUM/_oM na mA mi hUM/_oM na mo na maHhUM swA hA/_zhes pas rim gyis longs nas spyi bor dkrol te/_pra na mA mi sarba ta thA ga tA na/_sar+b+ba ta thA ga te b+h+yaHAt+ma naM ni R+Ya ta yA mi/_zhes pa 'dri par 'gyur ba'i dkyil 'khor gyi gtso bo la 'bul ba'i tshul bya zhing shis pa brjod pa'i
[\[65a.7\]]tshigs su bcad pa gdon par bya'o/_/de'i rjes la/_yA wan+ta sarba satwAHsatwa saM grwa hi na saM gra hi twAM/_aN+Da dzA wA/_dza ra yu dzA bA/_saM swe ta dzA bA/_au pa pA ru kA bA rU pi No bA/_a rU pi No bA/_saM dz+nyIM No bA/_a ba dz+nyI no bA/_nai ba saM dz+nyA No bA/_na saM dz+nyI No bA/_sarba te satwa mA ya/_mahA
[\[65b\]]
[\[65b.1\]]mu drA/_man+t+ra pa deHpra tiSh+Tha pa yi ta byaH/_zhes pa lan gsum du brjod par bya'o/_/de'i rjes su dam tshig chen po'i glu blang zhing thams cad du gar bya'o/_/de la glu ni 'di yin te/_/stong nyid dri med dam pa'i gnas/_/rmi lam sgyu ma'i rang bzhin nyid/_/ji srid ma zhig bar du ni/_/_
[\[65b.2\]]sems kyi rang bzhin bsgom par gyis/_/spyan ma'i 'o/_/sred med mya ngan 'das pa med/_/'di ni bde chen rdo rje ste/_/gang zhig yid kyis mi bsgom bsgom/_/des ni mchog gi 'bras bu 'grub/_/mA ma kI'i 'o/_/sngags dang yi ge rnam par spangs/_/de la sems med thig
[\[65b.3\]]le med/_/'di de dam pa'i bde chen te/_/bri ba med cing gang ba med/_/gos dkar mo'i 'o/_/gzugs brnyan rang bzhin ji lta ba/_/de ltar dngos po bsgom par bya'o/_/stong nyid dri med mchog gi gnas/_/de la bsod nams sdig pa med/_/sgrol ma'i 'o/_/ji ltar chu
[\[65b.4\]]nad zla ba de/_/bden min brdzun pa min pa ltar/_/de bzhin dkyil 'khor 'khor lo yi/_/gzugs brnyan rang bzhin rnyog pa med/_/rdo rje 'dzin pa'i 'o/_/de ltar 'khor thams cad la gsungs so/_/de nas/_dam tshig chen po gsungs pa dang /_/mig yon mi g.yo
[\[65b.5\]]rnam bzhad de/_/mi bskyod ye shes brnyes ldan pa'i/_/ston pa la ni bzhad gad byas/_/bcom ldan khyod kyi dam tshig ci/_/hUM gi yi ge yi ge'o/_/thub pa chen po gzhu can nam/_/min nga dpal ldan snying rje'i stobs dang /_/bsnun pa'i bdag stobs min nam ci/_/slar yang
[\[65b.6\]]gzhan rnams su phyin nas zhus pa/_ci khyod dam tshig oM yig yin/_/gang zag thub khyod tshangs pa 'am/_/min nga dpal ldan rnam snang mdzad/_/me bcom khyod ni 'dod pa bral/_/ci khyod dam tshig aHyig yin/_/khyab bdag mkha' lding mkhyen nam ci/_/min nga
[\[65b.7\]]dpal ldan gar dbang phyug_/khyod ni zlos gar bzhad gar mkhan/_/ci khyod dam tshig traM yig yin/_/tsha ba 'phrog khyod gdugs yin na/_/min nga rdo rje nyi ma dpal/_/'khor lo'i rnam pa ji ltar min/_/ci khyod dam tshig khaM yig yin/_/mkha' khyod stong pa'i rang bzhin nam/_/_
[\[66a\]]
[\[66a.1\]]min nga rdo rje 'khyog 'gro yin/_/rta khyod sngon la 'gro ba 'o/_/ci khyod dam tshig zhi ba nyid/_/bud med g.yo sgyu 'dzin nam ci/_/ma yin bdag ni lha mo spyan/_/gal te spyan ni g.yo bar bcas/_/ci khyod dam tshig snying rje 'chang /_/a ma chang 'tshong mdzes ma 'am/_/min
[\[66a.2\]]nga bdag ma'o ma g.yo ba/_/gnyen ldan bud med bdag ma 'am/_/ci khyod dam tshig 'dod chags che/_/smad 'tshong ma la smrar ci yod/_/min nga lha mo gos dkar mo/_/ci ltar dkar mo 'dzin ma yin/_/ci khyod dam tshig dbang byed che/_/btsun mo'i pho nya yin nam ci/_/min nga sgrol ma mig yon
[\[66a.3\]]po/_/sgrol ma mig ni bcom pa yin/_/dpal ldan mig yo nor ldan bdag/_/ngo tsha med pa nyid ni legs/_/ngo tsha med na sangs rgyas med/_/mthong dang mi mthun myur du smos/_/de nas rdo rje bzhad gad pas smras pa/_/rdo rje sems dpa' zhe sdang che/_/thub pa rnam par snang mdzad
[\[66a.4\]]rmongs/_/'jig rten dbang po 'dod la zhen/_/rdo rje snang byed phra ba byed/_/don yod skyon kun byed pa ste/_/'dren pa lnga ni skyon ldan no/_/sems can sgong skyes mngal skyes sam/_/drod gsher skyes dang da bzhin du/_/gzugs can rnams sam gzugs med dam/_/rdzus nas skyes par
[\[66a.5\]]gyur pa rnams/_/thams cad sangs rgyas bya'o zhes/_/khyod kyis dang por gsungs pa nyid/_/khyod ni sangs rgyas mchog gyur nas/_/de ltar ji ltar rgyal ma mdzad/_/de nyid phyir na brdzun gsung ngam/_/mnga' bdag ci ltar 'di ma gsungs/_/sems can bslus na sangs
[\[66a.6\]]rgyas nyid/_/gang khyod 'di de ngo mtshar rmad/_/mig yon nyon cig_/'chi dang nyer 'tshe mu ge dang /_/phas kyi 'khor lo'i gnod pa dang /_/char med pa ni zhi ba dang /_/rab gnas dkyil 'khor sbyin sreg la/_/gang ngas rtag tu gar byas so/_/sngags dang bsgom par ldan
[\[66a.7\]]gyur pa/_/gang zhig bdag ni rtag rol pa/_/de yi mdun na nga gnas te/_/de la brdzun du 'gyur ba med/_/zhes sangs rgyas bcom ldan 'das kyis mkha' 'gro ma gur du gsungs pa'o/_/'dri bar 'gyur ba'i dkyil 'khor dang rjes su mthun pa'i ming bcug nas/_brjod par bya'o
[\[66b\]]
[\[66b.1\]]zhes pa man ngag go/_/bcom ldan 'das sngags dang phyag rgyal sogs pa'i bsgom pa gang lags/_mig yon nyon cig de nye bar bstan par bya'o/_/de nye bar bstan pa ni dkyil 'khor gyi sa'i dbus su 'dug la me tog la sogs pa dang por phul nas 'dri bar 'gyur ba'i dkyil
[\[66b.2\]]'khor gyi rnal 'byor dang ldan pas rdo rje dang dril bu bzung ste/_srung ba'i 'khor lo la sogs pas bgegs bsal bar bya'o/_/g.yas pas spos phor bzung zhing g.yon pas rdo rje dril bu dkrol ste pus mo g.yas pa sa la btsugs nas lce la hUM las skyes pa'i rdo rje byas nas/_ma lus phyogs
[\[66b.3\]]na bzhugs pa yi/_/sangs rgyas rnams ni bdag la dgongs/_/'dir bdag che ge rdo rje yis/_/dkyil 'khor du ni 'jug par bgyi/_/sangs rgyas la sogs kun byon 'tshal/_/dngos grub 'dir ni yang dag stsol/_/zhes pas rdzogs pa'i sangs rgyas la sogs pa snyan gsan
[\[66b.4\]]dbab cing mchod la slar yang mnyam par gzhag par bya'o/_/de'i rjes su slob ma bzhi shar la sogs pa'i phyogs su gnas shing ji rigs par rnam par snang mdzad la sogs pa'i rnal 'byor dang ldan pas 'khor lo la sogs pa dang dril bu 'dzin pa 'am/_slob ma gcig gis kyang rim pa
[\[66b.5\]]bzhin de dang der song bas/_/de bzhin gshegs pa kun zhi ba/_/de bzhin gshegs pa kun gyi gnas/_/chos kun bdag med pa yi mchog/_/dkyil 'khor dam pa bstan du gsol/_/mtshan nyid thams cad yang dag rdzogs/_/mtshan nyid min pa thams cad spangs/_/kun du bzang
[\[66b.6\]]po sku yi mchog/_/dkyil 'khor dam pa bstan du gsol/_/zhi ba'i chos mchog las byung ba/_/ye shes spyod pa rnam spyod mdzad/_/kun du bzang po gsung gi mchog_/dkyil 'khor dam pa bshad du gsol/_/sems can kun gyi sems chen po/_/rang bzhin dag cing dri ma med/_/_
[\[66b.7\]]kun bzang thugs mchog kha lo sgyur/_/dkyil 'khor dam pa bshad du gsol/_/zhes pa'i tshigs su bcad pa bzhi pos so so nas bdag nyid la gsol ba 'debs su gzhug par bya'o/_/dngos su gsol ba 'debs pa po med na bsam gtan gyis kyang de ltar bya'o zhes pa man ngag go/_
[\[67a\]]
[\[67a.1\]]de bzhin du phyogs bral rnams na gnas pa'i rnal 'byor ma bzhi pos kyang rgyud ji lta ba bzhin du bskul bar bya ba ste/_bzhengs pa'i ched du/_rdo rje'i glu rnams kyis yang dag par bskul bar bya'o/_/de nas dkyil 'khor gyi 'khor lo spro ba la sogs pas bsgoms pa'i dkyil
[\[67a.2\]]'khor rdo rje khu tshur gyi mdzub mo brkyang la rtse mo sbyor ba 'og tu phyogs pas spyi bor gsung zhing hUM badzrod tiSh+Tha zhes pas nam mkha' la gdeg par bya'o/_/skyil krung bshig nas langs te kha shar du phyogs pas mnyam pa'i rkang stabs byas la mgo bor thal mo sbyar bas de bzhin gshegs pa thams
[\[67a.3\]]cad la phyag bya zhing /_sems can ma rig pa'i mun par song zhing bdud kyis byin gyis brlabs pa rnams la mngon par bltas la bdud bsal bar bya ba'i phyir/_skad cig gis dkyil 'khor gyi dbang phyug gi sku khro bo'i cha byad can smin ma bsnyer zhing mchi ba gtsigs pa shin tu khros pas g.yo
[\[67a.4\]]ba la sogs pa dang ldan pa ste/_g.yon pa'i mig ni Ta yi yi ges zla bar bya/_/g.yas pa'i mig ni ma yi yi ges nyi mar gnas/_/zhabs kyi rdo rje'i 'od zer dra ba 'phros pa yis/_/brang 'gro'i dbang po sogs dang bdud kyi tshogs rnams bsreg_/de ltar bdud las rnam bltas nas/_/_
[\[67a.5\]]gang gang bgegs kyi dkyil 'khor dang /_/gdug pa can sogs bskrad par bya/_/'bar ba'i hUM yig las byung ba'i/_/rdo rje rkang pa'i 'og tu 'ang gzhag/_/rdo rje dril bu gzung bya ste/_/g.yas pas rdo rje yang dag ldan/_/blo ldan gyis ni phyogs su blta/_/ma rungs sems can don brtson pas/_/_
[\[67a.6\]]der gnas gang zhig gdug can dang /_/bdud dang bgegs dang log par 'dren/_/de rnams bskrad pa'i don du ni/_/nga rgyal nges par bskyed par bya/_/a haM me ga/_swa yaM badzri/_badzri satwa smya haM swa yaM/_a haM bu d+d+ho/_ma hA rA dzA/_a haM badzrI/_ma hA ba la/_a haM yo gI shwa ra rA dzAH/_badzra pA
[\[67a.7\]]Nir a haM dr-i d+haM/_zhes brjod cing nga rgyal dang bcas pa'i tshul bya'o/_/de nas 'khor lo ltar bskor zhing 'di brjod par bya ste/_gang su dag lha dang lha ma yin dang gnod sbyin dang srin po dang yi dwags dang sha za dang brjed byed dang 'byung po dang mkha' 'gro ma dang grib gnon dang
[\[67b\]]
[\[67b.1\]]rgan po dang rgan mo dang g.yog dang 'khor dang nam mkha' lding dang mi 'am ci dang rig sngags grub pa khyed rnams dengs shig_/sa'i phyogs 'dir rdo rje slob dpon che ge mo zhes bya bas slob ma che ge mo'i mngon par rdzogs par bya ba'i don dang sems can thams cad kyis bla na med pa'i ye shes thob par bya ba'i
[\[67b.2\]]ched du dpal che ge mo 'byung ba'i dkyil 'khor gyi rgyal po bri bar bya'o/_/de'i phyir rdo rje 'chang chen po'i bka' 'di thos nas myur du dengs shig_/gang dag mi 'gro ba de dag gi mgo bdag rdo rje hUM mdzad kyi rdo rje rab tu 'bar zhing gsal la rab tu gsal ba'i ye shes kyi rdo rje chen po 'dis rnam pa brgyar
[\[67b.3\]]'gas par bya'o zhes lan gsum brjod cing /_khro bo mtha' yas pa spros pas bgegs rnams bsal bar bya'o/_/'dir bskor ba'i dus su sgo so sor bdag nyid kyi g.yon du gnas pa'i slob ma'i dril bu'i nang du bdag nyid kyi rdo rje rab tu gzhug par bya zhing /_de'i 'khor lo la sogs pa
[\[67b.4\]]yang bdag nyid kyi dril bu'o/_/de ltar yang /_rab 'bebs 'dzin pa'i bya ba la/_/dbus su g.yo bas rnam bskor zhing /_/mchod sogs phyi nas myur bas ni/_/nga rgyal byas te de nas brjod/_/bdud rnams skrag par byas nas des/_/rdo rje dril bus dbab bya zhing /_/dbang ldan phyogs
[\[67b.5\]]nas 'gro ba yis/_/rtse gcig la sogs bskor bar bya/_/rim gyis ma rungs dpa' bo che/_/bskal pa'i me ltar bzhengs bya zhing /_/de las byung ba'i 'od tshogs kyis/_/bdud rnams mtha' dag bsreg par bya/_/zhes pa legs bsam rnal 'byor bdag_/gar bya hUM gi sgra dbyangs
[\[67b.6\]]bya/_/sgeg pa dpa' ba mi sdug pa/_/drag shul rgod dang 'jigs su rung /_/snying rje rngam pa zhi ba ste/_/gar dgu'i ro dang ldan pa'o/_/zhes pa'i gsung ni 'di nyid las/_/rim pa bzhin du gar bya'o/_/zhes so/_/de ltar thams cad du yang sgrub pa po phyi ma rnams kyis kyang yongs su
[\[67b.7\]]bskor bar bya ste/_ci ltar zhe na/_shar dang lho dang nub dang byang gi phyogs su gnas pa'i slob dpon rnams kyis kun du bskyod pa dang bcas pas rim pa ji lta ba bzhin du 'di dag brjod par bya'o/_/lus ngag sems la gnas pa yi/_/bgegs kyi tshogs kun yang dag nyon/_/nga ni dpal ldan
[\[68a\]]
[\[68a.1\]]rdo rje 'chang /_/bka' yi 'khor lo sbyor ba po/_/'khor lo 'bar ba'i gzugs kyis ni/_/lus gsum las byung dag byas te/_/kha cig gal te bdag las 'das/_/'dir ni 'jig 'gyur gzhan du min/_/gang su lus srul po rnams dang /_/chen po'i bgegs
[\[68a.2\]]rnams gzhan du dengs/_/bde chen ye shes yang dag byung /_/rdo rje sems dpa' rang bzhin skyes/_/nga ni dpal ldan snying rje'i stobs/_/bka' yi 'khor lo sbyor ba po/_/rin chen 'bar ba'i gzugs kyis ni/_/lus gsum las byung dag bya ste/_/gal te kha cig bdag las 'da'/_/_
[\[68a.3\]]'dir ni 'jig 'gyur gzhan du min/_/gang su gnas su gnas pa yi/_/klu dang gnod sbyin la sogs dang /_/dri za 'byung po 'byung mo dang /_/mkha' 'gro khyed rnams gzhan du dengs/_/sems can don du bya ba brtsam/_/myur ba nyid du 'gro bar bgyi/_/lus ngag sems la gnas pa yi/_/_
[\[68a.4\]]bgegs kyi tshogs kun yang dag nyon/_/de ni dpal ldan rdo rje 'chang /_/bka' yi 'khor lo sbyor ba po/_/pad+ma 'bar ba'i gzugs kyis ni/_/lus gsum las byung dag byas te/_/gal te kha cig bdag las 'da'/_/'dir ni 'jig 'gyur gzhan du min/_/gang su dag lha dang lha
[\[68a.5\]]ma yin dang /_klu dang gnod sbyin dang /_lto 'phye chen po dang /_brjed byed dang /_'byung po dang /_'byung mo dang /_sha za dang /_gsang ba dang /_dri za dang /_mi 'am ci dang /_grib gnon dang /_lus srul po dang /_g.yog dang rgan po dang rgan mo la sogs pa khyed rnams dengs shig_/gzhan yang gang
[\[68a.6\]]su dag sa'i gzhi 'dir gnas pa khyed rnams nyon cig_/bdag slob dpon che ge mo zhes bya bas che ge mo'i mngon par rdzogs par byang chub yongs su rdzogs pa'i don du che ge mo zhes bya ba'i dkyil 'khor du 'jug par bgyi'o/_/de'i phyir bdag gi bka' 'di thos nas myur ba nyid du dengs
[\[68a.7\]]shig_/gang dag mi 'gro ba de dag gi mgo bdag phyag na rdo rje'i sna tshogs rdo rje 'am ral gri 'od zer brgya phrag 'bar bas rnam pa brgyar 'gas par bya'o/_/zhes lan gsum nga rgyal dang bcas pas thams cad du brjod par bya'o/_/de la dbang ldan gyi phyogs nas brtsams te dang por
[\[68b\]]
[\[68b.1\]]rdo rje'i rkang stabs rnam pa bzhi rab tu sbyar bar bya'o/_/hUM yig las rdo rje rtse gcig pa rkang pa'i mthil du bsams nas/_sa la yang rnam pa bya zhing hUM yig gi sngags brjod de rdo rje dang rdo rje dril bu dkur gnas pa'i gar ram pad kor la sogs pa rnams kyis bskor bar bya'o/_/de'i rjes su
[\[68b.2\]]rtse gsum pa 'ang de bzhin no/_/de'i rjes nas de bzhin du rtse lnga pa'o/_/de'i rjes nas de bzhin du sna tshogs rdo rje ste 'on kyang phyir log nas bskor zhing rnam pa bya'o/_/bzhi po 'di rnams rdo rjes mtshan pa dang rdo rje'i rnam pa byed pas rdo rje'i rkang stabs te/_slar yang so sor g.yas brkyang la
[\[68b.3\]]sogs pa byed pa na lan re bya'o/_/de la g.yon pa'i byin pa bskum nas rkang pa g.yas pa mtho lnga'i bar du 'gying ba dang bcas pas brkyang ste gnas par bya'o zhes pa ni/_g.yas brkyang gi gnas pa'o/_/g.yas pa'i byin pa bskum nas g.yon pa de bzhin no zhes pa ni g.yon brkyang
[\[68b.4\]]ngo /_/sor nyi shu rtsa drug gi rgyar rkang pa'i sor mo logs su bstan cing pus mo gnyis drang por byas pa ni sa ga'i stabs zhes bya ba'i gnas pa'o/_/sa ga'i stabs nyid khru do'i bar du ngang pa'i gshog pa ltar byas pa'i zlum po'i rkang stabs so/_/rkang pa gnyis kyi sor mo phan tshun sbyar ba ni
[\[68b.5\]]mnyam pa'i rkang stabs so/_/lnga po 'di rnams byed pa na so sor bskor ba lan re rdzogs par bya'o/_/rting pa gnyis kyi bar du sor mo bzhi byas shing rkang pa g.yon drang por byas te g.yas pa mtho gang gi bar du 'gying pa dang bcas pas logs su gnas nas yangs pa can gyi sgrol ma'i
[\[68b.6\]]rkang stabs ltar byas pa ni skyes pa'i rkang stabs so/_/de kho na bzhin du g.yas pa bsrang zhing g.yon pa logs su gnas pa ni skyes pa'i rkang stabs kyi zla'o/_/mnyam pa'i rkang stabs byas te mtho gsum gyi bar du rkang pa g.yas pa g.yon pa'i mdun du gzung ba ni rnam par gtsigs pa'i
[\[68b.7\]]rkang stabs so/_/de kho na bzhin du g.yas pa drang por byas te g.yon pa g.yas pa'i mdun du mtho gsum gyi bar du gzung ba ni rnam par gtsigs pa'i rkang stabs kyi zla'o/_/slad nas kyang rkang pa'i mthil gnyis kha sbyar ba ni kha sbyor gyi rkang stabs so/_/rkang pa g.yas pas rkang
[\[69a\]]
[\[69a.1\]]pa g.yon pa'i bol gnan pa ni rus sbal gyi rkang stabs so/_/rkang pa gcig bteg ste rkang pa gcig gis bskor ba ni rkang gcig gi rkang stabs so/_/rkang stabs bdun po 'di ni gnas nges pa med par bya ste bung ba'i dra ba yang ngo /_/rang rang gi g.yas pa dang g.yon pa
[\[69a.2\]]dag gi lag pa'i sor mo dang bcas pa kun nas g.yo ba ni bung ba'i rkang stabs so/_/g.yas brkyang la sogs pa bcu gsum po 'di dag byed pa na/_ji ltar rigs par rgya mtsho'i rlabs dang ri bo bskyod pa dang /_rol ba'i bskyod pa dang /_khro bo'i bskyod pa ste gom pa bgrod pa'i tshul bzhi
[\[69a.3\]]dang /_kun du bskyod pa dgu dang /_rdo rje bsgreng ba la sogs drug dang /_ral gri la sogs pa'i tshul nyi shu rtsa brgyad bya'o/_/de'i rjes su g.yas brkyang gis gar byas la/_kha lhor mngon par phyogs te g.yon pa'i sdigs mdzub snying gar bzung nas gzhogs g.yon du sa la 'gyel bar bya
[\[69a.4\]]zhing nam mkhar bltas la rdo rje dang bcas pa'i lag pa g.yas pas bdud thams cad 'phang bar bya'o zhes pa/_sangs rgyas kyi stobs kyi kun bskyod do/_/pad kor sngon du 'gro ba'i gar byas la rdo rje bslang nas g.yon pa'i sdigs mdzub kyis bsdigs shing lag pa g.yas pa rdo rje dang bcas pa'i
[\[69a.5\]]dbyug pa'i phyag rgyas 'phang bar bya'o/_/mnyam pa'i rkang stabs kyis gnas shing 'gying ba dang bcas pa'i rdo rje'i rkang stabs kyis bskum la rkang pa g.yas pa mtho phyed dang gsum du 'phangs nas g.yon pa brtan par byas te rkang pa dag gshog pa ltar gnas par bya'o/_/de nas
[\[69a.6\]]pus mo g.yas pa bskum la dbyug pa'i phyag rgyas 'phang bar bya'o/_/g.yon pa'i sdigs mdzub kyis bsdigs nas lto ba smad la mig g.yon pa btsums te gdong bskor zhing dkyil 'khor la bltas nas khro gnyer bya'o zhes pa/_'dar bar byed pa'i kun du bskyod pa ste/_dku
[\[69a.7\]]g.yas pa'i char bsdu'o/_/de kho na bzhin du rdo rje bslang nas mnyam pa'i rkang stabs kyis gnas te/_rkang pa mnyam par mtho phyed dang gsum du brkyang la rkang pa dag zur gsum du bya zhing /_mdun du lag pa brdabs nas dbyug pa'i phyag rgya phyir bas 'phangs la sdigs mdzub nu ma
[\[69b\]]
[\[69b.1\]]g.yon par gzung bar bya'o zhes pa/_skrag par byed pa kun bskyod de dku g.yon pa'i phyogs su bsdu'o/_/de bzhin du rdo rje bslang ba'i phyag rgya bcas nas mnyam pa'i rkang stabs kyis gnas te dbyug pa'i phyag rgya phyar la mig g.yas pa btsums shing g.yon pa nu mar sdigs
[\[69b.2\]]mdzub la blta'o/_/g.yon pa rdo rje'i rkang stabs byas nas pus mo g.yas pa bskum la rkang pa bteg ste khro ba dang bcas pas cig car g.yon pas 'khor lo ltar bskor bar bya'o/_/slar yang rkang pa de bskum la g.yon brkyang phyed mar bzhag ste rkang pa dag gshog pa ltar brtan
[\[69b.3\]]par gnas par bya'o zhes pa yang dag par dkrugs pa'i kun du bskyod pa ste rdo rje gar gyi sbyor bas dku g.yas pa'i char blta'o/_/de bzhin du rdo rje bslang bar byas nas mnyam pa'i rkang stabs kyis gnas te dbyug pa'i phyag rgya phyir la mig g.yon pas nu mar sdigs mdzub la blta'o/_/_
[\[69b.4\]]pus mo g.yon pa bskum ste g.yas pa rdo rje'i rkang stabs byas nas g.yon du 'phangs shing cig car nyid du g.yas su bskor bar bya'o/_/de nas bzhag ste ltung ba'i rkang pa bskum nas gnas pas zur gsum du byas pa g.yas pa gshog pa ltar gnas par bya zhing g.yas brkyang du gzhag par
[\[69b.5\]]bya'o zhes pa rnam par rmongs pa'i kun du bskyod pa ste gar byas la dku g.yon pa'i phyogs su bsdu'o/_/'di nyid rkang pa g.yon pas yongs su bskor nas slar yang mdun du lag pa brdab par bya ste/_yang dbyug pa ltar phyar bar bya'o zhes pa khyad par myur ba'i kun du bskyod pa'o/_/rnam
[\[69b.6\]]par rmongs pa kun du bskyod pa de bzhin du rnam par bzlog pa'i kun du bskyod pa ste/_'on kyang kha gdangs nas lce dril bu 'khrol ba'i rnam par gnas pas 'khor lo bzhin du bskor bar bya'o/_/de bzhin du rdo rje bslang nas rkang pa gnyis mtho gang tsam gyi bar du byas te gru gsum
[\[69b.7\]]bya zhing pus mo g.yas pa cung zad bskum la pus mo g.yon pa smad par bya'o/_/nu ma lto ba g.yon gyi char smad de nu mar sdigs mdzub bya zhing dpung pa'i dbyug pa rnam par 'phangs la mthar dbyug pa la bltas nas brdab cing gdong bskor bar bya'o/_/ki lI ki li kun du bskyod pa
[\[70a\]]
[\[70a.1\]]ste dku g.yas pa'i char bsdu'o/_/de nyid ki lI ki la chen po ste gang gi tshe dbyug pa gnas pa la blta ba na dbyug pa phrag pa g.yas pa'i phyogs nas rang gi rgyab tu dgyed par bya zhing mig g.yon pa btsums te khros pas rkang pa rnam par bskyod par bya'o/_/bsdu ba
[\[70a.2\]]ni snga ma bzhin no/_/g.yon pa lte bar gnas nas g.yas pas rdo rje snying gar bsgreng ba ni rdo rje bsgreng ba'o/_g.yon pa'i rdo rje khu tshur gyis mdzub mo bslang bas snying gar sdigs mdzub byas te g.yas pa'i rdo rje khu tshur gyis bzung ba'i rdo rje rdeg pa'i tshul bya ba ni rdo rje 'phen pa'o/_/_
[\[70a.3\]]sor mo bzhi'i rtse mo yang dag par bskum pas mthe bong mnan pa ni rdo rje khu tshur ro/_/kha las steng dang 'og tu lag pa brkyang ba'i rnam 'gyur dang sna bug dang 'gram pa dang mig rnams kyis bsdigs pa'i tshul byas pa ni rdo rje 'jigs byed do/_/lag pa g.yas pa'i rdo rje g.yas skor du
[\[70a.4\]]yongs su bskor nas rim gyis rkang pa gnyis sa la 'jog pa ni rdo rje 'khyil pa'o/_/lag pa g.yon pa brkyang la lag pa de'i rtsa bar rdo rje dang bcas pa'i lag pa g.yas pa'i rtsa bzung nas gar byed pa ni rdo rje'i gar ro/_/rdo rje'i gar sngon du 'gro bas dku gnyis su btsugs te mgo
[\[70a.5\]]g.yon du smad pa ni bud med sgyu ma byed pa'o/_/dkur btsugs pa ni rdo rje sgeg mo'i phyag rgya'o/_/g.yon pa'i rdo rje khu tshur gyi sbubs las g.yas pa'i gong mdzub phyung nas ral gri'i tshul du gzur ba ni ral gri'i tshul lo/_/snying gar sdigs mdzub byas te rdo rje rtse gsum pa kun du bskyod
[\[70a.6\]]pa'i tshul du byas pa ni rdo rje'i tshul lo/_/rdo rje bsdams pas gzung ba'i gtun shing gis bgegs rdung bar byed pa ni gtun shing gi tshul lo/_/thal mo sbyar ba bcings nas sor mo'i rtse mo phan tshun sbyar ba ni rdo rje'i thal mo'o/_/de bzhin du rtsa bar yang dag par bsdams pa
[\[70a.7\]]ni rdo rje bsdams pa'o/_/snying gar rdo rje khu tshur gnyis kyi mthe chung dang mdzub mo dag rdo rje bsdams pa byas na 'khor lo bzhin bskor ba ni 'khor lo'i tshul lo/_/g.yas pa'i rdo rje khu tshur gyi mdzub mo dang gung mo dag 'gying ba dang bcas pas brkyang nas steng du bzung ba ni ba dan
[\[70b\]]
[\[70b.1\]]gyi tshul lo/_/thal mo sbyar ba pad+ma bzhin du kha phye ba ni pad+ma'i tshul lo/_/khu tshur g.yas pa'i mthe bong nang du bcug ste mdzub mo brkyang nas dpung pa'i steng du dbyug pa ltar bsgreng ba ni dbyug pa'i tshul lo/_/g.yas pa'i mdzub mo 'gugs pa'i tshul gyis gzung ba ni lcags kyu'i
[\[70b.2\]]tshul lo/_/lag pa g.yas pa'i sor mo rnams brkyang la bskum pa ni gdengs ka'i tshul lo/_/lag pa g.yon pa g.yas pas rna ba'i bar du rgyud drang zhing rlung gzung bar bya ba ni gzhu'i tshul lo/_/g.yas pa'i mdzub mo dang gung mo dag gi rgyab nas mda' drang bar bya ba ni mda' drang ba'i
[\[70b.3\]]tshul lo/_/de dag nyid kyis mda' 'phen pa'i tshul bya ba na mda' 'phen pa'i tshul lo/_/rdo rje gnyis bcings te bskum la mdun du nges par bsgril bar bya'o/_/bsgril zhing nges par bsgril ba ni lha dgug pa'i mchog go zhes pa la/_bsgril zhing nges par bsgril ba ni rdo rje nges par
[\[70b.4\]]bsgril ba'i phyag rgya bcings nas rdo rje nges par bsgril ba'o/_/rdo rje nges par bsgril bar byas pa'i 'og tu rdo rje nges par bskor nas 'gying ba dang bcas pas steng du rdo rje g.yo bar bya'o zhes pa ni kha cig gi'o/_/rang gi gdong 'og tu phyogs pas lag pa g.yon pa de'i 'og tu rab tu brkyang ste/_lag
[\[70b.5\]]pa g.yas pa rgyab kyi steng du rab tu phyar ba ni seng ge'i rkang stabs so/_/nga rgyal dang bcas pas kun du blta bar bya zhing 'di nyid lce g.yo ba dang ldan pa ni seng ge g.yal 'dzum pa'o/_/dpung pa g.yon pa'i rgyud sa la phab ste lag pa g.yas pas 'gram par thal lcag rdeg pa'i tshul byas nas
[\[70b.6\]]steng du nga rgyal gzung ba ni seng ges gnon pa'o/_/'di gsum ni rig pa 'dzin pa'i rkang stabs kyis bcing bar bya'o/_/tsog pu'i 'dug stangs kyis gnas pas lag pa dang 'gram par brdeg pa'i tshul bya zhing lce yis kyang nam mkha' lding gi phyag rgya byas la rdo rje'i lta bas 'og tu klu la
[\[70b.7\]]mngon par bltas te des bskyod pa gcig gam gnyis bya ba ni nam mkha' lding gi 'dug stangs so/_/g.yon pa'i rdo rje khu tshur gyis snying gar sdigs mdzub byas te g.yas pas 'ur rdo bskor ba'i tshul bya ba ni 'ur rdo'i 'o/_/lag pa g.yon pa dpung par gan rkyal du bzhag la g.yas pa
[\[71a\]]
[\[71a.1\]]mchog sbyin gyi tshul byas pa ni mchog sbyin no/_/g.yon pa'i rdo rje khu tshur gyis snying gar sdigs mdzub byas te lag pa g.yas pas gsor ba sngon du 'gro bas mdung thung 'phen pa'i tshul bya ba ni mdung thung gi tshul lo/_/de kho na bzhin du 'phrul zhing 'phen pa'i tshul bya ba ni 'phrul shing
[\[71a.2\]]gi tshul lo/_/rdo rje khu tshur gnyis kyis mdung gis 'bigs pa'i tshul bya ba ni mdung gi tshul lo/_/shar la sogs pa'i phyogs rnams su rnam par snang mdzad la sogs pa rnams kyis byang chub mchog la sogs pa'i phyag rgya bcings pas stong pa nyid dang mtshan ma med pa dang smon pa med pa
[\[71a.3\]]dang mngon par 'dus ma byas pa ste rnam par thar ba bzhin rnam par dag pa'i sgo bzhis byin gyis brlab par bya'o/_/sa gzhi la rig pa 'dzin pa'i rkang stabs kyis lhung nas g.yon pa dang g.yas pa dag gi lag pas ka pA la dang rdo rje 'dzin pa'i tshul bya ba ni rdo rje rig pa 'dzin pa'o/_/de
[\[71a.4\]]kho na bzhin du rim gyis lag pa dag gis rdo rje'i phreng ba 'dzin pa'i tshul bya ba ni rdo rje phreng ba 'dzin pa'o/_/rkang pa g.yas pas tA N+Da ba byas la rkang pa g.yon pa phyin ci log gi steng du dpung pa g.yon par sleb par bya zhing lag pa gnyis kyi rdo rje khu tshur bcings te mthe'u chung gnyis lcags sgrog
[\[71a.5\]]ltar byas nas mdzub mo gnyis kyi rtse mo phyin ci log tu byas nas spyi bor gzung ba ni dza lan+d+ha ra'o/_/de bzhin du rkang pa g.yon pas brkyang ngo /_/stod pa byed pa'i tshul gyis thal mo sbyar ba snying gar bzung ba ni phyag 'tshal pa'i tshul lo/_/dpal kye rdo rje la sogs pa rnal 'byor ma'i rgyud du
[\[71a.6\]]ni hUM yig gi sngags brjod pa nyid kyis bgegs thams cad nye bar zhi bar 'gyur ro zhes te/_sngags gzhan gsungs pa ni med do/_/dpal 'dus pa la sogs pa rnal 'byor chen po'i rgyud du ni nyung ba la dga' ba rnams la so so re re zhing rdo rje'i rkang stabs kyi sngags rnams gsungs pas
[\[71a.7\]]de yang 'dir brjod par bya'o/_/de'i phyir gnyis ka yang bdag gis bshad par bya ste ji ltar mngon par bri bar bya'o/_/'di lta ste/_oM e ka sU tsi ka badzra pA da ma hA badzra kro d+ha b+hany+dza b+hany+dza sarba duSh+Ta su rA na hUM phaT/_oM tri sU tsi ka badzra pA da ma hA kro d+ha b+hany+dza b+hany+dza sarba duSh+Ta su rA na hUM phaT/_oM pany+tsa
[\[71b\]]
[\[71b.1\]]sU tsi ka badzra pA da badzra ma hA kro d+ha b+ha ny+dza b+ha ny+dza sarba du Sh+Ta su rA na hUM phaT/_oM bi shwa sU tsi ka pA da badzra ma hA kro d+ha kro d+ha b+hany+dza b+t+ny+dza sarba du Sh+Ta su rA na hUM phaT/_oM A lI D+ha pA da badzra ma hA kro d+ha bi g+hu r+Na ya bi g+hu r+Na ya sarba du Sh+Ta de ba A di mA rA na hUM phaT/_oM pra t+yA lI D+ha pA da badzra ma hA kro d+ha bi g+hu r+Na ya bi g+hu r+Na ya sarba
[\[71b.2\]]du Sh+Ta ya ma A di mA rA na hUM phaT/_oM bi she Sha pA da badzra ma hA kro d+ha bi g+hu r+Na ya bi g+hu r+Na ya sarba du Sh+Ta nA gAn hUM phaT/_oM maN+Da la pA da badzra ma hA kro d+ha bi g+hu r+Na ya bi g+hu r+Na ya sarba du Sh+Ta yak+ShA na hUM phaT/_oM sa ma pA da badzra ma hA kro d+ha bi g+hu r+Na ya bi g+hur+Na ya sarba du Sh+Ta an+ta ri k+ShA mA rA na hUM phaT/_oM dzA ta
[\[71b.3\]]pA da badzra ma hA kro d+ha A be sha ya A be sha ya sarba mA rA na hUM phaT/_oM pra ti dzA ta pA da badzra ma hA kro d+ha a badzra ya a badzra ya sarba pra san+nA na hUM phaT/_oM bi ka Ta pA da badzra ma hA kro d+ha bi Sha ya bi Sha ya sarba du Sh+TA na hUM phaT/_oM pra ti bi ka Ta pA da badzra ma hA kro d+ha bi g+hur+Na ya bi g+hur+Na ya sarba duSh+TAn hUM phaT/_oM saM
[\[71b.4\]]pu Ta pA da badzra ma d+hA kro d+ha sI Ta ya sI Ta ya sarba bi nA ya kA na hUM phaT/_oM kurma pA da badzra ma hA kro d+ha nA sha ya nA sha ya sarba big+h+na na hUM phaT/_oM e ka pA da badzra ma hA kro d+ha A kam+pa ya A kam+pa ya sarba kle shAn hUM phaT/_oM b+ha ma NI dzA la pA da badzra ma hA kro d+ha dzam+b+ha ya dz+m+b+ha ya sarba tir+tha kAn hUM phaT/_oM
[\[71b.5\]]bud+d+ha ba la badzra ma hA kro d+ha A k+She pa ya a k+She pa ya sarba mA rAn hUM phaT/_oM AH hUM la la la la la la he he gra sa gra sa ka rA la ba da na ma hA kro d+ha tsa la ya tsa la ya hUM kaH/_oM AH hUM la A he he gra sa gras ka rA la ba dan ma hA kro d+ha sa ya trA sa ya hUM gaH/_oM AH hUM la A he he gra sa gra sa ka rA
[\[71b.6\]]la ba dan ma hA kro d+ha k+Sho b+ha ya k+Sho b+ha ya hUM tsaH/_oM AH hUM la A he he gra sa gra sa ka rA la ba da na ma hA kro d+ha bi mo ha ya bi mo ha ya hUM tshaH/_oM AH hUM la A he he gra sa gra sa ka rA la ba dan ma hA kro d+ha ga r+dz+dza ya gar+dz+dza ya hUM dzaH/_oM AH hUM la A he he gra sa gra sa ka rA la ba da na ma hA kro d+ha hriH Sh+T-IH hUM dz+haH/_/_
[\[71b.7\]]oM AH hUM la A he he gra sa gra sa ka rA la ba dan ma hA kro d+ha g+hA ta ya g+hA ta ya hUM saH/_oM AH hUM la A he he gra sa gra sa ka rA la ba da na ma hA kro d+ha A be sha ya A be sha ya hUM haH/_oM ma hA ba la badzra u dA ka R+Sha Na badzra ma hA kro d+ha ma rnga ya mard ya sarba bi g+h+nAn hUM phaT/_oM badzra a k+She pa badzra ma hA
[\[72a\]]
[\[72a.1\]]kro d+ha ak+She pa ya a k+She pa ya sarba b+hU tA na hUM phaT/_oM badzra b+hai ra ba badzra ma hA kro d+ha sho d+ha ya sho d+ha ya sarba trai d+ha tu kA na hUM phaT/_oM badzra ku N+Da li badzra ma hA kro d+ha gr-i h+Na ban+d+ha ha na bi d+h+wa nas ya badzre Na mA rA na hUM phaT/_ya b+hi n+da ya hr-i da yaM hUM phaT/_oM badzra br-i nra t+ya badzra ma hA kro d+ha g+ha ta ya g+ha ta ya
[\[72a.2\]]sarba du Sh+Ta gA na hUM phaT/_oM ste mA yA ka ra Na badzra ma hA kro d+ha A na ya A na ya bi m+r+da ya bi m+r+da ya sarba kin+na ra A dI na hUM phaT/_oM khaD+ga a b+hi nA ya badzra ma hA kro d+ha tshin+d+ha tshin+d+ha sarba duSh+Ta bi nA ya kA na hUM phaT/_oM badzra a b+hi nA ya badzra ma hA kro d+ha pra marda ya pra ma rda ya sarba de bA na hUM phaT/_oM
[\[72a.3\]]badzra mu kha la a b+hi nA ya badzra ma hA kro d+ha ku T+Ta ku T+Ta sarba duSh+Ta bi g+ha bi nA ya kA na hUM phaT/_oM tsa kra a b+hi nA ya badzra ma hA kro d+ha A nA ya A nA ya sarba ma N+Da lA na hUM phaT/_oM pA tA ka a b+hi nA ya badzra ma hA kro d+ha pra sAr ya sarba pra tA na hUM phaT/_oM pad+ma a b+hi nA ya badzra ma hA kro d+ha
[\[72a.4\]]A be sha ya A be sha ya sarba duSh+Ta sa trA na hUM phaT/_oM daN+Da i b+hi nA ya badzra ma hA kro d+ha tA Ta ya tA Ta ya sarba sha hUM hUM phaT/_oM aM ku sha a b+hi nA ya badzra ma hA kro d+ha ka R+Sha ya A ka R+Sha ya srab Sh+Ta sa twAn hUM phaT/_oM pa la a b+hi nA ya badzra ma hA kro d+ha pra h+la da ya pra h+la da ya sarba ta thA ga tA na hUM phaT/_oM
[\[72a.5\]]tsA pa a b+hi nA ya badzra ma hA kro d+ha ta rdza ya ta rdza ya sarba du Sh+TA na hUM phaT/_oM sha ra A kaR+Sha Na a b+hi nA ya badzra ma hA kro d+ha A R+Sha ya A ka R+Sha ya sarba mA ra paR+Sha do hUM phaT/_oM sha ra u dak+She pa Na a b+hi nA ya badzra ma hA kro d+ha de hi de hi pa raM sarba sa twan nAM hUM phaT/_oM badzra uta ba li n+ta a b+hi nA
[\[72a.6\]]ya badzra ma hA kro d+ha ban+d+ha ya ban+d+ha ya sarba sa ma yA na hUM phaT/_oM siM ha pa da badzra ma hA kro d+ha staM b+ha ya sa ya sarba ma hal+la ka A dI na hUM phaT/_oM siM ha bi dzrim+b+hi ta pa da badzra ma hA krod+ha trA sa ya trA sa ya sarba ma hal+la ka ma hal+la ka A dI na hUM phaT/_oM siM ha krA n+ta pa da badzra ma hA kro d+ha A krA
[\[72a.7\]]ma ya sarba ma hal+la ka ma ha l+la ka A dI na hUM phaT/_oM ga ra Ta A sA na badzra ma hA kro d+ha trA sa ya trA ya sarba nA gA na hUM phaT/_oM b+hin+da pA la a b+hi nA ya badzra ma hA kro d+ha b+h+ra ma ya b+h+ra ma ya b+h+ra ma ya sarba du Sh+DA na hUM phaT/_oM ba ra da a b+hi nA ya badzra ma hA kro d+ha ba ra dbar da sarba sid+d+hiM kuraH hUM phaT/_oM sha k+ti
[\[72b\]]
[\[72b.1\]]a b+hi nA ya badzra ma hA kro d+ha mA ra ya mA ra ya sarba mA ra ya a nu rtsa rA na hUM phaT/_oM ka Na yak+She pa a b+hi nA ya badzra ma hA kro d+ha ban+d+ha ya ban+d+ha ya sarba du Sh+Ta hUM phaT/_oM kun+ta a b+hi nA ya badzra ma hA kro d+ha mA ra ya mA ra ya sarba mA rA na hUM phaT/_oM tsa tu rmu kha a d+hi Sha na badzra ma hA kro d+ha a d+hi Sh+T+ha na
[\[72b.2\]]a d+hi Sh+ThA na sarba de sha oM trAM trAMH AH hUM hUM phaT/_oM badzra bi d+yA d+ha ra pa da badzra ma hA kro d+ha ka R+Sha ya A ka R+Sha ya sarba shra ba kA na hUM phaT/_oM dzra mA lA d+har pa da badzra ma hA kro d+ha a brdza a brdza sarba pra t+ye ka tsa R+Ya tsa ra'i Ni hUM phaT/_oM dzA la n+d+ha ra pa da badzra ma hA kro d+ha pra sA da ya pra sA da yi sarba
[\[72b.3\]]bo d+hi satwA na hUM phaT/_oM pra Na ma a b+hi nA ya badzra ma hA kro d+ha pra sA da ya pra sA da ya sarba ta thA ga tA na hUM phaT/_de'i rjes la phyag 'tshal ba'i tshul dang pad kor yang byas nas dur khrod na bzhugs pa'i dkyil 'khor gyi dbang phyug la dur khrod kyi tshul gyis gar bya zhing /_dam tshig kyang
[\[72b.4\]]'di rnams te dam tshig gi nges pa 'ba' zhig bya'o/_/de thams cad tshigs su bcad pas brjod par bya ste/_tshigs su bcad pa'i don gyi tshul rnams ni gar du bya'o/_/de ltar yang /_shar du gtum drag 'jigs par byed par lha yi bdag po phyogs kyi glang po la gnas shing /_/_
[\[72b.5\]]rdo rje dang ni sdigs mdzub kun nas gsal ldan rtag tu ser po'o de nas nor rgyas ni/_/dkar po gdengs ka bdun dang ldan pa'o chu 'dzin stug po gtum drag ces bya chen po ni/_/drag po'i rdzu 'phrul che ldan dkar po glang po'i gdong can shi ri Sha yi shing la gnas/_/byang du gnod sbyin
[\[72b.6\]]dbang po ser po rta la yang dag gnas shing mi 'jigs sbyin pa dang /_/dbyug pa yang dag ldan pa'o 'jog po dmar po de bzhin 'ur 'ur byed pa'i 'khor byed de/_/dpal ldan byang chub shing la mche gcig mi yi gdong can bsil ba nyid 'dir tshang tshing 'khrigs/_/rtag tu 'phel
[\[72b.7\]]byed 'jigs pa che ldan shin tu tshang tshing 'khrigs pa'i dur khrod chen po'o/_/nub tu chu yi bdag po dkar po chu srin la zhon 'jigs pa med par byed pa dang /_/sbrul chen zhags pa ldan pa'o de bzhin gdengs ka'i bdag po ljang gu'i klu ni stobs kyi rgyu/_/sprin ni zab mo sgrogs
[\[73a\]]
[\[73a.1\]]par byed pa'o dga' ba dang bcas 'bar bas kun nas khyab pa der/_/mya ngan med pa'i shing la chu srin gdong can shin tu dmar ba'i rang bzhin 'od 'phro ba/_/lhor ni gshin rje nag po 'khrigs pa'i dbyug pa rnam par 'dzin zhing zhags pa dang bral ba/_rtag tu ma he la
[\[73a.2\]]zhon de nas shin tu dkar pa'i pad+ma lce gnyis bdag po ste/_/nyi ma so sor char pa 'bebs byed ldog par byed pa'o tsu ta'i shing la 'jigs byed che/_/nag po ma he khros pa'i gdong pa dang ldan srin po'i de ltar 'jigs par byed pa'o/_/me yi mtshams su me lha dmar po spyi blugs 'dzin zhing sngags
[\[73a.3\]]kyi bgrang phreng dang ldan pa/_/ra la gnas pa'o pad+ma'i sdong bu lta bur dkar ba'i klu ni pad+ma chen po ste/_/chu 'dzin 'jigs par byed pa'o de nas ra yi gdong can drag tu dgod pa chen po ni/_/dmar po mdzes pa ka ra ny+dza yi shing la gnas pa'o rgya chen drag tu dgod pa'o/_/bden bral du ni srin po
[\[73a.4\]]nag po mgo dang sdigs mdzub 'dzin pa rol gnas pa ste/_/rlon zhing 'thor bar byed pa 'gengs byed dug 'dzin mtha' yas kyang ni sngon po'i rang bzhin nyid/_/chen po'i shing la hu lu hu lu nag po dom gyi gdong pa can dang ldan pa chen po ste/_/yang dag 'phel byed shin tu ka'i li ka'i li'i
[\[73a.5\]]sgra rnams sgrogs pa'i dur khrod rtag tu'o/_/rlung du rlung lha dkar po mdzes pa'i rlung gi ba dan 'dzin pa sha ba'i gdong can te/_/lto 'phye chen po yi ni bdag po rigs ldan yin te drag po chen po sna tshogs nyid/_/sprin ni rtag tu 'khor byed de nas mi bzad ljang gu ri dwags gdong can chen po ni/_/_
[\[73a.6\]]'jigs pa'ang 'jigs byed u rdzu na yi shing la gnas pa mun pa mi bzad dur khrod du'o/_/dbang ldan du ni dbang ldan dkar ser glang la gnas shing ma dung dang thod pa 'dzin pa ste/_/de nas mkhregs pa'i lus can dkar ser nor bu chen po 'dzin pa'i dpal ldan dung skyong nyid/_/bde 'byung
[\[73a.7\]]nges par rdzu 'phrul che ldan glang gi gdong can dkar po 'khri shing la gnas shing /_/sprin ni gtum zhing gtum po rgya chen chu dang ldan pa 'bad pas dbang phyug nags tshal lo/_/brgyad po 'di rnams su ni brgyad kyi sku ldan drag po'i dur khrod rnams su klu rnams ni/_/gdengs ka bdun
[\[73b\]]
[\[73b.1\]]gyis brgyan cing mi yi gdong can thams cad kyang ni phyogs kyi 'dren pa ste/_shing rnams me tog dang ni 'bras bur ldan zhing chu 'dzin sna tshogs kha dog 'bar ba nyid/_/shing de rnams la rdzu 'phrul che ldan ki li ki li byed pa de bzhin brgya byin no/_/dur khrod kyi dkyil 'khor brjod par
[\[73b.2\]]bya ste/_bsregs dang kun nas bsregs shing du ma bur byas sogs ro rnams mdung gis phug dang bcings gyur pa/_/bya rgod 'jigs pa'i sgra ldan g.yo ba'i gar byed ce spyang rnams kyis sha ni za ba dang /_/sgra sgrogs rnam par bgrod pa'i bya rgod rnams kyis rgyu ma phyung nas gnas pa 'ga'
[\[73b.3\]]zhig ni/_/mchog gi rnal 'byor ma rnams kyis ni nges par bcad nas rang gi me la 'tshed par byed/_/ro yi mgo bo bcad de 'dzag pa'i khrag ldan mgo ni bzung ba'i srin po dang /_/mkhregs pa'i dbyig pa dga' ba'i mtshon cha rnams kyis 'ga' zhig phan tshun 'thab par byed pa
[\[73b.4\]]yod/_/e ma'o 'ug pa'i gdong can rnams kyis lag pa'i pheg rdo ba sgra yis lam ni 'gog byed cing /_/ro langs dang ni lus srul rnams kyis yongs su bskor nas 'ga' zhig gar ni byed pa mthong /_/'ga' zhig rang gi mgo po bcad nas phrag pa dag las 'dzag pa'i khrag ni
[\[73b.5\]]'thung bar byed/_/'ga' zhig rtsed mo byed cing e ma'o 'ga' zhig shugs bcas lus ni gsum du sprul bar byed/_/'ga' zhig 'gugs par byed cing rab tu gsal bas hUM yig dang ni phaT yig sgrogs par byed/_/rnal 'byor ma ni 'ga' zhig mgo bo'i phreng ba kha TA ng+ga dang
[\[73b.6\]]ldan pas rgyu bar byed/_/dur khrod na gnas pa'i grub thob rnal 'byor gyi dbang phyug rnams kyi dam tshig gi tshul cung zad brjod par bya ste/_lU yi zhabs kyi mtha' rnams gcod pa'o sha ba ri 'dir rtag tu mda' dang gzhu dag phyag na bsnams/_/nyal ba dang ni za ba nyid 'dod grub pa zhi
[\[73b.7\]]ba'i lha yang mchog gi bde ba'i ro dang ldan/_/pi wang zhabs ni snying rje dang bcas dga' ba'i sgra dbyangs dang ldan pa wang sgra rnams sgrogs pa ste/_Deng+gi pa ni 'bru rnams rnams brdung gos med ka r+NA pa ni lhan skyes gtsang ma'i yid can no/_/tog tse 'dzin po po ni srid gsum mi
[\[74a\]]
[\[74a.1\]]mnyam mnyam pa nyid du yang dag mdzad nas bzhugs pa ste/_/bi rU pa ni chang ma rnams la nyi ma'ang gting bar byin nas chad rnams mthud par mdzad pa nyid/_/Do m+bi pa ni stag la zhon zhing rang rig bud med dag dang lhan cig kun nas 'khyud par ldan/_/bde ba'i stobs ldan kaM ba li
[\[74a.2\]]yang bsam dang mi bsam rab tu nyams shing lus ni rnam par rgyas pa'o/_/dA ri ka pa la yang bza' ba dag dang grol bar 'dod cing na chung dga' ba'i shugs dang bcas/_/gu Da rI pa'ang rked pa'i 'khrul 'khor dag la mnyam par gzhag cing rlung yang gu Da gu rir sgrogs/_/rgyal po in+d+ra b+hU ti
[\[74a.3\]]bsam gtan mchog gi bde ba'i rang bzhin nam mkhar seng ge'i khri la bzhugs/_/rang gis mkha' la gshegs nas ral gri grub pa mdzad de dbang po dul ba de tshe 'od mdzad pa'o/_/ku ku ri ba'i zhabs 'dir rang nyid khyi mo rnams dang lhan cig byis pa bzhin du rtse ba ste/_/nag po pa ni phyag
[\[74a.4\]]rgya bcings nas Da ma ru yi ca co'i sgra yis bar snang dgang par byed/_/su yang su yi don byed pa na gang 'di'i snying rje nyid kyis kun nas bskor ba'i dbyangs ldan pa/_/de ni 'phags pa klu sgrub dbang phyug brgyad la sogs pa ster bas 'gro la phan par mdzad pa'o/_/rnam mang ro ldan rnams su
[\[74a.5\]]'ga' zhig shes rab dang bcas snyoms par 'jug pa'i dga' bas gnas/_/'di dag sha chen za zhing chang rnams 'thungs te dam pa'i kun du ru dag mdzad pa nyid/_/rdo rje'i rkang stabs dum bus gar byed shin tu sgeg pas de nyid ldan pa'i glu len zhing /_/rnal 'byor dbang phyug 'di rnams
[\[74a.6\]]dga' ba dang bcas sgra yis 'khor lo mnyam par bskor bar mdzad/_/dga' bas po la kak+ko la sbyar pa de ba'i kun dga' spro byed kun du ru dang ldan/_/gsar du bsgrubs pa'i sha chen rnams kyis lag brgyan pa yi skal ba dang ldan 'khor lo can/_/'od ldan lha mo rnams kyi chu
[\[74a.7\]]skyes 'dab ma'i chu yis so yi sgrib byed rnam par byugs/_/ro yi gnas kyi gnas su dam bcas ro myang ba ni 'ga' zhig rnal 'byor ba su dag_/chu skyes snod du kun nas bzhag pa'i chang dang de nas sha chen rnams dang tshod ma 'thung byed pa'i/_/dpal ldan skal bar ldan pa
[\[74b\]]
[\[74b.1\]]rnams ni 'du ba yongs su spangs min dam pa'i reg min rnams dang ldan/_/'ga' zhig srad bu dag dang snod ldan pad par gnas pa'i rgyud mangs rol mo la brten ro myang zhing /_/rang gi 'dun pas dpal ldan kun du ru ni yongs su bsags kyang ngoms pa med pas glu dbyangs len/_/gang
[\[74b.2\]]zhig sna tshogs rnams ni rtag tu me long la gnas gzugs brnyan 'dra bar gzung du med/_/de dang mtshungs par dkyil 'khor 'khor lo gnyis med de yang mtha' gsum spangs par mngon sum du/_/de yis yang dag rig cing dbu mar chags pa las byung rtag tu dpal ldan dpa'
[\[74b.3\]]bor bcas/_/ston pa gang zhig nam mkha' dag dang mnyam yang snying rje dang bcas de la kun du 'dud/_/de'i rjes su dkyil 'khor gyi dbus su shin tu 'jam zhing mtho ba'i gdan la bsdad de/_hUM yig brjod pa sngon du 'gro bas gdan bcu bcing bar bya'o/_/de la rdo rje'i skyil
[\[74b.4\]]krung dang sa gnon gyi phyag rgya bcings pa ni rdo rje'i gdan no/_/ting nge 'dzin gyi phyag rgya bcings pa ni bsams gtan gyi'o/_/g.yas pa'i brla dang byin pa'i dbus su rkang pa g.yon pa bzhag nas de'i steng du g.yon pa'i brla dang byin pa'i dbus su g.yas pa gzhag pa ni rdo rje'i skyil krung ngo /_/_
[\[74b.5\]]byin pa g.yon par byin pa g.yas pa bzhag ste pus mo gnyis smad pa ni pad+ma'i gdan no/_/brla g.yon pa'i steng du rkang pa g.yas pa bzhag nas g.yon pa brla g.yas pa'i 'og tu bzhag pa ni sems dpa'i skyil krung ngo /_/rkang pa g.yon pa skyil krung phyed par byas te de dang nye
[\[74b.6\]]bar pus mo g.yas pa steng du drang por bzhag pa ni dpa' bo'i 'dug stangs so/_/g.yon pa skyil krung phyed par byas nas de'i steng du pus mo g.yas pa bsnyal te bzhag la rkang pa g.yas pa brla g.yon pa'i mthil du gan rkyal du bzhag pa ni dpa' bo'i 'dug stangs so zhes kha
[\[74b.7\]]cig go/_/stan mthon po la gnas te rkang pa gnyis drang por gzung ba bzang po'i 'dug stangs so/_/rkang pa gnyis mtho gang gi bar du stan la bkod nas tsog pur gnas pa ni tsog pu'i 'dug stangs so/_/rkang pa g.yas pa sems dpa'i skyil krung gis yang dag par gnas
[\[75a\]]
[\[75a.1\]]shing g.yon pa 'gying ba dang bcas pas rab tu brkyang pa ni ral pa'i 'dug stangs so/_/rkang pa gnyis kha sbyar te sdod pa bde legs can no/_rdo rje'i rkang stabs la sogs pa 'di rnams su ji ltar rigs par rdo rje'i lta ba dag ste/_mdun du lta ba ni mngon du phyogs pa dang
[\[75a.2\]]rgyab tu ni/_phyir phyogs pa ste zhes lta ba rnam gnyis gsungs so/_/de la sngags ni 'di yin te/_oM badzra A sa na badzra ma hA kro d+ha pra marda ya brarda ya sarba bi g+h+nA na hUM phaT/_oM d+h+yA na A sa na badzra ma hA kro d+ha s+thi ra ya s+thir ya sarba co tA na si hUM phaT/_oM badzra pa R+YaM ka badzra ma hA kro d+ha nA sha ya nA
[\[75a.3\]]sha ya sarba bi g+ha na hUM phaT/_oM pad+ma A sa na a b+hi nA ya badzra ma hA kro d+ha bi d+h+wa n+sa ya sarba sha trUM hUM phaT/_oM satwa paR+Ya ka A sA na badzra ma hA kro d+ha ta rdza ya ta rdza ya sarba ma ho rA gA na hUM phaT/_oM bI ra A sa na badzra ma hA kro d+ha trA sa ya trA sa ya sarba duSh+TAn hUM phaT/_oM b+ha dra A sa na
[\[75a.4\]]a b+hi nA ya badzra ma hA kro d+ha su ga ta su ga ta su ga ta sarba satwAn hUM phaT/_oM ud+ku Tu ka A sa na badzra ma hA kro d+ha ud+ku Tu Ta ya ud+ku ta ya sarba mA rA na hUM phaT/_oM sa lI la A sa na badzra ma hA kro d+ha A be sha ya A be sha ya sarba mA rA na hUM phaT/_oM swa sti ka A sa na badzra mahA kro kro d+ha swa sti
[\[75a.5\]]swa sti sarba satwA nAM hUM phaT/_oM A b+hi mu kha badzra ma hA kro d+ha A be sha ya sarba du Sh+Ta hUM phaT/_oM par mu kha badzra ma hA kro d+ha ba ram mu kha ya pa raM mu kha ya sarba bi g+ha na hUM phaT/_de la rdo rje skyil krung la phyag rgya 'di rnams bcing bar bya'o/_/'di lta ste rdo rje khu tshur gnyis
[\[75a.6\]]bcings nas lag pa g.yon pa lte bar byas te g.yas pas snying gar gsor ba'i sbyor bas rdo rje 'dzin pa'i tshul bya ba ni rdo rje sems dpa'i phyag rgya'o/_/snying gar g.yon pa'i rdo rje khu tshur gyi sdigs mdzub rab tu brkyang ba g.yas pa'i khu tshur gyis kun nas gzung ba ni rnam par
[\[75a.7\]]snang mdzad kyi'o/_/lag pa g.yon pa bang bar yang dag par bzhag ste lag pa g.yas pa sa la reg par gzung ba ni mi bskyod pa'i'o/_/de kho na bzhin la g.yas pa mchog sbyin byas pa ni rin chen 'byung ldan gyi'o/_/de kho na bzhin la lag pa g.yas bang bar bcings te
[\[75b\]]
[\[75b.1\]]bsam gtan gyi tshul du gzung ba ni 'od dpag med kyi'o/_/de kho na bzhin la g.yas pa mi 'jigs pa byed pa ni don yod grub pa'i 'o/_/oM badzra s+t+wa hUM/_oM oM oM/_oM hUM/_oM hrAM/_oM hrIH/_/oM khaM zhes pa ni rim pa ji lta ba bzhin du rdo rje sems dpa' la sogs pa'i
[\[75b.2\]]phyag rgya'i sngags so/_/pad+ma'i gdan la sgeg mo la sogs pa'i phyag rgya bcing bar bya ste/_hUM gi yi ge dang glu blang ba dang gar bya ba sngon du 'gro bas dku'i gnas su g.yon pa dang g.yas pa'i rdo rje khu tshur gnyis bzhag nas 'gying ba dang bcas pas g.yon du mgo cung zad smad par bya
[\[75b.3\]]ba ni rdo rje sgeg mo'i 'o/_/de kho na bzhin du phreng ba 'ching ba ni phreng ba ma'i 'o/_/g.yon pa'i rdo rje khu tshur gyi mdzub mo dbyug pa ltar blang ba dang g.yas ba'i mdzub mos gar gyi rnam par byas nas glu blangs te sgeg cing rnam par g.yo bas bi wang dkrol pa ni glu ma'i 'o/_/_
[\[75b.4\]]lag pa gnyis bskor zhing bkrol nas gzhogs gnyis su bskor te sgeg cing spro ba dang bcas pa nyid kyis spyi bo'i gnas su gar gyi sbyor ba byas ba ni gar ma'i 'o/_/de la phyag rgya'i sngags ni 'di rnams te/_oM badzra lA s+ye hUM/_oM badzra mA le hUM/_oM badzra gI rti hUM/_oM badzraM nr-i d+yi hUM/_
[\[75b.5\]]sems dpa'i skyil krung la rdo rje sems dpa' la sogs pa byang chub sems dpa' rnams kyi ste/_snying por bcas pa 'gugs pa dang /_/gnyis kas lcags kyu 'dzin par gnas/_/mda' 'gengs pa yi sbyor ba dang /_/legs par byed pa thugs kar gnas/_/rdo rje gnyis
[\[75b.6\]]kyi dbang bskur dang /_/snying gar nyi ma bton pa ste/_/g.yon gnas dpung bar dbyug pa dang /_/de bzhin gdong du yongs bskor ba'o/_/g.yas g.yon rnam par gyes pa dang /_/snying gar g.yon pa ral gri g.yas/_/mgal me'i 'khor lo bzhin du bskor/_/rdo rje
[\[75b.7\]]gnyis ni gdong du bslang /_/rdo rje gar gyis bskor nas ni/_/bkrol ba'i thal mo gtsug tor gnas/_/go cha mthe chung mche ba'i rtse/_/khu tshur gnyis ni nges btsir ba'o/_/oM badzra sa twA hUM/_oM badzra rA dza dzaH/_oM badzra rA ga hoH/_oM badzra sA d+hu saH/_oM badzra rat+na hUM/_oM
[\[76a\]]
[\[76a.1\]]badzra te dza AH/_oM badzra ke tu traM/_oM badzra hA sa haH/_oM badzra d+harma hrIH/_oM badzra ta'i k+Sh+Na d+haM/_oM badzra he tu maM/_oM badzra b+hA Sha raM/_oM badzra karma kaM/_oM badzra rak+Sha haM/_oM badzra yak+Sha hUM/_oM badzra san+d+hi baM/_zhes pa ni rim pa ji lta ba bzhin du rdo rje sems dpa' la
[\[76a.2\]]sogs pa rnams kyi sngags so/_/dpa' bo'i 'dug stangs la rdo rje khro bo la sogs pa rnams kyi phyag rgya byas te/_lag pa gnyis kyis khu tshur byas nas/_gung mo'i rtse mo dang ming med kyang de bzhin du rdo rje bsdams pa la gnas pa dang /_mdzub mo dag 'khyil pa'i rnam
[\[76a.3\]]pas bcings pa mthe bong la mngon par phyogs pas cung zad yon po'i rnam par bkug pa ni gshin rje mthar byed kyi'o/_/g.yon pa khro bo'i khu tshur snying gar bzhag ste/_g.yas pa'i 'gram pa lag par brdeg pa'i rnam par bslang ba ni gzhan gyis mi thub pa'i'o/_/lag
[\[76a.4\]]pa gnyis kyis rdo rje khu tshur byas la mthe chung dag lcags sgrog gi mdud par bcings te mdzub mo dag gi rtse mo sbyar ba yongs su bskor nas smin phrag du gzung ba ni rta mgrin gyi'o/_/mthe bong dag gis mthe chung gi sen mo mnan te sor mo lhag ma rnams rdo rje'i mtshan nyid can dpung par
[\[76a.5\]]rdo rje bsdams pas mchan khung gi rtsa bar gzung ba ni bdud rtsi 'khyil pa'i 'o/_/oM ya mAn+ta kr-i ta hUM/_oM pradz+nyAn+ta kr-i ta hUM/_oM pad+mAn+ta kr-i ta hUM/_oM a mr-i ta kuN+Da li big+h+nAn+ta kr-i ta hUM/_zhes pa ni gshin rje mthar byed la sogs pa rnams kyi phyag rgya'i sngags so/_bzang po'i
[\[76a.6\]]'dug stangs la ni byams pa la sogs pa rnams kyi phyag rgya bca' ste/_rdo rje khu tshur gnyis bcings nas mdzub mo dang mthe bong gung mo rnams so sor phan tshun mngon du phyogs pas nA ga ge sar gyi me tog dang 'dra bar gzung ba ni byams pa'i 'o/_/thal mo yang dag par sbyar
[\[76a.7\]]ba byas nas mdzub mo dag gis ming med mnan te rnam par rgyas pa'i ut+pala'i rnam par gzung ba ni 'jam dpal gyi'o/_/lag pa g.yon pa pang par gan rkyal du gzhag ste lag pa g.yas pa rab tu brkyang pas glang po che'i sna'i tshul du byas pa ni spos kyi glang po'i 'o/_/_
[\[76b\]]
[\[76b.1\]]g.yon pa'i rdo rje khu tshur steng du bkug la de'i 'og tu lag pa g.yas pas ba dan 'dzin pa'i tshul byas pa ni ye shes tog gi'o/_/thal mo yang dag par sbyar ba snying gar bzang skyong gi'o/_/lag pa gnyis rab tu brkyang nas sor mo thams cad rim pas dgug pa'i tshul bya ba ni rgya
[\[76b.2\]]mtsho'i blo gros gyi'o/_/g.yon pa'i rdo rje khu tshur snying gar bzhag ste lag pa g.yas pas mchog sbyin bya ba ni blo gros mi zad pa'i 'o/_/g.yon pa'i rdo rje khu tshur pang par bzhag nas lag pa g.yas pas rdo rje khu tshur byas te mthe bong dang mdzub mo dag gis se gol sbyin par bya
[\[76b.3\]]ba ni spobs pa brtsegs pa'i'o/_/lag pa gnyis cung zad rnam par phye nas pad+ma'i tshul bya ba ni mthu chen thob kyi'o/_/lag pa gnyis kyis sdig pa rab tu bskyod pa'i tshul bya ba ni dra ba can gyi'o/_/lag pa g.yas mchog sbyin byas te g.yon pa'i rdo rje khu tshur gyi mdzub
[\[76b.4\]]mo dang mthe bong rab tu brkyang ba'i bar zla tshes kyi rnam par byas pa ni zla 'od kyi'o/_/lag pa gnyis kyis bum pa'i tshul byas nas dbang bskur ba'i gnas su gzung ba ni 'od dpag med kyi'o/_/g.yon pa'i rdo rje khu tshur bsnyems pa'i tshul gyis dkur bzhag ste g.yas pa'i rdo
[\[76b.5\]]rje khu tshur nam mkhar yongs su bskor ba ni nam mkha'i mdzod kyi'o/_/lag pa g.yon pas la reg pa'i rnam par bzhag nas g.yas pa'i rdo rje khu tshur gyi mdzub mo dang mthe bong sbyar bas 'dri ba'i rnam par gzung ba ni sgrib pa thams cad rnam par sel ba'i'o/_/oM maiH/_oM muH/_oM
[\[76b.6\]]gan+d+ha ha sti ne hUM/_oM dz+nyA na ke tu dz+nyA na ba ti hUM/_oM b+ha dra ba ti b+ha dra pA le hUM/_oM sA ga re ma hA sA ga re hUM/_oM k+Sha ye hUM/_ak+Sha ya karma A ba ra Na pa ri sho d+ha ne swA hA/_oM pra te b+hA ne pra ti b+hA na ku T+Te hUM/_oM s+thA me ma y+hA s+thA ma ra ti swA hA/_oM sarba a bA ya dzi ta sarba a pA ya bi sho d+ha ne hUM/_
[\[76b.7\]]oM sarba sho ka ta mo ni r+g+hA na ma ti hUM/_oM dz+wa li ni ma hA dzA li ne hUM/_oM tsan+d+re tsam+d+ra bya ba lo ki ni te swA hA/_oM a mi ta pra b+he a mi ta ma ti hUM/_oM ga ga ne ga ga na pa ra lo tsa ne hUM/_oM sarba ni ba ra Na biSh+kaM b+hi ni hUM/_zhes pa ni rim pa ji lta ba bzhin du byams pa la sogs pa'i phyag rgya'i
[\[77a\]]
[\[77a.1\]]sngags so/_/tsog pu'i 'dug stangs la pho nya dang pho nya mo dang bran po dang bran mo'i phyag rgya bcing bar bya ste/_rdo rje khu tshur gnyis kyi mdzub mo lcags kyu bcings nas mthe chung lcags kyu chen po dang /_lag pa dag mdud pa dang gri gug gi rtse mo dag dang rgyab dag kyang
[\[77a.2\]]bsdam par bya'o/_/oM badzra ang+ku sha hUM dzaH/_oM badzra pA sha hUM hUM/_oM badzra s+pho Ta hUM baM/_oM badzra A be sha hUM hoH zhes pa ni pho nya rdo rje lcags kyu la sogs pa rnams kyi phyag rgya'i sngags so/_/thal mo sbyar ba byas nas mdzub mo dang gung mo'i tshigs dbu mar gdub bu'i rnam par bzhag ste mthe bo
[\[77a.3\]]mdzub mo'i logs kyi rtsa bar gzung ba ni skul byed ma'i'o/_/rdo rje bsdams par byas nas mdzub mo gnyis sbyar ba bsgrengs te mthe bong gnyis steng du rin po che'i rnam par gzung ba ni rin chen skar mda' ma'i'o/_/lag pa gnyis rab tu brkyang nas thal mo sbyar bar byas pa'i bar du rang
[\[77a.4\]]rang gi mthe chung gi sen mo mthe bong dag gis bsgribs shing sor mo lhag ma rnams so sor rtse mo sbyar bar bya ste gzung ba ni khro gnyer can gyi'o/_/lag pa gnyis so so re rer brkyang zhing rdo rje khu tshur byas nas mthe chung dang mdzub mo dag lcags sgrog ltar bcings te khyer ba ni rdo rje lcags
[\[77a.5\]]sgrog ma'i 'o/_/oM tsa le tsu le tsun+de swA hA/_oM rat+no lke rat+na dz+wA li ni swA hA/_oM b+h+r-i ku Ti b+h+r-iHswA hA/_oM badzra sh-ing+kha le hUM phaT swA hA/_zhes pa pho nya mo rnams kyi phyag rgya'i sngags so/_/lag pa dag rab tu brkyang nas mthe bong gis rang gi mthe chung dang ming med kyi sen mo
[\[77a.6\]]mnan pa lag pa g.yon pa'i dbus su lag pa g.yas pa'i gung mo dang mdzub mo dag bzhag cing snying gar bzung nas g.yon pa'i khu tshur gyi sbubs nas lag pa g.yas pas ral gri 'byin pa'i tshul gyis 'dren cing bzung ba ni mi g.yo ba'i 'o/_/rdo rje khu tshur gnyis phan tshun
[\[77a.7\]]rgyab sbyar bar byas nas mthe chung lcags sgrog ltar mdud mdzub mo dag rab tu brkyang bas zhags pa bya ba ni 'dod pa'i rgyal po'i 'o/_/g.yon pa khro bo'i sor mo snying gar bzhag ste g.yas pa khro bo'i khu tshur dbyug pa'i rnam pas bslang nas gzung ba ni dbyug pa sngon po'i'o/_/_
[\[77b\]]
[\[77b.1\]]g.yon pa'i rdo rje khu tshur snying gar bzhag pa'i rdo rje khu tshur rab tu bsnun pa'i tshul gyis bslang ba ni stobs po che'i 'o/_/'dod pa'i rgyal po'i phyag rgya bzhin la mdzub mo gnyis bslang ba ni gnod mdzes rgyal po'i'o/_/lag pa gnyis po dag gi mthe chung dang mthe bong
[\[77b.2\]]phan tshun lcags sgrog ltar byas nas sor mo lhag ma rnams ba dan gsum pa'i rnam pas steng du brkyang ste g.yo ba dang bcas pas hUM zhes bya ba ni rdo rje sa 'og gi'o/_/bran po de rnams kyi phyag rgya'i sngags kyi tshig rnams ni 'di dag ste/_oM a tsa la hUM hUM/_oM Tak+ki hUM dzaH/_oM na'i la da N+Da ma hA
[\[77b.3\]]da N+Da hUM/_oM kro d+ha dzUM dzaH/_oM sum+b+ha ni sum+b+ha hUM/_gr-ih+Na gr-i h+Na hUM/_gr-i h+NA pa ya gri h+NA pa ya hUM/_A nA ya ho b+ha ga wAn bid+yA rA dza hUM phaT/_oM badzra pA tA la b+hany+dza hUM/_pad kor gyi gar sngon du 'gro bas rdo rje thal mo spyi bor bzung zhing snying gar blangs te me tog 'bul ba'i tshul
[\[77b.4\]]bya ba ni me tog ma'i'o/_/de kho na bzhin du rdo rje khu tshur gnyis rgyab bstan te gung mo'i sor mo blangs nas spos 'bul ba'i tshul bya zhing lag pa bskor ba ni bdug spos ma'i'o/_/de kho na bzhin du rdo rje bsdams pa las byung ba'i mthe bod gnyis bslang ste snang gsal 'bul ba'i
[\[77b.5\]]tshul bya zhing gar bskor ba ni snang gsal ma'i 'o/_/rdo rje bsdams pa'i mthil bstan zhing mthe bong gdu bu ltar bya zhing mthe chung rab tu brkyang ba'i rtse ba'i sbyar bas yongs su bskor zhing dri chab 'bul ba'i tshul gyi gar sngon du 'gro ba'i lag pa gnyis kyis byug par bya ba ni dri chab ma'i'o/_/_
[\[77b.6\]]bran mo de rnams kyi phyag rgya'i sngags kyi tshig rnams ni 'di dag tu 'gyur ro/_/oM badzra pu Sh+pe hUM/_oM badzra d+hU pe hUM/_oM badzra dI pe hUM/_oM badzra gan+d+he hUM/_rol pa'i 'dug stangs la 'jig rten skyong ba la sogs pa rnams kyi phyag rgya bya ste/_lag pa g.yon pa'i rdo rje yang dag par
[\[77b.7\]]bstan nas lag pa g.yas pa'i rdo rje dku'i gnas su bzung ste bstan pa ni brgya byin gyi'o/_/lag pa g.yas pa'i mdzub mo thab kyi rnam pas bkug nas gung mo'i rtse mo'i tshigs gsum par bzung ste mthe bong mdzub mo'i logs la brten nas bstan pa ni me lha'i'o/_/lag pa
[\[78a\]]
[\[78a.1\]]dag kha nang du mngon par phyogs pa'i rdo rje bsdams pa byas nas nang du mthe bong zung dang phyi rol du ming med kyi rtse mo byas te snying gar bzung ba ni gshin rje'i'o/_/lag pa g.yas pa khu tshur byas la gung mo dang mdzub mo bkug nas lag pa g.yon pa dku'i gnas su
[\[78a.2\]]bzhag ste ral gri'i rnam par gzung ba ni bden bral gyi'o/_/lag pa g.yas pa'i mdzub mo dang mthe bong sbyar nas g.yon pa'i khu tshur snying gar bzung ste zhags pa'i phyag rgya ni chu lha'i 'o/_/g.yon pa'i khu tshur gung mo'i rtse mo dang ldan pa la mdzub mo 'khyil ba'i rnam pas tshigs gsum
[\[78a.3\]]par gzung ste mngon du phyogs pas rab tu brkyang ste dku'i gnas su lag pa g.yas pa bzhag nas bstan pa ni rlung lha'i 'o/_/lag pa gnyis nang du mngon par phyogs pa'i rdo rje bsdams pa byas la de'i rgyab tu mthe chung gnyis kyi rtse mo ming med so so la yang dag par sbyar ba ni
[\[78a.4\]]lus ngan po'i 'o/_/lag pa gnyis gcig tu sbyar te thal mo sbyar ba byas la mthe chung dang ming med mthil du rdo rje bsdams pa bya zhing mthe bong zung gung mo la brten nas gung mo'i rtse mo mdzub mo gnyis rdo rje'i rnam pas bkug ste gzung ba ni dbang ldan gyi'o/_/lag pa thal mo sbyar ba'i
[\[78a.5\]]rnam pas yang dag par bzung ste steng du blta ba ni tshangs pa la sogs pa rnams kyi'o/_/lag pa gnyis gcig tu sbyar nas rnam par phye la sor mo'i rtse mo rnams phan tshun yang dag par sbyar nas mthe bong zlum po'i rnam par bya zhing 'og tu blta ba ni sa'i lha mo la sogs pa
[\[78a.6\]]rnams kyi phyag rgya'o/_/de nas phyag rgya'i sngags kyi tshig rnams su 'gyur te/_na mo badzra lA s+ya de shi de shi badzra pA Ni ra k+Sha ra k+Sha swA hA/_oM ag+ne e h+ye hi ka pi la A ka pi la dz+wa la A ka pi la dz+wa la ha ha shi khi to li bi rU pa A k+Sha swA hA/_oM ya mA ya swA hA/_oM sarba b+hU ta b+ha
[\[78a.7\]]yang+ka ra ku ru ku ru swA hA/_oM tri tri pu Ta dri dri shi khi to li bi rU pa a k+Sha swA hA/_oM su sa khA kha khu khaH swA hA/_oM ku bai rA ya swA hA/_oM Sh+dz+huM Sh+dz+huM shi ba swA hA/_zhes pa ni brgya byin la sogs pa brgyad po rnams kyi phyag rgya'i sngags so/_/oM U r+d+ha pra h+ma Ne swA hA/_oM sU R+Ya gra ha a d+hi
[\[78b\]]
[\[78b.1\]]pa ta ye swA hA/_oM tsan+d+ra na k+Sha tra a d+hi pa ta ye swA hA/_zhes pa ni tshangs pa la sogs pa rnams kyi phyag rgya'i sngags so/_/oM a d+h+wAH pr-i thi byai swA hA/_oM a su re b+h+yaH swA hA/_oM nA ge b+h+ya swa hA/_zhes pa ni sa'i lha mo la sogs pa rnams kyi phyag rgya'i sngags so/_/de ltar sgyu
[\[78b.2\]]'phrul dra ba las gsungs pa ste dkyil 'khor thams cad kyi thun mong pa'i 'dug stangs dang phyag rgya dang sngags kyi tshig rnams kyis nges pa nyid bcings pa'o/_/de nas dkyil 'khor gyi sa gzhi dri'i chus byugs la me tog dang spos la sogs pa dang /_zur bzhi dang sgo bzhir spos phor
[\[78b.3\]]la sogs pa dang gar dang glu la sogs pas yang dag par mchod nas lag pas reg cing dkyil 'khor gyi bdag po'i sngags brgya rtsa brgyad dang yi ge brgya pa lan bdun yongs su bzlas te de nyid du lha'i 'khor lo spro zhing bsdu bas nyal bar bya'o zhes pas yongs su gzung
[\[78b.4\]]ba'i cho ga'o//_//de nas snga bar langs la rdo rje 'chang gi go 'phang la dgod pa'i ched du slar yang bgegs med par bya'o zhes rnam par bsam ste skad cig gis stong pa nyid kyi rjes la/_re phas sngon du nyi ma rnam par bsgoms nas/_/nyi der hUM byung sna tshogs rdo rje ste/_/rdo rje de
[\[78b.5\]]nyid las ni ra ba dang /_/gur bcing ba yang rnam par bsgom pa nyid/_/ces pa 'dis rdo rje'i gur la sogs pa bsgoms te/_de'i dbus su rang nyid dkyil 'khor gyi dbang phyug gi rnal 'byor dang ldan pas snying gar gnas pa'i hUM yig las rnam par spros pa'i 'od zer gyis phyogs
[\[78b.6\]]bcu'i bgegs thams cad bkug nas hUM yig las spros pa'i khro bo bcu la gtad par bya'o/_/khro bo de rnams kyang srid du sor bco brgyad pa'am/_sor bcu gnyis pa'am/_sor brgyad pa rim pa ji lta ba bzhin sboms su sor drug pa dang /_bzhi pa dang gsum pa seng ldeng ngam
[\[78b.7\]]rus pa'am lcags las byas pa'i phur bu snod gsar par gnas shing yungs kar dang tsan+dan dkar po byugs pa tshon sna lnga'i srad bus dkris shing yang dag par mchod pa yi ge gsum gyis sngags shing /_me tog dmar po'i phreng ba bcings pa'i phur bu bcu po de rnams lte ba'i
[\[79a\]]
[\[79a.1\]]'og man chad rtse gcig pa'i rnam par rno ba dang /_steng du bdag nyid kyi gzugs brnyan khro bo'i rnam pa bskal pa'i mtha'i me ltar 'bar ba rnam par bsgoms te/_g.yon pa'i rdo rje khu tshur gyis bzung zhing phyag g.yas pas gtso bo'i mtshan ma yongs su gyur pa'i rdo
[\[79a.2\]]rje'i thob me tog dmar po'i phreng bas spras pa bzung ste/_sgra ring por brjod pa'i hUM las byung ba'i khron pa bcur dbang po la sogs pa bcu'i gzugs brnyan gyi bgegs 'khor dang bcas ba rnams rab tu bcug la spyi bor phur bus gdab par bya'o/_/sngags ni 'di yin te/_
[\[79a.3\]]oM AHhUM ya mA n+ta kr-i ta sarba duSh+Ta in+d+ra u pen+d+rAn/_sa pa ri wA rA na ka'i la ya hUM phaT/_oM AH hUM pra dz+nyA n+ta kr-i ta sarba du Sh+Ta ya mA na sa pa ri wA rA na ka'i la ya hUM phaT/_oM AH hUM pad+mA n+ta kr-i ta sarba duSh+Ta nA gA na sa pa ri wA rA na kI la ya hUM phaT/_oM AHhUM big+h+nAn+ta kr-i ta sarba duSh+Ta ku be rA na
[\[79a.4\]]sa pa ri wA rA na kI la ya hUM phaT/_oM AHhUM a tsi la sarba duSh+Ta I sha nA na sa pa ri wA rA na kI la ya hUM phaT/_oM AHhUM Tak+ki rA dza sarba duSh+Ta ag+ni na sa pa ri wA rA na kI la ya hUM phaT/_oM AHhUM nI la dan+Da sarba duSh+ta nai ri t+yA na sa pa ri wA rA na kI la ya hUM phaT/_oM AHhUM ma hA ba la
[\[79a.5\]]sarba du Sh+Ta bA yun sa pa ri wA rA na kI la ya hUM phaT/_oM AH hUM uSh+Na'i Sha tsakra brtin sarba du Sh+Ta a rka tsan+d+ra pa ti ma hA na sa pa ri wA rA na kI la ya hUM phaT/_oM AH hUM su m+b+ha rA dza sarba duSh+Ta be ma tsi pr-i thi bi de ba tAHsa pa ri wA rA na kI la ya hUM phaT/_ces pa'i sngags rnams kyis dkyil
[\[79a.6\]]'khor gyi khang pa'i phyi'i phyogs bcu po rnams su 'jim pa'i gong bu byas par slob dpon gyis gdab cing brdung bar bya ste/_mi nus na sgo'i slob dpon rnams kyis so/_/gtsug tor gyi ni shar gyi phur bu las shar du ste/_gnod mdzes kyi ni nub kyi phur bu las nub tu gdab
[\[79a.7\]]cing brdung bar bya'o/_/phur bu'i gzugs brnyan gyi khro bo rnams gdugs dang rgyal mtshan dang ba dan la sogs pas mnyes par bya zhing /_nyi ma so so la thun gsum du gtor ma dang lha ba shos dang rol mo dang me tog dang bdug spos la sogs pa rnams kyis mchod par bya'o/_/_
[\[79b\]]
[\[79b.1\]]yang na seng ldeng la sogs pa'i phur bu med na yang ji ltar brjod pa'i bsgom pa kho nas phur bu gdab pa dang brdung bar bya ste lag pa gan rkyal du gnas pa bsgyur nas oM badzra hUM zhes brjod cing sa gzhir bgegs la bsnun te de ltar lhag par mos par bya'o zhes pa bgegs la phur bus
[\[79b.2\]]gdab pa'i cho ga'o//_//de'i rjes la dkyil 'khor la 'chad par 'gyur ba'i cho gas dkyil 'khor ji lta ba'i rjes su 'brangs te thig 'debs pa dang 'bri ba'i dkyil 'khor gyis gzhir bsdad la dbas su dri'i maN+Dal byas par paM las byung ba'i sa'i lha mo rnam par bsgoms
[\[79b.3\]]nas lag pa g.yas par zla ba la hUM gsum bsams te/_sor mo'i rtse mo sa la lan gsum bsnun pa dang de'i sgra dang hUM gi 'od zer rnams kyis yang dag par bskul ba las 'thon pa'i sa'i lha mo ye shes sems dpa' dang gcig tu gyur pa dgyes pa'i thugs can ser mo zhi
[\[79b.4\]]zhing gos dkar mo mnabs pa rgyan thams cad dang ldan pa/_zhal gcig phyag gnyis ma g.yon pas bum pa bzang po 'dzin cing cig shos kyis mi 'jigs pa mdzad pa mdun du gnas pa la mchod yon la sogs pa sngon du 'gro bas yang dag par mchod pas de ma thag tu/_oM
[\[79b.5\]]tshur byon tshur byon sa yi ni/_/lha mo chen mo 'jig rten yum/_/rin chen kun gyis rab gang ma/_/bzang po'i rgyan gyis rnam brgyan ma/_/do shal rkang gdub sgra ldan ma/_/rdo rje sems dpa' rab mchod ma/_/mchod yon 'di ni bzhes nas su/_/dkyil 'khor 'di ni legs
[\[79b.6\]]grub mdzod/_/hri hI hI hI haM swA hA/_zhes lan gsum brjod la lhag par gnas par bya'o/_/de yang de bzhin du gyis shig ces gsungs nas de nyid du thim par bsam mo zhes pa nor 'dzin ma lhag par gnas pa'i cho ga'o//_//de nas dkyil 'khor gyi sa gzhir bdud
[\[79b.7\]]rtsi lnga dang bcas pa'i dri bzangs la oM AHhUM gis sngags pas nye bar byugs cing me tog bzang po gcal du bkram du bcug ste/_phyi dro'i dus su/_khrus dang gtsang sbra dri zhim lus/_/sna tshogs rgyan gyis rnam par brgyan/_/dkar po gsar pa'i gos 'dzin pa/_/_
[\[80a\]]
[\[80a.1\]]de yi gtsug tor rnam par brgyan/_/zhes pa'i gsung gi phyir sbyin pa'i bdag pos phul ba'i do shal dang rkang gdub dang dpung rgyan dang lag gdub dang /_rked rgyan dang /_sor gdub la sogs pa'i rgyan gyis brgyan nas/_rim pa ji lta ba bzhin du oM AH hUM
[\[80a.2\]]swA hA/_oM badzra u Sh+NI Sha hUM phaT/_ces pa dag lan bdun bzlas pa'i gser gyi dbu rgyan dang gos la sogs pas brgyan cing /_dkyil 'khor gyi sa'i dbus su 'dug la shar du mngon par phyogs pa'am phyogs gzhan la ni dkyil 'khor gyi shar nub tu mngon par
[\[80a.3\]]phyogs pas 'dug ste/_'khor lo'i dbang phyug gi rnal 'byor dang ldan pas lha rnams kyi gnas su tsan+dan la sogs pa'i maN+Dal byas la/_ji lta bar dam tshig gi 'khor lo rnam par bsgoms nas/_der snying ga'i sa bon gyi 'od zer gyis spyan drangs pa'i ye shes kyi
[\[80a.4\]]dkyil 'khor rab tu bcug ste/_mchod pa dang bstod pa dang bdud rtsi myang ba ji snyed pa bya'o/_/bsgoms pa'i dkyil 'khor gyi phyi rol du shar la sogs pa'i phyogs su gnas pa'i bum pa rnams sam/_phyogs gzhan la ni byang du phyogs pas dbang ldan gyi mtshams na
[\[80a.5\]]gnas pa'i bum pa rnams lhag par gnas par bya'o/_/de la zhi ba la sogs pa'i dbye bas de rnams kyi mtshan nyid brjod par bya ste/_de ltar yang zhi ba dang rgyas pa dag gi bum pa'i lto ba'i zlums su ni sor bcu drug go/_/lto ba'i 'og nas kha dang mchu'i bar ji srid
[\[80a.6\]]par dpangs su ni sor nyi shu'o/_/'og tu 'phyar ba'i mchu'i tshad ni sor gnyis so/_/mgrin pa ni sor drug go/_/mchu'i mtha' nas mchu'i mtha'i bar ji srid pa'i kha ni sor brgyad do/_/sor brgyad kyi cha gnyis ni kha'i bug pa'o/_/cha gcig gis ni mchu gnyis
[\[80a.7\]]kyi zheng ngo /_/dbye ba dang bskrad pa dag gi bum pa'i lto ba'i zlum po ni sor bcu gnyis so/_/dpangs su ni sor nyi shu rtsa bzhi'o/_/mgrin pa yon po ste sor brgyad do/_/kha ni sor drug go/_/mchu dag ni sor re re'o/_/dbang dang dgug pa dag gi bum pa ni/_bzo
[\[80b\]]
[\[80b.1\]]pos ji ltar byas pa'o/_/rengs pa'i bum pa ni thung ba ste zlums dang dpangs su sor bcu drug go/_/mgrin pa ni sor bzhi'o/_/kha ni sor drug go/_/mchu ni sbom zhing sor gnyis pa'o/_/las thams cad pa la ni zhi ba la sogs pa'i las la brjod pa'i bum pa rnams gzung bar
[\[80b.2\]]bya'o/_/rtsa ba dang ni nag po med/_/mchu 'phyang mgrin rings lto ba che/_/zhes rgyud gzhan las gsungs pa yang sor bcu drug pa la sogs pa rnams la rig par bya'o/_/de'i phyir mtshan nyid dang ldan pa gsungs pa/_gser ram dngul lam zangs ma 'am/_/yang na sa
[\[80b.3\]]las byas pa nyid/_/ji ltar rnyed pa'i bum pa ni/_/brtul zhugs can gyis dkyil 'khor dgod/_/byi ru dang ni gser dang dngul/_/pad+ma rA ga mu tig ste/_/rin chen lngar ni ldan pa rnams/_/bum pa'i lto bar rab tu gzhug_/nas dang gro dang mon sran dang /_/til dang
[\[80b.4\]]de bzhin so ba ste/_/'bru lnga rnams su bstan pa ni/_/bum pa'i lto bar gzhag par bya/_/br-i ha ti dang kaN+Da ka ri/_/ha sa de ba a pa ra dzi ta/_/daN+Do da pa la'i rtsa ba ste/_/sman lnga rnams kyang gzhug par bya/_/a mra u dum+bA ra dang /_/a sho ka dang a shwa d+tha/_/de bzhin
[\[80b.5\]]nA ga ge sar te/_/yal 'dab lnga rnams byin pa yis/_/bum pa'i kha ni brgyan par bya/_/bum pa rnams kyi mgrin pa ni/_/gos dkar chen pos bcing bar bya/_/cho ga mkhas pas gos steng du/_/srad bu lnga rnams dgod par bya/_/dkyil 'khor pa ni thams
[\[80b.6\]]cad kyi/_/sa bon yang na mtshan ma 'ang rung /_/mngon par 'dus byas tsan+dan sogs/_/mkhas pas bum pa'i logs la bri/_/rin chen la sogs ldan par 'dir/_/rang rang rgyud las mngon bsngags pa'o/_/chu dang ldan pa blo ldan gyis/_/lha yi grang bzhin
[\[80b.7\]]dgod par bya/_/zhes pa de lta bu'i rang bzhin can gyi bum pa rnams bla re'i 'og tu 'chad par 'gyur ba'i rdul tshon gyi dkyil 'khor la mtshan ma dgod pa'i rim pas so sor re rer dri bzang po la sogs pa'i maN+Dal gyi steng du rjes su mthun pa'i gdan la dkyil 'khor gyi rnam pa'am
[\[81a\]]
[\[81a.1\]]gral du dngar te/_oM badzra shi kha ra ru Ta ma Ta di shaM ban+ta hUM zhes lan bdun bzlas pa'i srad bu dkar po sogs kyis mgrin par dkris nas mdun du dgod par bya zhing /_dang por stong pa nyid du byas pa'i mthar baM gyi yi ge las rin po che'i rang bzhin du bsgom par bya'o/_/ji skad
[\[81a.2\]]gsungs pa'i rin po che lnga rnams med na rin po che gzhan rab tu gzhug par bya'o/_/kha cig tu ni so ba'i gnas su sran ma ste yal 'dab lnga rnams med na cho ga rjes su shes pa rnams kyis byang chub kyi shing gi yal 'dab gcig pus kyang ngo zhes bcom ldan 'das kyis gsungs so/_/_
[\[81a.3\]]ji skad gsungs pa'i sman rnams med na sman gzhan dag rab tu gzhug par bya'o/_/'byor pa chung na rnam par rgyal ba dang las thams cad pa dag la rin po che'i snying por bya'o/_/der yang rnam par rgyal ba'i bum pa la ni nges par rin po che'i snying por bya'o/_/rnam par rgyal
[\[81a.4\]]ba'i bum pa la ni chos kyi 'byung gnas kyi dbus su sna tshogs chu skyes la gnas pa'i zla ba 'am nyi ma la ji ltar rigs par bdag po'i mtshan ma 'am sa bon/_de las gzhan pa'i bum pa rnams la ni sna tshogs chu skyes la gnas pa'i zla ba 'am nyi mar rang gi mtshan ma'am
[\[81a.5\]]sa bon nam/_lha rnams ji lta bar bri bar bya'o/_/dkyil 'khor gang du lha ji snyed pa de srid de rnams kyi bum pa'o/_/yang na pho brang gi snying por gnas rnams kho na'i 'o/_/de la rigs kyi yum rnams kyi ni bzhi'o/_/de bzhin gshegs pa rnams kyi ni lnga'o/_/yang
[\[81a.6\]]na de bzhin gshegs pa rnams kho na'i lnga'o/_/yang na bdag po'i gcig dang de bzhin gshegs pa bzhi'i gcig dang /_rigs kyi yum bzhi'i gcig dang /_gzugs rdo rje ma la sogs pa drug gi gcig dang /_khro bo bzhi'i gcig ste lnga'o/_/yang na gtso bo kho na'i
[\[81a.7\]]gcig go/_/phyogs 'di rnams la ni las thams cad pa'i bum par lhag por bya ste slob ma la sogs pa bsang ba'i don du'o/_/kha cig ni 'di mi 'dod cing bum pa gnyis yang med na/_rnam par rgyal ba'i bum pa la gtso bo'i mchan ma'i g.yon du las thams cad pa'i
[\[81b\]]
[\[81b.1\]]mtshan ma bri bar bya'o zhes pa ni phyogs gzhan te/_/de'i mtshan ma ni bgegs mthar byed kyi'o/_/rnam par snang mdzad la sogs pa'i yang mtshan ma bzhi phyogs bzhir bri'o zhes pa'i phyogs la ni gtso bo'i mtshan ma rnam par snang mdzad kyi mtshan ma'i steng du'o/_/kha cig tu ni
[\[81b.2\]]der gnas pa nyid mchu'i steng du'o zhes bshad do/_/spyan ma la sogs pa rnams kyi'ang phyogs bral bzhin du'o zhes pa ni phyogs gzhan no/_/yang na/_sangs rgyas lnga dang lha mo bzhi/_/khro bo bzhi yi bum pa rnams/_/so so'i 'khyil pa'i gcig dang ni/_/gzugs
[\[81b.3\]]kyi rdo rje sogs drug la/_/gcig ste mtshan ma ldan pa'o/_/zhes pas bco lnga'o/_/de ltar brjod pa'i phyogs rnams las phyogs gzhan du 'ga' zhig brjod pa de dag ni rig pa ma yin no/_/de ltar 'jam pa'i rdo rje la dkyil 'khor nyi shu dang /_bcu dang /_drug dang /_
[\[81b.4\]]gnyis dang /_gcig dang bco lnga ste bum pa'i grangs rnam par gzhag pa'o/_/bsdus pa'i rim pa'i dkyil 'khor du lnga pa gnyis kyi phyogs la ni de bzhin gshegs pa rnams kyi gcig dang /_yum rnams kyi gcig dang /_gzugs rdo rje ma la sogs pa bzhi'i gcig
[\[81b.5\]]dang /_byang chub sems dpa' brgyad kyi gcig dang /_khro bo bcu'i gcig go zhes pa ni khyad par ro/_/yang na/_rang phyogs sras gnyis dag gi gcig_/khro drug btsun mo rnams kyi yang /_/snying por gnas dang sgo skyong dang /_/bgegs dgra'i re re nyi shu'o/_/zhes pa
[\[81b.6\]]kha cig gi'o/_/kha sbyor las gsungs pa'i rdo rje dbyings kyi dkyil 'khor du phyogs gnyis pa'i lnga pa ni/_pho brang gi snying por gnas pa rnams kyi gcig dang /_pho brang gnyis par gnas pa rnams kyi gcig dang /_phyogs brgyad kyi lha mo rnams kyi gcig dang /_zur gyi lha mo
[\[81b.7\]]rnams kyi gcig dang /_sgo skyong rnams kyi gcig go zhes pa ni khyad par ro/_/yang na de bzhin gshegs pa rnams dang /_rigs kyi yum rnams dang sgo skyong rnams kyi bum pa re re dang /_rim pa gnyis pa'i phyogs kyi lha mo rnams kyi gcig dang /_phyogs bral gyi lha mo rnams
[\[82a\]]
[\[82a.1\]]kyi gcig dang /_rim pa gsum pa'i phyogs kyi g.yon na gnas pa rnams kyi gcig dang /_g.yas na gnas pa rnams kyi gcig dang /_zur na gnas pa rnams kyi gcig dang /_de'i phyi rol gyi zur na gnas pa rnams kyi gcig dang /_las thams cad pa'i
[\[82a.2\]]gcig ste/_de ltar nyi shu'o zhes pa ni kha cig gi'o/_/dpal bde mchog gi dkyil 'khor la ni 'khor lo lnga la so sor re re ste lnga'o/_/yang na snying po'i pho brang du gnas pa kho na'i lnga'o/_/yang na 'di rnams kyi rnam pa lnga dang /_'khor lo bzhi'i bzhi ste dgu'o/_/yang na dbus kyi pho brang dang
[\[82a.3\]]dam tshig gi 'khor lo la gnas pa rnams kyi gcig ste bcu gsum mo/_/thugs kyi 'khor lo la phyogs su gnas pa rnams kyi gcig dang /_phyogs bral du gnas pa rnams kyi gcig go/_/de bzhin du gsung gi 'khor lo dang sku'i 'khor lo la yang ste bcu dgu'o/_/phyogs 'di rnams
[\[82a.4\]]su lha so so'i dgod pa yang las thams cad pa dum skyes ma'i lhag par dgod par bya'o/_/'di'i rjes su 'brangs nas dkyil 'khor gzhan rnams la yang ji ltar rigs par bum pa'i grangs rig par bya'o/_/de la gtso bo yin pa'i phyir dang /_bya ba mang ba'i phyir rnam rgyal bum pa'i
[\[82a.5\]]steng du/_oM badzra a mr-i ta u da ka hUM zhes pa 'di dang yi ge gsum gyis kyang lan bdun bsngags pas ye shes kyi bdud rtsir bya zhing /_rdo rje'i rdul phra rab kyi rang bzhin dang /_ji ltar rnyed pa'i bdud rtsi lnga dang /_dri bzang po'i chu dang ldan pa hUM gyis bsngags nas dud chos sam pad+ma'i snod
[\[82a.6\]]du me tog gi phreng ba bcings pa'i rdo rje dang bcas pa bzhag la nang du/_oM ta p+te ma hA tap+te swA hA/_zhes pas bkug pa'i gong gi lha'i chu'i ngo bo las lha'i 'khor lo gdan dang bcas pa skad cig gis rnam par bsams te rang gi snying ga'i sa bon gyis ye shes kyi bdud rtsi spyan drangs pa'i
[\[82a.7\]]mdun du zhabs bsil dang /_zhal bsil dang mchod yon rnams dbul bar bya'o/_/de nas dam tshig gi 'khor lo la rab tu bcug ste/_chags pa chen pos zhu bar gyur nas sngar blugs pa'i chu dang byang chub kyi sems kyi ngo bor ro gcig tu gyur par bsgom mo/_/mtshan ma yang dam tshig gi
[\[82b\]]
[\[82b.1\]]lha ye shes kyi lha dang gcig tu gyur par bsam mo/_/de nas rdo rje dang 'brel ba'i me tog gi mthar g.yon pa'i khu tshur gyis bzung nas hUM gis bsngags te 'khor lo'i dbang phyug gi snying po brgya rtsa brgyad dam/_oM badzra u da ka hUM/_zhes pa 'dis chu la mngon par bsngags la der
[\[82b.2\]]'khyil pas bsngags pa'i me tog dkar po gsum gzhug par bya'o/_/gzhan yang bum pa gang zhig lha gang gi yin pa de la ni/_de'i sngags brgya rtsa brgyad dam nyi shu rtsa gcig gam bdun gyis bsngags par bya ste/_rdo rje'i me tog gi phreng ba'i mthar bzung nas so/_/_
[\[82b.3\]]de bzhin du me tog kyang gzhug par bya'o/_/de nas rnam par rgyal ba la sogs pa'i bum pa rnams me tog la sogs pas yang dag par mchod la/_srung ba'i don du las thams cad pa'i chus de'i yal 'dab kyis bsangs te/_'dir ji srid dkyil 'khor gyi bya ba ma rdzogs pa de srid
[\[82b.4\]]du bgegs rnams bzlog par mdzod cig ces brjod cing gtor ma phul nas nye bar reg la/_mi bskyod rdo rje zhes pa la sogs pa'i bstod pa sngon du 'gro bas dril bu dkrol bar bya'o/_/bum pa de rnams las chu nyung zad nyung zad blangs la dkyil 'khor gyi khang pa'i shar sgo'i byang gi char
[\[82b.5\]]man 'ji la gnas pa'i dung chos la sogs pa gzhag par bya ste/_bdag nyid dang slob ma rnams la bsang gtor bya ba'i don du'o/_/las thams cad pa'i bum pa nyid ku sha'i chun po dang ldan pa de'i don du der gzhag par bya'o zhes pa ni gzhan las so/_/bum pa rnams la
[\[82b.6\]]mngon par bsngags pa dang mchod pa la sogs pa rnams ni nyi ma so sor thun gsum mam gcig tu bya'o/_/'khor lo'i dbang phyug la sogs pa'i sngags ni dkyil 'khor so so'i sgrub thabs la sogs pa rnams su blta bar bya'o/_/mdor bsdus pa ni slar yang 'di nyid du
[\[82b.7\]]'chad par 'gyur ba ste/_dkyil 'khor gyi lha'i gzugs dang kha dog dang mtshan ma la sogs pa brjod pa'i dus su'o/_/'di dkyil 'khor la sogs pa'i las la nye bar mkho ba'i don du dang por rdul tshon dkar po la sogs pas pad+ma 'dab ma brgyad pa bris pa'i lte ba la rnam par
[\[83a\]]
[\[83a.1\]]rgyal ba'i bum pa'am las thams cad pa'i bum pa gzhag par bya'o/_/shar gyi 'dab ma la 'chad par 'gyur ba'i cho gas lhag par gnas pa byas pa'i tshon sna lnga'i thig skud gser la sogs pa'i snod du gnas pa'o/_/lhor rdo rje'o/_/byang du rdo rje'i dril
[\[83a.2\]]bu'o/_/nub dang zur gyi 'dab ma rnams la ji ltar rigs par rdul tshon lnga'i snod rnams so/_/der 'khyil pa'i sngags bzlas te bum pa'i chus rdul tshon dang thig skud rnams bsang gtor bya'o zhes pa bum pa lhag par gnas pa'i cho ga'o//_//de nas dkyil 'khor gyis
[\[83a.3\]]gzhi dri bzangs la sogs pas byugs shing me tog gcal du 'grems su bcug ste/_der ji ltar 'byung ba'i bdag po lnga'i le tshe rnams su maN+Dal gru bzhi pa bya zhing lha gzhan rnams la zlum po ste/_bdud rtsi lnga dang bcas pa'i dri bzang po rnams kyis bya'o/_/nub tu phyogs pas
[\[83a.4\]]maN+Dal de rnams su rang gi snying ga'i sa bon gyi 'od zer gyis 'dri bar 'gyur ba'i dkyil 'khor gyi 'khor lo ji ltar rigs par chu skyes la gnas pa'i zla ba'am nyi ma la bzhugs su gsol la/_zhabs bsil la sogs pa sngon du 'gro ba'i mchod pa dang /_bstod pa dang bdud rtsi myang
[\[83a.5\]]ba byas te/_pus mo g.yas pa sa la btsugs shing lce hUM las skyes pa'i rdo rje rtse gcig par byas pa hUM bkod nas lag pa g.yas pas spos phor thogs te/_g.yon pas rdo rje dril bu dkrol zhing /_bcom ldan rdo rje che ge mchog_/rig pa'i rgyal po khyod la 'dud/_/mgon po
[\[83a.6\]]thugs rje'i bdag nyid can/_/dkyil 'khor bri bar bdag 'tshal lo/_/slob ma rnams la brtse don dang /_/khyed rnams la yang mchod phyir dang /_/sems can bsod nams spel don dang /_/byang chub sems ni bskyed pa'i phyir/_/de bas bcom ldan bdag gus la/_/bka'
[\[83a.7\]]drin gnang bar mdzad pa'i rigs/_/sangs rgyas 'gro 'khor bya don stsol/_/byang chub sems dpa' 'bras gnas dang /_/gzhan yang gang dag gsang sngags lha/_/lha dang 'jig rten skyong ba dang /_/'byung po byang chub bstan gnas dang /_/sems can bstan la mngon dga' dang /_/_
[\[83b\]]
[\[83b.1\]]gang su rdo rje'i spyan ldan rnams/_/bdag la yang dag dgongs su gsol/_/bdag ni che ge rdo rje che/_/cho ga 'byung ba'i dkyil 'khor ni/_/ji ltar nus par nyer spyod pas/_/'gro ba sbyang phyir bri bar bya/_/zhes don mngon du byed cing lan gsum brjod pas gsol ba gdab par bya'o/_/_
[\[83b.2\]]zhes pa lha lhag par gnas pa'i cho ga'o//_//de'i rjes la ye shes kyi thig la sogs pa'i don du dkyil 'khor gyi sa gzhi'i steng gi nam mkhar dkyil 'khor gyi 'khor lo blos bkod nas yang dag par mchod de shar du mngon par phyogs shing dkyil 'khor gyi dbang phyug gi rnal
[\[83b.3\]]'byor dang ldan pas gzhon nu ma ma nyams pas bkal ba'am dpa' bo'i rin gyis nyos pa'i skud pa lnga pa lnga snod lngar gnas pa rnams dri zhim po dang ldan pa'i kha dog dkar po dang ser po dang dmar po dang ljang gu dang nag po rnams dang yungs kar gyi phye ma dang bdud rtsi lnga bsres pa rnams
[\[83b.4\]]kyis so sor kha bsgyur la lag pa g.yon pa'i mthil du sor mo'i rtse mo nas brtsams te mthe bong gi bar ji srid par rnam par bkod la/_b+h+rUM AM dzr-IM khaM hUM gi yi ge rnams las bskyed pa'i de bzhin gshegs pa lnga'i ngo bor gyur par bsgoms te/_nam mkha' la bzhugs su gsol
[\[83b.5\]]ba'i rang rang gi phyogs kyi de bzhin gshegs pa bsdus par gyur pa de bzhin gshegs pa lnga'i thugs kar b+h+rUM yig la sogs pa las grub pa'i ye shes kyi skud pa 'od zer dang bcas par blta zhing /_oM AH shA shwa ta badzra sU tra m+me pra ya ts+tsha ma hA maN+Dal sU tra NA ya hUM/_zhes pa
[\[83b.6\]]'dis rnam par snang mdzad la gsol ba gdab par bya ste/_ming yongs su bsgyur nas rin chen 'byung ldan la sogs pa la yod do/_/mig gnyis dzaH yig las skyes pa'i zla ba dang nyi ma ser po'i rang bzhin du byas te/_oM dI p+ta dr-iSh+T-i aM ku sha dzaH zhes brjod cing rab tu myur bar
[\[83b.7\]]g.yo ba'i mig gi rdzi ma 'degs shing 'gugs pa 'bar ba'i lta stangs lcags kyu lta bus rnam par snang mdzad la sogs pa bskul bas de rnams rang gi kha dog can gyi thig skud lag par gnas pa rnams la thim par bsgom mo/_/de nyid kyi phyir de rnams ni me long lta bu la
[\[84a\]]
[\[84a.1\]]sogs pa ye shes lnga'i rang bzhin can no zhes/_rnam pa brgya'i dbye bas phye bar gyur pa'i thig skud rnams so/_/de nas rnam par snang mdzad la sogs pa'i gzugs sam bgegs mthar byed la sogs pa'i gzugs kyis slob ma thig skud 'dzin pa dang lhan
[\[84a.2\]]cig dang por skud pa lnga lnga re re bsgril ba'i thig skud bya zhing /_de'i rjes la de bzhin du lnga rnams gcig tu bsgril ba'i thig skud bya ste/_oM AHa n+yo n+ya a nu ga tAHsarba d+harmAHbar spA ra/_a nu pra biSh+Ta sarba d+harmaHa di an+ta a nu pra biSh+TaHsarba d+harmAHoM AHhUM zhes brjod cing bsgril ba'i
[\[84a.3\]]thig skud slob dpon dang slob ma'i lag pa g.yon pa dag gi mdzub mo nas brtsams te sor mo bzhi'i nang du bcug cing rgyab nas dkris la slar yang bcug cing dkris nas rdo rje khu tshur byas pa'i mthe bong dang mdzub mo'i rgyab kyis sa la sbyar te/_mnan pa'i bar gyi lhag ma ma gtogs
[\[84a.4\]]pa ji lta bar srid du dkyil 'khor gyi nyis 'gyur dang sboms su nas nyi shu chas lhag pa'i slob dpon gyi nas kyi tshad du 'gyur ro/_/nas bdun gyis sor tshigs so zhes chos mngon pa las bshad pa'o/_/sboms su 'khor lo'i brgyad cha'i nyi shu char bshad pa ni sor nyi shu rtsa bzhi'i bdag nyid khru
[\[84a.5\]]gang ba'i dkyil 'khor kho na'i yin te/_khru gnyis la sogs pa'i dkyil 'khor gyi tshad kyang des nye bar mtshon nas tshad dang ldan par rig par bya'o/_/de bzhin du khru drug pa'i tshad can gyi dkyil 'khor la ni thig skud sboms su mthe'u chung gi tshad du bya zhing gzhan du rjes su mthun pa bya'o
[\[84a.6\]]zhes pa ni kun dga' snying po la sogs pa'i'o/_/thig skud bsgril ba'i mthar dkyil 'khor gyis gzhir dri'i chu dang bdud rtsi lnga dang tsan+dan la sogs pa'i dri bzangs kyis byugs la yi ge gsum gyis byin gyis brlabs te/_gser la sogs pa'i snod gtsang mar bzhag cing /_me tog dang
[\[84a.7\]]bdug spos la sogs pa rnams kyis yang dag par mchod nas lag pas reg la las thams cad pa'i sngags kyis bsrung bar bya'o/_/g.yas pa dang cig shos kyi mig dag ma dang Ta'i yi ge dag las nyi ma dang zla ba dag tu bltas te/_sngar gsungs pa'i badzra dr-iSh+Ti ma zhes pas brtan par
[\[84b\]]
[\[84b.1\]]byas la/_'khyil pa bzlas pa'i bdud rtsi'i chu dang yungs kar dang dri'i chus gtor nas rdo rje dang bsam pa'i lag pa g.yas pas yang dag par reg cing /_oM badzra sa ma ya sU traM mA ti kra ma hUM zhes pa 'dis lan nyi shu rtsa gcig bzlas te lhag par gnas pa bya'o zhes pa/_thig skud lhag par
[\[84b.2\]]gnas pa'i cho ga'o//_//slar yang dkyil 'khor gyis la oM sarba saM sho d+ha ni hUM phaT/_ces pa'i sngags kyis bum pa thams cad kyi chus bsang gtor byas pa'i gtsang mar dris byugs nas me tog gcal du bkram la/_nam mkha'i mthil du gnas par yang 'dri bar 'gyur ba'i dkyil 'khor
[\[84b.3\]]yang dag par dmigs te mchod yon dbul ba sngon du 'gro bas yang dag par mchod cing bstod nas rang nyid de'i rnal 'byor dang ldan pas bsgrub pa'i grogs po rnam par snang mdzad la sogs pa'i gzugs su bsgom zhing /_rang dang de'i g.yas pa dang cig shos kyi mig dag dz+dzaHyig las skyes
[\[84b.4\]]pa'i zla ba dang nyi ma 'od zer ser po can du bsam mo/_/mnyam pa'i rkang stabs kyis thig skud de g.yon pa'i rdo rje khu tshur gyis gzung ba lte bar gzung zhing /_bsgrub pa'i grogs po de de ltar thig skud gzung ba la dz+dzaH dz+dzaH dz+dzaH zhes pa'i dz+dzaH yig gsum gyis bskul te/_sgrub pa'i grogs pos kyang
[\[84b.5\]]dz+dzaH dz+dzaH dz+dzaH zhes pa'i dz+dzaH yig gsum gyis drangs nas de kho na bzhin du mngon du phyogs shing gnas pas nub phyogs su gnas te kha shar du blta ba dang lhor gnas te byang du kha blta bas tshangs thig gnyis lte ba dang mnyam pa'i bar snang la brkyang ste/_rdo rje dang bcas pa'i lag pa
[\[84b.6\]]g.yas pa'i mthe bong dang sor mo dag gis thig skud gzung ba 'debs shing se gol gyi sgra bya'o/_/thig gdab pa thams cad du yang /_oM badzra sa ma ya sU traM mA ti kra ma hUM hUM oM swA hA A zhes brjod par bya'o/_/sgra 'di ni/_sems can don du khyed rnams kyi/_/dus yin de phyir
[\[84b.7\]]'dir byon cig_/ces pa la sogs pa ste/_thig gi sgras spyan drangs pa'i de bzhin gshegs pa thams cad mnyam par byon nas thig rnams la thim par bsgom mo zhes pa'i brda don no/_/thams cad du yang slob dpon dang sgrub pa'i grogs po g.yas skor gyis 'gro zhing dpal
[\[85a\]]
[\[85a.1\]]bde mchog gi dkyil 'khor dang dpal rdo rje phag mo'i dkyil 'khor la ni g.yon skor gyis te phyogs thams cad mnyam pa nyid du lhag par mos par bya'o zhes pa nam mkha' la thig gdab pa'i cho ga'o//_//de la dang po dkyil 'khor gyi khang pa bya ba brtsam pa'i dus su yongs
[\[85a.2\]]su dag pa'i sa la tshangs pa'i thig gnyis po cho ga 'dis brtan par byas te btab la phyi nas zla ba'i gdan la mtshan ma bya zhing /_mtshan ma'i rjes su 'brangs nas dkyil 'khor la tshangs pa'i thig gnyis gdab par bya'o/_/de la 'di ni rim pa ste/_dang po phur bu mnyam par gzugs/_/_
[\[85a.3\]]mtho gang ba yi zlum po gcig_/byas nas nyi ma'i rim pa yis/_/grib ma 'gro dang 'ong ba nyid/_/der ni thig le gnyis sbyin zhing /_/tshad de de bzhin gzhan du yang /_/thig ler bzung nas thig gdab ste/_/bya rog rjes der mtshan ma bya/_/dang por nub dang shar dag ste/_/slar
[\[85a.4\]]yang lho dang byang dag tu/_/mkha' yi thig le bzhin du der/_/tshangs pa'i thig gnyis 'gro bar bya/_/de dag mnyam par smad pa yi/_/lag pa dag gis rab tu gdab/_/slar yang tshangs thig lag bzung nas/_/bya rog rjes der mtshan ma bya/_/der ni zur gyi thig gnyis te/_/_
[\[85a.5\]]rtsa ba'i thig kyang rim pas gdab/_/g.yon pa skyil krung phyed pa dang /_/rkang pa g.yas pa 'dus pas so/_/de las bzlog ste 'dug pa yi/_/slob ma lhan cig blo ldan gyis/_/dkyil 'khor thig gdab rdo rje can/_/nam mkha'i thig gi mos pa bya/_/de bzhin thig
[\[85a.6\]]gdab gzhan rnams la yang ngo /_/mtshan ma med pas 'grub mi 'gyur/_/thig skud chad na bla ma zad/_/dman dang lhag pa las ni nad/_/phyogs rmongs na ni slob ma 'khrul/_/zhes pa de ltar shes nas 'bad par bya zhing /_gal te thig 'debs pa na 'ga' zhig tu 'byor pa
[\[85a.7\]]med pa dang /_/grogs po med pa dang mi dga' bar gyur na de'i tshe phur bu la bcings nas rang nyid kyis thig gdab par bya'o/_/der yang shin tu mnyam gzhag pa'i/_/slob dpon slob ma lhan cig tu/_/rim 'dis blo dang ldan pa yis/_/dkar po'i thig ni gdab par bya/_/chu
[\[85b\]]
[\[85b.1\]]bdag gnas pa'i slob dpon dang /_/mngon par phyogs pa'i slob ma ni/_/dbang po'i phyogs su gnas pas kyang /_/'dir ni tshangs pa'i thig gdab bya/_/gshin rje'i phyogs dang lus ngan por/_/gnas pa'i gsang sngags rig pa dang /_/lhan cig pa yi slob ma yis/_/yang dag tshangs
[\[85b.2\]]thig gnyis pa gdab/_/me mtshams gnas pa'i slob dpon dang /_/rlung du gnas shing rang gi ni/_/lhag pa'i lha yi sbyor ldan pas/_/zur gyi thig ni gdab par bya/_/dbang ldan phyogs nas bla ma dang /_/bden bral song ba'i slob ma yis/_/zur gyi thig ni gnyis pa yang /_/yang dag
[\[85b.3\]]pa ni gdab par bya/_/me mtshams gnas pa'i slob ma dang /_/nges par mngon phyogs slob ma ni/_/dbang ldan mtshams su gnas pa yis/_/rtsa ba'i thig gnyis gdab par bya/_/de nyid du ni rdo rje can/_/bden bral du ni gnas pa'i bu/_/mkhas pa thig rnams shes pa yis/_/_
[\[85b.4\]]lho yi thig ni gdab par bya/_/de nyid du gnas slob ma dang /_/rlung du gnas pa'i sngags pa dag/_/bden bral rlung du gnas pa yi/_/gsum pa'i thig ni gdab par bya/_/de nyid du gnas rdo rje can/_/zhi ba'i phyogs su gnas pa'i bu/_/las rnams shes pas phyin nas ni/_/rtsa thig
[\[85b.5\]]bzhi pa gdab par bya/_/bcom ldan 'das kyis mkha' 'gro ma rdo rje gur las ji lta ba bzhin du gsungs pa/_dang por tshangs pa'i thig yin te/_/gnyis pa zur gyi thig yin no/_/gsum pa la ni ngos bzhi ru/_/thig bzhi rab tu gdab par bya/_/zhes so/_/de la 'dir rtsa ba'i thig gi brgyad cha ni sgo'o/_/_
[\[85b.6\]]sgo'i cha ni cha chung ste cha chung dang po dang kr-i sha dang cha shas zhes rnam grangs so/_/cha chung gnyis kyi bdag nyid ni cha ste cha chung bzhi ni cha chen no/_/zhi ba zhes pa ni cha chung phyed la rnam par blta bar bya'o zhes pa dkar pos thigs gdab pa'i cho ga'o/_/da ni dkyil 'khor thams cad
[\[85b.7\]]la thun mong ba'i dkyil 'khor gyi thig brjod par bya ste/_cha gcig dang ni cha chung bdun/_/gsum pa'i mthar ni bzhi pa la/_/cha chung cha dang cha chung cha/_/cha chung re re mnyam par bri/_/ra yi rtse mo'i mthar thug pa/_/de nas gser zlum po'i thig/_/pad+ma'i phreng ba'i cha chung
[\[86a\]]
[\[86a.1\]]gnyis/_/rdo rje phreng ba'i cha chung gnyis/_/'od zer phreng ba'i cha chung bzhi/_/thams cad kyang ni zlum por bya/_/de ltar brkyang ba'i thig bar cha/_/dkyil 'khor kun la yang dag 'gro/_/lha yi dbye ba cung zad kyis/_/rtsa ba'i dkyil 'khor nang du ni/_/thig gi dbye dang phyi rol du/_/dbyer
[\[86a.2\]]med blo ldan gyis reg bya/_/nga ni rim pa ji lta bar/_/sgo sogs dbye ba brjod par bya/_/steng du bdun te gnyis ngos su/_/gnyis ni steng du ngos gnyis su'o/_/steng du gsum gsum stong pa la/_/bzhi ni steng du de bzhin slar/_/stegs bur drug kyang de bzhin dbyi/_/gos dang ka bar
[\[86a.3\]]gsum gsum mo/_/tshangs pa'i gnyis su re khA bzhi/_/phyogs su yang ni gnyis gnyis dbyi/_/gos kyi mthar yang de bzhin dbyi/_/rin chen dra phyed dbus gnas dang /_/shar bu dang ni mda' yab dang /_/tshon dang stegs bu'i sar de bzhin/_/zur las lhag pa'i re khA yi/_/thig rnams
[\[86a.4\]]thams cad kun nas dbyi/_/'dis ni/_sgo ni 'khor lo'i brgyad cha ste/_/stegs bu dang ni bral bar 'dod/_/sgo yi tshad kyis sgo khyud re/_/de bzhin lha yi snam bu'o/_/stegs bu kun nas sgo yi phyed/_/de bzhin 'gram dang logs dang ni/_/dra bar dra phyed nyi zla dang /_/me tog phreng ba'i
[\[86a.5\]]snam bu'o/_/tshon gyi sa ni de phyed de/_/rtsa thig sa las phyi rol du'o/_/zhes pa 'di bshad pa yin no/_/lha'i snam bu ni rtsa ba'i thig gi nang du'o/_/stegs bu la ni gzungs kyi snam bu dang bar gyi snam bu zhes kyang brjod do/_/'phags pa klu'i blo'i zhabs ni mig sman gyi snam bu bar gyi
[\[86a.6\]]snam bu dang ya phubs kyi snam bu yang mi bzhed de/_de yang /_sgo ni 'khor lo'i brgyad cha ste/_/lha yi snam bu de bzhin no/_/sgo yi tshad kyi sgo khyud de/_/'gram dang logs kyang de bzhin no/_/zhes pa'i lung las so/_/'dir ni sgo dang rta babs dag gi dbus su bar gyi sa la
[\[86a.7\]]bar gyi snam bu dang mun pa'i snam bu dang stong pa zhes kyang brjod do/_/rta babs sgo las sum 'gyur te/_/de yang snam bu bcu gcig pa/_/bre phul shar bu rin chen dang /_/rmig pa rnams ni cha chung bzhi/_/mun pa'i cha chung phyed dang gnyis/_/ba ran la ni cha chung gcig_/de
[\[86b\]]
[\[86b.1\]]bzhin slar yang mun pa ste/_/shar bu de bzhin nor bu dang /_/rmig pa cha chung re rer 'gyur/_/mnga' yab kyang ni de bzhin no/_/'di rnams dpangs kyi tshad du ni/_/bshad de rgyar yang brjod par bya/_/bcu drug bre phul tshad du 'gyur/_/shar bu la ni bco brgyad bshad/_/rin chen rmig pa de bzhin bya/_/_
[\[86b.2\]]mun pa la ni bcu bzhir 'gyur/_/ba ran la ni bcu drug yin/_/slar yang mun pa bcu gnyis yin/_/shar bu la ni bcu bzhi dang /_/nor bu rmig pa de bzhin nyid/_/mda' yab la ni bcur 'gyur te/_/chos kyi 'khor lo cha chung gnyis/_/ra la cha chung gnyis de rnams/_/dkyil 'khor
[\[86b.3\]]kun la kun du 'gro/_/cha chung phyed dang bzhi pa'i thig_/tshangs pa la ni gzung byas nas/_/cha chung bdun pa'i zlum po der/_/'khyog po'i don du rab mdzes bya/_/tshangs pa'i g.yas dang g.yon dag tu/_/slar yang cha chung gsum gyi bar/_/de bzhin nyid du zlum po bskor/_/zla phyed lta bur
[\[86b.4\]]mdzes pa bya/_/de nyid nang du zlum po ni/_/slar yang cha chung phyed kyi bar/_/rin chen la sogs bri don du/_/blo bzang [(]kyis [,]gyis [)]ni de bzhin bskor/_/nang du lhag pa'i re khA kun/_/kun nas rab tu dbyi bar bya/_/snam bu rnams kyi steng 'og tu/_/thig ni sbyin bya gnyis pa las/_/mdzes pa'i don du
[\[86b.5\]]'bad pas der/_/'khyog po yi ni nang du yang /_/tshangs pa la ni cha chung bzhir/_/bzung nas slar yang sgo gsum bar/_/rwa yi don du mdzes pa'i thig_/zla ba phyed pa lta bur bskor/_/de nyid g.yas dang g.yon dag tu/_/cha chung gsum gyi bar du yang /_/de bzhin nyid du zlum po
[\[86b.6\]]bskor/_/rdo rje slob dpon mkhas pas so/_/chu srin kha las thon pa'i rwa/_/'bar ba'i phreng bas brgyan par bya/_/rta babs steng du 'khor lo'i ngos/_/gnyis su ri dgas ri dgas mo/_/cha chung phyed las ring bar ni/_/mgrin pa gyen du 'greng ba bri/_/de dag gi ni mjug ma ru/_/_
[\[86b.7\]]mdzes pa'i gdugs gnyis bri bar bya/_/rta babs 'og tu bla re ni/_/dril bur bcas shing rnga yab ldan/_/grub pa rig pa 'dzin pa'am/_/snying por mkha' 'gro ma nyid gnyis/_/lag par mchod rdzas 'dzin pa dag_/slar yang dkyil 'khor 'jug par bya/_/dad pa bya khyung mi
[\[87a\]]
[\[87a.1\]]'am ci/_/seng ge la sogs rab mdzes bya/_/snam bu rnams kyi mthar bri zhing /_/de bzhin ba dan phra mo rnams/_/rwa yi g.yas dang g.yon du yang /_/bum par gnas pa'i dpag bsam shing /_/rin chen brgyad dang mnyam par ldan/_/'khri shing rnams kyis yongs su gang /_/_
[\[87a.2\]]sna tshogs me tog 'bras bu dang /_/sna tshogs bya kun sgra sgrogs dang /_/grub pa rig pa 'dzin rnams kyis/_/kun nas yongs su bskor ba dang /_/sprin la nges par gnas pa'i gzugs/_/de rnams thams cad bri bya zhing /_/sgo rnams su ni rgyal mtshan bya/_/bum pa gnas pa'i
[\[87a.3\]]g.yas g.yon du/_/seng ge ngang pa rma bya dang /_/chu srin nya rnams kyis mtshan cing /_/ba dan sna tshogs g.yo ba can/_/dril bu sil sil sgrogs pa'o/_/zur rnams su ni gdugs bya zhing /_/gzhan yang ba dan phra mo rnams/_/mtshan ma sogs dang bral ba ste/_/sna tshogs mdog
[\[87a.4\]]can kun nas bya/_/gzhan yang dur khrod rnams kyi ni/_/khyad par dkyil 'khor rnams la yang /_/'od zer phreng ba cha chung gnyis/_/rdo rje phreng ba cha chung gcig_/pad+ma'i phreng ba de bzhin bya/_/dur khrod la ni cha chung bzhi/_/skal ldan mnyam par 'ongs pa na/_/rab tu 'bad pas bri bya
[\[87a.5\]]ste/_/skal med yang dag 'ongs pa na/_/dam tshig bsrung bas mi bya nyid/_/de ni rdo rje mkha' 'gro'i rgyud las kyang gsungs te/_/tshon gyi sa yi nyis 'gyur tshad/_/phyi rol 'od kyi dkyil 'khor te/_/'khor sa de yi phyi rol du/_/shing sogs dur khrod brgyad po'o/_/zhes pa'i gsung
[\[87a.6\]]gis so/_/gzhan yang kun dga' snying po'i rta babs kyang brjod par bya ste/_mi bdag nyes pa gsum nyi ma/_/mi bdag phyogs dang mi bdag gsum/_/phyogs te thad kar cha chung rnams/_/rta babs snam bu'i rim pa yin/_/zhes pa'ang kun du grol ba'o/_/gzhan yang phyogs
[\[87a.7\]]gang la sgo 'khor lo'i bcu cha'am 'khor lo'i dgu char 'gyur ba la ni/_dkyil 'khor la yang mda' yab kyi mthar thug pa la cha chung drug cu rtsa bzhi ste/_/phyogs de la ni rta babs kyi rgyar cha chung bcu gnyis dang /_dpangs su cha chung bzhir 'gyur ro/_/'on kyang snam bu ni bcu
[\[87b\]]
[\[87b.1\]]gcig ste/_de ltar yang /_/shar bu rin chen gnas dang gser/_/chu srin de nas gser dang ni/_/gnas dang rin chen yang dag gnas/_/gser dang mda' yab de dag go/_/gnas zhes bya ba ni rmig pa'i rnam grangs so/_/cha chen cha yi dbye ba yis/_/dpangs kyi tshad rnams zhes bya ste/_/_
[\[87b.2\]]nor dang nor dang nyi ma dang /_/rgyal ba nor dang rgyal ba dang /_/nyi ma nor dang nyi ma dang /_/rgyal ba nor rnams rim pa bzhin/_/dpangs kyi tshad du bshad pa ste/_/rgyar ni 'di rnams brjod par bya/_/tshangs pa'i g.yas dang g.yon dag tu/_/cha chung phyed bcas chu gter mthar/_/cha chung phyed dang gnyis
[\[87b.3\]]pa'i thig/_/de bzhin cha chung gnyis nas ni/_/snam bu gnyis pa gsum pa dag_/cha chung gnyis dang cha chung bzhi/_/cha chung bzhi dang bzhi pa ni/_/cha chung gnyis te phyed dang ni/_/bzhi nas phyed dang gsum pa dang /_/gsum nas drug pa cha chung gsum/_/de nas cha chung brgyad pa
[\[87b.4\]]gsum/_/bdun pa gcig dang mthar drug pa'o/_/de'i phyir cha chung rig byed mthar/_/zlum po cha chung gnyis de bzhin/_/cha chung gnyis pa zlum po'i thig_/de ni cha chung bzhi pa'i mthar/_/zhes pa rgyar rta babs sgo las sum 'gyur gyi phyogs kyang ngo /_/de ltar phyogs gnyis
[\[87b.5\]]ka yang bdag gis brjod do/_/phyogs gnyis pa la snying po'i dkyil 'khor las nyis 'gyur du phyi'i dkyil 'khor gsungs pa ni/_/pad+ma'i ge sar gyi zlum po'i thig tshun chad do/_/phyogs dang po las ni 'khor dang bcas pa'i snying po'i dkyil 'khor las 'od zer phreng ba'i bar ji
[\[87b.6\]]srid pa'o/_/rta babs kyi ka ba las pha rol pad+ma'i ge sar zlum po'i thig las tshu rol du cha chung bzhi pa'i rta babs so zhes pa ni phyogs gnyi ga dang yang mi mthun pas spangs so/_/'dir sgo dang sgo khyud kyi mtshams su cha chung gcig la zla tshes la gnas pa'i rin po che dmar po 'am ser
[\[87b.7\]]po 'am ljang gu 'am nag po yang rung ste/_/steng du rdo rje phyed pas mtshan pa 'am yongs su rdzogs pa'i rdo rjes mtshan pa bri'o/_/de ltar yang /_/tshon gyi sa las phyi yi zur/_/sgo dang sgo khyud mtshams rnams su/_/zla ba rin chen rdo rjes mtshan/_/kun nas yongs su 'bar ba yin/_/_
[\[88a\]]
[\[88a.1\]]zhes gsungs pa'i phyir ro/_/rta babs kyi ka ba rnams ni stegs bu gru bzhi pa la gnas pa'i bum pa la gnas pa'o/_/de ltar yang /_chu srin kha nas ra yi bar/_/rta babs sgo las sum 'gyur te/_/stegs bu bum pa las byung ba'i/_/rta babs ka ba nges par gnas/_/_
[\[88a.2\]]zhes gsungs so/_/de rnams kyi rtsa ba dang rtse mo la nor bus spras pa'o/_/dbus su glang po che'i steng du dpung pas bteg pa'i seng ge'o/_/rta babs kyi gdung las 'phyang ba'i rin po che'i pa tra 'phro ba las ji ltar mdzes par dpyangs pa'i kha dog dmar po dang ser po la sogs pa'am/_sna tshogs
[\[88a.3\]]pa'i gos dang rin po che'i yu ba can gyi rnga yab rnams so/_/kha cig tu ni dar dpyangs kyi snam bu la glang po che'i steng du seng ge'i kha nas 'phyang ba'i do shal dang ka ba'i dbus su me long nyid do zhes gsungs so/_/rin po che'i snam bu la ni zur la gru gsum dang /_gru bzhi dang /_thig le dang /_zlum
[\[88a.4\]]po rnams go rims bzhin du rin po ches spras pa ni ka ba so so'i gzhogs su'o/_/dra ba dang dra ba phyed pa'i snam bu la ni gser gyi ska rags kyi phyi ngos su chu srin gyi kha nas byung ba'i mu tig gi do shal skud pa dmar pos brgyus shing ngos gnyis dang steng dang 'og tu gser gyis sbras pa'i nor bu dbus na
[\[88a.5\]]yod pa dang /_do shal gyi ngos dag tu cung zad 'phyang ba'i rin po che'i phreng ba 'phyang zhing rtse mo la gser gyis bcings pa'i nor bu sbom po dang ldan zhing mdzes pa'i dra ba phyed pa'o/_/kha cig tu ni rin po che'i yu ba can gyi rnga yab dang dril bu'i mthar rnga yab 'phyang ba'o/_/kha cig tu ni dra ba phyed pa'i
[\[88a.6\]]ngos dag tu yid du 'ong ba'i me tog gi phreng ba'i dra ba phyed pa 'phyang zhing /_de'i ngos su sna tshogs pa'i gos kyi dra ba phyed pa'o zhes gsungs so/_/gzhan ni zur rnams su yid du 'ong ba'i me tog gi phreng ba'i do shal phyed pa dang /_dar gyi chun po'i do shal rnams so/_/kha cig tu ni do shal
[\[88a.7\]]gyi nang du pad+ma la zla tshes dang rdo rje phyed pas mtshan pa'i nyi ma'i dkyil 'khor ro/_/kha cig tu ni rin po che'o/_/kha cig tu ni pad+ma la gnas pa'i rdo rje'o/_/de lta bu 'di ni rtsa ba'i dkyil 'khor las phyi rol du thig gdab cing bri ba'i rim pa ste/_dkyil 'khor thams cad kyi thun mong ba'o/_/da ni
[\[88b\]]
[\[88b.1\]]nang gi khyad par rnams brjod par bya ste/_sngar gyi thig rnams rab brkyang la/_/tshangs las cha chung thub pa nas/_/zlum po cig ni sbyin bya ste/_/de nas cha chung nor mthar yang /_/der ni rdo rje'i phreng ba bya/_/'od zer mthar ni cha chung nyid/_/tshangs pa'i g.yas dang g.yon dag tu/_/cha chung gnyis gnyis
[\[88b.2\]]bar du slar/_/ka ba'i snam bu cha chung re/_/yang dag bsrungs nas gzhan rnams dbyi/_/re mig rnams kyi snying po ni/_/gru bzhi'o phyogs rnams de nyid ni/_/phyogs bral spyan ma la sogs pa'i/_/gru gsum du yang 'gyur ba yin/_/gang zhig mthar ni lha snam la/_/gzugs kyi rdo rje ma la
[\[88b.3\]]sogs/_/lhag pa'i re khA gang yin pa/_/de rnams thams cad kun nas dbyi/_/de lta bu yi rim pa yis/_/'jam pa'i rdo rje dkyil 'khor gyur/_/gtso bo gzhan du 'god pa'i thig kyang 'di'o/_/'dis ni/_gru bzhi pa la sgo bzhi pa/_/rta babs bzhi yis brgyan pa ste/_/thig bzhi dang
[\[88b.4\]]ni mnyam par ldan/_/phyi yi dkyil 'khor thig gdab bya/_/de yi nang du 'khor lo ni/_/dkyil 'khor brgyad pa lta bu yin/_/phyi yi 'khor lo'i phyed du ni/_/kun nas yongs su zlum po ste/_/'khor lo'i ka ba sogs kyis brgyan/_/rdo rje phreng bas bskor zhing mdzes/_/'khor lo'i ka sogs
[\[88b.5\]]thig rnams kyi/_/sa ni tshon gyi sa dang mnyam/_/zhes pa'ang bshad pa yin no/_/bsdus pa'i rim par gsungs pa'i dkyil 'khor la yang thig gi tshul 'di nyid do/_/slar yang khyad par brjod par bya ste/_/snying por zlum po gnyis byin nas/_/tshangs dang zur gyi thig dag gi_/bar du ka ba cha
[\[88b.6\]]chung re/_/nam mkha'i thig gis brgyad du 'gyur/_/phyogs dang mtshams su gru gsum mo/_/bar gyi zlum po gnyis la yang /_/gzugs kyi rdo rje ma sogs dang /_/rin chen byang chub sems gnas rnams/_/nang na gnas pa'i re khA dang /_/snam bur gnas pa'i re khA dbyi/_/zhes pa'o/_/dpal
[\[88b.7\]]ldan kha sbyor rgyud gsungs pa'i/_/rdo rje sems dpa'i dkyil 'khor ni/_/so bdun bdag nyid 'khor lo la/_/tshangs pa'i g.yas dang g.yon dag tu/_/phyed bcas cha chung bar dor nas/_/cha chung phyed pa'i thig gnyis gdab/_/cha chung gsum dor zlum po ni/_/cha chung phyed par rdo rje'i phreng /_/_
[\[89a\]]
[\[89a.1\]]phyed la 'od zer phreng bar 'gyur/_/cha chung gsum gyi bar nas slar/_/cha chung phyed par zlum po de'i/_/dbus su pad+ma'i phreng ba yang /_/cha chung gsum nas zlum po ste/_/slar yang cha chung phyed par de'i/_/dbus su 'khor lo'i phreng ba'o/_/gzhan gyi sa la cha chung gsum/_/_
[\[89a.2\]]dpal ldan ye shes mkha' 'gro ma'i/_/'khor lo bcu gsum bdag nyid mdzes/_/tshangs pa'i thig las cha chung ni/_/gsum las thig gnyis cha chung 'gyur/_/slar yang cha chung drug dor nas/_/zlum po gcig ni bskor bar bya/_/slar yang cha chung zlum po la/_/rdo rje'i phreng ba'i mtshan ma
[\[89a.3\]]ste/_/'od zer phreng ba'i don du gzhan/_/cha chung bar nas slar yang ngo /_/gzhan gyi sa la cha chung bzhi/_/lhag pa'i re khA dbyi bar bya/_/gang zhig bcu bdun gyi ni bdag nyid can/_/kye yi rdo rje rgyal po rnam bzhi dang /_/rdo rje bdud rtsi bzhi dang dpag med ma/_/ku ru ku l+le'i dkyil 'khor rnams la
[\[89a.4\]]ni/_/tshangs pa'i thig las phyi ngos su/_/zlum po'i thig bzhi sbyin bya ste/_/cha chung brgyad cha dang bcas pa'i/_/cha chung phyed dang gsum mtha' dang /_/rkang par bcas pa'i cha chung lngar/_/'dab ma'i don du gnyis pa dang /_/gsum pa rdo rje'i phreng ba ni/_/brgyad char bcas pa'i cha chung dang /_/_
[\[89a.5\]]bzhi pa 'od phreng cha chung ngo /_/lhag ma'i sa ni cha chung drug_/nang du tshangs pa'i thig dang ni/_/zur gyi thig rnams dbyi bar bya/_/kye yi rdo rje dgu yi bdag nyid can/_/rnam bzhi 'di yi sku yi dkyil 'khor la/_/tshangs pa dor nas kyang ni cha chung lngar/_/zlum po'o gzhan ni nyis 'gyur tshad
[\[89a.6\]]yin no/_/de yi phyi rol cha chung zlum po la/_/rdo rje phreng ba yis ni mtshan pa ste/_/de nyid la ni bum pa'i phreng ba'o/_/zhes so/_/gsang sngags rig pa 'ga' zhig smra bar byed/_/sangs rgyas thod pa'i sku dang ni/_/sgyu ma chen mo zhes bya la'ang /_/de mnyam dkyil 'khor rab gsungs te/_/_
[\[89a.7\]]tshad 'di la ni lhag chad med/_/mgon po rdo rje hUM mdzad kyi/_/dkyil 'khor thig la nges par ni/_/tshangs pa'i thig gi ngos gnyis su/_/cha chung phyed dang gsum dor nas/_/ge sar gyi ni zlum por 'gyur/_/cha chung lnga nas 'dab ma'i'o/_/de nas cha chung yongs dor te/_/phyogs dang
[\[89b\]]
[\[89b.1\]]phyogs bral rnams su yang /_/cha chung phyed dang brgyad pa yi/_/pad+ma brgyad du'ang 'gyur ba yin/_/shar dang nub kyi sgo nyid du/_/cha chung gsum pa'i pad+ma bya/_/'khor lo bde mchog phag mo yi/_/dkyil 'khor thig ni ji lta bar/_/rtsa thig nas phyed phyed dang bzhi/_/phyed phyed phyed dang bzhi dang
[\[89b.2\]]phyed/_/phyed dang bzhi dang bzhi cha dang /_/'dab ma'i phyed dang gsum nas ni/_/der ni bla ma'i zlum po rnams/_/bskor bar bya zhing de nas ni/_/rtsi bas kyi don du thig btab ste/_/tshangs pa'i g.yas dang g.yon dag tu/_/cha chung phyed dang gnyis kyi bar/_/spangs nas thig ni rab sbyin bya/_/rtsa
[\[89b.3\]]thig dag gi bar du'o/_/cha chung phyed kyi bar dor nas/_/slar yang thig ni de bzhin gdab/_/zur du yang ni de bzhin nyid/_/sngags pas thig bzhi sbyin par bya/_/tshangs pa las ni nges song thig_/ji srid cha chung gnyis kyi phyir/_/slar yang de las rnam song ste/_/de nyid du ni de bzhin
[\[89b.4\]]'jug_/de las kyang ni nges song thig_/slar yang cha chung gnyis kyi bar/_/de las slar yang rnam song nas/_/thig de la ni rab tu 'jug_/slar yang de las de song nas/_/ji srid cha chung gnyis kyi bar/_/slar yang de las rnam song ste/_/tshangs pa der ni rab tu 'jug_/ji
[\[89b.5\]]ltar g.yas su de bzhin g.yon/_/phyogs su de bzhin mtshams su yang /_/de yi yang ni nang du thig_/cha chung phyed kyi bar de bzhin/_/de nyid rim pa'i sbyor ba yis/_/g.yas dang g.yon min dag la bya/_/thig le'i dkyil 'khor dga' ba can/_/bde mchog rgya mtsho las
[\[89b.6\]]'byung ba'o/_/rtsibs kyi ngos su shin tu ni/_/mi bzad rdo rje bzhi yis bskor/_/lhag ma pad+ma 'dab brgyad de/_/tshad 'di las ni lhag chad med/_/thugs sogs 'khor lo'i mu khyud la/_/rdo rje pad+ma 'khor lo phreng /_/zlum po'i thig dang rtsibs kyis bskor/_/yang
[\[89b.7\]]dag bsrungs nas gzhan rnams dbyi/_/nyi shu rtsa lnga'i bdag nyid can/_/mgon po sangs rgyas thod pa la/_/de rnams dkyil 'khor rab bsrungs te/_/slar yang khyad par cung zad ni/_/zlum po drug pa'i nang dor nas/_/'dab ma'i den du cha chung lnga'i/_/zlum po
[\[90a\]]
[\[90a.1\]]gcig ni sbyin bya ste/_/ge sar don du rab mdzes pa'o/_/dpal ldan rnal 'byor nam mkha' yi/_/'khor lor rtsa thig nang du yang /_/cha chung phyed dang bzhi dor nas/_/zlum po gcig ni bskor bar bya/_/slar yang cha chung zlum po la/_/rdo rje phreng ba rab mdzes pa'o/_/_
[\[90a.2\]]de nas cha chung gsum dor nas/_/zlum po gcig ni sbyin bya ste/_/bsdus pa'i rim pa'i dkyil 'khor la/_/thig rnams bshad pa ji bzhin no/_/gzhan gyi thig rnams thams cad ni/_/dkyil 'khor 'dir yang de bzhin nyid/_/rtsa ba'i thig gi nang du gzhal yas khang gnyis pa'i
[\[90a.3\]]thig kyang 'chad par 'gyur ba'i bzhi bcu rtsa gsum gyi bdag nyid 'jam pa'i rdo rje'i dkyil 'khor lta bu'o zhes pa ni gzhan dag go/_/snying po'i gzhal yas khang las gzhal yas khang gnyis pa ni zlum po'o zhes pa kha cig gi'o/_/gzhan dag ni 'dir gzhal yang khang med de/_/rdo rje'i phreng ba sngar
[\[90a.4\]]bzhin no/_/zhes pa'o/_/bcu gsum gyi ni bdag nyid can/_/khro rgyal gshin rje gshed la yang /_/tshangs las cha chung bdun mtha' dang /_/brgyad kyi mthar yang rig gdab ste/_/kun nas zur gyi thig la'o/_/rdo rje phreng ba'i mtshan ma ste/_/phyogs su rdo rje'i ra lnga ste/_/kun nas cha
[\[90a.5\]]chud brgyad pa'o/_/dpal ldan rdo rje sgrol ma'i lha'i/_/dkyil 'khor thig gi nges pa ni/_/tshangs las cha chung gsum gyi mthar/_/ge sar rtse mo'i zlum po ste/_/de'i phyir cha chung drug nas bskor/_/'dab ma'i phreng ba'i mtshan ma'o/_/der gnas tshangs dang de bzhin slar/_/zur
[\[90a.6\]]gyi thig kyang dbyi bar bya/_/dpal ldan 'jam pa'i rdo rje yi/_/dkyil 'khor thig ni ji bzhin slar/_/nyer lnga'i bdag nyid 'od zer can/_/dkyil 'khor la yang de bzhin no/_/bcu gsum gyi ni bdag nyid can/_/srung ba lnga yi dkyil 'khor yang /_/tshangs pa'i thig las
[\[90a.7\]]cha chung gnyis/_/ge sar rtse mo'i zlum po ste/_/de nas cha chung bzhi nas bskor/_/'dab ma'i don du rab mdzes pa'o/_/de nas cha chung bar phyogs su/_/cha chung brgyad pa'i pad+ma ste/_/thig de rnams kyi phyi rol du/_/kun nas gru bzhi sbyin par bya/_/tshangs pa'i thig dang de bzhin
[\[90b\]]
[\[90b.1\]]du/_/slar yang zur gyi thig rnams dbyi/_/gsum lhag pa yi brgya phyed can/_/rdo rje dbyings kyi dkyil 'khor la'ang /_/rtsa ba yi ni nang du thig_/cha chung brgyad du sbyin par bya/_/de nyid gnyis pa nang ma yi/_/dkyil 'khor gyi ni rtsa thig yin/_/rta babs med cing sgo khyud bcas/_/_
[\[90b.2\]]sgo rnams dang ni mnyam par ldan/_/rtsa ba'i nang gi mthar thug par/_/kun nas zlum po sbyin par bya/_/slar yang cha chung zlum po la/_/rdo rje yi ni mtshan ma ste/_/tshangs pa'i g.yas dang g.yon dag tu/_/cha chung gnyis gnyis kyi ni bar/_/spangs nas thig ni rab sbyin bya/_/zlum
[\[90b.3\]]po'i thig gnyis bar du'o/_/cha chung bar nas slar yang thig_/ka ba'i don du de bzhin sbyin/_/re mig dgur ni 'gyur ba yin/_/tshangs pa'i thig la sogs pa dbyi/_/de nyid bsdus las khams gsum rnam rgyal gyi dkyil 'khor la ni nang gi gzhal yas khang rta babs dang bcas
[\[90b.4\]]pa'o zhes gsungs so/_/bzhi bcu rtsa gsum bdag nyid can/_/'jam pa'i rdo rje'i dkyil 'khor la/_/rtsa ba'i thig gi nang du thig_/rang gi sgo tshad gnyis kyi bar/_/der yang sngags pas sbyin par bya/_/zur thig gnyis kyi bar du'o/_/da nyid gnyis pa nang gi ni/_/dkyil
[\[90b.5\]]'khor gyi yang rtsa thig yin/_/rta babs med cing sgo dang ni/_/sgo 'gram sogs dang yang dag ldan/_/dkyil 'khor gsum pa'ang de bzhin du/_/de yi yang ni nang du bya/_/ji ltar rdo rje dbyings bzhin nang /_/de bzhin 'dir yang re'u mig dgu/_/de nyid sngags pa rnams
[\[90b.6\]]kyis bya/_/rdo rje phreng bas legs par bskor/_/gsung gi dbang phyug dkyil 'khor la'ang /_/'khor lo thams cad mtshungs par phyi'i/_/thig gdab pa ni shes bya ste/_/khyad par slar yang brjod par bya/_/kun nas zlum po bzang po yis/_/phyi rol gyi ni 'khor lo
[\[90b.7\]]bya/_/gos 'og rtsa ba nas bzung ste/_/pha rol gos kyi 'og nas thig_/thig gi rim pa ma 'das par/_/zlum po bdun ni bskor bar bya/_/rtsa ba'i thig gi nang dag tu/_/sgo gnyis kyi ni bar spangs nas/_/thig gcig rab tu sbyin bya ste/_/zur thig gnyis kyi bar du'o/_/_
[\[91a\]]
[\[91a.1\]]thig de yang ni dkyil 'khor ni/_/gnyis pa yi yang rtsa ba yin/_/rta babs med cing sgo khyud bcas/_/sgo rnams dang ni mnyam par ldan/_/de yi nang du gsum pa yi/_/dkyil 'khor gyi ni rtsa ba ste/_/sgo gnyis yongs su dor bas na/_/thig kyang de bzhin
[\[91a.2\]]gdab par bya/_/rta babs med cing sgo 'gram dang /_/sgo dang sgo khyud sogs kyis brgyan/_/de yi yang ni nang dag tu/_/dkyil 'khor bzhi pa'ang de bzhin nyid/_/rdo rje dbyings kyi nang ji bzhin/_/de bzhin 'dir yang re mig dgu'o/_/rwa yi phyi rol gyur pa 'dir/_/gser gyi sa
[\[91a.3\]]la sor bzhi ste/_/rdo rje'i phreng ba de bzhin bya/_/rin chen phreng ba de bzhin slar/_/pad+ma'i phreng ba'ang de bzhin nyid/_/'khor lo'i phreng ba slar de bzhin/_/lhag ma'i gnas la de bzhin du/_/phyi rol 'od zer sor bcu gnyis/_/zhes pa ni 'khor dang bcas pa 'od zer gyi mthar thug
[\[91a.4\]]pa la khru bcu drug gi tshad dang ldan pa'i dkyil 'khor gyi thig brjod par bya ste/_gzhan du yang 'di'i rjes su 'brangs nas rtogs bar bya'o/_/sum cu rtsa gnyis bdag nyid lha/_/'phags lugs 'khor lo ji lta bar/_/de nyid rim pa'i sbyor ba yis/_/ngan song sbyong ba'i 'khor
[\[91a.5\]]lo'o/_/khyad bar rdo rje'i phreng ba yi/_/nang du rig par bya ba ni/_/rdo rje phreng ba sogs spangs nas/_/'khor lo ser po rtsibs brgyad ba'o/_/rtsa ba'i thig gi nang dag tu/_/'di ni sgo yi bar spangs nas/_/thig gsum rab tu sbyin bya ste/_/zur thig gnyis kyi bar du'o/_/_
[\[91a.6\]]cha chung rig byed spangs nas kyang /_/thig gcig slar yang bri bar bya/_/slar yang cha chung bzhi spangs nas/_/de bzhin du yang thig sbyin no/_/dbus su re kha dgu pa ste/_/'jam pa'i rdo rje'i zlum po yi/_/pho brang bzhin ni shes par bya/_/'byung po 'dul ba'i dkyil
[\[91a.7\]]'khor ro/_/da ni mkha' 'gro lnga rnams kyi/_/dkyil 'khor thig ni brjod par bya/_/so so'i dos su tshangs pa las/_/cha chung phyed dang lnga spangs par/_/bya ste de la cha chung gnyis/_/cha ni gnyis gnyis ngos dag tu/_/spangs par rtsa ba'i thig bya zhing /_/nang gi cha yi
[\[91b\]]
[\[91b.1\]]brgyad cha yi/_/tshad des sgo dang sgo logs sogs/_/bya ste rta babs med pa'o/_/cha chung spangs nas phyogs rnams su/_/dkyil 'khor bzhi bo rnams la yang /_/rim pa 'di yi sbyor ba yis/_/mkhas pas thig rnams sbyin par bya/_/phyogs su dkyil 'khor phyi yi
[\[91b.2\]]sa/_/cha chung phyed dang gnyis par shes/_/rdo rje mkha' 'gro 'khor lor yang /_/rtsa ba'i dkyil 'khor nang du ni/_/thig gcig rab tu sbyin bya ste/_/kun nas gru bzhi pa nyid do/_/slar yang cha chung gcig nas thig/_/rdo rje phreng ba'i mtshan ma ste/_/zla phyed mnyam pa'i rnam pa
[\[91b.3\]]yis/_/dbus su legs par mdzes par bya/_/sangs rgyas mkha' 'gro'i 'khor lo ni/_/'khor lo'i phreng bar zlum po nyid/_/rin chen mkha' 'gro'i rin chen gyis/_/kun nas legs par bskor ba ni/_/rin chen cha brgyad lta bu ste/_/de yi dbus su slar yang bya/_/pad+ma
[\[91b.4\]]mkha' 'gro'i 'khor lor ni/_/cha chung dag la pad+ma'i phreng /_/gru bzhi pa dang pad+ma yi/_/rnam pa de yi dbus su bya/_/sna tshogs mkha' 'gro'i 'khor lor yang /_/ral gri'i phreng ba cha chung ste/_/de yi dbus su gru gsum bya/_/rdo rje slob dpon mkhas pas so/_/rang rang
[\[91b.5\]]dkyil 'khor tshad kyis ni/_/sgo la sogs pa rab tu brtag_/'khor los sgyur drug dkyil 'khor la/_/mkhas pas rig rnams sbyin bya ste/_/tshangs las g.yas dang g.yon dag tu/_/cha chung bzhi bzhi spangs nas su/_/cha chung brgyad po 'di rnams la/_/dkyil 'khor rnam
[\[91b.6\]]par rdzogs par bya/_/bcu gnyis char ni mnyam byas nas/_/cha ni gnyis gnyis ngos dag tu/_/spangs te sgo la sogs pa bya/_/slar yang rta babs med pa'o/_/dkyil 'khor chen po'i tshad kyis ni/_/cha chung gnyis nyid spangs par yang /_/tshad kyi don du sgrub pa pos/_/_
[\[91b.7\]]zlum po'i thig kyang bskor bar bya/_/slar yang de bzhin phyi rol du/_/cha chung bcu yi bar nas bskor/_/cha lnga rnams su byas pa la/_/dkyil 'khor lnga po de bzhin bya/_/phyi nas zlum po dag dang ni/_/gzhan yang lhag pa'i re khA dbyi/_/nang ma dang ni lhan cig tu/_/dkyil
[\[92a\]]
[\[92a.1\]]'khor drug tu 'gyur ba yin/_/dkyil 'khor rnams kyi nang nyid du/_/lte ba'i don du cha chung gsum/_/de phyir 'dab ma'i don du yang /_/cha chung drug gis zlum po bya/_/phyi rol phyogs dang phyogs bral du/_/cha chung drug pa'i pad+ma brgyad/_/de yi phyi nas
[\[92a.2\]]zlum po gcig_/cha chung bar nas slar de bzhin/_/rang rang dkyil 'khor tshad kyis ni/_/sgo sogs mtshan nyid shes par bya/_/gzhan pho brang bdun pa'i dkyil 'khor la sogs pa'i gzhal yas khang gi khyad par rnams kyang bshad pa'i rjes su 'brangs te dpags la mkhas
[\[92a.3\]]pa rnams kyis thig gdab par bya'o/_/slar yang dpal dus kyi 'khor lor gsungs pa'i dkyil 'khor ni 'dir brjod pa'i rgyud gzhan mtha' dag tu gsungs pa'i cho ga rnams las nyi ma'i shing rta la sogs pa gdul bar bya ba'i don du bya pa mi 'dra bar gsungs pa'o/_/de'i
[\[92a.4\]]phyir rdzogs pa'i rim pa'i rnal 'byor pa rnams kyis ni bcom ldan 'das dpal rdo rje 'chang nyid sna tshogs pa'i skus dkyil 'khor ma lus pa'i dbang phyug yin pas mngon par 'dod pa thams cad bskyed cing 'byung ba'o zhes brtan par lhag par mos pa byas na rgyud
[\[92a.5\]]gzhan gyi tshogs kyang rab tu gnas pa la sogs pa rjes su gnang zhing mi 'gal bas mngon par 'dod pa sgrub par byed do/_/des na dus kyi 'khor lo'i bya ba rab tu spros pa rnams yongs su dor nas dkyil 'khor gyi thig gdab pa tsam brjod par bya'o/_/rdul
[\[92a.6\]]tshon dgye ba tsam yang 'chad par 'gyur ba'i rdul tshon dgye ba'i skabs su brjod par bya'o/_/'dir slob dpon gyi mtheb sor nyi shu rtsa bzhi ni khru ste khru bzhi ni dkyil 'khor ro/_/de nyis 'gyur srid du khru brgyad pa'i tshangs thig gnyis gdab par bya'o/_/de'i rjes la de bzhin
[\[92a.7\]]du zur thig gnyis so/_/thig skud kyi sboms su ni slob dpon gyi nas kyi tshad do/_/de la thugs kyi dkyil 'khor gyi sgo'i drug cha ni mtheb sor phyed kyi tshad de cha chung du tha snyad gdags par bya'o/_/snying po nyid du thig gzung nas/_/lte ba'i don du cha chung gnyis/_/de nas
[\[92b\]]
[\[92b.1\]]'dab ma'i cha chung bzhir/_/rdo rje can gyis zlum po bya/_/de nas bar med par ni thig_/kun nas gru bzhi pa yin te/_/cha chung bar nas slar yang sbyin/_/rdo rje phreng bas mtshan pa'o/_/cha chung bzhi yi bar spangs nas/_/zur gnyis dag la thug ba'i thig/_/slar yang cha chung bar
[\[92b.2\]]dor nas/_/rdo rje phreng ba'i thig gdab po/_/'di yi dbus su pad+ma ni/_/rab mdzes cha chung bzhi pa ste/_/ngos ni gnyis po dag tu yang /_/cha chung re re'i ka ba bya/_/de dag gi ni ngos su rgyar/_/cha chung gsum pa'i bum pa ste/_/slar yang ka ba cha chung nyid/_/srid du cha chung bzhi
[\[92b.3\]]pa'o/_/phyi nas de yi mtha' ma yi/_/phyi rol tu ni thig gdab ste/_/cha chung thub pa yongs dor nas/_/zur thig gnyis kyi bar du'o/_/de yi phyi rol lha snam la/_/cha chung bzhi ni spangs par te/_/de nas cha chung bar spangs nas/_/rtsa thig rab tu gdab par bya/_/rtsa ba'i
[\[92b.4\]]thig gi mthar thug pa/_/thugs kyi dkyil 'khor mchog yin zhing /_/'khor lo'i brgyad cha sgo yin te/_/de yi drug cha cha chung ngo /_/de la tha snyad byas pa ni/_/dus kyi 'khor lo'i dkyil 'khor la'o/_/sgo yi tshad kyis sgo khyud de/_/'gram dang logs kyang de bzhin no/_/de yi
[\[92b.5\]]phyed kyis stegs bur 'gyur/_/stegs bu'i phyed kyis tshon gyis/_/dra ba stegs bu'i tshad du 'gyur/_/rin chen sa ni de yi phyed/_/shar bu dang ni mda' yab sa/_/tshon gyi sa dang mnyam pa ste/_/ka ba cha chung phyed dang gnyis/_/bar ni rin chen la sogs bdun/_/cha
[\[92b.6\]]chung phyed dang brgyad pa yi/_/dpangs su yang dag gnas pa ste/_/de yi steng du gnas pa yi/_/rta babs brtsegs ma gsum par 'gyur/_/steng du sgo las sum 'gyur gyi/_/tshad ldan mdzes par gyur pa der/_/brtsegs ma dang po cha chung drug/_/gnyis pa la ni
[\[92b.7\]]phyed dang lnga/_/gsum pa cha chung phyed dang bzhi/_/rgya phubs cha chung gnyis par brjod/_/de nyid steng du gnas pa yi/_/bum pa cha chung gnyis par 'gyur/_/de la brtsegs ma dang por ni/_/snam bu dang po cha chung gcig_/nyi shu rtsa bzhi ring ba'o/_/de yi steng
[\[93a\]]
[\[93a.1\]]du cha chung gcig_/myos pa bsrung ba'i snam bu ste/_/rings su cha chung bcu drug pa'o/_/de yi steng gi dbus su ni/_/mchod pa'i lha mo'i gnas nyid kyang /_/cha chung bzhi pa rab mdzes pa/_/rdo rje slob dpon mkhas pas bya/_/de yi yang ni ngos dag tu/_/cha chung re re'i
[\[93a.2\]]ka ba bya/_/slar yang mchod pa'i lha mo'i gnas/_/ngos gnyis dag tu de bzhin te/_/phyir zhing cha chung ka ba dag_/ngos dag tu yang de bzhin nyid/_/ngos gnyis dag tu so ldan gyi/_/dbang po gnan pa'i seng ge ste/_/seng ge'i mgo bo'i steng du 'degs/_/de dag spyi bor de bzhin
[\[93a.3\]]slar/_/snam bu cha chung phyed par 'gyur/_/bco brgyad du yang ring ba'o/_/de steng snam bur gyur pa ni/_/myos pa bsrung ba zhes bya ba/_/bar ni cha chung gcig par 'gyur/_/rings su cha chung bcu gnyis pa'o/_/de steng de bzhin ring ba yi/_/snam bu'i bar la cha chung gsum/_/_
[\[93a.4\]]der ni rkang pas dman pa yi/_/cha chung gis kyang ka bzhi bya/_/lha mo rnams kyi gnas rnams kyang /_/ka ba'i bar du yang dag gnas/_/cha chung gsum dang ldan pa yi/_/gnas gsum slar yang sngags pas bya/_/ka ba'i phyir rol ngos dag tu/_/gdung 'degs pa yi lha mo bya/_/_
[\[93a.5\]]de yi spyi bor slar yang dpangs/_/cha chung phyed pa'i snam bur 'gyur/_/de nyid cha chung bco lnga yi/_/rings su yang dag gnas pa yin/_/de steng myos pa bsrung ba yi/_/snam bu la ni cha chung ste/_/rings su cha chung brgyad par 'gyur/_/de steng cha chung gnyis pa ste/_/de yang rings su
[\[93a.6\]]de bzhin nyid/_/'di la yang ni ka ba bzhi/_/cha chung phyed pa'i tshad dang ldan/_/rings su cha chung gnyis par ldan/_/gnas gsum cha chung gnyis pa yang /_/ka ba'i bar du yang dag gnas/_/phyi rol ka ba'i ngos dag tu/_/sngar bzhin gdung 'degs lha mo'o/_/de steng cha
[\[93a.7\]]chung phyed pa yi/_/snam bu cha chung bcu gnyis su/_/de ni ring bar gyur pa yin/_/de steng rgya phubs yang dag gnas/_/cha chung brgyad du ring ba ste/_/de yi steng du bum pa'i gnas/_/de yi g.yas dang g.yas min du/_/rgyal mtshan dang ni pa dan bya/_/snam bu kun gyi
[\[93b\]]
[\[93b.1\]]rtse mo la/_/dril bu me long rnga yab dang /_/rgyal mtshan la sogs khyad par gyis/_/der yang brgyad par bya ba yin/_/thugs kyi dkyil 'khor phyi rol du/_/gsung gi dkyil 'khor bya ba ste/_/thugs kyi nyis 'gyur tshad kyis ni/_/de yi tshad rnams rab tu brtag/_
[\[93b.2\]]so so'i phyogs kyi cha rnams su/_/de la cha chung bcu gnyis ni/_/thugs kyi dkyil 'khor rtsig sogs dang /_/mda' yab rnams kyis bsgribs pa'o/_/de yi phyi rol thig gcig ni/_/cha chung bdun gyi bar du slar/_/cha chung dag ni bzhi rnams kyis/_/slar yang lha yi snam
[\[93b.3\]]bu'o/_/cha chung bzhi pa'i pad+mar 'gyur/_/de yi phyogs su gyur pa yang /_/thugs kyi rta babs 'og rnams su/_/shes par bya ste mdor bsdu na/_/myos pa bsrung ba'i snam bu sogs/_/brtsegs ma gnyis pa dag la yang /_/cha chung bzhi yi bar du ni/_/kun nas 'bad
[\[93b.4\]]pas bri bar bya/_/ka ba gnyis kyi bar la yang /_/cha chung phyed dag bsnur nas so/_/lha yi snam bu'i thig las ni/_/phyi rol cha chung bar rnams su/_/rtsa thig rab tu sbyin bya ste/_/zur thig gnyis kyi bar du'o/_/sgo dang rta babs dag kyang der/_/sngar gyi rim pas bri bar bya/_/'on
[\[93b.5\]]kyang thugs kyi dkyil 'khor tshad/_/nyis 'gyur gyi ni tshad kyis so/_/gsung gi dkyil 'khor rtsa ba las/_/phyi rol sgra yi dkyil 'khor mchog_/de la gnyis 'gyur tshad kyis ni/_/de yi tshad rnams rab gzhal bya/_/so so'i phyogs kyi cha rnams su/_/cha chung nyi shu
[\[93b.6\]]rtsa bzhi ni/_/gsung gi dkyil 'khor thig sogs dang /_/mda' yab rnams kyis bsgribs pa'o/_/cha chung drag po der spangs nas/_/thig ni zur gnyis bar du ste/_/slar yang cha chung nyi ma ni/_/spangs nas lha rnams de bzhin no/_/snam bu 'di de nyid la ni/_/pad+ma yang
[\[93b.7\]]ni bcu gnyis te/_/de rnams cha chung bcu gnyis pa'o/_/de las yang ni cha chung gi_/dbus kyi cha yi lte ba ste/_/de yi g.yas dang g.yas min du/_/'dab ma rnams ni bzhi bya zhing /_/de yi g.yas dang g.yon dag tu/_/'dab ma rnams ni brgyad du bya/_/de yang g.yas
[\[94a\]]
[\[94a.1\]]dang g.yon rnams su/_/'dab ma rnams ni bcu drug 'gyur/_/de yang rim pa gsum pa ste/_/rim pa gsum du gyur pas kyang /_/'dab ma nyi shu rtsa brgyad do/_/lha yi snam bu'i thig las ni/_/phyi rol du yang rtsa ba'i thig_/cha chung bar nas sbyin bya ste/_/zur gyi
[\[94a.2\]]thig gi bar du'o/_/sgo dang rta babs dag gi tshad/_/sngar brjod ji bzhin 'dir yang ste/_/'on kyang gsung gi dkyil 'khor tshad/_/nyis 'gyur dag gis rab gzhal bya/_/chu yi khor yug phyed du yang /_/rta babs kyis kyang khyab pa'o/_/gsung gi dkyil 'khor rta babs las/_/phyi
[\[94a.3\]]rol sku yi dkyil 'khor gyi/_/sgo yi dbus su shing rta ni/_/cha chung bcu gnyis pa rnams bya/_/sa yi khor yug la yang ni/_/cha chung dag ni bcu gnyis bya/_/de yi phyi nas chu yi ni/_/khor yug cha chung nyer bzhi ste/_/de phyir me yi khor yug la/_/slar yang cha chung nyer
[\[94a.4\]]bzhi'o/_/de nas rlung gi khor yug la/_/cha chung nyi shu rtsa bzhir 'gyur/_/de las phyi rol nam mkha' yi/_/khor yug cha chung bcu gnyis so/_/sa sogs khor yug drug po yi/_/dang por zlum po rab tu sbyin/_/'od phreng mthar yang zlum po ste/_/zlum po bdun du 'gyur ba yin/_/_
[\[94a.5\]]thugs kyi rdo rje'i dkyil 'khor te/_/dkyil 'khor gsum gyi bdag nyid mchog_/'di yi thig skud khru brgyad de/_/'dzin ma'i zlum po ji srid du'o/_/zhes pa ni phyogs gcig go/_/gang gi tshe 'dir thugs kyi dkyil 'khor gyi sgo'i tshad dang gsung gi dkyil 'khor gyi sgo'i tshad bsdoms
[\[94a.6\]]nas sgo cha chung bco brgyad du yongs su brtags te de'i drug cha la cha chung gi tha snyad byed pa de'i tshe cha chung des gtso bo'i pad+ma'i lte ba la sogs pa nas 'od kyi khor yug gi mthar thug par cha chung gi grangs bya'o/_/de'i tshe ni thugs rdo rje gtso bo ste dkyil 'khor gsum gyi bdag nyid kyi dkyil
[\[94a.7\]]'khor la khru bcu gnyis dang /_de'i nyis 'gyur gyi thig skud khru nyi shu rtsa bzhi ni sa'i khor yug gi dang po ji srid du'o/_/zhes pa phyogs gnyis pa'o/_/gang gi tshe bcom ldan 'das thugs rdo rje gsung rdo rje'i gnas su gyur na gsung rdo rje ni gtso bo ste/_de las gzhan pa'i lha la sogs
[\[94b\]]
[\[94b.1\]]pa dgod pa ni phyogs dang po bzhin no/_/gang gi tshe yang dbus kyi dkyil 'khor khru bzhi pa dang de'i nyis 'gyur gnyis pa dang /_de'i nyis 'gyur gsum ba yin pa de'i tshe khru bcu drug gi dkyil 'khor gsum gyi bdag nyid gsung gi dkyil 'khor dang /_de'i nyis 'gyur gyi thig skud khru sum cu so gnyis
[\[94b.2\]]ni sa'i khor yug gi dang po ji srid du'o zhes pa phyogs gsum pa'o/_/gang gi tshe dang por brjod pa'i thugs kyi dkyil 'khor gyi sgo'i tshad dang por brjod pa'i sku'i dkyil 'khor gyi sgo'i tshad bsdoms nas sgo cha chung sum cur yongs su brtags te de'i drug cha la cha chung du tha snyad byed pa de'i tshe
[\[94b.3\]]cha chung nges gtso po'i pad+ma'i lte ba la sogs pa nas 'od kyi khor yug gi mthar thug par cha chung gi grangs bya zhing /_bcom ldan 'das thugs rdo rje yang sku rdo rje'i gnas su bya'o/_/sku rdo rje ni gtso bo ste de las gzhan pa'i lha la sogs pa dgod pa ni phyogs dang po bzhin no/_/de'i tshe sku
[\[94b.4\]]rdo rje ni gtso po'i dkyil 'khor gsum gyi bdag nyid kyi dkyil 'khor la khru nyi shu dang de'i nyis 'gyur gyi thig skud khru bzhi bcu ni sa'i khor yug gi dang po ji srid du'o zhes pa phyogs bzhi pa'o/_/de ltar yang dri ma med pa'i 'od las thig skud khru brgyad pa zhes pa ni rtsa ba la khru brgyad ces bya
[\[94b.5\]]ba ste/_dkyil 'khor gyi ni nyis 'gyur ro/_/zhes rnam par bkral nas de la dang po'i sangs rgyas su thugs kyi dkyil 'khor la khru bcu gnyis bya zhing /_de nyis 'gyur gyi thig skud ni khru nyi shu rtsa bzhi'o/_/de bzhin du gsung gi dkyil 'khor la khru bcu drug go/_/sku'i dkyil 'khor la
[\[94b.6\]]khru nyi shu'o zhes pa ni des pa ste thig skud ni de'i nyis 'gyur ro zhes gsungs so/_/dbang gi don du ni dbus kyi dkyil 'khor tsam yang bskor bar rjes su gnang ste/_ji skad du/_dbang gi don du dkyil 'khor ram ni rigs kyi dbang gis phyi yi 'khor los rab tu dman par 'gyur/_/zhes gsungs
[\[94b.7\]]so/_/gang yang khams gsum rnam par rgyal ba'i rgyud las/_sgo 'khor lo'i dgu cha dang /_dkyil 'khor chen po bkod pa'i rgyud las/_sgo 'khor lo'i bcu char gsungs pa de dag ni/_slob dpon rnams da lta tha snyad mi mdzad mod/_bdag gis ni yongs su byas so/_/dkyil
[\[95a\]]
[\[95a.1\]]'khor gyi chad rnams kyang rab tu grags pa brjod kyi 'di tsam kho na ni ma yin no/_/de ltar yang bcom ldan 'das kyis/_'dzam bu'i gling gi dbang phyug gam/_/'khor los sgyur ba'i rgyal po yis/_/phyi rol dkyil 'khor bri bya ste/_/kun nas dpag tshad rab tu'o/_/gdul
[\[95a.2\]]bya'i skye bo'i bsam pa la/_/mkhas pas mnyam par bltas nas ni/_/'dod pas tshad ni byas pa la/_/nyes pa cung zad yod ma yin/_/rang gi 'dod pas dkyil 'khor kun/_/lag pa'i mthil du bris byas nas/_/bstan bcos las gsungs don byed de/_/sa stengs sogs su
[\[95a.3\]]smos ci dgos/_/zhes gsungs so/_/dpag tu med pa'i dbye bas tha dad pa'i dkyil 'khor rnams ji tsam zhig mngon par brjod par bya bar nus/_gang gi phyir bcom ldan 'das kyis bka' stsal pa/_dkyil 'khor ji lta de bzhin du/_/rab tu brtags pa su yis nus/_/rang gi
[\[95a.4\]]lha yi rnal 'byor gyis/_/dkyil 'khor brtag pa 'grub pa yin/_/zhes pa dkyil 'khor la thig gdab pa'i cho ga'o//_//de nas gtor ma byin la/_baM laM raM yaM haM rnams kyi sa bon las grub pa'i dkar po dang ser po dang dmar po dang ljang gu dang nag po'i tshon rnams rim pa ji
[\[95a.5\]]lta ba bzhin du zla ba chu shel dang /_karke Ta Na dang /_pad+ma rA ga dang /_in+d+ra nI la las byung ba rnams sam yang na mu tig dang gser dang byi ru dang bsres pa mu men las byung ba rnams sam/_bsres pa ni 'dir mu tig la sogs pa bzhi po rnams so/_/yang na khams las byung ba 'am/_'bras
[\[95a.6\]]las byung ba 'am/_me tog las byung ba 'am/_ji ltar rigs par sol ba dang so phag dang rus pa'i phye ma la sogs pas kyang rung /_legs par 'dus byas pa'i bzung bo rnams b+h+rUM aM hrIM khaM hUM rnams las grub pa'i rnam par snad mdzad la sogs pa'i ngo bor bsams nas/_nam mkha' la bkod
[\[95a.7\]]pa'i de bzhin gshegs pa thams cad thugs kar b+h+rUM la sogs pa las grub pa'i ye shes kyi tshon rnams thig skud 'du bya bar brjod pa'i 'bar ba'i lta stangs kyis bkug ste bcugs bas ye shes kyi tshon dang lhan cig ro gcig tu gyur pa rnams la b+h+rUM zhes pa la sogs pas
[\[95b\]]
[\[95b.1\]]mngon par bsngags shing /_oM badzra tsi tra sa ma ya hUM zhes pa'i sngags kyis brgya rtsa brgyad du bsngags so/_/de bzhin du 'bar ba'i lta bas yang dag par gzi brjid bskyed cing /_re re la hIH yig bkod nas/_bden pa gang gis sems can rnams rdul tshon mang zhing sangs rgyas bcom ldan 'das
[\[95b.2\]]rnams ni sems can rnams la chags pas rjes su chags par gyur pa'i bden pa des rdul tshon rnams 'bar bar gyur cig_/ces bden pa'i byin gyi rlabs kyis sbar bar bya ste/_lha sgom pa phul du byung ba las ni 'bar bar 'gyur ro/_/dri dang me tog la sogs pas mchod nas
[\[95b.3\]]snod gsar par gzhag par bya'o zhes pa rdul tshon gyi bzlas pa'i cho ga'o//_//de nas dkyil 'khor gyi lte bar gnas pa'i phur bu dkyil 'khor ji lta bar 'chad par 'gyur pa'i la//_thams cad pa'i sngags kyis bton nas rang gi lag pa'i rdo rje la bstim ste phur bu'i khung bu rin po che lnga
[\[95b.4\]]dang tshon sna lngas bkang bas mnyam por byas la/_dril bu'i sgra dang rdo rje'i glus mtshan ma ngan pa bsal bar bya'o/_/chos dbyings 'di ni dag pa ste/_/sems can khams ni rab grol mdzad/_/rang nyid rgyal po rdo rje 'chang /_/de bzhin gshegs pa kun gyi gnas/_/nyes pa
[\[95b.5\]]kun las rnam grol ba'i/_/'khor lo'i nang du yang dag zhugs/_/sems can kun gyi don gyi phyir/_/dkyil 'khor bdag gis bri bar bya/_/zhes pa chos kyi dbyings rnam par dag par mos la/_lag pa g.yas pa rdo rje mtshan zhing g.yon pa'i khu tshur gyis oM badzra raM ga sa na ya/_
[\[95b.6\]]oM AH hUM zhes pa'am/_oM badzra tsi tra sa ma ya hUM zhes brjod cing dkyil 'khor gyi nang du shar du phyogs par 'dug pas dbang ldan gyi mtshams nas brtsams te g.yas skor du tshon dgye bar bya'o/_/phyi nas ji lta ba bzhin du sgo'i slob dpon la sogs pa gzhan gyis kyang ngo /_/sboms
[\[95b.7\]]su sgo yi nyi shu cha'i/_/re khA yang dag drang bya ste/_/mnyam zhing drang po ma chad pa/_/ji ltar rigs pa'o phan tshun gyi/_/bar gyi tshad ni nas tsam la/_/'og dang steng ni ci mdzes bya/_/sbom por bkye na nad 'byung ste/_/phra mo yi ni nor rnams nyams/_/yon po yis ni rnam par sdang /_/_
[\[96a\]]
[\[96a.1\]]chad na bla ma slob ma 'chi/_/g.yas skor min par bkye na ni/_/tshon rnams phur bus btab par 'gyur/_/phur bus btab pa ni dngos grub kyi rgyu ma yin pa ste/_phan tshun 'dres pas ni rigs 'chad par 'gyur ro/_/nyes pa zhi bar bya ba'i phyir bcom ldan 'das
[\[96a.2\]]kyis gsungs pa/_de nyid med pa'i bsam sbyor las/_/gang zhig tshon bkye'i nyes pa ste/_/bzang po de nyid bsam sbyor las/_/sus kyang bar chad bya mi nus/_/dkyil 'khor ji lta ba de bzhin/_/ji srid du ni de nyid brtag_/ces so/_/tshon gyi re khA rnams kyang rin po che dkar po la
[\[96a.3\]]sogs pa'i rang bzhin gyi thur ma la sogs pa'i ngo bor lhag par mos par bya'o/_/'jug pa dang 'byung ba la thig dang tshon la 'goms pa'i sdig pas 'jigs pa'i phyir rdo rje shugs kyi ye shes kyi tshon gyi re khA yid kyis nam mkha' la bteg la/_oM badzra be gA kra ma hUM zhes bzla zhing /_rtsa ba'i
[\[96a.4\]]thig gi nang du dkyil 'khor bri ba'i phyir 'jug pa dang 'byung bar bya'o/_/de la dang por lha thams cad kyi dkyil 'khor la phyi dang nang gi dkyil 'khor gyi spyi'i kha dog gi rim pa brjod par bya'o/_/shar dang lho dang nub dang byang gi phyogs kyi de bzhin gshegs pa dang dbus kyi gtso bo'i
[\[96a.5\]]kha dog gi rim pa ji lta ba bzhin du phyi'i re khA nas brtsams te/_nang gi re khA'i bar du tshon sna nga'i rtsig pa'i re khA rnams kyi kha dog go/_/phyogs dang dbus su lha gzhan 'god pa na rgyas 'debs kyi de bzhin gshegs pa'i kha dog gi rim pa'o/_/bsgom bya'i dkyil 'khor la
[\[96a.6\]]rtsig pa lnga po 'di dag rin po che kha dog lnga las grub cing bar ni nas tsam mo zhes pa kha cig go/_/rtsig pa 'di ni gcig nyid rim gyis steng nas steng du kha dog lnga'i rin po che las byas pa'o zhes pa ni gzhan dag go/_/'dir 'dod pa dang po la rin po che'i snam bu'i sa gzhi dmar
[\[96a.7\]]po dang dra ba dang dra ba phyed pa'i sa gzhi nag po'o/_/'dod pa gnyis pa la ni dang po'i kha dog gi rin po che'i rang bzhin gyi cha nyid rnam par bkra ba'i rin po che'i snam bu ste/_yang na de la kha dog gzhan gyis rin po che las grub pa bkod pa ni rin po che'i snam bu'o/_/lnga pa'i kha dog gi
[\[96b\]]
[\[96b.1\]]rin po che'i rang bzhin gyi cha nyid sna tshogs pa'i dra ba dang dra ba phyed pa'i snam bu'am yang na de la kha dog gzhan gyi rin po che las grub pa bkod pa ni dra ba dang dra ba phyed pa'i snam bu'o/_/phyogs gzhan brjod pa ni de'i steng du rin po che'i snam bu do shal gyi snam bu'o/_/'dod pa gnyis ka la yang stegs
[\[96b.2\]]bu ni shel lam gser gyi rang bzhin nam pad+ma rA gA'i rang bzhin nam/_rin po che gzhan yang rung ste ji ltar mdzes pa'o/_/rin po che'i shar bu dang mda' yab rnams ni dkar po'o/_/rin po che'i shar bu dang mda' yab dang dar dpyangs kyi bar gyis gzhi ni sngon po ste/_nam mkha'i ngo bo yin
[\[96b.3\]]pa'i phyir ro/_/de nyid kyi phyir bar gyi snam bu la mun pa'i snam bu zhes brjod do/_/gdung ni ji ltar mdzes pa'i rin po che las byas pa ste/_rnam pa sna tshogs pa'i rin po che'i pa tra 'phro ba la sogs pas brgyan pa'o/_/rta babs kyi ka ba rnams ni rang rang gi phyogs kyi de bzhin gshegs
[\[96b.4\]]pa'i kha dog go/_/kyog po'i nang gi bla re'i 'og gi yang de rang gi de bzhin gshegs pa'i kha dog gi 'od kyis spras pa'i nam mkha'i rang bzhin no/_/rta rmig dang ba ran gyi kha dog ni ji ltar mdzes pa ste chu srin gyi snam bu yang ngo /_/'khor lo rnams ni gser gyi kha dog ste rin po che gzhan
[\[96b.5\]]las kyang byas pa'o zhes kha cig go/_/ri dgas dang ri dgas mo ni gser gyi rang bzhin la rin po che gzhan gyis spras pa'o/_/sna tshogs rdo rje'i lte ba ni nag po ste/_kha cig tu ni gtso bo'i de bzhin gshegs pa'i mdog go/_/ra dbus ma rnams ni rang rang gi phyogs kyi de bzhin gshegs
[\[96b.6\]]pa'i kha dog ste de las gzhan pa rnams ni de dag gi ngos kyi de bzhin gshegs pa'i kha dog go/_/ra lnga pa las ni de las gzhan pa'i phyogs dang dbus kyi de bzhin gshegs pa'i mdog ste ji ltar rigs par ro/_/phyogs gcig gi ra thams cad kyang rang gi phyogs kyi de bzhin gshegs pa'i
[\[96b.7\]]mdog go zhes pa kha cig ste/_'khor lo'i dbang po zhal bzhi pa nyid la rang rang gi phyogs kyi zhal gyi mdog go zhes pa ni phyogs gzhan no/_/bum pa bzang po rnams ni gser las byas pa'o/_/dpag bsam gyi shing rnams ni de las gzhan pa'i shing lta bu'o/_/pad+ma'i lte ba ni ljang gu
[\[97a\]]
[\[97a.1\]]ste ge sar ni ser po yin la 'dab ma rnams ni sna tshogs pa'i mdog go/_/de'i sa gzhi ni dmar po shas che ba'i dkar po ste chos 'byung gi cha'i re khA ni dkar po'o/_/khor yug gi phyogs la yang shel nyid yin na re khA dkar po'am gser gyi mdog yin na ser po'o/_/rdo rje rnams
[\[97a.2\]]dang de'i re khA yang nag po ste gzhan du dkar po'am ser po zhes gsungs so/_/rdo rje'i sa gzhi'i mdog ni ji ltar mdzes pa ste/_bsgom bya'i dkyil 'khor la 'og rlung gi dkyil 'khor gyi mtha' nas steng du yang 'og min gyi mtha' ji srid par rdo rje'i rab gnas pa'i phyir dang /_rlung la sogs pa rnams kyang
[\[97a.3\]]ji ltar rigs par kha dog sna tshogs pa yin pa'i phyir ro/_/'od zer rnams ni kha dog lnga pa ste 'phro ba'i tshul lo/_/'jam pa'i rdo rje'i ni/_rdzogs sangs ye shes sku yin phyir/_/ngag dbang rdo rje'i rigs su brjod/_/chos sku'i bdag nyid legs dag pa/_/'di ni thugs kyi dkyil 'khor
[\[97a.4\]]ro/_/zhes bya ba'i rigs pas/_dkar po ser po de bzhin dmar/_/ljang gu dang ni nag po nyid/_/rtsig pa yi ni tshon yin no/_/zhes gsungs so/_/gang gi tshe/_chos rnams rang bzhin gyis ni dkar/_/des na ngag dbang 'di dkar nyid/_/ces gsungs pas/_gsung rdo rje dkar po gtso
[\[97a.5\]]bor gyur pa de'i tshe ni/_dkar po dang ser po dang nag po dang ljang gu dang dkar po'i tshon gyi re khA'o/_/kha sbyor du gsungs pa'i rdo rje sems dpa' dkar po yin na'ang mi bskyod pa dang lhan cig ro gcig pa nyid du bstan pa'i phyir nang gi rtsig pa nag po nyid do/_/gzhan du ni dkar po kho
[\[97a.6\]]na yin te/_ji ltar gsung rdo rje gtso bor gyur pas kha cig tu dkar po nyid du 'gyur ro zhes so/_/rtsa ba'i thig gi nang gi dkyil 'khor du yang zur thig gnyis gnyis kyis yongs su bcad pa'i phyogs bzhi'i sa gzhi rnams rang rang gi phyogs kyi de bzhin gshegs pa'i kha dog go/_/_
[\[97a.7\]]bsgom bya'i dkyil 'khor gyi phyogs bzhi'i thog rnams kyang de bzhin no/_/ka ba rnams kyang de bzhin te rang rang gi re mig ni de bzhin gshegs pa'i mtshan ma'i phreng bas mtshan pa'o/_/gtso bo'i sa gzhi ni gtso bo'i mdog go/_/sna tshogs pad+ma'i 'dab ma ni/_/bden bral ljang
[\[97b\]]
[\[97b.1\]]gu dbang ldan gnag_/me dang rlung ni ser po ste/_/phyogs rnams kyi ni dmar po'o/_/gtso bo'i snam bu la ni gtso bo'i mtshan ma'i phreng ba ste re khA gzhan gyi legs pa'i yon tan dang kha dog ni ji ltar mdzes pa'o/_/dpal ldan bde mchog gi dkyil 'khor la ni thugs kyi 'khor lo nag
[\[97b.2\]]po'o/_/de'i rtsibs kyi bar rnams ni dmar po ste gsung gi 'khor lo'i lte ba yin pa'i phyir ro/_/gsung gi 'khor lo ni dmar po'o/_/de'i rtsibs kyi bar rnams ni dkar po ste/_sku'i 'khor lo'i lte ba yin pa'i phyir ro/_/sku'i 'khor lo ni dkar po'o/_/de'i rtsibs kyi bar rnams ni shar
[\[97b.3\]]la sogs pa'i phyogs su rnam par snang mdzad la sogs pa'i de bzhin gshegs pa'i kha dog go/_/mu khyud gsum ni go rims ji lta ba bzhin du rdo rje nag po dang /_pad+ma dmar po dang 'khor lo dkar po'i phreng ba rnams kyis bskor ba'o/_/de'i phyi rol nas brtsams te nang gi bar du ljang gu dang
[\[97b.4\]]dkar po dang dmar po dang ser po dang nag po'i kha dog gi re khA lnga'o/_/shar dang byang dang nub dang lho dang dbus kyis gzhi dang thog rnams kyang dkar po dang ljang gu dang dmar po dang ser po dang nag po'i kha dog go/_/gzhan dag ni re khA lnga dang sa gzhi dang thog rnams nag po dang ljang gu dang dmar po dang ser po
[\[97b.5\]]dang dkar po dang bsres pa'i sngon po'i mdog go zhes zer ro/_/de ltar snga ma dang phyi mar kha dog gi rim pa yongs su bsams nas rdul tshon dgye bar bya'o/_/de la skal bar mi ldan pa 'dus pa na mtshan ma dang phyag rgya nyid ji ltar rigs par bri bar bya'o/_/skal ba dang ldan pa 'dus pa na ni lha'i sku
[\[97b.6\]]bri bar bya zhing /_bris sku'am lugs ma'am 'bur du btod pa'am legs par 'dus pa byas pa gzhag par bya'o/_/da ltar yang klu'i blo'i zhabs kyis/_ji ltar nus pas dkyil 'khor du/_/sa bon dgod bya yang na ni/_/mtshan ma'am lha yi gzugs nyid de/_/lugs ma'am
[\[97b.7\]]'bur ma bzhag par bya/_/zhes gsungs so/_/phyag rgya bri bar ni mngon par brjod pa bla ma'i rgyud las gsungs so/_/mi nus na ni bris pa'i phyag rgya'am mtshan ma gzhag par bya ste/_tshon nam yang na pir rnams kyis/_/bris pa rnams kyis rnam par spras/_/zhes so/_/de'i
[\[98a\]]
[\[98a.1\]]phyir 'jam pa'i rdo rje'i dkyil 'khor la ni lte bar zla ba la bcom ldan 'das 'jam pa'i rdo rje'i ral gri sngo bsangs so/_/shar du zla ba la rnam par snang mdzad kyi 'khor lo dkar po rtsibs brgyad pa'o/_/lhor nyi ma la rin chen 'byung ldan gyi rin po che ljang gu cha dgu pa'o/_/nub
[\[98a.2\]]tu nyi ma la 'od dpag med kyi pad+ma dmar po 'dab ma brgyad pa'o/_/byang du nyi ma la don yod grub pa'i ral gri ljang gu'o/_/mer zla ba la spyan ma'i mig 'bras nag po can gyi mig dkar po gnyis sprin la gnas pa'o/_/bden bral du zla ba la mA ma kI'i rdo rje nag po rtse lnga pa ste rgyud du de ltar
[\[98a.3\]]gsungs pa'i phyir ro/_/rlung du zla ba la gos dkar mo'i pad+ma dmar po kha bye zhing yu ba rtsa ba dang bcas pa'o/_/dbang ldan du zla ba la sgrol ma'i ut+pal kha dog sngo ser ro/_/me la sogs pa'i zur bzhi dang shar sgo'i g.yon dang g.yas su cha chung gnyis spangs pa'i 'gram dag tu zla ba rnams
[\[98a.4\]]la rim pa ji lta ba bzhin du gzugs dang sgra dang dri dang ro dang reg bya dang chos kyi dbyings kyi rdo rje ma rnams kyi me long dkar po dang dri za'i pi wang sngon po dang /_dri ser po'i dung dang ro'i snod dmar po dang /_sna tshogs pa'i gos dang chos 'byung dkar po rnams so/_/shar la sogs pa'i sgor nyi ma
[\[98a.5\]]rnams la gshin rje mthar byed dang /_shes rab mthar byed dang /_pad+ma mthar byed dang /_bgegs mthar byed rnams kyi go rims ji lta ba bzhin du rdo rje'i tho ba nag po dang rdo rjes mtshan pa'i dbyug pa dkar po dang pad+ma dmar po dang rdo rje kha gyes pa sngon po'o/_/'dir zla ba dang nyi ma bcu
[\[98a.6\]]dgu ni sna tshogs pad+ma la gnas pa'o/_/mtshan ma thams cad ni 'od zer dang bcas pa rang rang gi phyogs su mgo bstan nas gnas te/_'khor lo'i dbang phyug gi ni nub tu mgo bstan pa'o/_/de ltar phyi ma rnams su yang ngo /_/rdo rje sems dpa' 'khor lo'i dbang phyug nyid la ni/_dbus
[\[98a.7\]]su chu skyes dang zla ba la zhi ba'i rdo rje sngon po'o/_/kha cig ni sna tshogs rdo rje'o zhes so/_/dbus kyi 'od zer gyi thig zlum po la tshon gyi re khA mi bya'o zhes pa man ngag go/_/zlum po'i thig gi phyi rol du tshangs thig gi ngos so sor cha chung bzhi spangs nas bum pa cha chung bzhi pa ste bdud rtsis gang ba'i
[\[98b\]]
[\[98b.1\]]gser gyi bum pa brgyad do zhes phyogs gcig gi ste/_gzhan dag ni rin po che'i rang bzhin rang rang gi phyogs kyi de bzhin gshegs pa'i kha dog go zhes pa'o/_/'di dang phyi ma rnams la yang dbus su de bzhin gshegs pa gzhan gyi mtshan ma 'god nas de'i gnas su dbus kyi mtshan ma bri bar
[\[98b.2\]]bya'o/_/bsdus pa'i rim par gsungs pa'i dkyil 'khor la dbus su nyi ma la mi bskyod pa'i rdo rje rtse lnga pa kha gyes pa in+d+ra nI la lta bu dang /_reg bya rdo rje ma'i sna tshogs pa'i gos so/_/rnam par snang mdzad la sogs pa'i rim pa dang gnyis par gnas pa bcu gnyis po rnams kyi mtshan ma
[\[98b.3\]]rnams ni snga ma bzhin no/_/rim pa gsum par sgo'i 'gram gyi snam bu la tshangs pa'i thig las cha chung bzhi spangs par g.yon du byams pa'i klu shing me tog 'khor lo dang bcas pa dang /_g.yas su sa'i snying po'i 'khor lo dkar po rtsibs brgyad pa'o/_/lhor de bzhin du phyag na rdo rje dang
[\[98b.4\]]nam mkha'i snying po'i rdo rje dang cha dgu pa'i rin po che mar ka ta'o/_/nub tu 'jig rten dbang phyug dang 'jam pa'i dbyangs kyi pad+ma dmar po dang ral gri'o/_/byang du de bzhin du sgrib pa rnam par sel ba dang kun du bzang po'i ral gri dang rdo rje'o/_/shar la sogs pa'i sgo rnams su rim pa ji lta ba
[\[98b.5\]]bzhin du gshin rje gshed la sogs pa rnams kyi rdo rje tho ba dang rdo rje mtshan pa'i dbyug pa dkar po dang pad+ma dmar po dang sna tshogs rdo rje'o/_/me la sogs pa'i zur rnams su mi g.yo ba dang 'dod pa'i rgyal po dang dbyug pa sngon po dang stobs po che rnams kyi ral gri dang rdo rje dang rdo rjes
[\[98b.6\]]mtshan pa'i dbyug pa sngon po dang rdo rjes mtshan pa'i dbyug pa nag po'o/_/gtsug tor 'khor los sgyur ba'i rdo rje sngon po ni gshin rje gshed kyi mtshan ma'i phyi ngos su ste/_gzhan dag ni 'khor lo ser po'o zhes so/_/gnod mdzes kyi rdo rje ni pad+ma mthar byed kyi mtshan ma'i phyi
[\[98b.7\]]ngos su'o/_/byams pa la sogs pa brgyad kyi mtshan ma ni zla ba la gnas pa ste/_gshin rje gshed la sogs pa bcu'i mtshan ma ni nyi ma la gnas pa'o/_/'dir nyi ma dang zla ba sum cu rtsa gcig ni sna tshogs pad+ma la gnas pa ste bum pa bri ba ni snga ma bzhin no/_/kha sbyor du
[\[99a\]]
[\[99a.1\]]gsungs pa'i rdo rje sems dpa'i dkyil 'khor la dbus su zla ba sems dpa'i rdo rje rtse lnga pa sngon po'o/_/shar du zla ba la rnam par snang mdzad kyi dkyil 'khor lo dang /_lhor nyi ma la rin chen dbang po'i rin po che dang /_nub tu nyi ma la snang ba mtha' yas kyi mda' dang /_byang du
[\[99a.2\]]nyi ma la don yod grub pa'i sna tshogs rdo rje'o/_/spyan ma'i sprin la gnas pa'i mig dang /_mA ma kI'i mda' dang gos dkar mo'i mda' dang sgrol ma'i ut+pal dmar po'o/_/rim pa gnyis pa la shar phyogs su drag mo'i mda' dang /_bden bral du sgra rdo rje ma'i sha k+ti dang /_rlung du sa
[\[99a.3\]]rdo rje ma'i bum pa dkar ljang ngo /_/rim pa gsum pa la shar phyogs su bzhad ma'i rdo rje dang /_lhor sgeg mo'i rdo rje dang /_nub tu glu ma'i 'khar rnga dang /_byang du gar ma'i rdo rje rtse gsum pa ljang gu dang /_dbang ldan du gling bu ma'i gling bu dang /_mer pi wa nga ma'i pi wang dang /_bden
[\[99a.4\]]bral du rnga zlum ma'i rnga zlum dang /_rlung du rdza rnga ma'i rdza rnga'o/_phyi'i snam bu la mer me tog ma'i me tog gi phreng ba dang /_bden bral du bdug spos ma'i smos med dang /_rlung du mar me ma'i mar me'i mchod sdong dang /_dbang ldan du dri ma'i dri'i dud chos dang /_shar du me long ma'i me long dang /_
[\[99a.5\]]lhor ro ma'i ro'i snod dang /_nub tu reg bya ma'i gos sna tshogs dang /_byang du chos ma'i chos 'byung dkar po'o/_/shar la sogs pa'i sgo rnams su rim pa ji lta ba bzhin du rdo rje lcags kyu ma dang /_rdo rje zhags pa ma dang /_rdo rje lcags sgrog ma dang /_rdo rje dril bu ma rnams kyi rdo rje
[\[99a.6\]]lcags kyu dang /_rdo rje zhags pa dang /_rdo rje phreng ba'i bdag nyid kyi rdo rje lcags sgrog dang rdo rje dril bu rnams te nyi ma la gnas pa'o/_/'dir brjod pa'i nyi ma'i gdan la gnas pa'i mtshan ma bdun las gzhan pa'i mtshan ma rnams ni zla ba'i gdan la gnas pa ste/_nyi ma dang
[\[99a.7\]]zla ba sum cu rtsa bdun po 'di rnams ni sna tshogs pad+ma'i steng du thod pa rnams la gnas pa'o/_/bum pa bri ba ni snga ma bzhin te thig zlum po drug pa las phyi rol du'o zhes pa ni khyad par ro/_/ye shes mkha' 'gro ma'i dkyil 'khor la dbus dang shar dang byang dang nub dang lho rnams su
[\[99b\]]
[\[99b.1\]]rim pa ji lta ba bzhin du ye shes mkha' 'gro ma dang rdo rje mkha' 'gro ma dang mi bzad mkha' 'gro ma dang ro langs ma dang gtum mo rdo rjes mtshan pa'i kha T+wAM ga rnams so/_/dbang ldan dang me dang bden bral dang rlung rnams su seng ge mo dang stag mo dang ce spyang mo dang 'ug pa mo rnams kyi rdo rje
[\[99b.2\]]lcags kyu rnams so/_/shar dang byang dang nub dang lho'i sgo rnams su/_rgyal dbang mo dang gsal byed mo dang 'jib byed mo dang 'dar byed mo rnams kyi rim pa ji lta ba bzhin du/_lag pa gnyis snyim pa phye ba dang snyim pa khrag gis bkang ba dang rdo rje thal mo las mthe bo'i rtse mo gnyis
[\[99b.3\]]dang mdzub mo'i rtse mo gnyis sbyar ba'o/_/'dir mtshan ma dang phyag rgya rnams ni sna tshogs pad+ma dang nyi ma la gnas pa'o/_/bsgom bya'i dkyil 'khor la ye shes mkha' 'gro ma la sogs pa'i sna tshogs pad+ma rnams ni go rims ji lta ba bzhin du/_seng ge lnga dang so ldan dkar po dang rin po che sna
[\[99b.4\]]bdun gyi phung po dang ma he dang gdengs can gyi dbang po brgyad kyi mjug ma dang ro bzhi la gnas pa ste/_so so'i rdul tshon gyi dkyil 'khor du ni skal ba dang mi ldan pa 'dus pa na bri bar mi bya'o/_/gzhan du ni ngal bas 'jigs pa'i phyir dang sbyin bdag bsdus pa la dga' bas so/_/skal ba
[\[99b.5\]]ldan pa rab tu dang bar bya ba'i don dang sbyin bdag gi dbang las ni bri bar bya'o/_/de bzhin du phyi ma rnams la yang ji ltar 'byung bar bri ba dang mi bri bar rig par bya'o/_/phyi ngos kyi thig zlum po'i phyi rol du bum pa bri'o/_/bcu bdun gyi bdag nyid kye'i rdo rje gsum gyi dkyil 'khor
[\[99b.6\]]la sna tshogs chu skyes kyi lte bar khro bo'i rdo rje sngon po'o/_/shar dang lho la sogs pa dang byang dang me la sogs pa'i 'dab ma rnams la rim pa ji lta ba bzhin du rdo rje drag mo dang rdo rje gzugs ma dang rdo rje 'dod chags ma dang rdo rje zhi ba mo dang rdo rje gnod sbyin mo dang rdo rje mkha' 'gro ma dang sgra rdo rje ma dang
[\[99b.7\]]sa rdo rje ma rnams kyi/_gling bu dang pi wang dang rnga zlum dang rdza rnga rnams so/_/shar la sogs pa'i sgo rnams su rdo rje lcags kyu ma dang rdo rje zhags pa ma dang /_rdo rje lcags sgrog ma dang rdo rje dril bu ma rnams kyi rdo rje lcags kyu dang rdo rje zhags pa dang rdo rje lcags sgrog dang rdo rje dril bu rnams so/_/_
[\[100a\]]
[\[100a.1\]]mtshan ma bcu bdun po 'di rnams ni thod pa dang nyi ma la gnas pa ste/_gling bu ma la sogs pa brgyad kyi ni thod pa'i 'og tu sna tshogs pa d+ma'o/_/phyag gnyis pa dang phyag bzhi pa la ni thod pa med do/_/phyag bcu drug pa'i dkyil 'khor la sna tshogs pad+ma'i lte bar khro bo'i rdo rje
[\[100a.2\]]sngon po'o/_/shar la sogs pa dang dbang ldan la sogs pa'i 'dab ma rnams la go rims ji lta ba bzhin du gau rI dang tsau rI dang ro langs ma dang g+hasma rI dang puk+ka sI dang ri khrod ma dang gtum mo dang rab tu rmongs byed ma rnams kyi rdo rje dang thod pa khrag dang bcas pa la gnas pa'i rus sbal dang /_
[\[100a.3\]]tshil gyis gang ba'i thod pa la gnas pa'i sbrul dang shas gang ba'i thod pa la gnas pa'i seng ge dang khu ba dang bcas pa'i thod pa la gnas pa'i dge slong dang khrag dang bcas pa'i thod pa la gnas pa'i stag dang chang gi snod rnams so/_/rim pa gnyis pa'i zur rnams su gling bu ma la sogs pa'i
[\[100a.4\]]mtshan ma rnams ni snga ma bzhin no/_/shar la sogs pa'i sgo rnams su rta gdong ma dang phag gdong ma dang khyi gdong ma dang seng ge mo rnams kyi rdo rje lcags kyu dang rdo rje zhags pa dang rdo rje lcags sgrog dang rdo rje dril bu rnams so/_/mtshan ma bcu bdun po 'di rnams ni nyi ma la gnas pa ste/_gling
[\[100a.5\]]bum la sogs pa brgyad kyi ni nyi ma'i 'og tu sna tshogs pad+ma rnams so/_/dbus kyi 'od zer gyi phyi rol du bum pa rnams ni snga ma bzhin no/_/bdag med ma'i dkyil 'khor la sna tshogs pad+ma'i lte ba dang shar la sogs pa'i 'dab ma rnams la go rims ji lta ba bzhin du bdag med ma dang rdo rje ma dang
[\[100a.6\]]dkar mo dang chu ma dang rdo rje mkha' 'gro ma rnams dang /_rim pa gnyis par phyag bcu drug pa'i dkyil 'khor du brjod pa'i dkar mo la sogs pa rnams kyi rdo rje'o/_/gling bu ma la sogs pa'i mtshan ma ni snga ma bzhin te/_rta gdong ma la sogs pa'i gri gug rnams so/_/rta gdong ma'i phyi ngos
[\[100a.7\]]su mkha' spyod ma'i rdo rje ste khyi gdong ma la sogs pa'i phyi ngos su sa spyod ma'i rdo rje'o/_/'dir gri gug bzhi ni nyi ma la gnas pa ste mtshan ma gzhan ni zla ba dang nyi ma ni sna tshogs pad+ma la gnas pa'o/_/gling bu ma la sogs pa brgyad med pa na lhag ma lha mo bco lnga po rnams kyi ni zla ba la gri gug
[\[100b\]]
[\[100b.1\]]rnams so/_/dkar mo'i phyi ngos su mkha' spyod ma'i mtshan ma ste ro langs ma'i phyi ngos su sa spyod ma'i'o/_/de bzhin du ku ru ku l+le'i dkyil 'khor la yang yin te/_khyad par ni zla ba la yu ba dang bcas pa'i ut+pal dmar po kha 'bus pa yod pa'i mda'o/_/'dir lha mo bco lnga po rnams kyang ku ru
[\[100b.2\]]ku l+le'i bzhin du kha dog dmar po'o/_/rdo rje bdud rtsi'i dkyil 'khor dang po la sna tshogs chu skyes kyi lte ba dang shar la sogs pa dag dbang ldan la sogs pa'i 'dab ma rnams la go rims ji lta ba bzhin du rdo rje bdud rtsi dang zhi ba mo dang /_zhi ba mo gdong ma dang zla ldan ma dang ri bong can ma dang zla ba'i dkyil
[\[100b.3\]]'khor ma dang zla tshes ma dang yid 'ong ma dang yid tshim par byed pa rnams kyi rdo rje'o/_/khyad par ni zla tshes ma'i zla ba cha gcig go/_/rim pa gnyis pa la dbang ldan la sogs pa rnams su me tog ma dang bdug spos ma dang mar me ma dang dri chab ma rnams kyi me tog gi za ma tog dang spos phor dang mar me'i
[\[100b.4\]]mchod sdong dang dri'i dung chos rnams so/_/shar la sogs pa'i snam bu la gling bu ma la sogs pa rnams kyi gling bu la sogs pa bzhi'o/_/shar la sogs pa'i sgo rnams su khro gnyer rim par ldan dang 'jigs bsdigs dang rta gzugs dang tshogs kyi gtso bo rnams kyi rdo rje lcags kyu dang rdo rje
[\[100b.5\]]zhags pa dang rdo rje lcags sgrog dang rdo rje dril bu rnams so/_/mtshan ma nyi shu rtsa gcig po 'di rnams ni zla ba la gnas pa ste/_me tog ma la sogs bcu gnyis kyi zla ba'i 'og tu sna tshogs 'dam skyes rnams so/_/yang na dkyil 'khor pa thams cad la chos 'byung bri bar bya'o/_/'di
[\[100b.6\]]nyid kho na bri bar bya'o zhes pa ni gzhan dag go/_/rdo rje bdud rtsi gzhan gsum gyi dkyil 'khor gyi mtshan ma ni rdo rje bdud rtsi'i rgyud du rig par bya'o/_/dgu'i bdag nyid kyi kye'i rdo rje gsum gyi dkyil 'khor la sna tshogs chu skyes kyi lte bar nyi ma la rdo rje sngon po kha gyes pa'o/_/shar la sogs
[\[100b.7\]]pa dang dbang ldan la sogs pa'i 'dab mar zla ba rnams la go rims ji lta ba bzhin du gau rI dang chom rkun ma dang ro langs ma dang g+ha sma rI dang puk+ka sI dang ri khrod ma dang gtum mo dang g.yung mo rnams kyi gri gug dang cang te'u dang rus sbal dang sbrul dang seng ge dang dge slong dang 'khor lo dang rdo rje
[\[101a\]]
[\[101a.1\]]rnams so/_/phyag bcu drug pa'i nyi ma la sna tshogs rdo rjes mtshan pa'i thod pa dkar po'o zhes pa ni khyad par ro/_/de'i zlum po las phyi rol du bum pa rnams so/_/sgyu ma chen mo'i dkyil 'khor la pad+ma dmar po'i lte bar nyi ma la bcom ldan 'das sgyu ma chen mo'i
[\[101a.2\]]ngo bo pad+ma'i snod do/_/shar la sogs pa'i 'dab mar zla ba rnams la g.yas skor du rdo rje mkha' 'gro ma dang rin chen mkha' 'gro ma dang pad+ma mkha' 'gro ma dang sna tshogs mkha' 'gro ma rnams kyi rdo rje dang rin po che'i snye ma dang sna tshogs chu skyes dang ral gri'o/_/sangs rgyas mkha' 'gro ma ni rdo rje
[\[101a.3\]]sems dpa' la 'khyud nas gnas pa'i phyir de'i mtshan ma tha dad du mi dgod do/_/dgu'i bdag nyid sangs rgyas thod pa'i dkyil 'khor la sna tshogs chu skyes kyi lte bar nyi ma la cang te'u 'o/_/shar dang byang dang nub dang dbang ldan dang me dang bden bral dang rlung gi 'dab mar nyi ma rnams la/_sna
[\[101a.4\]]tshogs sde ma dang 'dod ma dang sa 'og gnas ma dang legs bzang ma dang chang 'tshong ma dang 'byung mo dang phyag bzhi ma dang nam mkha' la gnas ma rnams kyi gri gug go/_/rdo rje hUM mdzad kyi dkyil 'khor la dbus su rdo rje hUM mdzad kyi rdo rje'o/_/shar la sogs par g.yas skor du rdo rje dbyug pa
[\[101a.5\]]dang rdo rje me dang rdo rje gtsug tor dang rdo rje 'khyil pa rnams dang me la sogs par g.yas skor du rdo rje gnod sbyin dang rdo rje dus dang nag po chen po dang rdo rje bsdigs pa dang gtsug tor dang rdo rje sa 'og rnams kyi rdo rje tho ba dang rdo rje dbyug pa dang chu skyes dmar po dang sna tshogs rdo rje dang lcags kyu dang dgra sta
[\[101a.6\]]dang rtse gsum dang ral gri dang 'khor lo dang rdo rje gtun shing rnams te/_mtshan ma thams cad ni sna tshogs chu skyes dang nyi ma la gnas pa'o/_/yang na shar la sogs pa'i phyogs su g.yas skor du gshin rje mthar byed dang /_shes rab mthar byed dang pad+ma mthar byed dang bgegs mthar byed
[\[101a.7\]]rnams kyi rdo rje tho ba dang rdo rjes mtshan pa'i dbyug pa dang pad+ma dmar po dang sna tshogs rdo rje ste/_me la sogs pa'i mtshams su mi g.yo ba dang 'dod pa'i rgyal po dang dbyug sngon can dang stobs po che rnams kyi ral gri dang rdo rje dang rdo rjes mtshan pa'i dbyug pa sngon po dang rdo rjes mtshan pa'i dbyug pa'o/_
[\[101b\]]
[\[101b.1\]]gshin rje gshed kyi mtshan ma las phyi ngos su gtsug tor 'khor lo can gyi rdo rje ste/_pad+ma mthar byed kyi mtshan ma las phyi ngos su gnod mdzes kyi rdo rje'o/_/mtshan ma bcu gcig po 'di rnams kyi sna tshogs chu skyes dang nyi ma la gnas pa'o/_/yang na bgegs dgra'i rdo rje kha gyes pa'o/_/_
[\[101b.2\]]me la sogs pa rnams su 'dod pa'i rgyal po dang dbyug sngon can dang stobs po che dang mi g.yo ba rnams kyi lcags kyu dang rdo rjes mtshan pa'i dbyug pa sngon po dang rtse gsum dang ral gri'o/_/gtsug tor can gyi 'khor lo ni ser po ste gzhan rnams ni bshad ma thag pa snga ma bzhin no/_/yang na gshin
[\[101b.3\]]rje gshed la sogs pa bzhi po rnams kyi rdo rje lcags kyu dang rdo rje zhags pa dang rdo rje lcags sgrog dang rdo rje dril bu rnams te gzhan ni bshad ma thag pa snga ma bzhin no//_//dpal bde mchog gi dkyil 'khor la sna tshogs chu skyes kyi lte bar nyi ma la gnas pa'i dpal bde mchog gi rdo rje rtse lnga pa
[\[101b.4\]]sngon po kha gyes pa'o/_/phyogs bzhi'i 'dab ma la mkha' 'gro ma dang lA ma dang du ma skyes ma dang gzugs can ma rnams kyi gri gug go/_/mtshams kyi 'dab ma rnams la pad+ma'i snod rnams so/_/bum pa'i steng du'o zhes pa ni kha cig go/_/thugs kyi 'khor lo la sogs pa'i
[\[101b.5\]]rtsibs nyi shu bzhi la rab gtum ma dang gtum mig ma dang 'od ldan ma dang /_sna chen ma dang /_dpa' bo'i blo can ma dang /_mi'u thung ma dang /_lang+ka'i dbang phyug ma dang /_shing grib ma dang /_sa srung ma dang /_'jigs byed chen mo dang /_rlung shugs ma dang /_chang 'thung ma dang /_sngo bsangs
[\[101b.6\]]lha mo dang /_shin tu bzang mo dang /_rta rnam dang /_bya gdong ma dang /_'khor lo'i shugs can ma dang /_dum skyes ma dang /_chang 'tshong ma dang /_'khor lo'i go cha ma dang /_shin tu dpa' mo dang /_stobs chen ma dang /_'khor los sgyur ma dang /_brtson 'grus chen mo rnams kyi gri gug go/_/_
[\[101b.7\]]dpa' bo rnams kyi mtshan ma ni gtso bo ma yin pa nyid kyi phyir bri bar mi bya'o/_/sgo rnams su khwa gdong ma dang 'ug gdong ma dang khyi gdong ma dang phag gdong ma rnams dang /_mtshams rnams su gshin rje brtan ma dang gshin rje pho nya mo dang gshin rje mche ba ma dang gshin rje 'joms pa mo
[\[102a\]]
[\[102a.1\]]rnams kyi sna tshogs chu skyes dang nyi ma la gri gug go/_/'dir shar la sogs pa'i phyogs su g.yon skor dang /_me la sogs pa'i mtshams su g.yas skor gyi mtshan ma dgod par bya'o/_/phyi ngos kyi zlum po'i thig las phyi rol gyi mtshams kyi char bum pa rnams bri'o/_/de las
[\[102a.2\]]gzhan pa'i 'khor lo sdom pa dang rdo rje phag mo'i dkyil 'khor gyi mtshan ma rnams ni 'chad par 'gyur ba'i lha bsgom pa'i skabs su rig par bya'o/_/nyi shu rtsa lnga'i bdag nyid can sangs rgyas thod pa'i dkyil 'khor la dbus su sna tshogs pad+mar nyi ma la Ta ma ru'o/_/lha mo nyi shu rtsa bzhi'i
[\[102a.3\]]gri gug rnams te shar la sogs pa'i phyogs rnams su g.yon skor dang /_me la sogs pa'i mtshams rnams su g.yon skor gyis so/_/de la 'khor lo nag po'i rtsibs kyi steng du phyogs kyi 'dab ma rnams la legs phreng can ma dang thod pa can ma dang 'jigs ma dag mi thub ma rnams kyi'o/_/_
[\[102a.4\]]mtshams kyi 'dab ma la thod pa rnams so/_/rdo rje sngon po'i phreng ba'o/_/rim pa gnyis par rtsibs brgyad dmar po la gnas pa'i chu skyes kyi 'dab ma brgyad la phyogs rnams su mdzes pa'i ska rags can ma dang gzugs can ma dang rnam par rgyal ma dang 'dod can ma rnams kyi'o/_/mtshams
[\[102a.5\]]rnams su dus can ma dang mtsho can mo dang byed ma dang gsod ma rnams kyi'o/_/de nas rdo rje dmar po'i phreng ba'o/_/rim pa gsum par rtsibs brgyad dkar po la gnas pa'i pad+ma'i 'dab ma brgyad la phyogs rnams su sgrol ma dang 'jigs mthong ma dang legs mthong ma dang thub dka' ma
[\[102a.6\]]rnams kyi'o/_/mtshams rnams su dge ma dang grib gnon ma dang mtshan mo dang grags chen mo rnams kyi'o/_/de nas rdo rje dkar po'i phreng ba'o/_/sgo'i pad+ma rnams la mdzes ma dang nor 'dzin ma dang skal bzang ma dang mthong dga' ma rnams kyi'o/_/pad+ma nyi shu'i steng du nyi ma la gri gug
[\[102a.7\]]rnams so zhes gdams so/_/dpal rnal 'byor nam mkha'i dkyil 'khor la gtso bo'i sna tshogs pad+ma dang zla bar rdo rje sngon po rtse lnga pa'o/_/shar dang byang dang nub dang lho'i re mig rnams su pad+ma dang nyi ma la gnas pa'i kha T+wAM ga rnams so/_/dbang ldan dang me la sogs pa'i re mig
[\[102b\]]
[\[102b.1\]]rnams su kha T+wAM ga dang lcags kyu dang dgra sta dang dbyug pa'o/_/shar la sogs pa'i re mig gi kha T+wAM ga rnams kyi phyi rol du rim pa ji lta ba bzhin du khar bsdus pa'i lag pa gnyis dang thal mo sbyar ba dang khrag gi snyim pa dang /_gtun shing ste kha T+wAM ga la sogs pa'i mtshan ma rnams ni pad+ma dang nyi ma la gnas
[\[102b.2\]]pa'o/_/'od zer gyi khor yug gi phyi rol du shar phyogs su bdud rtsi'i thod pa gsum dang byang du sgrol ma'i thod pa gsum dang nub tu gtor ma'i thod pa gsum dang lhor btung ba'i thod pa gsum mo/_/dbang ldan du bsnyems pa'i lag pa dang dri'i snod do/_/mer pi wang dang me tog gi za ma tog go/_/bden bral
[\[102b.3\]]bral du sdigs mdzub kyi lag pa dang spos kyi snod do/_/rlung du thal mo dang mar me'o/_/de nas rdo rje phreng ba'i phyi rol du shar la sogs pa'i snam bu rnams la so sor bzhi bzhi dang sgo dang mtshams rnams su brgyad de kha T+wAM ga nyi shu rtsa bzhi'o/_/bdud rtsi'i thod pa la sogs pa rnams ni mtsho skyes dang nyi
[\[102b.4\]]ma la gnas pa'o/_/gshin rje bshed kyi dkyil 'khor la sna tshogs rdo rje'i lte ba'i dbus su bcom ldan 'das gshin rje gshed kyi rdo rje sngon po rtse lnga pa kha gyes pa'o/_/shar dang lho la sogs pa'i ra'i rtsa ba rnams su rtag pa dang rin chen dbang po dang snang ba mtha' las dang don yod grub pa
[\[102b.5\]]rnams kyi 'khor lo dkar po rtsibs brgyad pa dang rin po che cha dgu pa dang pad+ma dmar po 'dab ma brgyad pa dang ral gri ljang gu rnams so/_/sna tshogs rdo rje'i me dang bden bral la sogs pa'i zur rnams su rdo rje tsa rtsi ka dang rdo rje phag mo dang dbyangs can ma dang gau rI rnams kyi 'khor lo dang rdo rje
[\[102b.6\]]dang pad+ma dang ral gri'o/_/de nas rdo rje'i phreng ba ste de nas sna tshogs rdo rje'i phyogs so sor ra lnga'o/_/shar dang lho la sogs pa'i sgo rnams su tho ba gshin rje gshed dang dbyug pa gshin rje gshed dang pad+ma gshin rje gshed dang ral gri gshin rje gshed rnams kyi rdo rje rtse mo nyi shus mtshan pa'i tho ba
[\[102b.7\]]dang dbyug pa dkar po dang pad+ma dang ral gri'o/_/'dir rtag pa dang lha mo rnams kyi mtshan ma ni zla ba la gnas pa ste gzhan rnams ni nyi ma la gnas pa'o/_/nyi ma dang zla ba rnams kyi 'og tu sna tshogs pad+ma'o/_/dkyil 'khor gyi mtshams rnams su pad+ma la gnas pa'i thod pa bzhi ste ngos
[\[103a\]]
[\[103a.1\]]gzhan du ni bum pa rnams so/_/rdo rje sgrol ma'i dkyil 'khor la sna tshogs pad+ma'i lte bar zla ba la rdo rje rtse dgu pa gser gyi mdog can no/_/shar dang lho la sogs pa'i 'dab mar zla ba rnams la me tog sgrol ma dang bdug spos sgrol ma dang snang gsal sgrol ma dang dri'i sgrol ma
[\[103a.2\]]rnams kyi me tog gi phreng ba dang spos phor dang snang gsal gyi kong bu dang dri'i snod rnams so/_/me la sogs pa'i 'dab ma rnams su rtag pa dang mi bskyod pa dang snang ba mtha' yas dang don yod grub pa rnam par dag pa'i 'khor lo dang rdo rje dang pad+ma dang ral gri rnams so/_/shar dang lho la sogs pa'i sgo
[\[103a.3\]]rnams su rdo rje lcags kyu ma dang rdo rje zhags pa ma dang rdo rje lcags sgrog ma dang rdo rje dril bu ma rnams kyi lcags kyu la sogs pa snga ma bzhin te sna tshogs chu skyes dang nyi ma la gnas pa'o/_/rdo rje lcags kyu ma'i phyi ngos su gtsug tor ma'i 'khor lo ni sna tshogs pad+ma dang nyi ma la gnas pa ste/_/rdo rje
[\[103a.4\]]lcags sgrog ma'i phyi ngos su sna tshogs chu skyes dang nyi ma la gnod mdzes ma'i sbrul zhags ni sna tshogs chu skyes dang nyi ma la'o/_/me la sogs pa'i zur rnams su chu skyes la spyan ma dang mA ma kI dang gos dkar mo dang sgrol ma'i rnam par dag pa'i byang sems kyi bum pa dang ri rab dang me
[\[103a.5\]]thab dang rgyal mtshan chen mo'o/_/pad+ma'i phyi rol du bum pa rnams so/_/'od zer can gyi dkyil 'khor la dbus su sna tshogs pad+mar zla ba 'am nyi ma la mda' ste mtshan mo zla ba la gnas shing nyin par nyi ma la gnas pas lha mo rnam par rgyu ba'i phyir/_shar dang lho la sogs pa'i
[\[103a.6\]]phyogs rnams su arga ma si dang marga ma si dang an+d+har+d+hA ma si dang te dzo ma si'i lha mo rnams kyi rim pa ji lta ba bzhin du khab dang skud pa dang bcas pa'i khab dang mya ngan med pa'i shing gi yal ga dang mda' rnams so/_/me dang srin po la sogs pa'i mtshams rnams su u da ya ma si dang gu la
[\[103a.7\]]ma si dang na ba ma si dang tsi ba ra ma si rnams kyi go rims bzhin du arga ma si la sogs pa'i mtshan ma bzhin no/_/phyi'i pho brang gi snam bu'i shar du ma hA tsi wa ra ma si dang ba rA hA mu kha'i lha mo dag gi rdo rje dang lcags kyu dag go/_/lhor pa dA kra ma si dang wa ra li'i lha mo dag gi mya ngan med pa'i
[\[103b\]]
[\[103b.1\]]'dab ma dag go/_/nub tu ba ra kra ma si dang ba da la'i lha mo dag gi mda' dag go/_/byang du urma si dang ba ra li'i lha mo dag gi khab dag go/_/me la sogs pa'i zur rnams su bat+tA li dan ba dA li dang ba rA li dang ba rA hA mu khi rnams kyi khab dang skud pa dang bcas pa'i khab dang mya ngan med pa'i lo ma
[\[103b.2\]]dang mda' rnams so/_/shar sgor A lo'i lha mo'i lcags kyu dang /_lho sgor tA lo'i lha mo'i rdo rje zhags pa dang /_nub tu kA lo'i lha mo'i rdo rje lcags sgrog dang /_byang du sad sa lo'i sa ma murta ri'i lha mo'i rdo rje dril bu'o/_/'dir sgo skyong ma rnams kyi mtshan ma ni pad+ma dang nyi ma la ste gzhan rnams ni pad+ma
[\[103b.3\]]dang zla ba la'o/_/srung ba lnga'i dkyil 'khor la dbus su sna tshogs chu skyes kyi lte bar zla ba la so sor 'brang ma chen mo'i rin po che'i chun po'o/_/shar du sna tshogs chu skyes dang zla ba la stong chen mo rab tu 'joms ma'i 'khor lo'o/_/lhor sna tshogs chu skyes dang nyi ma la gsang sngags
[\[103b.4\]]rjes su 'dzin ma'i rdo rje'o/_/nub tu sna tshogs chu skyes dang nyi ma la bsil ba'i tshal chen mo'i pad+ma'o/_/byang du sna tshogs chu skyes dang zla ba la rma bya chen mo'i rma bya'i mjug sgro'o/_/rim pa gnyis par me la sogs pa'i mtshams su nag mo dang dus ma dang nag mo'i rna ba mo dang dkar mo
[\[103b.5\]]rnams kyi dung dang rdo rjes mtshan pa'i rgyal mtshan dang dgra sta dang rtse gsum rnams so/_/snam bu rnams la bum pa'o/_/shar la sogs pa'i sgo rnams su sna tshogs chu skyes dang nyi ma rnams la rdo rje lcags kyu la sogs pa'i rdo rje lcags kyu la sogs pa bzhi'o/_/rdo rje dbyings kyi
[\[103b.6\]]dkyil 'khor la sna tshogs pad+ma'i lte bar zla ba la bcom ldan 'das rdo rje dbyings kyi rdo rje rtse lnga pa dkar po'o/_/lte ba'i shar la sogs pa'i phyogs kyi 'dab mar zla ba rnams la go rims ji lta ba bzhin du g.yas skor gyis sems ma rdo rje ma dang rin chen rdo rje ma dang chos kyi rdo rje ma dang las
[\[103b.7\]]kyi rdo rje ma rnams kyi rdo rje rtse lnga pa dmar po dang rdo rje rtse lnga pa'i rtse mo can gyi rin po che dang rdo rje rtse lnga pas mtshan pa'i chu skyes 'dab brgyad dkar zhing dmar ba dang de bzhin gshegs pa lnga'i kha dog can gyi sna tshogs rdo rje'o/_/shar la sogs pa'i pad+ma'i lte bar zla ba'i dkyil 'khor
[\[104a\]]
[\[104a.1\]]rnams la rim pa ji lta ba bzhin du mi bskyod pa dang rin chen 'byung ldan dang 'od dpag med dang don yod grub pa rnams kyi rdo rje rtse lnga pa sngon po dang rdo rje rin po che dang rdo rje pad+ma dang sna tshogs rdo rje rnams so/_/mi bskyod pa'i pad+ma'i shar la sogs pa'i phyogs kyi 'dab mar zla ba rnams
[\[104a.2\]]la rdo rje sems dpa' dang rdo rje rgyal po dang rdo rje chags pa dang rdo rje legs pa rnams kyi rim pa ji lta ba bzhin du rdo rje rtse lnga pa dang rdo rje lcags kyu dang mda' dang rdo rje'o/_/rin chen 'byung ldan gyi chu skyes la rdo rje rin po che dang rdo rje gzi brjid dang rdo rje rgyal mtshan dang rdo rje bzhad pa rnams kyi rdo rje rtse lnga
[\[104a.3\]]pa sngon po gnyis kyis mtshan pa'i rin po che'i phreng ba dang nyi ma dang yid bzhin gyi nor bu'i rgyal mtshan dang so'i phreng ba dang ldan pa'i rdo rje'o/_/'od dpag med kyi chu skyes kyi 'dab mar rdo rje chos dang rdo rje chen po dang rdo rje rgyu dang rdo rje smra ba rnams kyi pad+ma dmar po dang ral gri dang 'khor lo rtsibs brgyad
[\[104a.4\]]pa dang rdo rje rtse gcig pas mtshan pa'i lce'o/_/don yod pa'i chu skyes la rdo rje las dang rdo rje srung ba dang rdo rje gnod sbyin dang rdo rje khu tshur rnams kyi sna tshogs rdo rje dang rdo rje'i go cha dang rdo rjes mtshan pa'i mche ba dang rdo rje rtse lnga pa'o/_/mi bskyod pa la sogs pa so so'i byang chub sems dpa' gsum
[\[104a.5\]]pa'i mtshan ma ni byang gi 'dab ma dang bzhi pa'i mtshan ma ni nub kyi 'dab mar bri bar bya'o/_/me la sogs pa'i pad+ma'i lte bar zla ba rnams la rdo rje sgeg mo dang rdo rje phreng ba ma dang rdo rje glu ma dang rdo rje gar ma rnams kyi rdo rje dang rin po che'i phreng ba dang pi wang dang rdo rje'o/_/snying po'i gzhal yas khang
[\[104a.6\]]las phyi rol gyi snam bu rnams la shar du byams pa dang mthong ba don yod dang ngan song kun 'dren dang mya ngan dang mun pa thams cad nges par 'joms pa'i blo gros rnams kyi pad+ma dang zla ba la rdo rje rtse lnga pa rnams so/_/lhor spos kyi glang po dang dpa' bar 'gro ba dang nam mkha'i mdzod dang
[\[104a.7\]]ye shes tog rnams kyi chu skyes dang zla ba la rdo rje rin po che rnams so/_/nub tu 'od dpag med dang zla 'od dang bzang skyong dang dra ba can gyi 'od rnams kyi chu skyes dang zla ba la rdo rje pad+ma rnams so/_/byang du rdo rje snying po dang blo gros mi zad pa dang spobs pa brtsegs pa dang kun du bzang po rnams
[\[104b\]]
[\[104b.1\]]kyi chu skyes dang zla ba la sna tshogs chu skyes rnams so/_/phyi'i dkyil 'khor gyi me la sogs pa'i zur rnams su chu skyes dang zla ba la rdo rje bdug spos ma dang rdo rje me tog ma dang rdo rje mar me ma dang rdo rje dri chab ma rnams kyi mtshan ma ni snga ma bzhin no/_/shar la sogs pa'i sgo rnams su pad+ma dang zla ba la rdo rje
[\[104b.2\]]lcags kyu dang rdo rje zhags pa dang rdo rje lcags sgrog dang rdo rje dril bu rnams kyi mtshan ma'o/_/snam bu la ni bum pa rnams so/_/bzhi bcu rtsa gsum gyi bdag nyid can 'jam pa'i rdo rje'i dkyil 'khor la phyi'i dkyil 'khor gyi rtsig pa lnga ni sngon po dang dmar po dang dkar po dang ljang gu
[\[104b.3\]]dang ser po ste shar la sogs pa'i phyogs rnams dang dbus kyi sa gzhi thams cad kyang ngo /_/dkyil 'khor gnyis pa la sngon po dang dkar po dang ser po'i rtsig pa gsum ste/_'khor lo gsum la ni dkar po'i rtsig pa gcig go/_/de la dbus kyi sa gzhi ser por sna tshogs pad+ma
[\[104b.4\]]dang zla ba la 'jam dpal gyi ral gri yu ba ser po can no/_/shar la sogs pa'i re'u mig tu nyi ma rnams la mi bskyod pa dang rin chen 'byung ldan dang snang ba mtha' yas dang don yod grub pa rnams kyi rdo rje sngon po dang rin po che dang pad+ma dkar po dang ral gri'o/_/dbang ldan la sogs pa'i
[\[104b.5\]]re'u mig tu zla ba rnams la spyan ma dang mA ma kI dang gos dkar mo dang sgrol ma rnams kyi rdo rje ser po dang rdo rje sngon po dang rdo rje dkar po dang rdo rje ljang gu'o/_/rim pa gnyis pa'i dkyil 'khor la shar la sogs pa'i phyogs su zla ba rnams la sems ma rdo rje ma dang rin chen rdo rje ma dang chos
[\[104b.6\]]kyi rdo rje ma dang las kyi rdo rje ma rnams kyi mtshan ma ni mi bskyod pa la sogs pa'i bzhin no/_/dbang ldan la sogs pa'i mtshams su zla ba rnams la byams pa dang 'jam dpal dang spos kyi glang po dang ye shes tog rnams kyi me tog dang bcas pa'i klu shing gi yal ga dang ral gri dang
[\[104b.7\]]bum pa la gnas pa'i lag ldan dang yid bzhin gyi nor bu ser po'o/_/lhor zla ba rnams la bzang skyong dang blo gros rgya mtsho dang blo gros mi zad pa dang spobs pa brtsegs pa rnams kyi mda' dmar po dang dkar po dang ser po dang ljang gu'o/_/nub tu zla ba rnams la mthu chen thob dang ngan
[\[105a\]]
[\[105a.1\]]song kun 'dren dang mya ngan dang mun pa thams cad nges par 'joms pa'i blo gros dang dra ba can gyi 'od rnams kyi pad+ma dkar po dang mda' dkar po dang mda' ser po dang ut+pal la gnas pa'i nyi ma'o/_/byang du zla ba rnams la zla 'od dang 'od dpag med dang nam mkha'i mdzod dang sgrib pa
[\[105a.2\]]thams cad rnam par sel ba rnams kyi ut+pal la gnas pa'i zla ba la bum pa dmar po dang mda' ser po dang mda' sngon po'o/_/'dir go rims ji lta ba bzhin du shar la sogs pa'i sgo rnams kyi ngos gnyis kyi snam bu rnams la mtshan ma gnyis gnyis so/_/shar la sogs pa'i sgor nyi ma
[\[105a.3\]]rnams la gshin rje mthar byed dang gzhan gyis mi thub pa dang rta mgrin dang bdud rtsi 'khyil pa rnams kyi ral gri yu ba nag po can dang rdo rje ser po dang rdo rje dbyug pa dmar po dang ral gri yu ba nag po can no/_/dbang ldan la sogs pa'i mtshams su nyi ma rnams la mi g.yo ba dang 'dod pa'i
[\[105a.4\]]rgyal po dang dbyug sngon can dang stobs po che rnams kyi ral gri dang rdo rje sngon po dang rdo rje'i dbyug pa sngon po'o/_/gshin rje gshed kyi mtshan ma'i phyi ngos su nyi ma la gnod mdzes kyi ral gri ste/_rta mgrin gyi mtshan ma'i phyi ngos su nyi ma la rdo rje sa 'og gi rdo rje lcags kyu'o/_/zla ba dang nyi ma
[\[105a.5\]]thams cad kyi 'og tu sna tshogs 'dam skyes te snam bu rnams la ni bum pa'o/_/kha cig tu ni gshin rje gshed kyi mtshan ma'i phyi ngos su nyi ma la gtsug tor 'khor los sgyur ba'i 'khor lo dang /_de'i phyi ngos su gnod mdzes kyi ral gri'o zhes gsungs so/_/chos kyi dbyings gsung
[\[105a.6\]]gi dbang phyug gi dkyil 'khor la nang gi 'khor lo rdul tshon dkar pos dgang bar bya ste/_gzhan rnams ni snga ma bzhin no/_/nang gi dkyil 'khor gyi dbus su sna tshogs pad+ma'i lte bar zla ba la 'jam pa'i dbyangs kyi ral gri yu ba ser po can no/_/shar la sogs pa dang dbang ldan la sogs pa'i
[\[105a.7\]]'dab mar zla ba rnams la rim pa ji lta ba bzhin du g.yas skor gyis gtsug tor chen po dang gdugs dkar po dang gzi brjid phung po dang rnam par rgyal ba'i gtsug tor dang 'od zer rnam par 'phro ba dang 'phags pa dang cher 'phags dang rgyal ba rnams kyi 'khor lo ser po rnams so/_/shar
[\[105b\]]
[\[105b.1\]]gyi re'u mig gi dbus su sna tshogs chu skyes dang nyi ma la mi bskyod pa'i rdo rje sngon po ste dbang ldan la sogs pa'i mtshams su sna tshogs pad+ma dang zla ba rnams la rdo rje sems dpa' dang rdo rje rgyal po dang rdo rje chags pa dang rdo rje legs pa rnams kyi rdo rje dang rdo rje lcags kyu dang mda' dang rdo rje'o/_/lho'i
[\[105b.2\]]re'u mig gi dbus su sna tshogs chu skyes dang nyi ma la rin chen 'byung ldan gyi yid bzhin gyi nor bu ser po 'am rgyal mtshan te/_dbang ldan la sogs pa'i mtshams su sna tshogs chu skyes dang zla ba rnams la rdo rje rin chen dang rdo rje nyi ma dang rdo rje rgyal mtshan dang rdo rje bzhad pa rnams kyi rdo
[\[105b.3\]]rje rtse lnga pa gnyis kyis mtshan pa'i rin po che'i phreng ba dang nyi ma'i dkyil 'khor dang yid bzhin gyi nor bu'i rgyal mtshan dang so'i phreng ba dang ldan pa'i rdo rje'o/_/nub kyi re'u mig gi dbus su sna tshogs chu skyes dang nyi ma la snang ba mtha' yas kyi pad+ma dmar po ste dbang ldan la sogs pa'i mtshams
[\[105b.4\]]su sna tshogs chu skyes dang zla ba rnams la rdo rje chos dang rdo rje rnon po dang rdo rje rgyu dang rdo rje smra ba rnams kyi pad+ma dang ral gri dang chos kyi 'khor lo dang rdo rje rtse gcig pas mtshan pa'i lce'o/_/byang gi re'u mig gi dbus su sna tshogs chu skyes dang nyi ma la don yod grub pa'i ral gri ste dbang ldan la sogs pa'i
[\[105b.5\]]mtshams su sna tshogs chu skyes dang zla ba rnams la rdo rje las dang rdo rje srung ba dang rdo rje gnod sbyin dang rdo rje khu tshur rnams kyi rdo rje gsum dang rdo rje go cha dang rdo rjes mtshan pa'i mche ba dang rdo rje rtse lnga pa'o/_/dbang ldan la sogs pa'i mtshams kyi re'u mig rnams su chu skyes dang zla ba rnams la spyan ma dang mA ma
[\[105b.6\]]kI dang gos dkar mo dang sgrol ma rnams kyi mtshan ma rnams ni 'jam dbyangs dang mi bskyod pa dang snang ba mtha' yas dang don yod grub pa'i mtshan ma bzhin no/_/shar la sogs pa'i sgo rnams su sna tshogs chu skyes dang nyi ma rnams la rdo rje lcags kyu dang rdo rje zhags pa dang rdo rje lcags sgrog dang
[\[105b.7\]]rdo rje 'bebs pa rnams kyi rdo rje'i lcags kyu la sogs pa'o/_/snying po'i dkyil 'khor 'di las dkyil 'khor gnyis par shar du sna tshogs pad+ma dang za ba rnams las bcu gnyis po mos pas spyod pa dang rab tu dga' ba dang dri ma med pa dang 'od byed pa dang 'od 'phro ba dang sbyang dka' ba dang mngon du
[\[106a\]]
[\[106a.1\]]gyur pa dang ring du song ba dang mi g.yo ba dang legs pa'i blo gros dang chos kyi sprin dang kun du 'od rnams kyi rim pa ji lta ba bzhin du g.yas skor gyis pad+ma dmar po dang yid bzhin gyi nor bu dang pad+ma dkar po dang sna tshogs chu skyes la gnas pa'i nyi ma dang ut+pal dang nor bu ma ra ka ta dang
[\[106a.2\]]pad+ma la gnas pa'i shes rab kyi pha rol tu phyin pa'i glegs bam dang sna tshogs chu skyes kyi steng du sna tshogs rdo rje dang yu ba dang bcas pa'i pad+ma dang zla ba la gnas pa'i rdo rje rtse lnga pa dmar po dang ut+pala'i steng du ral gri dang chos kyi sprin gyis yongs su bskor ba'i shes rab kyi pha rol tu phyin pa'i po ti dang pad+ma la
[\[106a.3\]]bzhugs pa'i yang dag par rdzogs pa'i sangs rgyas kyi sku'o/_/lhor sna tshogs chu skyes dang zla ba rnams la pha rol tu phyin pa bcu gnyis pa rin po che pad+ma dang sbyin pa dang tshul khrims dang bzod pa dang brtson 'grus dang bsam gtan dang shes rab dang thabs dang stobs dang smon lam dang ye shes dang rdo rje las
[\[106a.4\]]kyi pha rol tu phyin pa rnams kyi pad+ma'i steng du zla ba'i dkyil 'khor dang 'bru sna tshogs pa'i rin po che'i snye ma dang lo ma dang bcas pa'i mya ngan med pa'i me tog gi chun po dang pad+ma dkar po dang ut+pal sngon po dang pad+ma dkar po dang pad+ma la gnas pa'i shes rab kyi pha rol tu phyin pa'i po ti dang chu skyes
[\[106a.5\]]ser po la gnas pa'i rdo rje dang ut+pal la gnas pa'i ral gri dang shes rab kyi pha rol tu phyin pa'i po ti dang rin po che sna tshogs pa'i 'bras bus brgyan pa'i byang chub kyi shing gi yal ga dang ut+pal la gnas pa'i sna tshogs rdo rje'o/_/nub tu sna tshogs chu skyes dang zla ba rnams la bcu gnyis
[\[106a.6\]]po tshe dang sems dang yo byad dang las dang skye ba dang rdzu 'phrul dang mos pa dang smon lam dang ye shes dang chos dang de bzhin nyid dang /_sangs rgyas kyi byang chub la dbang ba rnams kyi nor bu pad+ma rA ga la gnas shing ting nge 'dzin gyi phyag rgya dang ldan pa'i sangs rgyas tshe dpag tu med pa'i sku gzugs
[\[106a.7\]]dang rdo rje dmar po rtse lnga pa dang yid bzhin gyi nor bu'i rgyal mtshan dang sna tshogs rdo rje dang sna tshogs pa'i mdog can gyi dzA ti'i 'khri shing dang pad+ma la gnas pa'i zla ba'i dkyil 'khor dang pri yang ku'i me tog gi snye ma dang ut+pal sngon po dang ut+pal la gnas pa'i ral gri dang pad+ma la gnas pa'i bum pa
[\[106b\]]
[\[106b.1\]]bzang po dang 'dam skyes dkar po dang chu skyes ser po la gnas pa'i rdo rje rtse lnga pa'o/_/byang du sna tshogs chu skyes dang zla ba rnams la gzugs bcu gnyis po dbyig gi blo gros ma dang rin chen skar mda' ma dang gtsug tor rnam par rgyal ma dang 'od zer can dang ri khrod lo ma can dang dug sel ma dang sgo mtha' yas ma
[\[106b.2\]]dang /_tsun+da dang shes rab 'phel ma dang las kyi sgrib pa rnam par sel ma dang ye shes mi zad pa'i za ma tog dang sangs rgyas thams cad kyi mdzod ldan ma rnams kyi 'bras kyi snye ma dang yid bzhin gyi nor bu'i rgyal mtshan dang nor bu zla ba chu shel gyi bum pa dang skud pa dang bcas pa'i khab dang rma bya'i mjug
[\[106b.3\]]sgro dang dug gi me tog gi chun po dang pad+ma dmar po la gnas pa'i mi zad pa'i gter chen po'i bum pa dang ril ba spyi blugs phreng ba dpyangs pa dang ut+pal sngon po la gnas pa'i ral gri dang rdo rje rtse gsum pas mtshan pa'i pad+ma dkar zhing dmar ba dang rin po che'i za ma tog dang pad+ma la gnas pa'i rin po che
[\[106b.4\]]sna tshogs pa'i dpe sgrom mo/_/shar la sogs pa'i sgor chu skyes dang nyi ma rnams la chos so so yang dag par rig pa dang don so so yang dag par rig pa dang /_nges pa'i tshig so so yang dag par rig pa dang spobs pa so so yang dag par rig pa rnams kyi rdo rje'i lcags kyu dang rin po che'i zhags
[\[106b.5\]]pa dang mtha' gnyis su pad+mas mtshan pa'i lcags sgrog dang rdo rje rtse gsum pas mtshan pa'i dril bu'o/_/me la sogs pa'i mtshams rnams su sgeg mo dang phreng ba ma dang glu ma dang gar ma rnams kyi rdo rje rin po che'i phreng ba dang pi wang dang rdo rje'o/_/dkyil 'khor gsum par shar phyogs su
[\[106b.6\]]pad+ma dang zla ba rnams la kun du bzang po'i ut+pal la gnas pa'i ral gri dang sa'i snying po'i pad+ma la gnas pa'i dpag bsam gyi shing dang nam mkha'i snying po'i rin po che'o/_/lhor nam mkha'i mdzod kyi yid bzhin gyi nor bu dang phyag na rin chen gyi rin po che dang blo gros rgya mtsho'i dung dang
[\[106b.7\]]rdo rje snying po'i rdo rje'o/_/nub tu spyan ras gzigs dbang phyug gi pad+ma dang mthu chen thob kyi ral gri dang zla ba'i 'od kyi rdo rje dang bcas pa'i 'khor lo dang dra ba can gyi ral gri'o/_/byang du pad+ma dang zla ba rnams la 'od dpag med dang spobs pa brtsegs pa dang mya ngan dang mun pa thams cad nges
[\[107a\]]
[\[107a.1\]]par 'joms pa'i blo gros dang sgrib pa thams cad rnam par sel ba rnams kyi sna tshogs pad+ma dang pad+ma la gnas pa'i ral gri dang rdo rje rtse lnga pa dang ral gri'o/_/shar la sogs pa'i sgor chu skyes dang nyi ma rnams la gshin rje mthar byed dang shes rab mthar byed dang pad+ma mthar byed
[\[107a.2\]]dang bgegs mthar byed rnams kyi lcags kyu dang zhags pa dang lcags sgrog dang dril bu rnams so/_/dbang ldan la sogs pa'i mtshams su sna tshogs chu skyes dang nyi ma rnams la 'jig rten gsum las rnam par rgyal ba dang rdo rje nyi ma me ltar 'bar ba dang he ru ka rdo rje dang rta mchog rnams kyi ral gri
[\[107a.3\]]dang rdo rje dang sna tshogs rdo rje'o/_/gshin rje mthar byed kyi mtshan ma'i phyi rol du gtsug tor 'khor lo can gyi 'khor lo ser po ste pad+ma mthar byed kyi mtshan ma'i phyi rol du gnod mdzes kyi rdo rje'o/_/'jig rten gsum las rnam par rgyal ba la sogs pa'i mtshan ma bzhi'i phyi ngos dkyil 'khor
[\[107a.4\]]gsum pa kho na'i zur gyi nang du re khA sbyin par bya'o/_/de'i phyi rol gyi gnas kyi me la sogs pa'i zur thig rnams kyi g.yas logs su gnas pa'i pad+ma dang zla ba rnams la me tog ma dang bdug spos ma dang mar me ma dang dri chab ma rnams kyi me tog gi snod dang spos phor dang mar me'i mchod sdong dang dung chos
[\[107a.5\]]so/_/g.yon logs su gnas pa'i pad+ma dang zla ba rnams la rdo rje gzugs ma dang rdo rje sgra ma dang rdo rje ro ma dang rdo rje reg bya ma rnams kyi me long dang pi wang dang ro'i snod dang sna tshogs pa'i gos so/_/phyi rol rdo rje rigs kyi dkyil 'khor du pad+ma rnams la shar la sogs pa'i phyogs rnams
[\[107a.6\]]su dbang po dang gshin rje dang chu bdag dang lus ngan po rnams kyi rdo rje dang dbyug pa nag po dang zhags pa dang lcags kyu'o/_/dbang ldan la sogs pa'i mtshams rnams su dbang ldan dang me lha dang bden bral dang rlung rnams kyi rtse gsum dang blugs gzar dang ral gri dang rlung ras so/_/de nas
[\[107a.7\]]dbang ldan gyi phyi ngos su nye bar dbang ldan gyi mtshams nas brtsams nas mtshan ma rnams rim gyis bri bar bya'o/_/de la tshangs pa'i bgrang phreng dang khyab 'jug gi 'khor lo dang dbang phyug chen po'i rtse gsum dang gdong drug pa'i shak+ti dang tshangs ma'i phreng ba dang drag mo'i rtse gsum dang khyab
[\[107b\]]
[\[107b.1\]]'jug ma'i 'khor lo dang gzhon nu ma'i shak+ti dang dbang mo'i rdo rje dang phag mo'i nya ro hi ta dang /_tsa muN+DI'i gri gug dang b+h+r-ing+gi ni'i breng ba dang tshogs bdag gi dgra sta dang nag po chen po'i rtse gsum dang dga' byed dbang phyug gi rdza rnga dang nyi ma'i pad+ma la gnas pa'i nyi ma'i dkyil 'khor dang zla ba'i ku mu da la gnas
[\[107b.2\]]pa'i zla ba'i dkyil 'khor dang mig dmar gyi gri gug dang gza' lhag gi mda' dang phur bu'i bgrang phreng dang pa sangs kyi phreng ba dang spen pa'i dbyug pa nag po dang sgra gcan gyi zla ba dang mjug rings kyi klu'i zhags pa dang stobs bzangs kyi gshol dang rgyal bar byed pa'i me tog gi phreng ba dang sbrang rtsir
[\[107b.3\]]byed pa'i chu srid kyi rgyal mtshan dang dpyid kyi lha'i mda' dang mtha' yas dang nor rgyas dang 'jog po dang stobs kyi rgyu dang pad+ma dang pad+ma chen po dang dung skyong dang rigs ldan rnams kyi thal mo sbyar ba ste yang na rang gi pha'i mtshan ma dang 'dra ba'i mtshan ma'o/_/de la mtha' yas dang rigs ldan gyi rigs
[\[107b.4\]]ni bram ze ste me lha'i bu'o/_/nor rgyas dang dung skyong ni rgyal rigs te dbang po'i'o/_/'jog po dang pad+ma chen po ni rje'u rigs te rlung lha'i'o/_/stobs kyi rgyu dang pad+ma ni dmangs rigs te chu lha'i'o/_/thags bzang ris dang stobs ldan dang rab tu tshim byed dang rnam par snang byed la sogs pa lha ma yin
[\[107b.5\]]gyi dbang phyug chen po rnams kyi ni ral gri la sogs pa'i mtshon cha sna tshogs pa'o/_/nam mkha'i lding gi dbang po'i thal mo sbyar ba dang mi 'am ci'i dbang po ljon pa'i pi wang dang dri za'i rgyal po zur phud lnga pa'i pi wang dang rig pa 'dzin pa'i rgyal po don thams cad grub pa'i me tog gi phreng ba'o/_/_
[\[107b.6\]]gang ba bzang po dang nor bu bzang po dang nor sbyin dang rnam thos kyi bu dang rtsi bi kuN+Da li dang ki li mA li dang sgo'i dbang po dang spyod pa'i dbang po ste gnod sbyin gyi dbang po rnams kyi shing tog bI dza pU ra ka rnams so/_/'phrog ma'i ni chang bu gnyis so/_/tha skar dang bra nye dang smin drug dang snar ma dang mgo dang lag dang nab
[\[107b.7\]]so dang rgyal dang skag dang mchu dang gre dang dbo dang me bzhi dang nag pa dang sa ri dang sa ga dang lha mtshams dang snron dang snums dang chu stod dang chu smad dang gro bzhin dang mon gre dang mon gru dang mog gru dang khrums stod dang khrums smad dang nam gru dang byi bzhin rnams kyi lag pa thal mo sbyar ba'i phyag rgya rnams so/_/_
[\[108a\]]
[\[108a.1\]]'dir yang sgo rnams su rdo rje lcags kyu la sogs pa ste dkyil 'khor bzhi pa la bum pa rnams so/_/ngan song yongs su sbyong ba'i dkyil 'khor la rdo rje'i phreng ba sngon po'i nang du 'khor lo ser po rtsibs brgyad pa'i lte bar chos kyi 'khor lo'i phyag rgya ser po'o/_/shar la sogs
[\[108a.2\]]pa'i rtsibs rnams su gnod sbyin gyi phyag rgya dkar po dang mchog sbyin gyi phyag rgya sngon po dang bsam gtan gyi phyag rgya dmar po dang mi 'jigs pa'i phyag rgya ljang gu rnams so/_/me la sogs pa'i rtsibs rnams su nyi ma dang yid bzhin gyi nor bu'i rgyal po mtshan dang ral gri dang gdugs rnams
[\[108a.3\]]so/_/rdo rje phreng ba'i phyi rol gyi me la sogs pa'i mtshams rnams su sgeg mo la sogs pa'i mtshan ma'o/_/shar la sogs pa'i snam bu rnams la sgo'i g.yon du mtshan ma gnyis te g.yas su yang ngo /_/de la klu shing gi me tog dang spyan dang bcas pa'i chu skyes dang lcags kyu dang
[\[108a.4\]]dbyug pa dang ral gri dang pad+ma la gnas pa'i chos kyi sgrom dang yid bzhin gyi nor bu'i rgyal mtshan dang bdud rtsi'i bum pa dang pad+ma la gnas pa'i zla ba'i gzugs dang rin po che dang rdo rje'i gur dang rdo rje dang bcas pa'i ut+pal dang bdud rtsi'i bum pa dang chu skyes la gnas pa'i rin po che dang rin
[\[108a.5\]]po che 'i snye ma'o/_/me la sogs pa'i mtshams su me tog ma la sogs pa'i mtshan ma ste sgo rnams su ni rdo rje lcags kyu la sogs pa'o/_/mtshan ma sum cu rtsa bdun po rnams kyang sna tshogs chu skyes dang zla ba la gnas pa ste/_mgrin pa sngon po la sogs pa'i mtshan ma ni mi bri
[\[108a.6\]]ba yang ngo /_/'byung po 'dul byed kyi dkyil 'khor la rtsig pa lnga dang shar la sogs pa'i sa gzhi ni dkar po dang ser po dang dmar po dang ljang gu dang nag po'o/_/thig gi re khwa gsum ni dkar po dang dmar po dang nag po'i kha dog ste thig gi re khA gcig dang rdo rje phreng ba'i re khA ni nag po'o/_/_
[\[108a.7\]]snying po'i pho brang gi dbus kyi re'u mig tu sna tshogs pad+ma dang zla ba la bcom ldan 'das 'byung po 'dul byed kyi rdo rje rtse lnga pa sngon po'o/_shar du nyi ma la dbang phyug chen po'i rtse gsum dang lhor nyi ma la khyab 'jug gi 'khor lo dang nub tu zla ba la tshangs pa'i bgrang phreng dang byang du
[\[108b\]]
[\[108b.1\]]nyi ma la smin drug gi bu'i shak+ti dang dbang ldan du zla ba la tshogs bdag gi dgra sta dang mer nyi ma la nyi ma'i pad+ma la gnas pa'i dkyil 'khor dang bden bral du nyi ma la sgra gcan gyi zla ba'i dkyil 'khor dang rlung du zla ba la dga' byed dbang phyug gi Da ma ru'o/_/rim pa gnyis par shar la
[\[108b.2\]]sogs pa'i phyogs rnams su dpal mo dang thig le mchog ma dang zla ba mo dang dka' zlog ma rnams kyi zla ba la pad+ma dkar po dang spos phor dang mar me'i mchod sdong dang gdengs ka'i rnam pa'i lag pa'o/_/me la sogs pa rnams su rin chen dpal mo dang dbyangs can ma dang lha'i mdzes ma
[\[108b.3\]]dang kun du 'byor ma rnams kyi zla ba la rim pa ji lta ba bzhin du dri'i dung chos dang pi wang dang rin po che'i phreng ba dang rdo rje rtse gsum pa'o/_/rim pa gsum par shar la sogs pa'i phyogs rnams su dbang po dang gshin tu dang gshin rje dang chu lta dang lus ngan po rnams kyi zla ba la gnas pa'i rdo rje dang nyi ma la
[\[108b.4\]]gnas pa'i thod pas mtshan pa'i dbyug pa dang zla ba la gnas pa'i klu'i zhabs pa dang zla ba la gnas pa'i dbyug to'o/_/me la sogs mtshams su me lha dang bden bral dang rlung lha dang zla ba rnams kyi nyi ma la gnas pa'i phreng ba dang nyi ma la gnas pa'i ral gri dang zla ba la gnas pa'i
[\[108b.5\]]rlung ras dang ku mu da la gnas pa'i zla ba'o/_/zla pa'i mtshan ma dang nye bar dbang ldan gyi nyi ma la rtse gsum mo/_/rim pa bzhi par shar la sogs pa'i phyogs rnams su seng ge'i rgyal mtshan 'dzin ma dang rnam par 'byor ma dang pad chen ldan ma dang chang 'phrog ma rnams kyi zla ba la seng
[\[108b.6\]]ge'i rgyal mtshan dang lcags kyu dang mda' dang yid bzhin gyi nor bu'o/_/dbang ldan la sogs pa rnams su mchog 'phrog ma dang rin chen dbang phyug ma dang rgyan ma dang 'gro skyong ma rnams kyi zla ba rnams la me tog gi snod dang spos phor dang dri'i dung chos dang mar me'i mchod sdong ngo /_/'dir nyi ma
[\[108b.7\]]dang zla ba thams cad sna tshogs pad+ma la gnas pa ste rim pa bzhi par ni bum pa rnams so/_/mkha' 'gro lnga'i dkyil 'khor la dbus kyi gzhal yas khang gi dbus su shes rab dang bcas pa'i kye'i rdo rje'i gri gug dang thod pa'o/_/shar la sogs pa'i sgor dkar mo dang chom rkun ma
[\[109a\]]
[\[109a.1\]]dang ro langs ma dang g+hasma rI rnams kyi rdo rje lcags kyu dang zhags pa dang lcags sgrog dang dril bu'o/_/dbang ldan la sogs pa'i mtshams su puk+ka sI dang ri khrod ma dang gtum mo dang g.yung mo rnams kyi byang chub kyi sems kyi bum pa dang ri rab dang me thab dang rgyal mtshan chen
[\[109a.2\]]po'i ba dan no/_/de las shar gyi gzhal yas khang gi dbus su rtag pa'i thob pa la gnas pa'i rma bya ste shar la sogs pa'i sgor skam pa ma dang zhags pa ma dang dol zlum ma dang lcags kyu 'dzin ma rnams kyi skam pa dang zhags pa dang dol zlum dang lcags kyu'o/_dbang ldan la sogs par
[\[109a.3\]]me tog ma dang bdug spos ma dang mar ma ma dang dri chab ma rnams kyi me tog gi snod dang spos phor dang mar me'i mchod sdong dang dri ser pos gang ba'i dung chos so/_/lha'i gzhal yas khang gi dbus su rdo rje nyi ma'i thod pa la gnas pa'i bya ka raN+Da pa ste shar la sogs pa'i sgor nyi lag ma
[\[109a.4\]]dang mar me dang rin chen skar mda' ma dang phyag na glog thogs ma rnams kyi nyi ma'i dkyil 'khor dang mar me'i mchod sdong dang rin po che dang glog gi phreng ba'o/_/dbang ldan la sogs par sgeg mo dang phreng ba ma dang glu ma dang gar ma rnams kyi rdo rje dang rin po che'i phreng ba dang 'khar rnga dang rdo rje'o/_/_
[\[109a.5\]]nub kyi gzhal yas khang gi dbus su pad+ma gar gyi dbang phyug gi thod pa la gnas pa'i dom ste shar la sogs pa'i sgor pad+ma dang chos 'byung ma dang lcags sgrog ma dang rang 'khyud ma rnams kyi pad+ma dang chos 'byung dang lcags sgrog dang rdo rje'o/_/dbang ldan la sogs par gling bu ma dang
[\[109a.6\]]pi wang ma dang rnga zlum ma dang rdza rnga ma rnams kyi rang rang gi rol mo rnams so/_/byang gi gzhal yas khang gi dbus su rta mchog gi thod pa la gnas pa'i gza' lhag ste shar la sogs pa'i sgor sgo lcags ma dang lde kyog ma dang sgo glegs ma dang yol ba 'dzin ma rnams kyi sgo lcags dang lde kyog
[\[109a.7\]]dang sgo glegs dang yol ba dang /_dbang ldan la sogs par spyan ma dang mA ma kI dang gos dkar mo dang sgrol ma rnams kyi 'khor lo dang rdo rje dang pad+ma dang ut+pala'o/_/phyi'i dkyil 'khor chen po'i sgo rnams su dkar mo la sogs pa'i mtshan ma rnams te dbang ldan la sogs pa'i mtshams
[\[109b\]]
[\[109b.1\]]su puk+ka sI la sogs pa'i mtshan ma rnams so/_/mtshan ma 'di rnams thams cad ni sna tshogs pad+ma dang nyi ma la gnas pa ste rtag pa kho na'i zla ba'i gdan la gnas pa'o/_/dkyil 'khor so so la bdud rtsi'i bum pa rnams te kha cig ni dkyil 'khor chen po kho na la'o zhes so/_/'khor los
[\[109b.2\]]sgyur ba drug gi dkyil 'khor la mtshan ma rnams ni sna tshogs pad+ma dang nyi ma la gnas pa ste sangs rgyas mkha' 'gro kho na'i zla ba la gnas pa'o/_/gzhal yas khang drug po rnams kyi zur rnams su sna tshogs pad+ma la gnas pa'i thod pa rnams so/_/de la snying po'i dkyil 'khor gyi
[\[109b.3\]]dbus kyi pad+ma la rdo rje sems dpa'i rdo rje ste/_mtshams kyi 'dab ma rnams la mkha' 'gro ma dang lA ma dang dum skyes ma dang gzugs can ma rnams kyi cang te'u rnams so/_/'dir dgod pa'i rim pa ni shar la sogs pa sgo rnams su g.yon skor dang me la sogs pa'i mtshams rnams
[\[109b.4\]]su g.yas skor gyis so/_/_sgo'i chu skyes rnams la thod pa'i dum bum dang rab gtum mo dang keng rus chen mo dang gtum pa'i mig can ma dag dang keng rus dang 'od ldan ma dang mche ba rnam par gtsigs pa dang sna chen ma dag gi rdo rje b+hi ste 'khor yug gi dbus su rdo rje'i phreng ba'o/_/sangs rgyas mkha'
[\[109b.5\]]'gro'i dkyil 'khor la dbus su 'khor lo dang sgo'i chu skyes rnams la chang dgra dang dpa' bo'i blo can ma dag dang 'od dpag med dang mi'u thung ma dang rdo rje'i 'od dang lang+ka'i dbang phyug ma dang rdo rje'i sku dang shing grib ma dag gi 'khor lo rnams te khor yug gi dbus su 'khor lo'i phreng ba'o/_/rin chen mkha' 'gro'i
[\[109b.6\]]dkyil 'khor la dbus su rin po che dang sgo'i chu skyes rnams la myu gu can dang su srung ma dang rdo rje ral pa can dang 'jigs byed chen mo dag dang dpa' bo chen po dang rlung shugs ma dag dang rdo rje hUM mdzad dang chang 'thung ma dag gi rin po che rnams te khor yug gi dbus su rin po che'i phreng pa'o/_/_
[\[109b.7\]]pad+ma mkha' 'gro'i dkyil 'khor la dbus su pad+ma dang sgo'i chu skyes rnams la shin tu bzang po dang sngo bsangs lha mo dag dang rdo rje bzang po dag dang shin tu bzang mo dag dang 'jigs byed chen po dang rta rnam dag dang mig mi bzang dang bya gdong ma dag gi pad+ma rnams te khor yug gi dbus su
[\[110a\]]
[\[110a.1\]]pad+ma'i phreng ba'o/_/rdo rje mkha' 'gro'i dkyil 'khor la dbus su rdo rje dang /_sgo'i chu skyes rnams la stobs po che dang 'khor lo'i shugs can ma dag dang rin chen rdo rje dang dum skyes ma dag dang rta mgrin dang chang 'tshong ma dag dang nam mkha'i snying po dang 'khor lo'i go cha ma dag gi rdo rje
[\[110a.2\]]rnams te khor yug gi dbus su rdo rje'i phreng ba'o/_/sna tshogs mkha' 'gro'i dkyil 'khor la dbus su sna tshogs rdo rje dang sgo'i chu skyes rnams la te ru ka dang shin tu dpa' mo dag dang pad+ma gar gyi dbang phyug dang stobs chen mo dag dang rnams par snang mdzad dang 'khor los sgyur ma dag dang rdo rje
[\[110a.3\]]sems dpa' dang brtson 'grus chen mo dag gi sna tshogs rdo rje ste khor yug gi dbus su sna tshogs rdo rje'i phreng ba'o/_/gzhal yas khang chen po'i sgo rnams su khwa gdong ma dang 'ug gdong ma dang khyi gdong ma dang phag gdong ma rnams kyi rdo rje lcags kyus dang rdo rje zhags pa dang rdo rje lcags sgrog dang
[\[110a.4\]]rdo rje dril bu rnams te/_mtshams rnams su ni gshin rje brtan ma dang gshin rje pho nya ma dang gshin rje mche ba ma dang gshin rje 'joms ma rnams kyi me long dang pi wang dang dri'i dung chos dang ro'i snod rnams so/_/bum pa rnams ni ji ltar rigs par ro/_/de ltar brjod pa'i rjes su 'brangs nas
[\[110a.5\]]dkyil 'khor gzhan rnams la yang rdul tshon dgye ba shes par bya ste/_'dir ni gzhung mangs pas 'jigs nas ma bris so/_/dus kyi 'khor lo'i dkyil 'khor la ni tshon gyi kha dog gi rim pa bshad pa rnams dang phal cher mi mthun pas rdul tshon gyi kha dog gi rim pa brjod
[\[110a.6\]]par bya'o/_/thugs kyi 'khor lo'i rdo rje phreng ba gnyis pa'i mthar thug pa'i nang gi sa gzhi thams cad ni nag go/_/thugs dang gsung dang sku'i dkyil 'khor gyi shar gyi sa gzhi thams cad nag po dang /_lho'i dmar po dang /_nub kyi ser po dang /_byang gi dkar po'o/_/stegs bu
[\[110a.7\]]rnams ni dkar po'o/_/rin po che'i snam bu ni dmar po ste de la rin po che sna tshogs pas spras pa'o/_/dra ba dang dra ba phyed pa'i sa gzhi ni nag po ste der dra ba dang dra ba phyed pa rnams ni dkar po'o/_/sa gzhi nag po la rin po che'i shar bu rnams ni dkar po dang sa gzhi nag po la mda' yab
[\[110b\]]
[\[110b.1\]]rnams kyang dkar po'o/_/rta babs kyi ka ba rnams ni ser po'o/_/thugs kyi 'khor lo la gtso bo'i gdan pad+ma ljang gu ste zhi ba la sogs pa la ni dkar po la sogs pa'i kha dog tu 'gyur ro/_/rdo rje'i phreng ba dang ka ba bcu drug ni nag po ste shar du ral gri nag po dang lhor rin chen dmar po dang nub tu 'khor lo
[\[110b.2\]]ser po dang byang du pad+ma dkar po rnams dang ldan pa'o/_/bum pa brgyad ni dkar po ste pad+ma la gnas shing pad+mas kha brgyan pa'o/_/thams cad du pad+ma'i gdan rnams kyi sum cha ni lte ba'o/_/rdo rje'i phreng ba gnyis pa ni ljang gu ste lha snam ni dkar po'o/_/rtsig pa'i re khA gsum ni nang nas
[\[110b.3\]]brtsams te dkar po dang dmar po dang nag po'i kha dog go/_/de rnams kyi sa ni cha dgur bya ste de la cha gcig dor nas cha gnyis la re khA re re'o/_/sgo dang sgo khyud kyi mtshams rnams su rdo rje dang rin po ches spras pa'o/_/rta babs bcu gnyis ni sna tshogs pa'i kha dog go/_/gsung gi dkyil
[\[110b.4\]]'khor gyi lha snam ni dkar po ste de'i pad+ma brgyad ni zla ba dang nyi ma dang bral ba phyogs su dmar po dang mtshams su dkar po'o/_/re khA ni nang nas brtsams te ljang gu dang nag po dang dmar po dang dkar po dang ser po'i mdog can rnams so/_/de rnams kyi sa gzhi cha bco lngar bya la der snga ma
[\[110b.5\]]bzhin du re khA bya'o/_/sku'i dkyil 'khor gyi lha snam ni dkar po ste de'i pad+ma rnams ni zla ba dang nyi ma dang bral ba'o/_/re khA lnga ni gsung gi dkyil 'khor bzhin no/_/rta babs kyi ka ba'i 'og gi stags bu'i klu'i gdan rnams te re re zhing cha chung bcu gnyis pa'o/_/de la shar phyogs
[\[110b.6\]]su zlum po nag po gnyis kyi steng du rgyal mtshan dag dang /_lhor gru gsum dmar po gnyis la bkra shis kyi mtshan pa dang /_nub tu gru bzhi ser po gnyis la rdo rjes mtshan pa dang /_byang du zla ba phyed pa'i rnam pa dkar po gnyis la pad+mas mtshan pa'o/_/shar gyi g.yas
[\[110b.7\]]kyi zlum po'i g.yas su klu'i rgyal po rgyal ba zhes bya ba'i bdud rtsi'i bum pa ste nub kyi g.yon gyi gru bzhi'i g.yon du rnam par rgyal ba zhes bya ba'i bdud rtsi'i bum pa'o/_/rta babs rnams kyi rim pa dang po'i myos pa bsrung ba'i steng gi dbus kyi gru bzhi las shar du chos kyi
[\[111a\]]
[\[111a.1\]]'khor lo nag po ste de'i g.yas dang g.yon du ri dgas dang ri dgas mo nag po'o/_/lhor bum pa bzang po dmar po'i mdog can te de'i g.yas dang g.yon du dung dang pad+ma dmar po'o/_/nub tu byang chub kyi shing ser po ste de'i g.yas dang g.yon du mi'am ci dang mi'am ci ser
[\[111a.2\]]po'o/_/byang du rnga bo che dkar po ste de'i g.yas dang g.yon du dbyug pa dang tho ba dkar po'o/_/mda' yab dang khor yug gi bar gyis ni nag po ste de la ji ltar rigs par mchod pa'i yo byad rnams bri bar bya'o/_/sa'i khor yug ni ser po ste de la dbang ldan gyi mtshams nas 'char
[\[111a.3\]]bzhin pa'i zla ba nya ba'i cha chung bcu gnyis pa dang bden bral du nub bzhin pa'i nyi ma'i dkyil 'khor cha chung bcu gnyis pa'o/_/chu'i khor yug dkar po dang me'i khor yug dmar po dang rlung gi khor yug nag po'o/_/me dang rlung gi khor yug de dag gi dbus su so sor cha chung bcu gnyis
[\[111a.4\]]pa rtsibs brgyad pa'i dur khrod kyi 'khor lo brgyad de/_phyogs rnams su dmar po dang mtshams su dkar po'o/_/shar gyi 'khor lo'i phyi ngos su stong pa'i dkyil 'khor te nub kyi 'khor lo'i phyi ngos su yang stong pa'i dkyil 'khor ro/_/stong pa'i dkyil 'khor gnyis po bri ba ni
[\[111a.5\]]sgrub thabs kyi le'ur gsungs pa'i tshul gyis te bcu char la yang mtshan ma ni gri gug go/_/rlung gi khor yug la ni sna tshogs pa'i mtshan ma bri bar bya ste 'dir 'dod pas spyod pa ni ma yin no/_/nam mkha'i khor yug ni nag po'o/_/de'i logs gnyis su cha chung gsum
[\[111a.6\]]gsum byas par re khA'i zlum skor gnyis te dbus kyi cha chung drug la rdo rje'i phreng ba ljang gu bya'o/_/'od zer 'bar ba rnams ni kha dog lnga pa'o/_/yang snying po'i dkyil 'khor la shar phyogs kyi rdul tshon nag po'i dpangs ni nas kyi rkang pa gcig ste lho'i dmar po ni gnyis dang nub kyi
[\[111a.7\]]ser po ni bzhi dang byang gi dkar po ni gsum mo/_/rtsig pa'i re khA rnams kyi dpangs ni rdul tshon ser po'i sum 'gyur te rdo rje phreng ba rnams kyang ngo /_/re khA gzhan rnams ni rdul tshon ser po las nyis 'gyur te pad+ma rnams snam bu las nyis 'gyur nyid do/_/zla ba dang nyi ma dag gi
[\[111b\]]
[\[111b.1\]]chu skyes kyi re khA las so/_/de ltar brjod pa'i dpangs las nyis 'gyur ni gsung gi dkyil 'khor gyi dpangs te de rnams las nyis 'gyur ni sku'i dkyil 'khor la'o/_/mda' yab las phyi rol gyi mchod pa'i sa gzhi la ni nas gcig ste sa la sogs pa'i khor yug dang re khA zlum
[\[111b.2\]]po gnyis kyi dpangs ni sku'i dkyil 'khor gyi rtsig pa'i re khA'i tshad du'o/_/gzhan rdul tshon dgye ba ni thams cad du nyis 'gyur gyi dbye ba mtshungs pa ste sa gzhi thams cad la'o/_/de la gtso bo'i lte bar lte ba dang mnyam pa'i dkar po dang dmar po dag nag po dang dmar po'i zla ba dang nyi ma dang sgra
[\[111b.3\]]gcan dang dus me'i dkyil 'khor gyi steng du bcom ldan 'das dus kyi 'khor lo'i rdo rje sngon po rtse gsum pa'o/_/shar gyi 'dab ma la spos phor nag po dang lhor mar me dmar po dang nub tu dung ser po dang byang du bshos dkar po dang /_me la sogs pa rnams su nag po dang dmar po dang ser
[\[111b.4\]]po dang dkar po'i rnga yab rnams so/_/de'i phyi rol gyi dbang ldan du chos kyi dung dkar po dang /_mer yid bzhin gyi nor bu nag po dang bden bral du chos kyi gaN+Da'i dmar po dang rlung du dpag bsam gyi shing ser po'o/_/rim pa gnyis par shar du chu skyes dkar po dang nyi ma la ral gri nag po
[\[111b.5\]]dang /_mer chu skyes dmar po dang zla ba la ut+pal sngon po dang /_lhor chu skyes dkar po dang nyi ma la rin po che cha dgu pa dmar po dang /_bden bral du chu skyes dmar po dang zla ba la pad+ma dmar po dang /_nub tu chu skyes dkar po dang nyi ma la 'khor lo ser po dang rlung du chu skyes dmar po dang zla ba
[\[111b.6\]]la 'khor lo ser po dang /_byang du chu skyes dkar po dang nyi ma la pad+ma dkar po dang /_dbang ldan du chu skyes dmar po dang zla ba la ut+pal dkar po'o/_/rim pa gsum pa'i snam bu la sgo so so'i ngos dag tu gnyis zhes pas pad+ma brgyad de/_de'i drug la ni nyi ma dang nub dang byang gi sgo'i
[\[111b.7\]]g.yon dag tu zla ba'o/_/mtshams rnams su pad+ma dang zla ba bzhi'o/_/de rnams su dbang ldan nas brtsams nas me long dang rdo rje dang ral gri dang gos dang rdo rje dang rin po che dang ro'i snod dang chos 'byung ba dang 'khor lo dang dri'i dung dang pi wang dang pad+ma rnams te/_dkar po dang sngon po dang nag
[\[112a\]]
[\[112a.1\]]po dang ljang gu dang dmar po dang dmar po dang ljang gu dang ser po dang sor po dang sngon po dang dkar po'o/_/shar gyi sgor pad+ma dang nyi ma la ral gri nag po dang lhor dbyug pa dmar po dang nub tu pad+ma ser po dang byang du tho ba dkar po'o/_/'dir nyi ma'i dkyil 'khor rnams ni chu
[\[112a.2\]]skyes dkar po la gnas shing zla ba'i dkyil 'khor rnams ni chu skyes dmar po la gnas pa'o/_/stegs bu la rta babs kyi rtsa bar shar gyi g.yon du dung chos nag po dang g.yas su me tog gi phreng ba sngon po ste/_lhor spos phor dmar po dang mar me'i mchod sdong dang nub tu cod pan ser po dang do shal
[\[112a.3\]]ser po'o/_/byang du 'bras bu dkar po dang bdud rtsis gang ba'i snod dkar po'o/_/stegs bu thams cad du ni mchod pa rnam pa sna tshogs pa 'dzin pa'i lha mo rnams so/_/rta babs kyi mchod pa'i lha mo'i gnas la shar gyi dbus su gos dang lhor pad+ma dang nub tu rnga pa Ta ha dang byang du rdo rje'o/_/_
[\[112a.4\]]gsung gi dkyil 'khor du ni pad+ma'i lte ba dang 'dab ma rnams la shar du gri gug nag po rnams dang mer 'khor lo nag po rnams dang gshin rjer dbyug pa dmar po rnams dang bden bral du shak+ti dmar po rnams dang nub tu rdo rje ser po rnams dang rlung du tshangs pa'i dbyu gu rtse mo ser po can rnams
[\[112a.5\]]dang byang du rtse gsum dkar po rnams dang dbang ldan du pad+ma dkar po rnams so/_/sku'i dkyil 'khor gyi snam bu la yang pad+ma'i lte ba dang 'dab ma rnams la mtshan ma rnams te de la shar sgo'i g.yas su ral gri rnams dang mer dpag bsam gyi shing rnams dang lho sgo'i g.yon du rdo rjes
[\[112a.6\]]mtshan pa'i dbyug pa rnams dang g.yas su shak+ti rnams dang bden bral du shak+ti 'am yang na mdung rnams dang /_nub sgo'i g.yon du rin po che'i dbyug to rnams dang g.yas su rdo rje rnams dang rlung du khab rnams dang byang sgo'i g.yon du mdung rtse gsum pa rnams dang g.yas su zhags
[\[112a.7\]]pa rnams dang dbang ldan du dgra sta rnams dang /_shar sgo'i g.yon du 'khor lo rnams so/_/shar sgor dbyug pa dang de'i phyi rol du rdo rje ljang gu dang /_lho sgor mda' dmar po dang /_nub sgor dbyug to ser po dang /_de'i phyi rol du rtse gsum sngon po dang /_byang sgor gtun shing dkar
[\[112b\]]
[\[112b.1\]]po ste dbyug pa la sogs pa'i mtshan ma 'di rnams ni pad+ma dang nyi ma la gnas pa'o/_/gsung dang sku'i dkyil 'khor dag gi phyogs kyi pad+ma rnams ni dmar po ste mtshams kyi pad+ma rnams ni dkar po'o/_/'dir gsung gi dkyil 'khor gyi stegs bu la shar sgo'i g.yas su ut+pal dang gos
[\[112b.2\]]dang gri gug dang 'khor lo dang kha T+wAM ga nag po rnams te g.yon du gri gug dang ral gri dang gri gug dang gri gug nag po'o/_/lho sgo'i g.yas su pad+ma dang ro'i snod dang dbyug pa dang shak+ti dang pad+ma rnams dmar po ste/_g.yon du mda' dang dgra sta dang gri gug dang gri gug dmar po'o/_/nub sgo'i g.yas su 'khor lo
[\[112b.3\]]dang dri'i dung chos dang rdo rje dang khab dang 'khor lo rnams ser po ste g.yon du chos 'byung ljang gu dang gri gug dang gri gug rnam ser po'o/_/byang sgo'i g.yas su ut+pal dang me long dang rtse gsum dang pad+ma dang ut+pal rnams dkar po ste g.yon du pi wang sngon po dang thob dang gri gug dang gri
[\[112b.4\]]gug rnams dkar po'o/_/de ltar mtshan ma sum cu rtsa drug po rnams ni sku'i dkyil 'khor gyi stegs bu rnams la yang ngo /_/de nas 'jam pa'i rdo rje la sogs pa gang yang rung ba'i dkyil 'khor bris pa rnam pa thams cad du gsal bar gyur par shes nas hUM yig dang 'khyil pa bzlas pa'i
[\[112b.5\]]bdud rtsi dang bcas pa'i dri'i chus dkyil 'khor gyi phyi ngos su byugs la tshad des 'khor lo bsang zhing /_rdul tshon lhag ma rnams la oM AHhUM badzra muHzhes pas ye shes pa gshegs su gsol te snod na gnas pa'i tshon rnams dben par gzhag par bya'o zhes pa tshon dgye ba'i cho
[\[112b.6\]]ga'o//_//de'i rjes su sngar lhag par gnas pa byas pa'i bum pa rnams g.yas skor du dgod par bya'o/_/de la 'khor lo'i dbang po'i rnam par rgyal ba'i bum pa ni dkyil 'khor gyi 'khor lo'i g.yas phyogs nas bskor te rdo rjer ba'i bdag nyid kyi khor yug dang 'bar ba'i phreng
[\[112b.7\]]ba'i sa gzhi'i phyi rol du dkyil 'khor gyi shar sgo'i thad ka'i gnas las cung zad g.yas su gzhag par bya'o/_/g.yon logs su ni go rims ji lta ba bzhin du g.yas skor gyis rnam par snang mdzad dang spyan ma dang las thams cad pa'i bum pa ste g.yas su gzugs rdo rje dang chos
[\[113a\]]
[\[113a.1\]]dbyings rdo rje ma dang gshin rje mthar byed rnams kyi'o/_/lho'i g.yon du rin chen 'byung ldan dang mA ma kI dang g.yas su sgra rdo rje ma dang shes rab mthar byed dag gi'o/_/nub kyi g.yon du snang ba mtha' yas dang gos dkar mo dag dang g.yas su dri rdo rje ma dang /_pad+ma mthar byed dag
[\[113a.2\]]gi'o/_/byang gi g.yon du don yod grub pa dang /_sgrol ma dag dang /_g.yas su rdo rje ma dang /_reg bya rdo rje ma dang /_bgegs mthar byed dag gi'o/_/gshin rje mthar byed la sogs pa khro bo rnams kyi ni me la sogs pa'i mtshams rnams su'o zhes pa kha cig gis te
[\[113a.3\]]de bzhin gshegs pa thams cad kyi de ma thag tu khro bo rnams kyi dang rigs kyi yum rnams kyi ni sgo'i g.yas rnams su'o zhes pa gzhan dag gis so/_/'di'i rjes su 'brangs nas phyogs gzhan rnams su yang dgod par shes par bya'o/_/'dod pa gzhan yang yod mod des ci zhig
[\[113a.4\]]bya/_de ltar 'di ni 'jam pa'i rdo rje'i dkyil 'khor la bum pa dgod pa'o/_/bsdus pa'i rim pa'i dkyil 'khor la g.yon du rigs kyi yum gyi de ma thag tu yang g.yas su dang por byang chub sems dpa' brgyad po rnams kyi'o/_/zur gyi khro bo rnams kyi zur rnam su dang
[\[113a.5\]]gshin rje mthar byed kyi rjes la gtsug tor 'khor los sgyur ba'i dang /_pad+ma mthar byed kyi rjes la gnod mdzes kyi ste khyad par ro/_/'di dag gi rjes su 'brangs te dkyil 'khor gzhan rnams la bum pa dgod pa ni rtogs sla bas 'dir ma bkod do/_/zur bzhi'i bum pa rnams
[\[113a.6\]]la ni sgro dang bcas pa'i mda' bzhi ste/_oM badzra yak+Sha hUM zhes pa'i sngags kyis dgod par bya'o/_/dus kyi 'khor lo la ni rdul tshon gyi dkyil 'khor las phyi rol du shar la sogs pa'i phyogs rnams su bum pa brgyad dang /_nub kyi bum pa las phyi rol du sor gnyis spangs
[\[113a.7\]]par rnam par rgyal ba'i bum pa dang /_shar gyi bum pa las phyi rol du sor gnyis spangs par rgyal ba'i bum pa ste/_de'i steng du rnam par rgyal ba chen po'i bum pa dung chos ni bcu gcig pa'o/_/shar du rgyal ba'i bum pa yang ste lnga pa'o/_/de'i steng du rnam par rgyal ba'i
[\[113b\]]
[\[113b.1\]]bum pa ni dung chos te drug pa'o zhes pa bum pa lnga pa'i phyogs la'o/_/bum pa bcu'i phyogs la ni phyogs brgyad du bum pa brgyad dang /_nub kyi bum pa las phyi rol du sor gnyis spangs par rnam par rgyal ba'i bum pa dang /_shar gyi bum pa las phyi rol du sor gnyis spangs
[\[113b.2\]]par rgyal ba'i bum pa ste de'i steng du rnam par rgyal ba chen po'i dung chos ni bcu gcig pa'o/_/de bzhin du brgya phrag stong gi bum pa rnams la yang rnam par rgyal ba chen po ni dung chos te zhi ba dang rgyas pa dang la thams cad pa la yang ngo zhes pa bum pa dgod pa'i cho ga'o//_//de nas dkyil
[\[113b.3\]]'khor gyi phyi rol du phyogs bzhir shes rab kyi pha rol tu phyin pa la sogs pa'i dam pa'i chos bzhi bklag par bya'o/_/ga bur dang a ka ru dang tu ruSh+ka la sogs pa'i spos phor brgyad gzhag par bya'o/_/rnam pa sna tshogs pa'i na bza' stong la sogs pa 'am lha so so re re la sogs pa ji
[\[113b.4\]]ltar nus pa yang rung slob ma la sogs par gzhag pa dang gdug dang rgyal mtshan dang ba dan rnams hUM yig dang bdag po'i sngags kyis bzlas pa oM spa ra Na khaM zhes pas phul nas gnas ji lta bar gzhag par bya ste/_rta babs dang gos bzang po dang dril bu dang bcas pa'i rnga yab dang bum pa
[\[113b.5\]]gang ba dang lo ma dang bcas pa'i chu shing gi sdong bu'i ka ba rnams kyang ngo /_/de nas khrus byas shing dri zhim po'i lus stod g.yogs dang gtsug tor dang rgyan dang bcas pas 'khyil pa bzlas pa'i chus dkyil 'khor bsangs te yi ge gsum dang 'khyil pa'i sngags kyis bsrungs nas
[\[113b.6\]]rdo rje dang dril bu bzung ste shar gyi sgo dang nye bar nub tu gdong phyogs pas 'dug la 'khor lo'i dbang phyug gi rnal 'byor dang ldan pa bris pa'i dkyil 'khor slad cig gis stong pa nyid kyi rjes su srung ba'i 'khor lo dang bgegs la phur bus gdab pa la sogs pa'i cho ga 'khor dang bcas
[\[113b.7\]]pas bsgom par bya ba'i dkyil 'khor gyi rang bzhin du nges par brtags nas/_btsun mo mdzes shing ltas bzang ba/_/lo grangs bcu drug lon rnyed nas/_/dri dang me tog gis brgyan te/_/de yi dbus su 'dod pa bya/_/yon tan ska rags mA ma kIr/_/shes rab can
[\[114a\]]
[\[114a.1\]]gyis de byin brlab/_/zhi ba spro bya sangs rgyas gnas/_/nam mkha'i dbyings ni rab tu brgyan/_/zhes gsungs pas rab tu bsgrub pa'i phyir phyi rol gyi phyag rgya dang snyoms par 'jug pa'am/_de med na ye shes kyi phyag rgya dang snyoms par 'jug pas yang dag par bskyod
[\[114a.2\]]pa'i dga' ba'i sgras/_ye shes kyi 'khor lo spyan drangs la/_zhabs bsil dang zhal bsil dang mchod yon dbul ba sngon du 'gro bas rang gi gnas su bcug nas 'dod chags chen po zhu bar gyur pa rdo rje'i lam nas pad+mar phyung ba'i ye shes kyi lha'i 'khor lo'i bdag nyid spros te/_
[\[114a.3\]]dam tshig gi 'khor lo la ji lta ba bzhin du zhugs par bsams nas/_mig dang sku la sogs pa byin gyis brlabs shing de ma thag rang gi snying ga'i sa bon gyi 'od zer gyis bkug pa'i de bzhin gshegs pa dang lha mo rnams kyis dbang bskur nas ji ltar rigs par rgyas gdab ste
[\[114a.4\]]rigs mi shes pa rnams ni mi bskyod pa'am rdo rje sems dpas so/_/de nas lha mo spros pa rnams kyis yid kyi rang bzhin gyi mchod pas mchod cing /_bsil ba'i ras dang ras zung bla re la dbyangs pa dang gos dang /_yi ge gsum gyis bsngags pa'i bza' ba dang bca' ba dang bldag
[\[114a.5\]]ba dang btung ba'i nye bar spyad pa la sogs pa dang /_gser dang bu mo dang glang po che dang rta dang ba lang la sogs pa phul la gzugs rdo rje ma la sogs pa'i ngo bo phyi rol gyi rnal 'byor ma bcu drug gam brgyad dam bzhis rang rang gi mchod pas mchod nas dril bu dkrol zhing mi bskyod rdo rje
[\[114a.6\]]zhes pa la sogs pas bstod de/_rang dang shes rab kyi me tog dang bcas pa'i byang chub kyi sems pad+ma'i snod du bcug pa bdud rtsi dang bcas pa phul bas/_de rnams bdud rtsi myangs pas tshim par gyur cing bde ba chen po'i rang bzhin du mos par byas la 'khor lo'i dbang po'i sngags
[\[114a.7\]]brgya rtsa brgyad dang /_de las gzhan dkyil 'khor ba'i sngags nyi shu rtsa gcig dang yi ge brgya pa bzlas par bya'o/_/'chad par 'gyur ba'i cho gas 'byung po thams cad pa'i gtor ma gtang bar bya ste/_yod na sgrub pa'i grogs po dkyil 'khor du bzhag nas phyi rol du phyung la shar la
[\[114b\]]
[\[114b.1\]]sogs pa'i phyogs su 'chad par 'gyur ba'i cho gas 'byung po thams cad pa'i gtor ma'i cho gas rang gi 'dod pa'i lha dang dbang po la sogs pa la gtor ma dbul bar bya'o/_/de nas lag pa g.yas pa gan rkyal du byas la gung mo dang ming med cing zad bkug pa kha la mngon du phyogs
[\[114b.2\]]par gzung bar bya'o/_/de'i rtse mos lag pa gnyis pus mo'i nang du byas nas tsog tsog por 'dug ste mi smra bar de'i rtse mos lag pa'i ze'u 'bru'i chas kha la lan mang du bya ba cing /_lan gnyis sam gsum du rna ba'i bug pa gnyis dang mig dag dang kha dang lag pa dag dang lte ba dang mgo bo
[\[114b.3\]]rnams la reg par bya'o zhes pa nye reg gi cho ga bya'o/_/de nas grub na lhag pa la sogs pa'i nyes pa zhi bar bya ba'i phyir zhi ba dang /_dkyil 'khor tshim par bya ba'i phyir zhi ba dang rgyas pa'i sbyin sreg 'chad par 'gyur ba byas nas khams gsum rnam par rgyal ba'i rnal 'byor
[\[114b.4\]]dang ldan pas me tog gi phreng ba blangs te/_oM sum+b+ha ni sum+b+ha hUM hUM phaT/_oM gr-ih+Na gr-ih+Na hUM hUM phaT/_oM gr-ih+NA pa ya gr-ih+NA pa ya hUM hUM phaT/_oM A na ya ho b+ha ga wAn bid+yA rA dza hUM hUM phaT swA hA/_zhes dpal kha sbyor du gsungs pa'i khams gsum rnam par rgyal ba'i sngags zlos shing rdo rje shugs
[\[114b.5\]]kyis dkyil 'khor du zhugs pa la rdo rje gsor zhing dril bu dkrol te rdo rje'i rkang pas de kho na bzhin du oM AHhUM phaT ces pa dang /_oM hUM AHphaT ces pa dang /_oM hUM AHAHphaT ces pa dang /_oM hUM ha na mA ra ya duSh+TA na g+hA ta ya g+hA ta ya AHAHhUM hrIHphaT ces pa'i sngags rim pa ji lta ba
[\[114b.6\]]bzhin du zlos pa'i shar dang lho la sogs pa'i sgo'i slob dpon rnams dang lhan cig tu g.yas skor byas nas lhag pa dang ma tshang ba'i nyes pa zhi bar bya ba'i phyir 'khor lo la bltas te phreng ba bcom ldan 'das la dbul zhing bskor ba'i grangs ji lta ba bzhin du nub sgo la sogs pa
[\[114b.7\]]bzhir gnas pas shar sgo la sogs pa bzhi oM badzrod+g+ha Ta sa ma ya pra be sha ya hUM zhes pa'i sngags kyis phye bar bsams te/_oM sa ma yaM pra be shA mi zhes brjod nas gar byed cing phreng ba blangs la rang gi mgo la bcings te 'khor lo la phyag 'tshal nas sems can thams cad
[\[115a\]]
[\[115a.1\]]la dngos grub kyi skal ba thams cad stsol cig ces gsol ba gdab cing bsgom pa dang bzlas pa bya'o/_/'dir dkyil 'khor gyi khang pa las phyi rol du rnam par snang mdzad dang de'i rigs kyi lha rnams kyi ba dan ni mer dgod par bya'o/_/rin chen dbang po dang de'i rigs
[\[115a.2\]]kyi lha rnams ni bden bral du'o/_/snang ba mtha' yas dang de'i rigs las byung ba rnams kyi rlung du'o/_/don yod grub pa dang de'i rigs kyi lha rnams kyi dbang ldan du'o/_/'khor lo'i dbang po'i shar phyogs su ste de'i rigs kyi lha rnams kyi ni rang rang gi phyogs su'o zhes pa kha cig go/_/dbang por ni khyab
[\[115a.3\]]'jug gi nag po dang zla ba'i dkar po dang nyi ma'i dmar po dang me'i ser po ste nub tu sa'i lha mo'i ser po dang thags bzangs ris kyi nag po'o/_/dbang ldan du ni tshogs kyi bdag po'i dkar po ste ma 'byor na ji ltar nus pa'i ba dan dbul bar bya'o zhes pa dkyil 'khor bsgrub pa 'khor dang bcas
[\[115a.4\]]pa'i cho ga'o//_//'dir brjod pa'i dkyil 'khor gyi lha rnams kyi kha dog la sogs pa bsgom pa'i rim pa shes par bya ba'i phyir yang dag par bsdus nas mchog tu gyur pa'i sems can rnams la bshad par bya'o/_/'dir gang gi phyir chung ngu dang 'bring po'i rim pa dag gi ting nge
[\[115a.5\]]'dzin legs par bsgom pa las shes rab mchog tu gyur pa rnams la bcom ldan 'das kyis/_rnam pa kun gyi mchog ldan pa/_/spro zhing sdud pa'i byed pa po/_/skad cig gis ni ye shes rdzogs/_/rnal 'byor rdzogs par bshad par bya/_/zhes gsungs pa de'i phyir rang dang sems
[\[115a.6\]]can thams cad rdo rje 'chang nyid thob par 'dod pa'i mngon par spro ba dang ldan pas phung po dang khams dang skye mched la sogs pa gzugs can gyi rang bzhin stong pa nyid dang ro gcig par nges par byas nas 'od gsal bar zhugs pa las skad cig gis yan lag dang bcas pa'i gzhal
[\[115a.7\]]yas khang gi dbus su dkyil 'khor pas yongs su bskor zhing rigs kyi bdag po'i dbu rgyan dang thugs ka'i sa bon dang ldan pa stong pa nyid dang snying rje ro gcig pa bden pa chen po'i rang bzhin can dpal rdo rje sems dpa' dang 'jam pa'i rdo rje la sogs pa'i sku dpag tu med pa'i de bzhin
[\[115b\]]
[\[115b.1\]]gshegs pa dang lha mo dang byang chub sems dpa' dang khro bo la sogs pa spros te chos ston pa la sogs pas skal ba ji lta ba bzhin du gzhan la phan pa mdzad nas bsod nams kyi tshogs mthar phyin pa la 'jog cing sdud pa bsam gyis mi khyab pa'i skur 'char bar bya'o/_/de la yan lag la sogs pa
[\[115b.2\]]ni 'di yin te/_sa 'og gi mthar thug par ji ltar mngon par 'dod pa'i rgyar gcig tu sra zhing mkhregs la 'bar ba'i rdo rje'i sa gzhi bskal pa'i mtha'i me ltar 'bar ba 'od zer 'bar ba'i phreng bas mtshams bcings pa dang sa 'og nas steng gi bar du shin tu mtho ba mthug cing mkhregs la sra zhing 'bar ba'i rdo rje'i rab
[\[115b.3\]]dang rdo rje'i ra ba'i steng du bar mtshams med par dum bu gcig tu gyur pa'i steng rdo rje'i dra ba dang 'og rdo rje'i bla res brgyan pa'i rdo rje'i gur 'bar ba'o/_/de'i nang du gnas par sna tshogs chu skyes dang nyi ma la gnas pa'i 'khor lo rtsibs bcu pa ser po g.yas skor tu 'khor ba'o/_/de'i rtsibs la
[\[115b.4\]]shar du gshin rje mthar byed nag po dkar po dang dmar po'i zhal can rdo rje tho ba nag po dang ral gri dang nor bu dang pad+ma 'dzin pa'o/_/lhor shes rab mthar byed dkar po nag po dang dmar po'i zhal can rdo rjes mtshan pa'i dbyug pa dkar po dang ral gri dang nor bu dang pad+ma 'dzin pa'o/_/nub tu pad+ma mthar
[\[115b.5\]]byed dmar po sngon po dang dkar po'i zhal can/_pad+ma dmar po dang ral gri dang nor bu dang pad+ma 'dzin pa'o/_/byang du bgegs mthar byed nag po dkar po dang dmar po'i zhal can rdo rje kha gyis pa dang ral gri dang nor bu dang pad+ma 'dzin pa'o/_/mer 'dod pa'i rgyal po sngon po dkar po dang dmar
[\[115b.6\]]po'i zhal can/_lcags kyu dang ral gri dang nor bu dang pad+ma 'dzin pa'o/_/bden bral du dbyug sngon can nag po dkar po dang dmar po'i zhal can dbyug pa sngon po dang ral gri dang nor bu dang chu skyes 'dzin pa'o/_/rlung du stobs po che nag po dkar po dang dmar po'i zhal can/_rtse gsum dang
[\[115b.7\]]ral gri dang nor bu dang pad+ma 'dzin pa'o/_/dbang ldan du mi g.yo ba sngon po dkar po dang dmar po'i zhal can ral gri dang rdo rje dang nor bu dang pad+ma 'dzin pa'o/_/steng du gtsug tor 'khor los sgyur ba ser po sngon po dang dmar po'i zhal can 'khor lo ser po dang ral gri dang nor bu dang
[\[116a\]]
[\[116a.1\]]pad+ma 'dzin ba'o/_/'og tu gnod mdzes rgyal po sngon po dkar po dang dmar po'i zhal can rdo rje dang ral gri dang nor bu dang pad+ma 'dzin pa'o/_/de la gtsug tor dang 'dod pa'i rgyal po dang mi g.yo ba dang gnod mdzes rnams ni rin po che'i cod pan can/_rnam pa sna
[\[116a.2\]]tshogs pa'i rin po ches brgyan cing 'gying bar gyur pa mche ba cung zad gtsigs par ston cing khros pa'i sma ra dang ldan pa'o/_/de las gzhan pa rnams ni rnam par 'gyur ba'i gzugs can smin ma 'khyog pa dang bcas pa dbu skra ser po gyen du brdzes pa smin ma dang smar ser ba mche ba gtsigs
[\[116a.3\]]shing zhal gdangs pa ljags 'gyur ba gad rgyangs dang ldan pa drag po'i klu brgyad kyis brgyan pa sku bong thung zhing rags pa lto ba 'phyang ba'o/_/bcu po 'di dag ni g.yon brkyang zhing g.yas bskum pa rtsibs kyi rtse mo la cung zad ma reg pa'i sna tshogs chu skyes nyi ma dang bcas pa'i gdan la brtan par
[\[116a.4\]]gnas pa/_nyi ma'i 'od can rab tu khro ba dang 'bar bas shin tu 'jigs pa dus mtha'i me lta bu'i 'od dang ldan pa'i rang gi sprul pa dpag tu med pa'i tshogs kyis kyang khams gsum mtha' yas pa na gnas pa'i bgegs kyi tshogs ma lus pa yang dang yang du rlag par byed pa phyag drug pa rtsa ba'i
[\[116a.5\]]phyag dag gis rang dang 'dra ba'i shes rab la 'khyud pa/_zhal gsum pa rtsa ba'i zhal sku mdog lta bu g.yas pa dang g.yon pa ni brjod zin pa ji lta ba bzhin te/_zhal re re la yang dmar la zlum pa'i spyan gsum gsum mo/_/'khor lo yang rgyun mi 'chad par drag tu 'khor bas brtan par gnas pa lta bu
[\[116a.6\]]ste 'bar ba'i tshogs dpag tu med pa 'phro ba'o/_/de'i lte ba'i nang 'og gi rtsibs kyi steng du chos 'byung gru gsum pa dkar po shin tu yangs pa'i nang du 'og gi zur la gnas pa'i sna tshogs pad+ma'i steng du sna tshogs rdo rje dang bcas pa'o/_/rdo rje de'i phyogs kyi ra rnams dang lte ba ni ji ltar rigs
[\[116a.7\]]par rnam par snang mdzad la sogs pa'i sku mdog dang 'dra ba'o/_/der rin po che kha dog lnga las yongs su rdzogs shing 'od gsal ba'i thub pa'i dbang po'i dkyil 'khor sna tshogs pa'i 'od kyis phyogs kyi 'khor lo thams cad khyab pa'i gzhal yas khang ngo /_/de'i dbus su
[\[116b\]]
[\[116b.1\]]bcom ldan 'das rdo rje sems dpa' 'jam pa'i rdo rje'i sku gur kum gyi mdog lta bu g.yas dang g.yon gyi zhal nag po dang dkar po rtsa ba'i phyag dag gis rang dang 'dra ba'i shes rab la 'khyud pa/_ral gri dang mda' dang ut+pal dang gzhu 'dzin pa/_rin po che'i cod pan can sna tshogs pa'i rin po che la
[\[116b.2\]]sogs pas brgyan cing 'od zer mtha' yas pa'o/_/de'i shar phyogs su rnam par snang mdzad dkar po g.yas pa dang cig shos kyi zhal nag po dang dmar po/_phyag rnams na 'khor lo rtsibs brgyad pa dkar po dang ral gri dang nor bu dang pad+ma 'dzin pa'o/_/lhor rin chen 'byung ldan ser po rin
[\[116b.3\]]po che cha dgu pa'i ma ra ka ta dang ral gri dang 'khor lo dang pad+ma 'dzin pa'o/_/nub tu snang ba mtha' yas dmar po pad+ma dmar po dang ral gri dang nor bu dang 'khor lo 'dzin pa'o/_/byang du don yod grub pa ljang gu ral gri dang 'khor lo dang nor bu dang pad+ma 'dzin pa'o/_/'di gsum gyi g.yas pa dang
[\[116b.4\]]cig shos kyi zhal ni nag po dang dkar po'o/_/de bzhin gshegs pa thams cad rin po che'i cod pan dang ldan zhing rnam pa sna tshogs pa'i rin po ches brgyan pa'o/_/mer spyan ma rnam par snang mdzad dang mtshungs pa'o/_/bden bral du mA ma kI mi bskyod pa lta bu ut+pal dmar po dang ral gri dang
[\[116b.5\]]nor bu dang chu skyes 'dzin pa ste sgrub thabs thams cad las de ltar bshad pa'i phyir ro/_/rlung du gos dkar mo snang ba mtha' yas dang mtshungs pa'o/_/dbang ldan du sgrol ma rin chen 'byung ldan lta bu ut+pal ser po dang ral gri dang nor bu dang chu skyes 'dzin pa'o/_/de nas dbus kyi rim pa
[\[116b.6\]]las phyi rol du me'i mtshams su gzugs rdo rje ma rnam par snang mdzad lta bu me long dmar po dang ral gri dang nor bu dang chu skyes 'dzin pa'o/_/bden bral du sgra rdo rje ma mi bskyod pa lta bu pi wang sngon po dang ral gri dang nor bu dang chu skyes 'dzin pa'o/_/rlung du dri rdo rje ma rin chen 'byung ldan lta bu dri'i
[\[116b.7\]]dung chos ser po dang ral gri dang 'khor lo dang chu skyes 'dzin pa'o/_/dbang ldan du ro rdo rje ma snang ba mtha' yas lta bu ro'i snod dmar po dang ral gri dang nor bu dang 'khor lo 'dzin pa'o/_/shar sgo'i g.yon logs su reg bya rdo rje ma don yod grub pa lta bu gos sna tshogs pa dang /_ral gri
[\[117a\]]
[\[117a.1\]]dang nor bu dang chu skyes 'dzin pa'o/_/shar sgo'i g.yas logs su chos dbyings rdo rje ma rdo rje sems dpa' lta bu chos 'byung dkar po dang ral gri dang nor bu dang chu skyes 'dzin pa'o/_'jam pa'i rdo rje la sogs pa'i lha 'di rnams ni zhal gsum phyag drug pa phyag mtshan dang po
[\[117a.2\]]gnyis g.yas pa dag gis dang gzhan pa gnyis g.yon pa dag gis 'dzin pa ste thams cad kyi rtsa ba'i zhal ni sku mdog bzhin no/_/shar la sogs pa'i sgo rnams su gshin rje mthar byed dang shes rab mthar byed dang pad+ma mthar byed dang bdud rtsi 'khyil pa rnams so/_/'dir 'jam pa'i
[\[117a.3\]]rdo rje dang rnam par snang mdzad dang lha mo bcu drug po rnams ni zla ba'i dkyil 'khor la rdo rje skyil krung gis bzhugs pa ste/_gzhan rnams ni nyi ma la'o/_/zla ba dang nyi ma rnams kyi 'og tu sna tshogs 'dam skyes so/_/de bzhin gshegs pa rnams kyi rtsa ba'i phyag dag gis rang 'od kyi shes
[\[117a.4\]]rab la 'khyud pa ste lha mo rnams kyang rang 'od kyi thabs la'o/_/dbu la rigs kyi bdag po ste 'jam pa'i rdo rje la sogs pa'i de bzhin gshegs pa rnams dang mA ma kI dang sgra rdo rje ma dang srung ba'i 'khor lo la gnas pa'i khro bo brgyad la mi bskyod pa'o/_/spyan ma dang gzugs rdo rje ma
[\[117a.5\]]dang gshin rje mthar byed rnams la rnam par snang mdzad de/_dri rdo rje ma la ni rin chen dbang po'o/_/gos dkar mo dang ro rdo rje ma dang pad+ma mthar byed rnams la 'od dpag med de sgrol ma dang reg bya rdo rje ma la ni don yod grub pa'o/_/chos dbyings rdo rje ma la rdo rje 'dzin pa ste gzhan
[\[117a.6\]]rnams la ni mi bskyod pa'o/_/'dir rdo rje sems dpa' ni sku mdog dkar po la cung zad dmar ba'i mdangs dang ldan pa g.yas pa dang cig shos kyi zhal ni sngon po dang dmar po/_/rtsa ba'i phyag dag gis rang 'od kyi shes rab la 'khyud pa/_rdo rje sngon po dang ral gri dang nor bu dang pad+ma 'dzin pa
[\[117a.7\]]sna tshogs pad+ma dang zla ba'i gdan la rdo rje skyil krung gis bzhugs pa zla ba'i 'od can rin po che'i cod pan dang rin po che'i rgyan dang ldan pa mi bskyod pas rgyas btab pa'o/_/'dir 'jam pa'i rdo rje'i thugs kar dam tshig sems dpa' lta bu'i ye shes sems dpa' ste de'i thugs
[\[117b\]]
[\[117b.1\]]ka'i zla bar ral gri'i yu bar gnas pa'i zla ba la sa bon maM mo/_/rtag pa dang rin chen dbang po dang 'od dpag med dang don yod grub pa dang mi bskyod pa rnams kyi thugs kar phyag mtshan la ji ltar rigs par zla bar nyi ma la b+hUM AM dzr-IM khaM hUM do/_/spyan ma la sogs pa'i lha mo rnams la lAM mAM bAM taM dzaHhUM
[\[117b.2\]]baM hoHkhaM ri mo/_/khro bo rnams la ni hUM ngo zhes pa sa bon te 'khor lo'i dbang po la sogs pa'i thugs kar sngags rnams dgod par bya'o/_/oM AHmaM hUM 'khor lo'i dbang po mi bskyod pa dang lhan cig dbyer med pa'i'o/_/oM AHdzI na dzika hUM rnam par snang mdzad kyi'o/_/oM AH rat+na b+h+r-ika hUM rin
[\[117b.3\]]chen 'byung ldan gyi'o/_/oM AH A ro l-i ka hUM 'od dpag med kyi'o/_/oM AHpradz+nyA d+h+r-ika hUM don yod grub pa'o/_/oM AHmo har ti hUM spyan ma'i 'o/_/oM AHdwe Sha ra ti hUM mA ma kI'i 'o/_/oM AHrA ga ra ti hUM gos dkar mo'i'o/_/oM AHbadzra ra ti hUM sgrol ma'i 'o/_/oM AHrU pa
[\[117b.4\]]badzri dzaHhUM gzugs rdo rje ma'o/_/oM A shab+ta badzre hUM hUM sgra rdo rje ma'i'o/_/oM AHga n+d+ha ba dzre baM hUM dri rdo rje ma'i 'o/_/oM AH ra sa badzre hoHhUM ro rdo rje ma'i 'o/_/oM AHspaR+she badzre khaM hUM reg bya rdo rje ma'i 'o/_/oM AHd+harma d+hA tu badzre raM hUM chos dbyings rdo rje ma'i 'o/_/oM AHya mAn+ta kr-i ta hUM
[\[117b.5\]]gshin rje mthar byed kyi'o/_/oM AHpradz+nyAn+ta kr-i ta hUM shes rab mthar byed kyi'i'o/_/oM AHbi g+h+nAn+ta kr-i ta hUM phaT bgegs mthar byed kyi'o/_/gang gi tshe 'jam pa'i rdo rje dang dbyer med pa'i mi bskyod pa 'khor lo'i dbang por gyur pa de'i tshe
[\[117b.6\]]oM AHbadzra d+h+r-ika hUM/_zhes pa 'di'o/_/rdzogs pa'i rim pa'i rnal 'byor la mig la sogs pa byin gyis brlab pa dang /_ye shes sems dpa' bzhugs pa la sogs pa ni ma bshad do/_/de'i rjes la mig gi mngon par shes pa la sogs pa yon tan gyi tshogs dpag tu
[\[117b.7\]]med cing bsam gyis mi khyab pas mdzes par byas pa'i yi dam gyi lha'i sku legs par yongs su dag cing rnam pa thams cad yongs su rdzogs pa la rgyun mi 'chad par yang dang yang du lhag par mos pa brtan par bya'o/_/snying po'i sngags la sogs pa bstan pa ni bum pa lhag
[\[118a\]]
[\[118a.1\]]par gnas pa la sogs pa la nye bar sbyar ba'i don du'o/_/gang gi tshe dbus su de bzhin gshegs pa gzhan gtso bor gyur pa de'i che dbus su gnas pa de gzhan de'i gnas su dgod do/_/'od dpag tu med pa dkar por yang 'gyur ro/_/chos rnams dkar po'i rang bzhin
[\[118a.2\]]gyis/_/'dir ni gsung gi dbang phyug dkar/_/zhes gsungs pa'i phyir ro/_/'di dang 'chad par 'gyur ba'i dkyil 'khor rnams su gang gi dkyil 'khor pa'i lha'i gtso bo'i gnas dag gong du bshad pa de'i tshe gtso bo de nyid dkyil 'khor gyi dbang po la mngon par phyogs shing /_de dang
[\[118a.3\]]'khyud pa ni de la mngon par phyogs pa nyid de gzhan gyi gnas su phyin pa'i phyir ro/_/'dir gzhal yas khang gi yan lag ni rnam pa gsum ste/_rdo rje'i sa gzhi la sogs pas yongs su bskor ba'i rdo rje'i gur dang srung ba'i 'khor lo dang chos kyi 'byung gnas so/_/de la rdo rje'i gur ni 'chad
[\[118a.4\]]par 'gyur ba'i gzhal yas khang thams cad la ste/_srung ba'i 'khor lo dang chos kyi 'byung gnas ni 'ga' zhig kho na la 'chad par 'gyur ro/_/bri bar bya ba'i gzhal yas khang rnams la ni chos kyi dbyings kyi ngo bo chos 'byung dam chos kyi dbyings kyi khongs su chud pa mtshon pa'i ched du
[\[118a.5\]]rdo rje'i phreng ba bri bar bshad do/_/ji ltar phyi rol de bzhin nang /_/zhes pas rdzogs pa'i rim pa'i dkyil 'khor rtogs par bya ba'i phyir du 'jig rten gyi khams kyi khor yug mtshon pa'i rdo rje'i phreng ba bri ba ni nges par ro/_/'dir srung ba'i 'khor lo ni de lta ma yin pas bri mi dgos te/_
[\[118a.6\]]bgegs zlog pa ni gzhan gyis kyang byed pa'i phyir ro/_/gzhan yang stong pa nyid kho na bcom ldan 'das ma ste bgegs kyi tshogs ma lus pa rtsa ba dang bcas pa rlag par byed pa'i nus pa rab tu gyur pas de la lhag par mos pa brtan pa nyid bskyed pa'i ched du bri bar bya ba'i dkyil
[\[118a.7\]]'khor la srung ba'i 'khor lo bri bar ma bstan to/_/bsgom par bya ba'i dkyil 'khor la yang kha cig tu bsgom par gsungs kyi thams cad la ni ma yin no/_/bgegs bsal ba'i rjes la stong pa nyid du rab tu zhugs pas bsgom par bya ba'i dkyil 'khor la srung ba'i 'khor
[\[118b\]]
[\[118b.1\]]lo med de/_de'i phyir mi bri'o zhe na de lta na khor yug mtshon pa'i rdo rje'i rab yang mi bri bar 'gyur ro/_/yang gzhal yas khang bskyed pa'i dus su de yang bskyed do zhe na ma yin te/_bcom ldan 'das kyis rdo rje'i ra ba lan gnyis bskyed par gang nas kyang ma gsungs pas lan gnyis
[\[118b.2\]]bskyed pas ci zhig bya/_/cig car rdzogs pa nyid kyi rdo rje'i sa gzhi dang mtshams bcing ba dang rdo rje'i ra ba la sogs pa ma lus pa kun brtags pa stong pa nyid kyi rang bzhin sgyu ma'i ngo bor gnas pa nyid kyi phyir ro/_/de ltar srung ba'i 'khor lo yod kyang dkyil 'khor du mi bri ba nyid kyi 'thad
[\[118b.3\]]pa brjod pa nyid do/_/kha cig ni srung ba'i 'khor lo bri bar bya'o zhes kyang 'dod do zhes pa 'jam pa'i rdo rje'i dkyil 'khor ro/_/bsdus pa'i rim par gsungs pa'i dkyil 'khor la yang gzhal yas khang gi mthar thug pa ni snga ma bzhin te/_khro bo rnams kyi khyad par ni 'chad par
[\[118b.4\]]'gyur ro/_/gzhal yas khang gi dbus su mi bskyod pa nag po drag po g.yas pa dang cig shos kyi zhal dkar po dang dmar po phyag g.yas pa rnams kyis khro bo'i rdo rje dang 'khor lo dang pad+ma rnams dang g.yon pa rnams kyis dril bu dang yid bzhin gyi nor bu dang ral gri 'dzin pa dang 'dra ba'i reg bya rdo rje
[\[118b.5\]]mas 'khyud pa'o/_/de'i shar la sogs pa'i phyogs rnams su rnam par snang mdzad la sogs pa ste/_me la sogs pa'i mtshams su spyan ma la sogs pa'o/_/de la rnam par snang mdzad ni dkar po zhi ba/_dkar po dang nag po dang dmar po'i zhal can 'khor lo dang rdo rje dang pad+ma
[\[118b.6\]]dkar po dang dril bu dang nor bu dang ral gri 'dzin pa'o/_/bshad zin pa dang 'chad par 'gyur ba'i phyag mtshan rnams ni rim pa bzhin du phyag g.yas par dang por steng nas 'og tu dang g.yon par 'og nas steng du rig par bya'o/_/rtsa ba dang g.yas pa dang g.yon pa'i rim pas zhal gyi
[\[118b.7\]]kha dog gsum yang rig par bya'o/_/rin chen 'byung ldan ni ser po ste ser po dang nag po dang dmar po'i zhal can nor bu dang rdo rje dang 'khor lo dang dril bu dang pad+ma ser po dang ral gri 'dzin pa'o/_/snang ba mtha' yas ni dmar po dang nag po dang dkar ba'i zhal can phyag g.yon
[\[119a\]]
[\[119a.1\]]pas dril bu dang bcas pa'i pad+ma dmar po'i yu ba thugs kar bzung ba phyag g.yas pas kha 'byed pa ste gzhan rnams kyis rdo rje dang 'khor lo dang rin po che dang ral gri 'dzin pa'o/_/don yod grub pa ni ljang gu ste ljang gu dang nag po dang dkar po'i zhal can ral gri dang sna tshogs rdo rje
[\[119a.2\]]dang 'khor lo dang dril bu dang pad+ma ljang gu dang nor bu 'dzin pa'o/_/de bzhin gshegs pa lnga po 'di dag dang 'chad par 'gyur ba'i kun du bzang po'i bar ni ral pa'i thor cog dang rin po che'i cod pan can rnam pa sna tshogs pa'i rin po che'i rgyan gyis brgyan pa'o/_/spyan ma ni rnam par snang mdzad dang
[\[119a.3\]]mtshungs pa ste/_'on kyang pad+ma dkar po'i gnas su ut+pal dkar po'o/_/mA ma kI ni mi bskyod pa dang mtshungs pa ste 'on kyang pad+ma'i gnas su ut+pal sngo dmar ro/_/gos dkar mo ni snang ba mtha' yas dang mtshungs pa'o/_/sgrol ma ni don yod grub pa dang mtshungs pa ste/_sna tshogs rdo rje
[\[119a.4\]]dang 'khor lo dang ut+pal sngo ser dang dril bu dang rin po che dang ral gri 'dzin pa'o/_/rim pa gnyis pa la me'i mtshams su gzugs rdo rje ma spyan ma lta bu ste 'on kyang phyag dang po dag gis me long dmar po 'dzin pa'o/_/bden bral du sgra rdo rje ma ser mo ser po dang nag po dang dkar po'i zhal can
[\[119a.5\]]rtsa ba'i phyag gnyis kyis pi wang sngon po bsgreng ba ste phyag lhag ma rnams kyis rdo rje dang ut+pal sngon po dang rin po che dang ral gri 'dzin pa'o/_/rlung du dri rdo rje ma gos dkar mo lta bu rtsa ba'i phyag dag gis dri'i dung chos ser po'o/_/dbang ldan du ro rdo rje ma ljang gu ljang gu dang nag po dang dkar
[\[119a.6\]]ba'i zhal can phyag dang po dag gis ro'i snod dmar po 'dzin pa ste lhag ma rnams kyis rdo rje dang 'khor lo dang rin po che dang ral gri 'dzin pa'o/_/rim pa gsum pa'i shar gyi snam bu la byams pa dang sa'i snying po'o/_/lhor phyag na rdo rje dang nam mkha'i snying po'o/_/nub tu 'jig rten
[\[119a.7\]]dbang phyug dang 'jam pa'i dbyangs so/_/byang du sgrib pa thams cad rnam par sel ba dang kun du bzang po'o/_/brgyad po 'di rnams ni rtsa ba'i rigs kyi bdag po dang mtshungs pa ste 'on kyang byams pa ni rtsa ba'i phyag gis yal ga dang bcas pa'i klu shing gi me tog 'dzin pa'o/_/shar
[\[119b\]]
[\[119b.1\]]la sogs pa'i sgo dang me la sogs pa'i mtshams dang steng dang 'og tu yang rim pa ji lta ba bzhin du khro bo bcu'o/_/de la gshin rje gshed nag po nag po dang dkar po dang dmar po'i zhal can rdo rje tho ba dang 'khor lo dang rdo rje dang thugs kar zhags pa dang bcas pa'i sdigs mdzub dang dril bu dang dgra
[\[119b.2\]]sta 'dzin pa'o/_/shes rab mthar byed dkar po dkar po dang nag po dang dmar po'i zhal can rdo rje dang rdo rjes mtshan pa'i dbyug pa dkar po dang ral gri dang thugs kar zhags pa dang bcas pa'i sdigs mdzub dang dril bu dang dgra sta 'dzin pa'o/_/pad+ma mthar byed dmar po dmar po dang nag po dang dkar
[\[119b.3\]]po'i zhal can pad+ma dmar po dang ral gri dang gtun shing dang dril bu dang dgra sta dang zhags pa 'dzin pa'o/_/bgegs mthar byed sngon po sngon po dang dkar po dang dmar po'i zhal can sna tshogs rdo rje dang 'khor lo dang gtun shing dang zhags pa dang bcas pa'i sdigs mdzub dang dril bu dang dgra sta
[\[119b.4\]]'dzin pa'o/_/mi g.yo ba sngon po sngon po dang dkar po dang dmar po'i zhal can ral gri dang rdo rje dang 'khor lo dang sdigs mdzub dang dgra sta dang zhags pa 'dzin pa'o/_/'dod pa'i rgyal po sngon po sngon po dang dkar po dang dmar po'i zhal can rtsa ba'i phyag gis rdo rje hUM mdzad kyi phyag rgya mdzad cing gzhan
[\[119b.5\]]rnams kyis rdo rje dang ral gri dang zhags pa dang lcags kyu 'dzin pa'o/_/dbyug sngon can nag po nag po dang dkar po dang dmar po'i zhal can rdo rjes mtshan pa'i dbyug pa sngon po dang ral gri dang 'khor lo dang thugs kar zhags pa dang bcas pa'i sdigs mdzub dang pad+ma dang dgra sta 'dzin
[\[119b.6\]]pa'o/_/stobs po che nag po nag po dang dkar po dang dmar po'i zhal can rdo rjes mtshan pa'i dbyug pa dang ral gri dang 'khor lo dang thugs kar sdigs mdzub zhags pa dang bcas pa dang pad+ma dang dgra sta 'dzin pa'o/_/gtsug tor 'khor los sgyur ba nag po nag po dang dkar po
[\[119b.7\]]dang dmar po'i zhal can rtsa ba'i phyag dag gis gtsug tor gyi phyag rgya spyi bor 'dzin pa lhag ma rnams kyis rdo rje dang pad+ma dang sdigs mdzub dang ral gri 'dzin pa ste/_phyag gnyis thal mo gan rkyal du mnyam par brkyang ba'i srin lag gnyis kyi sen mo'i steng du mthe bong gnyis kyi sen
[\[120a\]]
[\[120a.1\]]mos mnan te mthe chung gnyis brkyang ba'o/_/de bzhin du gung mo gnyis kyi sen mo yang dag par rtse sprad la mdzub mo dbus su gnyis ka'i rnam pa ni kun du snang ba zhes bya ba gtsug tor gyi phyag rgya'o zhes kha cig gi ste 'ga' zhig ni gzhan no/_/gnod mdzes nag po nag po
[\[120a.2\]]dang dkar po dang dmar po'i zhal can rdo rje dang 'khor lo dang rin po che dang thugs kar zhags pa dang bcas pa'i sdigs mdzub dang pad+ma dang ral gri 'dzin pa'o/_/mi bskyod pa la sogs pa 'di rnams ni sna tshogs pad+ma'i steng du go rims ji lta ba bzhin du rdo rje rtse lnga pa dang 'khor lo dang cha dgu
[\[120a.3\]]pa'i rin po che ma ra ka ta dang pad+ma dmar po dang sna tshogs rdo rje dang 'khor lo dang rdo rje dang pad+ma dang sna tshogs rdo rje dang 'khor lo dang rdo rje dang pad+ma dang sna tshogs rdo rje dang klu shing gi me tog dang 'khor lo dang rdo rje dang rin po che dang pad+ma dang rdo rje dang sna tshogs rdo rje dang rdo rje tho ba dang rdo rje dang chu skyes
[\[120a.4\]]dmar po dang sna tshogs rdo rje dang ral gri dang rdo rje khu tshur dang dbyug pa sngon po dang dbyug pa nag po dang rdo rje dang rdo rje la gnas pa'i dbyug pa dang nyi ma dang zla ba la bzhugs pa'i zhal gsum phyag drug pa'o/_/yang gzhan las ni lha rnams kyi rang rang gi mdog lta bu'i rin po che las byas pa'o/_/de la
[\[120a.5\]]rnam par snang mdzad dang lha mo rnams dang byang chub sems dpa' rnams ni zla ba la gnas pa ste gzhan rnams ni nyi ma la gnas pa'o/_/mi bskyod pa la sogs pa rnams ni rdo rje skyil krung can no/_/khro bo rnams ni zhabs g.yas brkyang ba g.yon bskum pa zhal so so la dmar la zlum pa'i
[\[120a.6\]]spyan gsum gsum dang ldan pa 'bar zhing sgra sgrogs pa shin tu 'jigs su rung ba srung ba'i 'khor lor bshad pa'i rnam par 'gyur ba'i gzugs la sogs pa'i khyad par dang ldan pa'o/_/'dir ni 'khor lo'i dbang phyug kho na yum dang bcas pa ste gnod mdzes kyi mthar thug pa'i lha
[\[120a.7\]]gzhan rnams ni yum med pa'o/_/srung ba'i 'khor lo la gnas pa'i gshin rje gshed la sogs pa ni rang 'od kyi shes rab dang bcas pa ste/_de yang go rims bzhin du rdo rje ro langs ma dang gzhan gyis mi thub ma dang khro gnyer can ma dang ral gcig ma dang sna tshogs rdo rje ma dang
[\[120b\]]
[\[120b.1\]]sna tshogs rin chen ma dang sna tshogs pad+ma dang sna tshogs las ma dang nam mkha'i rdo rje ma dang sa 'dzin ma rnams so/_/mi bskyod pa la thugs kar ye shes sems dpa' phyag gnyis pa dmar po shes rab dang bcas pa de'i thugs kar hUM nag po'o/_/rnam par snang mdzad kyi
[\[120b.2\]]thugs kar oM dang rin chen dbang po la swA dang snang ba mtha' yas la AHdang don yod grub pa la hA dang /_spyan ma la sogs pa'i lha mo rnams la lAM mAM pAM tAM dzaHhUM baM hoHdang reg bya rdo rje ma la khaM dang byams pa la sogs pa brgyad po rnams la maiM th+liM oM oM oM hUM oM saM dang khro bo bcu
[\[120b.3\]]po rnams la hUM do/_/mi bskyod pa la sogs pa rnams kyi snying po'i sngags ni 'jam pa'i rdo rje'i dkyil 'khor du gsungs pa nyid de byams pa la sogs pa rnams kyi ni oM AHmai tre ya maiM hUM oM AHkaShi ti gar+b+ha th+liM hUM/_oM AHbadzra pA Ni oM hUM/_oM AHkha gar+b+ha oM hUM/_oM AH
[\[120b.4\]]lo ki shwa ra oM hUM/_oM AHm+ny+dzu g+ho Sha hUM hUM/_oM AHsarba ni ba ra Na biska m+b+hi ni oM hUM/_oM AHsa man+ta b+ha dra saM hUM/_oM AHa tsa la hUM hUM/_oM AHTak+ki rA dza hUM hUM/_oM AHnI la daN+Da hUM hUM/_oM AHma hA ba la hUM hUM/_oM AHuSh+NI Sha hUM hUM/_oM AHsum+b+ha rA dza hUM hUM/_gang gi tshe
[\[120b.5\]]mi bskyod pa dang dbyer med pa'i rdo rje sems dpa' 'khor lo'i dbang por gyur pa de'i tshe 'di'o/_/oM AHhUM hUM zhes pa'i sngags so/_/rigs kyi bdag po ni mi bskyod pa dang kun du bzang po dag gi gong du brjod pa'i rdo rje sems dpa' ste 'on kyang rdo rje dang 'khor lo dang pad+ma dang dril bu
[\[120b.6\]]dang nor bu dang ral gri 'dzin pa rang dang 'dra ba'i rdo rje dbyings kyi dbang phyug mas yang dag par 'khyud pa'o/_/de bzhin gshegs pa rnams dang mA ma kI dang phyag na rdo rje dang 'jam pa'i dbyangs dang gtsug tor 'khor los sgyur ba dang gnod mdzes rgyal po rnams kyi mi bskyod pa'o/_/spyan ma
[\[120b.7\]]dang gzugs rdo rje ma dang byams pa dang sa'i snying po dang gshin rje mthar byed dang mi g.yo ba rnams kyi rnam par snang mdzad do/_/sgra rdo rje ma dang nam mkha'i snying po dang shes rab mthar byed dang 'dod pa'i rgyal po rnams kyi rin chen dbang po'o/_/gos dkar mo dang dri rdo rje ma dang
[\[121a\]]
[\[121a.1\]]'jig rten dbang phyug ma dang pad+ma mthar byed dang dbyug sngon can rnams kyi snang ba mtha' yas so/_/sgrol ma dang ro rdo rje dang reg bya rdo rje ma dang rnam par sel ba dang bgegs mthar byed dang stobs po che rnams kyi don yod grub pa'o/_/rgyas 'debs kyi de bzhin gshegs pa
[\[121a.2\]]thams cad ni rang 'od kyi yum dang bcas pa 'khor los sgyur ba'i gzugs can no/_/dpal kun du kha sbyor du gsungs pa'i rdo rje sems dpa'i dkyil 'khor ni rdo rje gur gyi nang du srung ba'i 'khor lo'i lte bar rlung dang me dang chu dang sa'i dkyil 'khor dang ri rab kyi steng du chos 'byung gi
[\[121a.3\]]dbus su gzhal yas khang ngo /_/srung ba'i 'khor lo la gshin rje gshed ni phyag g.yas pa gsum gyis rdo rje lcags kyu dang 'khor lo dang rdo rje dang g.yon pa gsum gyis thugs kar sdigs mdzub dang bcas pa'i zhags pa dang dril bu dang dgra sta 'dzin pa'o/_/shes rab mthar byed
[\[121a.4\]]ni rdo rje zhags pa dang rdo rje dang ral gri dang thugs kar sdigs mdzub dang dril bu dang dgra sta'o/_/pad+ma mthar byed ni lcags sgrog dang pad+ma dang ral gri dang dril bu dang dgra sta dang zhags pa'o/_/bgegs dgra ni rdo rje dril bu dang sna tshogs rdo rje dang 'khor lo dang sdigs mdzub dang bcas pa'i zhags
[\[121a.5\]]pa dang gtun shing dang dgra sta'o/_/mi g.yo ba ni ral gri dang 'khor lo dang rdo rje dang sdigs mdzub dang dgra sta dang zhags pa'o/_/'dod pa'i rgyal po ni g.yas pa dang cig shos kyi phyag gnyis kyis rdo rje hUM mdzad kyi phyag rgya dang lcags kyu dang ral gri dang rdo rje zhags pa'o/_/dbyug sngon can ni
[\[121a.6\]]rdo rjes mtshan pa'i dbyug pa sngon po dang ral gri dang 'khor lo dang sdigs mdzub dang bcas pa'i zhags pa dang pad+ma dang dgra sta'o/_/stobs po che ni rtse gsum dang ral gri dang 'khor lo dang thugs kar sdigs mdzub dang bcas pa'i zhags pa dang pad+ma dang dgra sta'o/_/gtsug tor 'khor los
[\[121a.7\]]sgyur ba ni g.yas pa dang cig shos kyi phyag gnyis kyis gtsug tor gyi phyag rgya dang 'khor lo dang pad+ma dang sdigs mdzub dang ral gri'o/_/gnod mdzes ni rdo rje dang 'khor lo dang rin po che dang thugs kar sdigs mdzub dang bcas pa'i zhags pa dang pad+ma dang ral gri'o/_/bcu po 'di rnams
[\[121b\]]
[\[121b.1\]]ni dbu la thod pa lngas brgyan pa 'khor lo la sogs pa'i phyag rgya dang ldan pa mi mgo'i phreng ba mgul la 'phyang ba go rims ji lta ba bzhin du rnam par snang mdzad dang rin chen dbang po dang 'od dpag med dang don yod grub pa dang rtag pa dang rin chen dbang po dang 'od dpag med dang don
[\[121b.2\]]yod grub pa dang mi bskyod pa dang mi bskyod pas rgyas btab pa'o/_/gzhal yas khang gi snying por rdo rje 'dzum pa dang bcas pa cung zad dmar ba'i mdangs dang ldan pa'i sku mdog dkar po ral pa'i thor cog nag po la gnas pa'i nor bu dang sna tshogs rdo rje dang de'i 'og tu g.yon ngos su
[\[121b.3\]]gnas pa'i zla ba phyed pa dri ma med pa dang sangs rgyas lnga'i cod pan can/_dpral ba'i steng du thod pa lnga dang 'khor lo dang rna cha dang mgul rgyan dang lag gdub dang ska rags dang thal chen rnams kyis brgyan pa zhal gsum pa g.yas pa dang cig shos kyi zhal sngon po dang dmar po zhal re re
[\[121b.4\]]la spyan gsum gsum dang ldan pa phyag drug pa rdo rje dang dril bus rnam par mdzes pa'i phyag gnyis kyis rang dang 'dra ba'i shes rab la 'khyud cing chu skyes la mnyam par sbyor ba'i dga' ba dang ldan pa phyag g.yas pa dag gis ral gri dang lcags kyu dag dang g.yon pa dag gis thod pa dang
[\[121b.5\]]zhags pa 'dzin pa/_nyi ma'i 'od kyi dkyil 'khor can sna tshogs pad+ma dang thod pa dang zla ba'i gdan la skyil krung phyed pas bzhugs pa gar gyi nyams dgu dang ldan pa'o/_/de'i thugs kar sna tshogs chu skyes dang zla ba la ye shes sems dpa' sku mdog dkar dmar sems dpa'i
[\[121b.6\]]skyil krung can sangs rgyas lngas spras pa'i rin po che'i cod pan dang rin po ches brgyan pa rdo rje dril bu dang bcas pa'i phyag gnyis kyis rang dang 'dra ba'i shes rab ma la 'khyud pa ste de'i thugs kar ting nge 'dzin sems dpa'i rang bzhin hUM yig nag po'o/_/'dir sems dpa' gsum
[\[121b.7\]]gyi bdag nyid rdo rje 'chang gi shar du rnam par snang mdzad dkar po zhi ba/_phyag bzhi pa g.yas pa dag gis 'khor lo dang dril bu g.yon pa dag gis thod pa dang zhags pa 'dzin pa'o/_/lhor rin chen dbang po ser po phyag bzhi pa g.yas pa dag gis rin po che dang lcags kyu g.yon
[\[122a\]]
[\[122a.1\]]dag gis thod pa dang zhags pa'o/_/nub tu snang ba mtha' yas dmar po phyag bzhi pa g.yas pa dag gis mda' dang pad+ma/_g.yon pa dag gis gzhu dang zhags pa'o/_/byang du don yod grub pa ljang gu phyag bzhi pa g.yas pa dag gis rdo rje dang lcags kyu
[\[122a.2\]]g.yon pa dag gis dril bu dang thod pa'o/_/dbang ldan du spyan ma dkar mo phyag brgyad ma g.yas pa rnams kyis 'khor lo dang rdo rje dang ral gri dang mda' dang /_g.yon pa rnams kyis thod pa dang dril bu dang zhags pa dang gzhu'o/_/mer mA ma kI sngon mo phyag bcu gnyis pa g.yas
[\[122a.3\]]pa rnams kyis mda' dang ral gri dang rdo rje dang 'khor lo dang rin po che dang pad+ma dang /_g.yon pa rnams kyis gzhu dang lcags kyu dang dril bu dang zhags pa dang thod pa dang kha T+wAM ga'o/_/bden bral du gos dkar mo dmar po phyag brgyad ma g.yas pa rnams kyis mda' dang pad+ma dang ral
[\[122a.4\]]gri dang rdo rje/_g.yon pa rnams kyis gzhu dang thod pa dang zhags pa dang dril bu'o/_/rlung du sgrol ma ljang gu phyag brgyad ma g.yas pa rnams kyis ut+pal dmar po dang ral gri dang lcags kyu dang mda'/_g.yon pa rnams kyis 'khor lo dang zhags pa dang thod pa dang gzhu'o/_/rim pa
[\[122a.5\]]gnyis pa la shar phyogs su rdo rje drag mo dkar mo mda' dang lcags kyu dang gzhu dang byang chub kyi sems kyis gang ba'i thod pa can no/_/lhor gzugs rdo rje ma ser mo rdo rje dang mdung dang zhags pa dang khrag gis gang ba'i thod pa can no/_/nub tu 'dod chags rdo rje ma dmar mo ral gri
[\[122a.6\]]dang rdo rje dang dri chus gang ba'i thod pa dang dril bu can no/_/byang du rdo rje zhi ba ma ljang gu thal char dang ba dan gsum pa dang rdo rjes mtshan pa'i kha T+wAM ga dang thod pa can no/_/dbang ldan du rdo rje gnod sbyin mo dkar ser dbyug pa dang ut+pal dang thod pa dang Da ma ru can no/_/mer rdo rje
[\[122a.7\]]mkha' 'gro ma dkar ser pad+ma dang me long dang rkang mar gyis gang ba'i thod pa dang dgra sta can no/_/bden bral du sgra rdo rje ma sngo dmar shak+ti dang dung dang 'khor lo dang khrag gis gang ba'i thod pa can no/_/rlung du sa rdo rje ma dkar ljang pad+ma dang rdo rje dang bdud rtsi dang sgron mas gang ba'i
[\[122b\]]
[\[122b.1\]]thod pa mi lpags kyis g.yogs pa dang dril bu can no/_/brgyad po 'di rnams ni phyag bzhi ma phyag dang po gnyis ni g.yas pa dag gis te gzhan gnyis ni g.yon pa dag gis 'dzin pa'o/_/rim pa gsum pa la shar phyogs su bzhad ma dmar mo phyag gnyis rdo rje dril bu dang bcas pas mngon par bshad
[\[122b.2\]]pa'i tshul can no/_/lhor sgeg mo sngon mo phyag gnyis rdo rje dang dril bu 'dzin pas bsnyems pa dang bcas par mngon par sgeg pa'i tshul can no/_/nub tu glu ma ser mo cung zad g.yo zhing sgeg pa'i phyag gnyis ting ting shags 'dzin pa'o/_/byang du gar ma ljang gu pad kor gyi tshul la
[\[122b.3\]]sogs pa'i gar gyis g.yo ba'i phyag gnyis kyis rdo rje rtse gsum pa dang rdo rje dril bu 'dzin pa'o/_/dbang ldan du gling bu ma dmar mo'o/_/mer pi wang ma ser mo phyag gnyis kyis sgeg pa'i nyams kyis sku cung zad g.yo ba'o/_/bden bral du mu kun dam dkar mo'o/_/rlung du rdza
[\[122b.4\]]rnga ma du ba'i mdog can te/_bzhi po 'di rnams ni phyag gnyis kyis rang rang gi rol mo sgrogs pa'o/_/de nas phyi'i snam bu la me mtshams su me tog ma dkar mo g.yon pa dang cig shos kyi phyag gis me tog gi phreng ba dang 'khor lo 'dzin pa'o/_/bden bral du bdug spos ma du ba'i
[\[122b.5\]]mdog can g.yon pa dang cig shos kyi phyag gis bdug spos kyi snod rin po che 'dzin pa'o/_/rlung du mar me ma gser gyi mdog can g.yon pa dang g.yas pa'i phyag gis mar me'i mchod sdong dang pad+ma 'dzin pa'o/_/dbang ldan du dri chab ma dmar mo g.yon pa dang cig shos kyi
[\[122b.6\]]phyag gis dri'i dung chos dang ral gri 'dzin pa'o/_/shar du me long ma dkar mo phyag gnyis kyis me long 'dzin pa'o/_/lhor ro ma dmar mo phyag gnyis kyis ro'i snod 'dzin pa'o/_/nub tu reg bya ma ljang gu phyag gnyis kyis sna tshogs pa'i gos 'dzin pa'o/_/byang du chos ma
[\[122b.7\]]dkar mo phyag gnyis kyis chos 'byung dkar po 'dzin pa'o/_/'di rnams dang rnam par snang mdzad la sogs pa lha rnams ni zhal gcig spyan gsum pa ral pa'i cod pan nag po la thod pa lnga dang 'khor lo la sogs pas brgyan pa/_lha'i na bza' gyon pa skyil krung phyed pa'i gar gyis bzhugs pa'o/_/_
[\[123a\]]
[\[123a.1\]]sgo rnams la shar du rdo rje lcags kyu ma nam mkha' ltar sngo bsangs zhal g.yas pa dang cig shos nag po dang dkar po phyag drug gi g.yas pa rnams kyis lcags kyu dang ral gri dang 'khor lo g.yon pa rnams kyis zhags pa dang sdigs mdzub dang dril bu 'dzin pa'o/_/lhor rdo rje zhags
[\[123a.2\]]pa ma dkar ser zhal g.yas pa dang cig shos nag po dang dmar po phyag drug gi g.yas pa rnams kyis zhags pa dang rdo rje dang ral gri/_g.yon pa rnams kyis 'khor lo dang dril bu dang sdigs mdzub dang bcas pa'i zhags pa'o/_/nub tu rdo rje lcags sgrog ma dmar mo zhal g.yas pa
[\[123a.3\]]dang cig shos nag po dang dkar po phyag drug gi g.yas pa rnams kyis lcags sgrog dang rdo rje dang ral gri/_g.yon pa rnams kyis 'khor lo dang dril bu dang lcags kyu'o/_/byang du rdo rje dril bu ma ljang gu zhal g.yas pa dang cig shos nag po dang dkar po phyag drug gi g.yas pa rnams kyis
[\[123a.4\]]dril bu dang rdo rje dang ral gri/_g.yon pa rnams kyis 'khor lo dang lcags kyu dang zhags pa'o/_/bzhi po 'di rnams ni zhal re re zhing spyan gsum gsum pa dbu skra dmar ser 'bar zhing gyen du brdzes pa/_thod pa lnga dang 'khor lo la sogs pas brgyan pa/_stag gi pags pa'i gos
[\[123a.5\]]can zhabs g.yas brkyang zhing g.yon bskum pa'i gar gyis sna tshogs pad+ma dang thod pa dang nyi ma la bzhugs pa'o/_/rin chen 'byung ldan dang 'od dpag med dang don yod grub pa rnams ni sna tshogs chu skyes dang thod pa dang nyi ma la ste lha gzhan thams cad sna tshogs pad+ma dang thod pa dang zla ba la gnas
[\[123a.6\]]pa'o/_/thams cad kyang nyi ma'i 'od zer dang ldan pa nyid do/_/'dir rdo rje sems dpa' kho na yum dang bcas pa ste lha gzhan thams cad ni yum med pa'o zhes pa ni phyogs gcig go/_/rang dang 'dra ba'i shes rab dang bcas pa ni gnyis pa'o/_/rigs kyi bdag po ni rdo rje sems dpa'
[\[123a.7\]]la sogs pa'i de bzhin gshegs pa rnams dang mA ma kI dang sgra rdo rje ma dang glu ma dang reg bya rdo rje ma dang chos dbyings rdo rje ma rnams kyi mi bskyod pa'o/_/spyan ma dang rdo rje drag mo dang sa rdo rje ma dang me tog ma dang bzhad ma dang gling bu ma dang me long ma dang rdo rje lcags kyu ma rnams kyi rnam par snang
[\[123b\]]
[\[123b.1\]]mdzad do/_/rdo rje mkha' 'gro ma ni rdo rje gzugs ma dang bdug spos ma dang sgeg mo dang pi wang ma dang rdo rje zhags pa ma rnams kyi rin chen 'byung ldan no/_/gos dkar mo dang 'dod chags rdo rje ma dang mar me ma dang dri chab ma dang mu kun dam dang rdo rje lcags sgrog ma rnams kyi snang ba mtha' yas so/_/_
[\[123b.2\]]sgrol ma dang rdo rje zhi ba ma dang rdo rje gnod sbyin mo dang gar mkhan ma dang ro ma dang rdza rnga ma dang rdo rje dril bu ma rnams kyi don yod grub pa'o/_/rdo rje sems dpa' la sogs pa'i thugs ka'i sa bon ni dkyil 'khor la dgod pa'i rim pas/_hUM b+h+rUM A hriH khaM b+h+rUM hUM hrIH aM AM iM IM uM
[\[123b.3\]]UM aM AHr-iM haM AM r-IM laM saM khaM gaM/_baM liM naM raM/_oM auM eM aiM dzaHhUM baM hoH zhes pas rdo rje sems dpa'i snying po'i sngags ni oM badzra a mr-i ta ma hA su kha haM/_zhes pa'o/_/rdo rje dril bu ma'i oM AH badzre g+haN+De hoHhaM swA hA/_zhes pa ste las thams cad pa'i sngags so/_/rdzogs pa'i rim pa'i rnal
[\[123b.4\]]'byor la 'khor lo'i dbang phyug gi snying po'i sngags nyid kyis lha gzhan rnams kyi snying po'i sngags kyi bsgrub bya yang 'grub pa ste de rnams ni ma bris te gzhung mangs pas 'jigs pas so/_/de bzhin du snga ma dang phyi ma rnams la rig bar bya'o//_//ye shes mkha' 'gro ma'i dkyil 'khor ni rdo rje
[\[123b.5\]]gur gyi nang du sna tshogs rdo rje'i lte bar gnas pa'i gzhal yas khang gi dbus su gdugs dkar po dang bcas pa'i seng ge la gnas pa'i sna tshogs pad+ma dang nyi ma la ye shes kyi mkha' 'gro ma sngon mo ste 'di'i cod pan dar gyis bcings pa'i steng du rdo rjes mtshan zhing sangs rgyas lnga 'phro
[\[123b.6\]]bas brgyan pa rtsa ba'i zhal khro zhing gad rgyangs dang bcas pa/_g.yas dkar zhing bzhad pa dang bcas pa g.yon dmar zhing sgeg pa dang bcas pa zhal re re la spyan gsum gsum pa phyag g.yas pa gsum na steng du gnas pa'i kha T+wAM ga dang dgra sta dang rdo rje/_g.yon pa gsum na
[\[123b.7\]]dril bu dang khrag gis gang ba'i thod pa dang ral gri'o/_/'di'i shar phyogs su rdo rje mkha' 'gro ma dkar mo sgeg pa'i nyams can dang /_byang du mi bzad mkha' 'gro ma gser gyi mdog can dang /_nub tu ro langs ma sngon mo dang /_lhor gtum mo dmar mo ste bzhi po 'di rnams kyang seng ge
[\[124a\]]
[\[124a.1\]]la gnas pa'i sna tshogs pad+ma dang nyi ma la bzhugs pa/_g.yas pa dang cig shos kyi phyag gnyis kyis steng du bgreng ba'i kha TI ga dang khrag gis gang ba'i thod pa 'dzin pa'o/_/dbang ldan du seng ge mo seng ge'i gdong pa can g.yon pa dang g.yas pa'i lus phyed phyed dkar po dang
[\[124a.2\]]ser po glang po che dkar po la gnas pa'o/_/mer stag mo stag gi gdong pa can g.yon pa dang g.yas pa'i lus phyed phyed sngon po dang dkar po rin po che sna bdun gyi phung po la'o/_/bden bral du ce spyang mo ce spyang gi gdong pa can g.yon pa dang g.yas ba'i lus phyed nag po dang dmar
[\[124a.3\]]po ma he la'o/_/nub tu 'ug pa mo 'ug pa'i gdong pa can g.yon pa dang g.yas pa'i lus phyed phyed ser po dang dmar po klu brgyad kyi mjug ma la'o/_/bzhi po 'di rnams ni g.yas pa dang g.yon pa'i phyag gnyis rdo rje lcags kyu dang sdigs mdzub dang bcas pa'i zhags pas brgyan cing
[\[124a.4\]]sna tshogs chu skyes dang nyi ma la gnas pa'o/_/de nas sgo rnams la shar du rgyal ba'i dbang phyug ma dkar mo phyag gnyis kyis thal mo khar bcug pa'o/_/byang du gsal byed ma ser mo mar me lta bu'i thal mo sbyar ba spyi bor 'dzin pa'o/_/nub tu 'jigs byed ma dmar mo khrag gis gang ba'i
[\[124a.5\]]snyim pa steng du bkan pa kha'i thad kar bzung nas khrag gi rgyun 'thung bar byed pa'o/_/lhor kaM po dzI nag mo rdo rje'i snyam pa la mthe bong gi rtse mo gnyis phan tshun sbyar te sdigs mdzub gnyis kyi mdzub mo brkyang ba sbyar nas gsang ba'i gnas su bzhag pas rang gi b+ha ga ston par byed pa'o/_/_
[\[124a.6\]]bzhi po 'di rnams ni sna tshogs chu skyes la gnas pa'i yi dgas kyi snying gar nyi ma la bzhugs pa'o/_/rdo rje mkha' 'gro ma la sogs pa bcu gnyis ni zhal gcig pa spyan gsum pa'o/_/lha mo bcu gsum po thams cad kyang lha'i rin po che dang lha'i gos dang dbu la thod pa lnga'i phreng ba
[\[124a.7\]]can phyag rgya lnga dang ldan pa sems dpa'i skyil krung can klu'i rgyal po brgyad kyis rnam par mdzes pa/_bskal pa'i mtha'i me 'bar ba'i 'od lta bu'i 'od zer gyi tshogs kyi 'bar zhing 'jigs su rung ba ste go rims ji lta ba bzhin du mi bskyod pa dang rtag pa dang rin chen dbang po dang snang ba
[\[124b\]]
[\[124b.1\]]mtha' yas dang don yod grub pa dang mi bskyod pa dang rnam par snang mdzad dang rin chen 'byung ldan dang 'od dpag med dang rtag pa dang rin chen dbang po dang snang ba mtha' yas dang don yod grub pa rnams kyis rgyas btab pa'o/_/hUM hUM hUM hUM hUM AM -IM r-IM l-IM aiM auM aHzhes pa 'di rnams ni
[\[124b.2\]]thugs ka'i sa bon no/_/oM hrI/_swA hA/_zhes pa ni ye shes mkha' 'gro ma'i snying po'o/_/oM be ta lI hUM swA hA/_zhes pa ni ro langs ma'i ste las thams cad pa'i sngags so/_/bcu bdun gyi bdag nyid kye'i rdo rje'i dkyil 'khor ni rdo rje gur gyi nang du chos kyi 'byung gnas kyi snying por
[\[124b.3\]]gnas pa'i gzhal yas khang gi dbus su sna tshogs chu skyes kyi lte ba la gnas pa'i ro'i snying gar khrag gis gang ba'i thod pa'i steng du nyi ma la gnas pa'i kye'i rdo rje rnam pa gsum ste bzhi pa ni ro dang bral ba'o/_/de la 'jig rten gsum kun du bskyod pa nag po sna tshogs rdo rjes mtshan
[\[124b.4\]]pa'i dbu skra dmar ser gyen du brdzes pa/_thod pa lnga dang phyag rgya drug dang mi mgo rlon po'i phreng bas brgyan pa rgyab kyi char stag gi pags pa'i smad g.yogs can zhabs g.yon pa'i brla la zhabs g.yas pa'i sen mo yang dag par bzhag pa'i skyil krung phyed pas gnas pa/_dmar la
[\[124b.5\]]zlum pa'i spyan gsum dang ldan pa'i zhal gcig pa phyag gnyis pa phyag g.yon gyis rdo rjes mtshan pa'i thod pa khrag gis gang ba 'dzin pas 'chad par 'gyur ba'i gzugs can gyi bdag med ma la 'khyud pa/_phyag g.yas kyis rdo rje rtse lnga pa dbyug pa brdeg pa'i tshul du 'dzin pa'o/_/yang
[\[124b.6\]]phyag bzhi pa ni phyag gnyis pa lta bu ste phyag gzhan pa gnyis kyis rang dang 'dra ba'i rdo rje phag mo la yang dag par 'khyud pa'o zhes pa ni khyad par ro/_/yang phyag drug pa ni nag po dang dkar po dang dmar po'i zhal gsum pa zhal re re zhing spyan gsum gsum dang ldan pa ral pa'i cod pan
[\[124b.7\]]gyis brgyan pa/_phyag g.yon pa rnams kyis rdo rje dril bu dang gzhu dang thod pa/_g.yas pa rnams kyis rdo rje dang mda' dang rtse gsum 'dzin pa rdo rje dril bu dang ldan pa'i phyag gnyis kyis rang dang 'dra ba'i rdo rje lu gu rgyud ma la yang dag par 'khyud pa ste gzhan ni ji ltar rigs par snga ma bzhin
[\[125a\]]
[\[125a.1\]]no/_/de ltar he ru ka gsum gyi shar la sogs pa'i 'dab ma brgyad la rdo rje drag mo la sogs pa brgyad do/_/'di dag gi phyi rol du dbang ldan la sogs pa'i mtshams rnams su gling bu ma dang pi wang ma dang mu kun da ma dang rdza rnga ma'o/_/shar la sogs pa'i sgo rnams su rdo rje
[\[125a.2\]]lcags kyu ma dang rdo rje zhags pa ma dang rdo rje lcags sgrog ma dang rdo rje dril bu ma'o/_/lha mo bcu drug po 'di dag ni gong gi dang 'dra ba la yab dang bral ba'o/_/he ru ka gsum gyi rigs kyi bdag po ni mi bskyod pa ste thugs ka'i sa bon ni hUM ngo /_/snying po'i sngags ni oM AH hUM hrIH swA hA zhes pa'o/_/_
[\[125a.3\]]so so'i sngags ni rim pa ji lta ba bzhin du oM trai lokya Ak+She pa huM huM hUM phaT swA hA/_oM dz+wa la dz+wa la b+h+yo huM huM hUM phaT swA hA/_oM ki Ti ki Ti badzra huM huM huM phaT ces pa'o//_//kye'i rdo rje bzhi pa ni phyag bcu drug pa ste mi skyod pas rgyas btab pa bdag med ma dang snyoms par 'jug pa'o/_/'on kyang 'di
[\[125a.4\]]la gong du bshad pa'i ro'i gnas su bdud bzhi ste/_de'ang phung po'i bdud kyi ngo bo tshangs pa ser po dang nyon mongs pa'i bdud khyab 'jug nag po dang /_'chi bdag gi bdud dbang phyug dkar po dang /_lha'i bu'i bdud dbang po dmar ser ro/_/de rnams la bcom ldan 'das kyi
[\[125a.5\]]zhabs bzhi'i gnyis kyis skyil krung phyed pa dang gzhan pa dag gis g.yon bskum zhing g.yas brkyang bas bzhugs pa/_sku mdog nag po nas sna tshogs rdo rje la sogs pa dang smad g.yogs kyi bar sngar bshad pa'i khyad par dang ldan pa/_zhal brgyad pa spyan nyi shu rtsa bzhi pa/_rtsa
[\[125a.6\]]zhal nag po gang mo can g.yas dkar po g.yon dmar po steng ma mche ba gtsigs pa lhag ma rnams nag po'o/_/phyag g.yas pa rnams na rdo rje dang ral gri dang mda' dang 'khor lo dang thod pa dang dbyug pa dang rtse gsum dang lcags kyu dang /_g.yon pa rnams na dril bu dang pad+ma
[\[125a.7\]]dang gzhu dang kha T+wAM ga bsgreng ba dang thod pa dang rin po che dang sdigs mdzub dang zhags pa'o/_/shar gyi 'dab ma la gau rI dmar ser phyag g.yas pa gnyis na mda' phyung ba dang rdo rje gri gug_/g.yon gnyis na gzhu dang nya ro hi ta dang bcas pa'i thod pa khrag gis gang ba'o/_/_
[\[125b\]]
[\[125b.1\]]lhor chom rkun ma dmar mo rdo rje dang Da ma ru dang lcags kyu dang phag pa dang bcas pa'i thod pa khrag gis gang ba can no/_/nub tu ro langs ma dkar ser ral gri dang rus sbal dang bcas pa'i thod pa khrag gis gang ba dang /_chang gis gang ba'i thod pa dang dri chus gang ba'i thod pa can no/_/_
[\[125b.2\]]byang du g+hasma rI ljang gu cung zad ser ba rkang mar gyis gang ba'i thod pa la gnas pa'i sbrul dang mi 'jigs pa'i phyag rgya dang rdo rjes mtshan pa'i me thab dang rdo rjes mtshan pa'i dgra stag can no/_/dbang ldan du puk+ka sI ser mo sha chen gyis gang ba'i thod pa la gnas pa'i seng ge dang mchog sbyin
[\[125b.3\]]gyi phyag rgya dang dpag bsam gyi shing gi yal ga dang rin po che can no/_/mer ri khrod ma dkar mo khu bas gang ba'i thod pa la gnas pa'i dge slong dang rdo rje dang kha TI ga dang zhags pa'o/_/bden bral du gtum mo sngon mo g.yas pa na khrag gis gang ba'i thod pa la stag dang /_g.yon na pad+ma dkar
[\[125b.4\]]po dang phyag gnyis na rlung ras can no/_/rlung du g.yung mo nag mo chang gi thod pa dang rtse gsum dang bdud rtsi lnga'i thod pa la gnas pa'i ce spyang dang thod gshol can no/_/'di dag gi phyi rol gyi mtshams rnams su gling bu ma la sogs pa bzhi snga ma bzhin no/_/sgo rnams la shar du rta gdong
[\[125b.5\]]ma nag mo ste zhal rnams ni nag po dang dkar po dang ser po dang steng du rta'i gdong pa ljang gu'o/_/lhor phag gdong ma ser mo ste zhal rnams ni ser po dang nag po dang dkar po dang steng du phag gi gdong pa dmar po'o/_/nub tu khyi gdong ma dmar mo ste zhal rnams ni dmar po dang nag po dang dkar
[\[125b.6\]]po dang steng du khyi'i gdong pa ser po'o/_/byang du seng gdong ma ljang gu ste zhal rnams ni ljang gu dang nag po dang dkar po steng du seng ge'i gdong pa dmar po'o/_/'dir rtsa ba dang g.yas pa dang cig shos dang steng gi rim pas zhal bzhi pa'o/_/sgo skyong ma rnams phyag bzhi ma rdo rje
[\[125b.7\]]lcags kyu ma la sogs pa bzhin du phyag mtshan 'dzin pa sna tshogs chu skyes dang khrag gis gang ba'i thod pa dang ro'i steng du g.yas bskum zhing g.yon brkyang bas gnas pa dbu skra dmar ser gyen du 'bar zhing brdzes pa'o/_/lta gzhan rnams ni skyil krung phyed pa can thams
[\[126a\]]
[\[126a.1\]]cad kyang zhal re re zhing spyan gsum gsum pa phyag rgya lnga la sogs pas brgyan pa yab med pa'o/_/bcom ldan 'das kyi thugs ka'i sa bon ni hUM ngo /_/snying po'i sngags ni oM de ba pi tsu badzra hUM hUM hUM phaT swA hA/_zhes pa'o/_/g+hasma rI'i oM oM swA hA/_zhes pa ste
[\[126a.2\]]las thams cad pa'i sngags so//_//bdag med ma'i dkyil 'khor ni rdo rje'i gur gyi nang du chos 'byung gi snying por gnas pa'i gzhal yas khang gi dbus su sna tshogs pad+ma'i lte bar bdag med ma ste/_shar la sogs pa'i phyogs kyi 'dab mar rdo rje ma dang /_dkar mo dang /_
[\[126a.3\]]chung ma dang /_rdo rje mkha' 'gro ma rnams so/_/rim pa gnyis par sna tshogs pad+ma rnams kyi shar la sogs par gau rI dang chom rkun ma dang ro langs ma dang g+hasma rI rnams te/_dbang ldan la sogs par puk+ka sI dang ri khrod ma dang gtum mo dang g.yung mo rnams so/_
[\[126a.4\]]bdag med ma'i steng du shar gyi ngos kyi chu skyes la gnas pa'i mkha' spyod ma ste steng zhal can no/_/'og tu nub kyi ngos kyis pad+ma la gnas pa'i sa spyod ma ste 'og zhal can no/_/'di'i phyi rim la gnas pa'i gau rI la sogs pa brgyad ni phyag bcu drug pa'i dkyil 'khor bzhin du ser po la
[\[126a.5\]]sogs pa'i mdog can te gzhan bdun ni sngon mo'o/_/bco lnga po yang skyil krung phyed pas ro dang zla ba la gnas pa zhal gcig pa spyan gsum dmar ba dbu skra dmar ser gyen du brdzes pa stag gi pags pa'i sham thabs can/_phyag bzhi ma g.yas pa dag gis rdo rje dang gri gug/_
[\[126a.6\]]g.yon ba dag gis thod pa dang steng du sgreng ba'i kha T+wAM ga 'dzin pa/_dbu la thod pa lnga'i phreng ba can phyag rgya lnga dang ldan pa'o/_/mtshams rnams su gling bu ma la sogs pa bzhi ni snga ma bzhin du'o/_/sgo rnams la shar du rta gdong ma dkar sngo dang lhor phag gdong ma ser sngo dang nub tu
[\[126a.7\]]khyi gdong ma dmar sngo dang /_byang du seng gdong ma ljang sngo ste bzhi po 'di rnams kyang g.yas brkyang zhing g.yon bskum pas nyi ma la gnas pa g.yas pa dang g.yon pa'i phyag gnyis kyis gri gug dang thod pa 'dzin pa ming dang rjes su mthun pa'i zhal gcig ma kha dog gnyis gnyis
[\[126b\]]
[\[126b.1\]]dang ldan pa/_khyad par gzhan rnams ni bdag med ma dang mtshungs pa/_bdag med ma la sogs pa rnams ni go rims ji lta ba bzhin du mi bskyod pa dang rtag pa dang rin chen dbang po dang snang ba mtha' yas dang don yod grub pa dang mi bskyod pa dang rtag pa dang rin chen dbang po dang snang ba
[\[126b.2\]]mtha' yas dang mi bskyod pa dang rtag pa dang rin chen dbang po dang snang ba mtha' yas dang rnam par snang mdzad kyis rgyas btab pa ste/_gling bu ma la sogs pa dang rta gdong ma la sogs pa rnams la rnam par snang mdzad dang rin chen 'byung ldan dang snang ba mtha' yas dang don yod grub pa rnams
[\[126b.3\]]kyis so/_/bdag med ma'i thugs ka'i sa bon ni oM ste oM aM swA hA zhes pa ni snying po'o/_/oM aM swA hA/_zhes pa ni g+hasma rI'i ste las thams cad pa'i sngags so/_/yang bdag med ma la sogs pa lha mo bco lnga'i dkyil 'khor te/_de yang lha mo thams cad sku mdog nag mo
[\[126b.4\]]g.yas pa dang g.yon pa'i phyag gnyis kyis gri gug dang thod pa 'dzin pa mchod phyir thogs pa can kha T+wAM ga dang bcas pa ste gzhan rnams ni snga ma bzhin no/_/oM AHbadzra g+hasma rI oM hUM swA hA zhes pa g+hasma rI'i sngags te las thams cad pa'o/_/gang gi tshe dkyil 'khor gyi dbang mo
[\[126b.5\]]ku ru ku l+ler gyur pa na sku mdog dmar mo phyag bzhi ma g.yas pa dag gis mda' dang lcags kyu g.yon pa dag gis ut+pal dmar po dang gzhu 'dzin pa/_zhal gcig pa spyan gsum pa snang ba mtha' yas kyis rigs kyi bdag po byas pa'o/_/rdo rje ma la sogs pa bcu bzhi'ang
[\[126b.6\]]sku mdog dmar mo phyag gnyis kyis mda' dang gzhu 'dzin pa ste bco lnga po thams cad kyang pad+ma dmar po dang ro'i snying gar zla ba la skyil krung phyed pas gnas pa'o/_/ku ru kul+le'i thugs ka'i sa bon ni hrIH'o/_/oM ku ru kul+le hrIHswA hA/_snying po'o/_/gzhan ni snga ma bzhin du
[\[126b.7\]]gyur pa de'i tshe ku ru kul+le'i dkyil 'khor du 'gyur ro/_/rdo rje bdud rtsi'i dkyil 'khor ni rdo rje'i gur gyi nang du chos 'byung gi snying por gnas pa'i gzhal yang khang gi dbus su sna tshogs chu skyes kyi lte bar zla ba la dpal rdo rje bdud rtsi sems dpa'i skyil krung can me tog pri yang ku lta
[\[127a\]]
[\[127a.1\]]bur sngo bsangs rtsa ba dang g.yas pa dang cig shos kyi zhal gsum me tog pri yang ku lta bu sngo bsangs dang dkar po dang dmar po'o/_/sna tshogs pa'i lag gdub dang rkang gdub la sogs pa dang gos rnams kyis brgyan pa/_phyag drug pa rdo rje dril bu dang bcas pa'i phyag
[\[127a.2\]]gnyis kyis rang 'od kyi shes rab la 'khyud pa g.yas pa dag gis 'khor lo dang ral gri dang g.yon pa dag gis zhags pa dang lcags kyu 'dzin pa 'od dmar po'i dkyil 'khor can/_zhi ba dang sgeg pa'i nyams kyi phung po can no/_/'dab ma rnams la shar du zhi ba mo dkar mo dkar ba dang nag pa
[\[127a.3\]]dang dmar ba'i zhal gsum mo/_/lhor zhi gdong ma ser mo ser ba dang dkar ba dang dmar ba'i zhal gsum mo/_/nub tu zla ldan ma dmar mo dmar ba dang gnag pa dang dkar ba'i zhal gsum mo/_/byang du ri bong can ma ljang gu ljang ba dang dkar ba dang dmar ba'i zhal gsum mo/_/mer zla
[\[127a.4\]]dkyil ma sngon mo sngo ba dang dkar ba dang dmar ba'i zhal gsum mo/_/bden bral du zla tshes ma me tog pri yang ku ltar sngo bsangs sngo bsangs dang dkar ba dang dmar ba'i zhal gsum mo/_/rlung du yid 'ong ma ut+pal sngon po'i mdog can sngo pa dang dkar ba dang dmar ba'i zhal gsum mo/_/_
[\[127a.5\]]dbang ldan du yid tshim par byed ma gser gyi mdog can ser ba dang dkar ba dang dmar ba'i zhal gsum mo/_/lha mo 'di rnams 'khor lo'i dbang phyug lta bu'i phyag mtshan 'dzin pa ste/_'on kyang 'khor lo'i gnas su zla ba'i dkyil 'khor ro/_/zla tshes ma ni zla ba'i cha gcig
[\[127a.6\]]'dzin pa'o/_/rim pa gnyis par dbang ldan gyi mtshams su me tog ma dkar mo dkar pa dang gnag pa dang dmar ba'i zhal gsum mo/_/mer bdug spos ma du ba'i mdog can du ba'i mdog dang dkar ba dang dmar ba'i zhal gsum mo/_/bden bral du mar me ma gser gyi
[\[127a.7\]]mdog can ser ba dang dkar ba dang gnag pa'i zhal gsum mo/_/rlung du dri chab ma dmar mo dmar ba dang dkar ba dang gnag pa'i zhal gsum mo/_/'di rnams ni rim pa ji lta ba bzhin du g.yas kyi phyag dang pos me tog gi za ma tog dang spos phor dang mar me'i mchod sdong dang dri'i dung chos
[\[127b\]]
[\[127b.1\]]'dzin pa ste phyag lhag ma rnams kyis ni gtso bo'i phyag mtshan no/_/de nas shar la sogs pa'i snam bu la gling bu ma dang pi wang dang mu kun dam dang rdza rnga ma rnams ni dmar mo dang ser mo dang dkar mo dang du ba'i mdog can zhal gcig ma phyag gnyis pa gling bu la sogs pa'i sgra sgrogs par
[\[127b.2\]]brtson pa'o/_/sgo rnams la shar du khro gnyer rim par ldan nam mkha' ltar sngo bsangs dang dkar po dang dmar po'i zhal gsum pa'o/_/lhor 'jigs sdigs dkar ba dkar po dang nag po dang dmar po'i zhal gsum pa'o/_/nub tu rta'i gzugs dmar po dmar po dang dkar po dang
[\[127b.3\]]nag po'i zhal gsum pa'o/_/byang du tshogs kyi gtso bo ljang gu ljang gu dang dkar po dang dmar po'i zhal gsum pa'o/_/'di rnams ni 'gying ba'i khro bo 'gying ba'i rkang stabs kyis bzhugs pa 'khor lo'i dbang phyug gi phyag mtshan 'dzin pa ste/_khyad par ni phyag g.yas kyi dang pos rim pa ji lta
[\[127b.4\]]bar lcags kyu dang zhags pa dang lcags sgrog dang dril bu 'dzin pa mche ba cung zad gtsigs pa'o/_/'dir ni 'khor lo'i dbang po'i gzugs brnyan de bzhin gshegs pa lnga dang rdo rjes mtshan pa'i rin po che sna tshogs pa'i cod pan no/_/de las gzhan pa'i lha nyi shu po rnams ni rdo rje bdud
[\[127b.5\]]rtsi dang po tis mtshan pa'i rin po che'i cod pan zla ba la gnas pa/_gtso bo lta bur rnam pa sna tshogs pa'i gos dang rin po che la sogs pas brgyan pa'o/_/me tog la sogs pa bcu gnyis po rnams kyi zla ba'i 'og tu sna tshogs pad+ma'o/_/rdo rje bdud rtsi'i thugs ka'i sa bon ni haH'o/_/_
[\[127b.6\]]oM haHbadzra a mr-i ta swA hA zhes pa ni snying po ste las thams cad pa yang 'di nyid do/_/rdo rje bdud rtsi gzhan gsum 'di ltar rnam par bsgom pa'i rim pa ni rdo rje bdud rtsi'i rgyud las rig par bya ste mangs pas 'jigs nas 'dir ma bshad do/_/dgu'i bdag nyid he ru ka bzhi'i dkyil
[\[127b.7\]]'khor ni rdo rje gur gyi nang du chos kyi 'byung gnas la gzhal yas khang ngo /_/phyag bcu drug pa la slar yang 'jam pa'i rdo rje'i dkyil 'khor lta bu'i srung ba'i 'khor lo rtsibs bcu pa yang yod do zhes pa ni phyogs gnyis pa'o/_/gzhal yas khang gi dbus su sna tshogs chu
[\[128a\]]
[\[128a.1\]]skyes kyi lte ba'i steng du gan rkyal du gnas pa'i tshangs pa dang khyab 'jug dang dbang phyug dang dbang po ste/_bdud bzhi'i rang bzhin can gyi snying gar nyi ma la gnas pa'i zhabs bzhi pa gcer bu gar gyi nyams dgu dang ldan pa zhabs gnyis skyil krung phyed pa dang gzhan gnyis g.yon
[\[128a.2\]]bskum zhing g.yas brkyang ba'i gar stabs can sna tshogs rdo rjes mtshan pa'i dbu skra dmar ser gyen du brdzes pa/_dpral ba'i steng du mi mgo skam po lngas brgyan pa/_sangs rgyas lnga'i cod pan can sku mdog nag po phyag bcu drug pa gad rgyangs dang bcas pa'i zhal brgyad pa zhal re re la dmar
[\[128a.3\]]zhing zlum pa'i spyan gsum gsum yod pa rtsa ba'i zhal nag po g.yas pa rnams dkar po dang nag po dang nag po/_g.yon pa rnams dmar po dang nag po dang nag po steng ma du ba'i mdog can rnam par 'gyur ba/_zhal thams cad smin ma 'khyog po dang bcas pa khro gnyer can mche ba'i
[\[128a.4\]]myu gu gtsigs pa phyag g.yas pa brgyad kyis thod pa rnams na glang po che dang rta dang bong bu dang glang dang rnga mo dang mi dang sha ra b+ha dang byi la rnams dang /_g.yon pa brgyad kyis thod pa rnams na sa dang chu dang rlung dang me dang zla ba nyi ma dang gshin rje dang nor sbyin rnams 'dzin pa/_'khor lo dang rna cha dang
[\[128a.5\]]mgul rgyan dang lag gdub dang ska rags dang thal chen rnams dang mi mgo rlon pa khrag 'dzag pa lnga bcu'i do shal can dpung rgyan dang rkang gdub rnams kyis brgyan pa'o/_/'di'i yum ni bdag med ma nag mo gcer bu gri gug dang thod par ldan pa'i phyag g.yas pa dang g.yon pa dag gis
[\[128a.6\]]bcom ldan 'das la yang dag par 'khyud pa/_g.yas bskum zhing g.yon brkyang ba'i gar stabs can phyag rgya lnga dang ldan pa/_zhal gcig ma mche ba gtsigs ma dmar la zlum pa'i spyan gsum dang ldan pa/_dbu skra dmar ser 'bar zhing gyen du brdzes pa/_dpral ba'i mtshams
[\[128a.7\]]su thod pa lngas brgyan pa/_mgrin par mi mgo skam po'i phreng ba 'phreng ba rkang gdub la sogs pas brgyan pa'o/_/shar la sogs pa'i phyogs kyi 'dab mar gnas pa'i tshangs ba dang dbang po dang nye dbang dang drag bo rnams kyi snying ga'i steng du zla ba la gau rI la sogs pa ste dbang ldan la
[\[128b\]]
[\[128b.1\]]sogs pa'i 'dab mar gnas pa'i gshin rje dang lus ngan dang srin po dang thags bzangs ris rnams kyi snying ga'i steng du zla ba la puk+ka sI la sogs pa'o/_/de la gau rI nag mo g.yas pa na gri gug dang g.yon pa na nya ro haM ta 'dzin pa'o/_/chom rkun ma dmar mo phyag g.yas pa dang g.yon pa dag gis Ta
[\[128b.2\]]ma ru dang phag pa 'dzin pa'o/_/ro langs ma gser gyi mdog can phyag g.yas pa dang g.yon pa dag gis rus sbal dang pad+ma'i snod 'dzin pa'o/_/g+hasma rI ljang gu phyag g.yas pa dang g.yon pa dag gis sbrul dang rnal 'byor gyi snod 'dzin pa'o/_/puk+ka sI sngon mo phyag g.yas pa dang
[\[128b.3\]]g.yon pa dag gis seng ge dang dgra sta 'dzin pa'o/_/ri khrod ma dkar mo phyag g.yas pa dang g.yon pa dag gis dge slong dang gsil byed 'dzin pa'o/_/gtum mo nam mkha' ltar sngo bsangs phyag g.yas pa dang g.yon pa dag gis 'khor lo dang thong gshol 'dzin pa'o/_/g.yung
[\[128b.4\]]mo sna tshogs pa'i mdog can phyag g.yas pa dang g.yon pa dang gis rdo rje dang sdigs mdzub 'dzin pa'o/_/brgyad po 'di rnams ni skyil krung phyed pa'i gar gyis bzhugs pa ste/_khyad par gzhan rnams ni sngar brjod pa'i bdag med ma bzhin no/_/rigs kyi bdag po ni he ru ka dang bdag med ma
[\[128b.5\]]dag gi mi bskyod pa'o/_/gau rI la sogs pa rnams kyi mi bskyod pa dang rnam par snang mdzad dang rin chen 'byung ldan dang snang ba mtha' yas te puk+ka sI la sogs pa rnams kyi yang ngo /_/yang phyag gnyis pa dkyil 'khor gyi gtso bor gyur pa na g.yas pas rdo rje gyen du 'phyar zhing
[\[128b.6\]]g.yon pas rdo rje thod pa 'dzin pas bdag med ma la 'khyud pa/_kha T+wAM ga yang dpung pa g.yon pa la brten pa'o/_/yang phyag bzhi pa 'khor lo'i dbang phyug tu gyur pa na/_phyag g.yas pas rdo rje sngon po dang g.yon pas khrag gis gang ba'i thod pa 'dzin pa/_phyag lhag ma dag gis
[\[128b.7\]]rdo rje phag mo la 'khyud pa'o/_/yang phyag drug pa 'khor lo'i dbang por gyur pa na rtsa ba dang g.yas pa dang g.yon pa'i zhal gsum sngon po dang dkar po dang dmar po phyag g.yas pa dag gis rdo rje dang gri gug dang g.yon pa dag gis rtse gsum dang dril bu 'dzin pa/_lhag ma dag gis rdo rje
[\[129a\]]
[\[129a.1\]]lu gu rgyud ma la 'khyud pa ste/_rdo rje lu gu rgyud ma ni sku mdog dang zhal dang phyag la sogs pa bdag med ma dang mtshungs par yan lag med pa'i rdo rje'i zhabs kyis gsungs pa'o/_/phyag gnyis pa la sogs pa 'di rnams sna tshogs chu skyes kyi ze'u 'bru la ro'i snying gar nyi ma la
[\[129a.2\]]skyil krung phyed pa'i gar stabs mdzad pa/_mi bskyod pas rgyas btab pa sna tshogs rdo rjes mtshan pa'i dbu skra dmar ser gyen du brdzes pa/_mi mgo lngas brgyan pa/_smin ma 'khyog pa dang bcas pa'i khro gnyer can/_mche ba gtsigs pa/_phyag bcu drug pa rim pa bzhin du 'khor lo la
[\[129a.3\]]sogs pas brgyan pa'o/_/gau rI la sogs pa'i lha mo rnams kyis bskor ba'o/_/lha mo thams cad ni thabs dang bral ba ste rdo rje phag mo dang rdo rje lu gu rgyud la ni mi bskyod pas rgyas btab pa'o/_/kye'i rdo rje rnam pa bzhi'i thugs ka'i sa bon ni hUM ngo /_/oM de ba pi tsu badzra hUM hUM hUM phaT
[\[129a.4\]]swA hA/_zhes pa ni phyag bcu drug pa'i snying po'o/_/oM trai lokya Ak+She pa hUM hUM hUM phaT swA hA/_zhes pa ni phyag gnyis pa'o/_/oM dz+wa la dz+wa la b+h+yo hUM hUM hUM phaT ces pa phyag bzhi pa'i'o/_/oM ki Ti ki Ti badzra hUM hUM hUM phaT swA hA/_zhes pa phyag drug pa'i'o/_/oM AH badzra g+hasma rI oM hUM
[\[129a.5\]]swA hA/_zhes pa ni g+hasma rI'i ste las thams cad pa'o/_/sgyu 'phrul chen mo'i dkyil 'khor ni rdo rje gur gyi nang du gnas pa ni chos 'byung gi dbus su gzhal yas khang ste/_kha cig ni rdo rje gur gyi nang du chos 'byung med par gzhal yas khang ngo zhes so/_/gzhal yas khang gi dbus
[\[129a.6\]]su pad+ma dmar po 'dab ma brgyad pa'i lte bar nyi ma la sgyu ma chen po las byung ba'i he ru ka nag po nyi ma'i 'od zer can 'bar ba'i phreng ba 'khrigs pa 'gying ba'i khro bo dbu skra dmar ser 'bar zhing gyen du brdzes pa/_thod pa'i cod pan can rtsa ba dang g.yas pa dang rgyab dang g.yon pa'i zhal bzhi
[\[129a.7\]]sngon po dang ser po dang dkar po dang ljang gu zhal re re la dmar la zlum pa'i spyan gsum gsum pa phyag bzhi pa g.yas pa dag gis thod pa dang mda'/_g.yon pa dag gis kha T+wAM ga dang gzhu 'dzin pa/_phyag bzhi dang ldan pa/_mi'i pags pa'i na bza' 'dzin pa/_skyil krung phyed pa'i
[\[129b\]]
[\[129b.1\]]gar gyis bzhugs pa'o/_/dpal ldan sangs rgyas mkha' 'gro ma ni sku mdog dmar mo dmar po dang ser po dang dkar po dang ljang gu'i zhal can gtso bo lta bu'i mtshon cha 'dzin pa/_phyag gnyis kyis de'i mgul nas 'khyud pa'o/_/'dab ma rnams la shar du rdo rje mkha' 'gro ma sngon
[\[129b.2\]]mo sngon po dang ser po dang dkar po dang ljang gu'i zhal can rdo rje dang thod pa dang dril bu dang kha T+wAM ga 'dzin pa'o/_/lhor rin chen mkha' 'gro ma ser mo ser po dang sngon po dang dkar po dang ljang gu'i zhal can/_rin po che'i pa tra dang rtse gsum dang mgrin pa btsir ba'i ce spyang dang ba dan 'dzin pa'o/_/nub tu
[\[129b.3\]]pad+ma mkha' 'gro ma dkar mo dkar po dang ser po dang sngon po dang ljang gu'i zhal can sna tshogs pad+ma dang mda' dang thod pa dang gzhu 'dzin pa'o/_/byang du sna tshogs mkha' 'gro ma ljang gu ljang gu dang ser po dang dkar po dang sngon po'i zhal can ral gri dang Ta ma ru dang zhags pa dang thod pa 'dzin pa'o/_/_
[\[129b.4\]]thams cad phyag rgya lnga dang ldan pa zla ba'i gdan dang 'od can te/_'di rnams kyi khyad par rnams ni gtso mo lta bu'o/_/rigs kyi bdag po ni bcom ldan 'das kyi mi bskyod pa ste/_sangs rgyas mkha' 'gro ma la sogs pa rnams kyi rim pa ji lta ba bzhin du rtag pa dang mi bskyod pa dang rin chen
[\[129b.5\]]dbang po dang gsung gi dbang phyug dang don yod grub pa rnams so/_/bcom ldan 'das kyi thugs ka'i sa bon ni hUM ngo /_/oM hUM hUM snying po'o/_/rdo rje mkha' 'gro ma la sogs pa rnams kyi yang oM oM hUM/_oM hUM hUM/_oM swA hUM/_oM AH hUM oM hA hUM zhes pa ste sna tshogs mkha' 'gro ma'i
[\[129b.6\]]sngags ni las thams cad pa'i'o/_/bcom ldan 'das sangs rgyas thod pa'i lha dgu'i bdag nyid kyi dkyil 'khor ni/_rdo rje gur gyi nang du chos 'byung la gnas pa'i gzhal yas khang gi dbus su sna tshogs chu skyes kyi lte ba la ro'i snying gar nyi ma la shes rab ma dang bral ba'i bcom
[\[129b.7\]]ldan 'das te sku mdog la sogs pa ni 'chad par 'gyur ba'i 'khor lo gsum la gnas pa'i dpal sangs rgyas thod pa bzhin no/_/shar dang byang dang nub dang lho'i 'dab ma rnams la rim pa ji lta ba bzhin du sna tshogs sde ma dang 'dod ma dang sa 'og na gnas pa ma dang legs bzangs ma
[\[130a\]]
[\[130a.1\]]rnams ni sku mdog sngon mo g.yas bskum zhing g.yon brkyang ba/_stag gi pags pa'i sham thabs can/_phyag g.yas pa dag gis gri gug dang thod pa/_g.yon pa dag gis kha T+wAM ga dang Ta ma ru 'dzin pa'o/_/dbang ldan dang me lha dang bden bral dang rlung gi 'dab ma rnams la chang 'tshong
[\[130a.2\]]ma dang 'byung mo dang phyag bzhi ma dang nam mkha' la gnas ma rnams ni ser mo na bza' ser po gyon pa 'od zer ser po 'phro ba/_zhabs gnyis g.yas brkyang zhing g.yon bskum pa klu brgyad kyis brgyan pa/_phyag g.yas pa dag gis gri gug dang Ta ma ru/_g.yon pa dag gis kha T+wAM ga dang pad+ma'i
[\[130a.3\]]snod 'dzin pa'o/_/brgyad po 'di rnams kyang nyi ma'i dkyil 'khor la gar gyi tshul gyis gnas pa/_dbu skra dmar ser 'bar zhing gyen du brdzes pa/_dbu la thod pa lnga'i phreng ba dang ldan pa/_phyag rgya lnga la sogs pas brgyan pa/_mi mgo rlon pa lnga bcu mgul du 'chang ba/_mche ba cung zad
[\[130a.4\]]gtsigs pa'i zhal gcig pa spyan gsum pa phyag bzhi ba'o/_/bcom ldan 'das la mi bskyod pa la sogs pa'i sangs rgyas lngas rgyas btab pa ste/_sna tshogs sde ma la sogs pa rnams la mi bskyod pa dang rnam par snang mdzad dang rin chen 'byung ldan dang snang ba mtha' yas rnams kyis so/_/chang
[\[130a.5\]]'tshong ma la sogs pa rnams kyi yang de rnams nyid do/_/yang na bcom ldan 'das 'di dang phyogs kyi lha mo rnams kyang dkar po ste mtshams kyi lha mo rnams dmar mo'o/_/'di ni yum dang bral ba 'am yum dang bcas pa'o/_/rdo rje hUM mdzad kyi dkyil 'khor ni rdo rje gur gyi nang du chos
[\[130a.6\]]'byung la gzhal yas khang gi dbus su sna tshogs chu skyes dang nyi ma'i steng du g.yon bskum zhing g.yas brkyang ba'i zhabs dag gis 'jigs byed dang dus mtshan mnan pa'i bcom ldan 'das 'jig rten gsum las rnam par rgyal ba khro bo bskal pa'i dus kyi me ltar 'od zer 'bar zhing 'gro
[\[130a.7\]]ba ma lus pa'i bgegs kyi tshogs thams cad rab tu gsol bar mdzad pa/_sku mdog sngon po rnam par 'gyur zhing gdangs pa'i zhal gsum pa/_rtsa ba dang g.yas pa dang g.yon pa'i zhal rnams sngon po dang ser po dang ljang gu mche ba gtsigs shing rab tu gtum pa/_ljags 'dril
[\[130b\]]
[\[130b.1\]]zhing shin tu 'jigs su rung ba zhal re re zhing dmar la zlum pa'i spyan gsum gsum pa smin ma g.yo ba dang bcas pa'i khro gnyer can dpral ba'i steng na thod pa lnga'i phreng ba dang ldan pa/_khrag 'dzag pa'i mi mgo lnga bcu'i phreng ba mgul bar 'phyang ba/_phyag rgya drug dang ldan pa/_klu mtha' yas sngon pos
[\[130b.2\]]dbu skra dmar ser gyen du 'bar ba bcings pa/_'jog po dmar pos rna rgyan byas pa/_pad+ma chen po pad+ma'i rtsa ba lta bu dkar pos mgul rgyan byas pa/_stobs kyi rgyu dUr ba lta bu ljang gus mchod phyir thogs byas pa/_nor rgyas dkar pos ska rags byas pa/_pad+ma dkar po kun+da'i me
[\[130b.3\]]tog ltar mdzes pas rkang gdub byas pa/_dung skyong ser pos lag gdub byas pa/_rigs ldan du ba lta bu khra bos dpung rgyan byas pa/_rdo rje sems dpas rgyas btab pa/_rdo rje dang dril bu 'dzin pa'i phyag dang gis 'jig rten gsum las rnam par rgyal ba'i phyag rgya mdzad pas rang dang
[\[130b.4\]]'dra ba'i shes rab ma la snyoms par 'jug pa/_phyag g.yas pa dag gis lcags kyu dang zhags pa/_g.yon pa dag gis thod pa dang kha T+wAM ga 'dzin pa'o/_/'di'i shar phyogs su rdo rje dbyug pa sngon po rtsa ba dang g.yas pa dang g.yon pa'i zhal rnams sngon po dang ser po dang ljang gu/_phyag
[\[130b.5\]]g.yas pa dag gi rdo rje tho ba dang sdigs mdzub dang bcas pa'i rdo rje gyen du 'phyar ba/_g.yon pa dag gis thod pa dang kha T+wAM ga 'dzin pa'o/_/byang du rdo rje nyi ma ser po dang sngon po dang ljang gu'i zhal can/_phyag dang pos rdo rje dbyug pa 'dzin pa'o/_/rdo rje la sogs pa'i phyag mtshan rnams
[\[130b.6\]]ni rdo rje dbyug pa'i lta bu ste 'chad par 'gyur ba gzhan rnams kyang ngo /_/nub tu rdo rje gtsug tor dmar po dmar po dang dkar po dang ljang gu'i zhal can phyag na pad+ma dmar po'o/_/lhor rdo rje 'khyil pa ljang gu ljang gu dang dkar po dang ser po'i zhal can phyag na sna tshogs rdo rjes mtshan
[\[130b.7\]]ba'o/_/mer rdo rje gnod sbyin du ba'i mdog can du pa'i mdog dang ser po dang ljang gu'i zhal can lcags kyu 'dzin pa'o/_/bden bral du rdo rje dus dmar po dmar po dang ser po dang ljang gu'i zhal can phyag na dgra sta'o/_/rlung du nag po chen po sngon po sngon po dang ser po dang ljang gu'i zhal can phyag
[\[131a\]]
[\[131a.1\]]na rtse gsum mo/_/dbang ldan du rdo rje 'jigs rung nag po mig yon nag po dang ser po dang ljang gu'i zhal can phyag na ral gri'o/_/rdo rje dbyug pa la sogs pa brgyad po 'di rnams ni go rims ji lta ba bzhin gshin rje mthar byed dang shes rab mthar byed dang pad+ma mthar byed dang bdud rtsi 'khyil
[\[131a.2\]]pa dang 'dod pa'i rgyal po dang dbyug sngon can dang stobs po che dang mi g.yo ba rnams kyi ming gzhan no/_/steng du gtsug tor 'khor los sgyur ba dkar po dkar po dang sngon po dang ljang gu'i zhal can phyag na 'khor lo'o/_/'og tu rdo rje sa 'og ma gnod mdzes kyi ming gi rnam grangs can sngon po sngon po dang ser po dang
[\[131a.3\]]ljang gu'i zhal can phyag na rol pa dang bcas pa'i rdo rje'i gtun shing ste/_'di'i phyag g.yon pa na klu'i zhags pa sdigs mdzub dang bcas pa dang kha T+wAM ga'o/_/rdo rje dbyug pa la sogs pa'i khro bo 'di rnams phyag mtshan gyi gtso bo dang thod pas mtshan pa'i phyag dag gis rang 'od kyi shes rab ma la 'khyud
[\[131a.4\]]pa/_dbu skra dmar ser 'bar zhing gyen du 'khyil pa rang rang gi rigs kyi bdag po'i cod pan mdzes par brgyan pa/_smin ma g.yo ba dang bcas pa'i khro gnyer can/_zhal mche ba gtsigs pa/_zhal re re la dmar zhing zlum pa'i spyan gsum pa/_mi mgo'i phreng ba dang phyag rgya lnga la sogs pa dang
[\[131a.5\]]klu'i rgyal po brgyad kyis brgyan pa/_sna tshogs chu skyes dang nyi ma rnams la gnas pa'i phyogs skyong brgyad dang /_steng du tshangs pa dang 'og tu thags bzangs ris rnams mnan pa'i g.yas brkyang gis bzhugs pa rang gi rigs kyi bdag pos rgyas btab pa ste/_'jam pa'i rdo rje'i dkyil 'khor
[\[131a.6\]]gyi rtsibs bcu pa'i 'khor lo ji lta ba bzhin no/_/bcom ldan 'das rdo rje hUM mdzad kyi thugs ka'i sa bon ni hUM ngo /_/oM kha badzra d+h+r-i ka badzra hUM phaT ces pa ni snying po'o/_/oM badzra kuN+Da li badzra hUM phaT ces pa ni rdo rje 'khyil pa'i sngags te las thams cad pa'o/_/yang na shar la sogs pa'i
[\[131a.7\]]phyogs dang mtshams dang steng dang 'og tu sna tshogs pad+ma dang nyi ma rnams la g.yas skor gyis gshin rje mthar byed la sogs pa'i khro bo bcu ste 'di dag thams cad kyi gnas dang sku mdog la sogs pa ni bsdus pa'i rim pa'i dkyil 'khor du gsungs pa ji lta ba bzhin no/_/yang na
[\[131b\]]
[\[131b.1\]]'jam pa'i rdo rje'i dkyil 'khor gyi rtsibs bcu pa'i 'khor lo ji lta ba bzhin no/_/yang na dpal kun du kha sbyor gyi rdo rje sems dpa'i dkyil 'khor ji lta ba bzhin no/_/phyogs 'di gsum ka la yang oM AH big+h+nAn+ta kr-ita hUM phaT/_ces pa ni bgegs mthar byed kyi sngags te las thams cad pa'o//_//_
[\[131b.2\]]bde mchog gi dkyil 'khor ni rdo rje gur gyi nang ri rab kyi steng du sna tshogs chu skyes kyi ze'u 'bru la sna tshogs rdo rje'i lte bar gnas pa'i gzhal yas khang gi dbus su bcom ldan 'das te g.yas brkyang gi zhabs dag gis sna tshogs pad+ma'i lte ba'i steng du nyi ma la gnas pa'i 'jigs byed dang dus
[\[131b.3\]]mtshan mnan pa/_sku mdog nag po shar dang byang la sogs pa'i zhal ni nag po dang ljang gu dang dmar po dang ser po'o/_/zhal re re la spyan gsum gsum pa/_stag gi pags pa'i sham thabs can phyag bcu gnyis pa rdo rje dang dril bur bcas pa'i phyag gis rdo rje phag mo la 'khyud pa/_
[\[131b.4\]]phyag gnyis kyis rgyab tu glang po che dkar po'i pags pa khrag dang bcas pa brgyangs nas 'dzin pa/_de dag las gzhan pa'i phyag g.yas pa rnams kyis Da ma ru dang dgra sta dang gri gug dang rtse gsum pa dang /_g.yon pa rnams kyis rdo rjes mtshan pa'i kha T+wAM ga dang khrag gis gang ba'i thod pa
[\[131b.5\]]dang rdo rje zhags pa dang tshangs pa'i mgo bo 'dzin pa/_'dzag pa'i mi mgo lnga bcu'i phreng ba mgul du 'phyang pa/_phyag rgya drug dang ldan pa mi'i rgyus pas mchod phyir thogs byas pa dpral ba'i steng du thod pa lnga dang ldan pa/_nor bu dang g.yon ngos su gnas pa'i zla ba phyed pa dang sna tshogs
[\[131b.6\]]rdo rje rnams kyis mnan pa'i ral pa'i thor cog nag po can/_rnam par 'gyur zhing gdangs pa'i zhal mche ba gtsigs pa/_gar gyi nyams dgu'i tshogs dang ldan pa'o/_/rdo rje phag mo ni dmar mo zhal gcig ma spyan gsum pa skra'i tshogs grol ba gcer bu thod pa'i dum bus rked
[\[131b.7\]]pa'i rgyan byas pa/_'khyud pa'i phyag gis gzung ba'i thod pa khrag gis gang ba 'dzag pa'i rgyun gtso bo'i zhal du stobs pa/_sdigs mdzub dang bcas pa'i rdo rje steng du 'phyar bas gdug pa can rnams bsdigs pa/_khrag dang bral ba'i mi mgo skam po'i phreng ba can/_nyi ma'i
[\[132a\]]
[\[132a.1\]]'od kyi dkyil 'khor can phyag rgya lnga dang ldan pa/_cung zad bzhad pa zla mtshan 'bab pa dang bcas shing ba spu gyen du langs pa'o/_/de nas shar la sogs pa'i phyogs rnams la g.yon skor gyis dang /_me la sogs ba'i mtshams rnams la g.yas skor gyis dgod par bya'o/_/_
[\[132a.2\]]de la phyogs kyi 'dab ma rnams su mkha' 'gro ma dang lA ma dang dum skyes ma dang gzugs can ma rnams ni nag mo dang ljang gu dang dmar mo dang ser mo'i mdog can zhal gcig ma spyan gsum ma skra grol ba/_phyag bzhi ma g.yon pa dag gis kha T+wAM ga dang thod pa dang /_g.yas pa dag gis
[\[132a.3\]]Da ma ru dang gri gug 'dzin pa g.yas brkyang gis gnas pa'o/_/mtshams kyi 'dab ma rnams la byang chub kyi sems dang khrag dang bdud rtsi dang sgron ma lnga rnams grub pa'i dngul chu lta bu'i bdud rtsir gyur pas gang ba'i pad+ma'i snod rnams te/_yang na bzhi char yang bdud rtsi lngas gang ba'o/_/_
[\[132a.4\]]de nas thugs kyi 'khor lo la rtsibs rnams su shar du thod pa'i dum pu dang rab tu gtu ma mo/_byang du keng rus chen po dang gtum pa'i mig can ma/_nub tu keng rus dang 'od ldan ma/_lhor mche ba rnam par gtsigs ma dang sna chen mo/_mer chang dgra dang brtan pa'i blo can ma/_
[\[132a.5\]]bden bral du 'od dpag med dang mi'u thung ma/_rlung du rdo rje'i 'od dang lang+ka'i dbang phyug ma/_dbang ldan du rdo rje'i sku dang shing grib ma'o/_/rim pa de bzhin du gsung gi 'khor lo la myu gu can dang sa srung ma dang /_rdo rje ral pa can dang 'jigs byed chen mo dang dpa' bo chen mo dang rlung gi
[\[132a.6\]]shugs can ma dang rdo rje hUM mdzad dang chang 'thung ma dang shin tu bzang mo dang sngo bsangs lha mo dang rdo rje bzang po dang shin tu bzang mo dang 'jigs byed chen po dang rta rna ma dang mig mi bzang dang bya gdong ma'o/_/de bzhin du sku'i dkyil 'khor la stobs po che dang 'khor lo'i shugs
[\[132a.7\]]can ma dang rin chen rdo rje dang dum skyes ma dang rta mgrin dang chang 'tshong ma dang nam mkha'i snying po dang 'khor lo'i go cha ma dang dpal he ru ka dang shin tu dpa' mo dang pad+ma gar gyi dbang phyug dang stobs chen ma dang rnam par snang mdzad dang 'khor los sgyur ma dang rdo rje sems dpa' dang brtson
[\[132b\]]
[\[132b.1\]]'grus chen mo'o/_/de la thod pa'i dum bu la sogs pa'i dpa' bo rnams ni zhal gcig pa spyan gsum pa ral pa'i thor gtsugs can dpral bar gnas shing /_rdo rje mtshan pa'i dpa' bo'i dar dpyang dang ldan pa phyag bzhis 'khyud pa'i phyag gnyis rdo rje dang dril bu 'dzin pa/_g.yon
[\[132b.2\]]pas kha T+wAM ga dang g.yas pas Da ma ru 'dzin pa/_tshangs pa'i skud pa can dpung rgyan dang ldan pa mche ba gtsigs pa'i zhal can phyag rgya lnga dang ldan pa g.yas brkyang gis gnas pa'o/_/rab tu gtum mo la sogs pa'i lha mo rnams ni zhal gcig pa spyan gsum pa drag po'i gzugs can ma/_skra
[\[132b.3\]]grol ba gcer bu phyag gnyis ma 'khyud pa'i phyag gis thod pa dang g.yas pas gdug pa can bsdigs par byed pa'i gri gug 'dzin pa'o/_/sgo rnams la khwa gdong ma dang 'ug gdong ma dang khyi gdong ma dang phag gdong ma la sogs pa rnams ni mkha' 'gro ma la sogs pa bzhin te 'di rnams
[\[132b.4\]]kyi zhal ni ming dang rjes su mthun pa'o/_/mtshams rnams su gshin rje brtan ma dang gshin rje pho nya mo dang gshin rje mche ba mo dang gshin rje 'joms ma rnams ni mi'i zhal can te/_g.yas dang g.yon gyi sku phyed de g.yas dang g.yon gyi lha mo rnams kyi sku dang 'dra ba'o/_/brgyad po
[\[132b.5\]]'di rnams ni ro'i gdan can nyid do/_/mkha' 'gro ma la sogs pa'i lha mo thams cad kyang 'dzag pa'i mi mgo'i phreng ba mgul du 'chang ba/_rdo rje'i phreng bas dpral ba mtshan pa/_phyag rgya lnga dang ldan pa ska rags la sgra dang bcas pa'i g.yer kha la sogs pas brgyan pa'o/_/rigs
[\[132b.6\]]kyi bdag po ni bcom ldan 'das kyi mi bskyod pa ste rdo rje phag mo'i rnam par snang mdzad dang mkha' 'gro ma la sogs pa'i rin chen dbang phyug go/_/thugs dang gsung dang sku'i 'khor lo rnams kyi mi bskyod pa dang snang ba mtha' yas dang rtag pa rnams te dam tshig gi 'khor lo la gnas pa
[\[132b.7\]]rnams kyi ni don yod grub pa'o/_/bcom ldan 'das kyi thugs ka'i sa bon ni hUM ngo /_/oM shrI badzra he he ru ru kaM hUM hUM phaT DA ki nI dzA la sam+ba raM swA hA/_zhes pa ni snying po'o/_/oM khaN+Da ro he hUM hUM phaT swA hA/_zhes pa ni dum skyes ma'i sngags te las thams cad pa'o/_/yang na 'khor
[\[133a\]]
[\[133a.1\]]lo'i dbang phyug la sogs pa nas gshin rje 'joms ma'i mthar thug pa thams cad zhal gcig pa phyag gnyis pa'o/_/de la dpa' bo nyi shu rtsa lnga thams cad ni 'khyud pa'i g.yas dang g.yon gyi phyag gnyis kyis rdo rje dang dril bu bsnams pa'o/_/mkha' 'gro
[\[133a.2\]]ma la sogs pa bzhi dang khwa gdong ma la sogs pa rnams ni g.yon pas thod pa dang dpung pa la brten pa'i kha T+wAM ga dang /_g.yas pas Da ma ru 'dzin pa ste gzhan thams cad ni snga ma bzhin no/_/yang na 'khor lo'i dbang phyug la sogs pa phyag gnyis pa nyid kyi phyogs la ni dpal bde mchog dang rdo rje phag
[\[133a.3\]]mo gser gyi mdog can nam yang na sngon po ste/_bcom ldan 'das ni phyag g.yas pas rdo rje gsor ba mchog tu brtson pa/_g.yon pas thod pa dang kha T+wAM ga 'dzin pa'am yang na rdo rje dang dril bu'i phyag gnyis kyis 'khyud par mdzad pa'o/_/mkha' 'gro ma la sogs pa bzhin ni ser mo
[\[133a.4\]]g.yas bas Da ma ru 'dzin pa'o/_/thugs kyi 'khor lo'i dpa' bo rnams ni nag po rdo rje dang dril bu 'dzin pa ste/_dpa' mo rnams ni dkar mo phyag g.yas pa rdo rje dang bcas pa'i sdigs mdzub can no/_/gsung gi 'khor lo'i dpa' bo rnams ni dmar po pad+ma dang pad+ma'i dril bu 'dzin pa ste mkha'
[\[133a.5\]]'gro ma rnams ni nag mo g.yas pa pad+ma dang bcas pa'i sdigs mdzub can no/_/sku'i 'khor lo'i dpa' bo rnams ni dkar po 'khor lo dang 'khor lo'i dril bu 'dzin pa ste lha mo rnams ni dmar mo g.yas pa sdigs mdzub dang bcas pa'i 'khor lo 'dzin pa'o/_/dpa' bo thams cad yum la
[\[133a.6\]]'khyud par brtson zhing g.yas brkyang zhing bzhugs pa ste dpa' mo rnams ni de'i brla gnyis la 'khril ba'i tshul lo/_/khA gdong ma la sogs pa ni g.yas pa sdigs mdzub dang bcas pa'i gri gug 'dzin pa ste lha mo thams cad phyag g.yon pas thod pa 'dzin pa'o/_/gshin rje brtan ma la sogs
[\[133a.7\]]pa ni g.yas pas Da ma ru dang /_g.yon pa sdigs mdzub dang bcas pas mi mgo 'dzin pa'o/_/mkha' 'gro ma la sogs pa rnams dang khwa gdod ma la sogs pa rnams kyi g.yon pa na kha T+wAM ga'o/_/bcu gnyis po 'di rnams ni skyil krung phyed pa'i gar gyis gnas pa ste gzhan rnams ni
[\[133b\]]
[\[133b.1\]]snga ma bzhin no zhes pa bde mchog gi dkyil 'khor rnam pa gsum mo/_/gang gi tshe 'di rnams la dpa' bo nyi shu rtsa lnga mi bsgom par rdo rje phag mo dkyil 'khor gyi gtso mor gyur pa de'i tshe rdo rje phag mo'i dkyil 'khor gsum mo/_/rdo rje phag mo'i thugs ka'i sa bon ni baM mo/_/oM badzra bai ro tsa
[\[133b.2\]]nI ye hUM hUM phaT ces pa ni snying po'o/_/bde mchog phyag gnyis pa la sogs pa'i lha 'di rnams kyi phyag g.yas su gnas pa'i phyag mtshan ni bri bya'i dkyil 'khor la yang bri bar bya'o/_/bcom ldan 'das sangs rgyas thod pa lha nyi shu rtsa lnga'i bdag nyid can gyi dkyil 'khor ni rdo rje gur
[\[133b.3\]]gyi nang du chos 'byung gi snying por gnas pa'i gzhal yas khang gi dbus su 'khor lo rtsibs brgyad pa la gnas pa'i sna tshogs chu skyes kyi lte bar ro gan rkyal gyi snying gar nyi ma'i dkyil 'khor la bcom ldan 'das dpal he ru ka sku mdog nag po skyil krung phyed pa can gar gyi nyams dgu dang
[\[133b.4\]]ldan pas gar mdzad pa zhal gcig pa spyan gsum pa dmar la zlum pa phyag bzhi pa g.yas pa dag gis Da ma ru dang gri gug_/g.yon pa dag gis thod pa dang kha T+wAM ga 'dzin pa phyag rgya drug dang ldan pa mi mgo rlon pa lnga bcu'i do shal mgrin pa la 'phyang ba/_gnyis 'thung gi pags pa'i sham thabs
[\[133b.5\]]rgyab na cung zad dpyangs pa/_sna tshogs rdo rje dang zla ba phyed pas mtshan pa'i ral pa nag po'i thor cog can dpral ba'i mthar thod pa lngas brgyan pa/_sangs rgyas lnga'i cod pan can no/_/mnga' bdag 'di'i dga' ma ni sna tshogs sde ma/_na bza' med pa mi mgo'i phreng ba can dbu skra sil bur grol
[\[133b.6\]]zhing gyen du 'bar ba thod pa lngas dbu la mtshan pa/_mche ba cung zad gtsigs pa sku mdog dmar mo zhal gcig ma spyan gsum pa phyag g.yon pa bdag po'i mgrin par 'khyud pas khrag gi 'dzag pa'i thod pa yab la stobs pa/_phyag g.yas pa na gri gug rdeg pa'i tshul can no/_/rtsibs
[\[133b.7\]]nag po'i steng gi 'dab ma rnams la shar du legs phreng can ma dang /_byang du thod pa can ma dang nub tu 'jigs ma dang lhor thub dka' ma'o/_/dbang ldan la sogs pa'i 'dab ma rnams la g.yas skor gyis khu ba dang rdul dang bdud rtsi dang sgron ma lngas gang ba'i pad+ma'i snod de rim pa dang po
[\[134a\]]
[\[134a.1\]]'di ni rdo rje sngon po'i khor yug can no/_/de nas rim pa gnyis pa'i rtsibs brgyad dmar po la gnas pa'i pad+ma brgyad ni rdo rje'i phreng ba dmar pos bskor ba ste/_de'i rtsibs rnams la shar du dge ba'i ska rags can ma dang /_byang du gzugs can ma dang /_nub tu rnam par rgyal ma dang /_
[\[134a.2\]]lhor 'dod ma dang /_dbang ldan du dus can ma dang /_mer mtshon chen ma dang /_bden bral du phyed ma dang /_rlung du gsod ma'o/_/de nas rim pa gsum pa'i rtsibs brgyad dkar po la gnas pa'i pad+ma brgyad ni rdo rje'i phreng ba dkar po'i khor yug can te/_de'i rtsibs rnams la shar du sgrol ma dang
[\[134a.3\]]byang du 'jigs mthong ma dang /_nub tu legs mthong ma dang /_lhor mi thub ma dang /_dbang ldan du dge ma dang /_mer grib gnon ma dang /_bden bral du dus mtshan ma dang /_rlung du grags chen ma'o/_/sgo rnams su shar gyi pad+ma la mdzes ma dang /_byang gi pad+ma la nor 'dzin ma dang /_nub kyi pad+ma
[\[134a.4\]]la skal bzang ma dang /_lho'i pad+ma la mthong dga' ma'o/_/'di rnams thams cad g.yas pa dang g.yon pa'i phyag dag gis gri gug dang thod pa 'dzin pa'o/_/so cung zad sto ba zhal gcig ma spyan gsum ma/_rus pa'i rgyan gyis brgyan ma/_mi mgo'i phreng ba dang bral ba/_dbu skra sil
[\[134a.5\]]bu dmar ser gyi tshogs gyen du 'bar ba byang sems 'dzag pa/_nyi ma la skyil krung phyed pa'i gar gyis gnas pa'o/_/sgo skyong ma rnams ni g.yas ba skum zhing g.yon brkyang ba ste/_thams cad stag gi pags pa'i na bza' sku mdog sngon mo'o/_/yang na legs ma la sogs pa bzhi nag mo dang
[\[134a.6\]]rim pa gnyis pa la gnas pa rnams dkar ser dang rim pa gsum pa la gnas pa rnams ljang gu dang sgo'i lha mo rnams nag mo'o/_/bcom ldan 'das la mi bskyod pa la sogs pa'i de bzhin gshegs pa lngas rgyas btab pa ste/_sna tshogs sde ma la rnam par snang mdzad dang legs phreng ma la sogs
[\[134a.7\]]pa bzhi la rin chen dbang po dang /_rim pa gnyis par gnas pa rnams la snang ba mtha' yas dang /_rim pa gsum pa na gnas pa rnams la rnam par snang mdzad dang /_sgo'i lha mo rnams la don yod grub pa'o/_/bcom ldan 'das kyi thugs ka'i sa bon ni hUM ngo /_/oM bud+d+h+ya ka pA li nI AH hi hi hUM
[\[134b\]]
[\[134b.1\]]phaT/_snying po'o/_/las thams cad pa'i sngags kyang 'di nyid kyis bya'o/_/rnal 'byor nam mkha'i dkyil 'khor ni rdo rje gur gyi nang du rlung dang me dang chu dang sa'i dkyil 'khor gyi steng du rgya mtsho chen po la sogs pas yongs su bskor ba'i ri rab kyi spyi bor sna tshogs chu skyes dang sna tshogs rdo rje'i
[\[134b.2\]]lte ba la gnas pa'i gzhal yas khang gi snying por rim pa dbus ma'i lte bar seng ge'i steng du sna tshogs pad+ma dang zla ba la sems dpa'i skyil krung gis bzhugs pa'i bcom ldan 'das rnal 'byor nam mkha' sku mdog nag po rtsa ba dang g.yas pa dang g.yon pa'i zhal gsum nag po dang dkar po
[\[134b.3\]]dang dmar po/_zhal re re la spyan gsum gsum pa/_phyag rgya drug dang ldan pa thod pa lnga'i phreng ba dpral bar gnas pa nor bu dang zla ba phyed pa dang sna tshogs rdo rjes mtshan pa'i ral pa nag po'i thor cog can/_de bzhin gshegs pa lnga 'phro ba'i dbu rgyan dang ldan pa/_stag gi pags pa'i sham thabs rgyab tu
[\[134b.4\]]cung zad 'phyang ba/_phyag drug pa rdo rje dang dril bu bsnams pa'i phyag dag gis ye shes kyi mkha' 'gro ma dkar mo 'am nag mo la 'khyud pa/_g.yas pa dag gis nu ma dang mda'/_g.yon pa dag gis pad+ma'i snod dang gzhu 'dzin pa'o/_/de nas re'u mig rnams la shar du glang po che'i rgyal po la 'gying
[\[134b.5\]]ba'i tshul gyis gnas pa'i rdo rje mkha' 'gro ma dkar mo/_/byang du rma bya la skyil krung phyed pas gnas pa'i mi bzad mkha' 'gro ma ser mo sbrul gyis brgyan pa'o/_/nub tu mkha' lding la tsog pu'i 'dug stangs kyis gnas pa'i ro langs ma dmar mo'o/_/lhor mi'am ci'i gdan la skyil krung
[\[134b.6\]]phyed pas gnas pa'i gtum mo sngon mo dbu skra dmar po grol zhing spyi bor thal mo sbyar ba'o/_/'dir ye shes mkha' 'gro ma la sogs pa lnga ni g.yas pa dang g.yon pa'i phyag gnyis kyis kha T+wAM ga dang thod pa 'dzin pa'o/_/rdo rje mkha' 'gro ma la sogs pa ni glang po che la sogs pa pad+ma
[\[134b.7\]]dang nyi ma la gnas pa glang po che'i pags pa'i smad g.yogs dang mi'i pags pa'i stod g.yogs can no/_/dbang ldan du seng ge la 'gying ba'i tshul gyis gnas pa'i seng ge ma dkar ser phyag gnyis ma g.yas pas steng du 'phyar ba'i kha T+wAM ga dang /_g.yon pas sdigs mdzub dang bcas
[\[135a\]]
[\[135a.1\]]pa'i zhags pa 'dzin pa'o/_/mer rdo rje phag la zlum po'i tshul gyis gnas pa'i stag mo dkar nag phyag gnyis ma g.yas pa dang g.yon pas lcags kyu dang zhags pa 'dzin pa'o/_/bden bral du ma he la skyil krung phyed pas gnas pa'i ce spyang mo ce spyang gi gdong pa can dmar nag phyag
[\[135a.2\]]gnyis kyis dgra sta dang zhags pa 'dzin pa'o/_/rlung du ce spyang la tsog pu'i 'dug stangs kyis gnas pa'i 'ug pa mo 'ug pa'i gdong pa can dmar ser phyag gnyis kyis dbyug pa dang zhags pa 'dzin pa'o/_/'di rnams ni rang rang gi bzhon pa rnams la pad+ma dang nyi mar gnas pa'o/_/shar du
[\[135a.3\]]mkha' 'gro ma'i rgyab tu mkha' 'gro ma dkar mo phyag gnyis kyi rtse mo khar bcug pa'o/_/byang du mi bzad mkha' 'gro ma'i rgyab tu mar me ma ser mo spyi bor mar me lta bu'i thal mo sbyar ba dang /_nub tu ro langs ma'i rgyab tu 'jigs byed ma dmar mo snyim pa khrag gis bkang nas
[\[135a.4\]]gsol ba dang /_lhor gtum mo'i rgyab tu kam po dzI nag mo phyag dag gis thugs kar gtun shing 'phyar ba ste 'di rnams ni pad+ma dang nyi ma dang rol gnas pa'o/_/de nas rdo rje phreng ba dang 'od zer gyi 'khor yug gi phyi rol du zlum po'i rim par pad+ma dang zla ba rnams la shar phyogs su puk+ka sI dang
[\[135a.5\]]dra mi Di dang gtum mo rnams phyag gnyis kyis bdud rtsi'i snod 'dzin pa'o/_/byang du mi bzad ma khrag ma dang sha ma rnams ni sgron ma lngas gang ba'i pad+ma'i snod 'dzin pa'o/_/nub tu drag shul ma dang 'bar ma dang mi sdug ma rnams gtor ma'i snod 'dzin pa'o/_/lhor thod pa ma dang rdo rje ma dang bum pa
[\[135a.6\]]can ma rnams btung ba'i snod 'dzin pa'o/_/dbang ldan du sgeg mo bsnyems pa'i phyag rgya can dang dri chab ma dri'i snod 'dzin pa'o/_/mer pi wang ma pi wang bsgreng ba dang me tog ma me tog 'thor ba'o/_/bden bral du glu ma kha'i thad kar mdzub mo g.yo ba dang bdug spos ma spos dang bcas pa'i spos phor 'dzin
[\[135a.7\]]pa'o/_/rlung du gar ma gar gyi tshul gyis steng du thal mo sbyar ba dang mar me ma mar me dang bcas pa'i mar me'i snod 'dzin pa'o/_/ye shes mkha' 'gro ma la sogs pa'i lha sum cu rtsa gsum po 'di rnams ni phyag gnyis ma zhal gcig pa spyan gsum pa skra grol ba dbu la thod pa'i phreng ba can no/_/_
[\[135b\]]
[\[135b.1\]]mi bzad mkha' 'gro ma ni dbu skra gyen du brdzes pa ste seng ge mo la sogs pa ni gos dmar po gyon pa'o/_/puk+ka sI la sogs pa me'i mtshams kyi lha mo dag ni dkar mo'o/_/mi bzad ma la sogs pa dang dbang ldan gyi lha mo dag ni ser mo'o/_/drag shul ma la sogs pa dang rlung gi mtshams
[\[135b.2\]]kyi lha mo dag ni dmar mo'o/_/thod pa ma la sogs pa dang bden bral gyi mtshams kyi lha mo dag ni nag mo'o/_/de nas rdo rje phreng ba'i khor yug gi phyi rol gyi rim par sgo rnams dang snam bu rnams la chu skyes dang zla ba'i gdan rnams la shar sgor khyab 'jug nag po dang /_byang du tshangs pa ser po dang /_nub
[\[135b.3\]]tu dbang phyug dkar po dang /_lhor gdong drug dmar po dang /_dbang ldan gyi mtshams su dbang po ser po dang /_mer lus ngan po ser po dang /_bden bral du gshin rje nag po dang /_rlung du chu lha dkar po'o/_/lha'i snam bu la shar du keng rus 'jigs dang kha T+wAM ga'i srin po dang tshogs kyi dbang
[\[135b.4\]]phyug dang dril bu'i rna ba can rnams dkar po'o/_/byang du gtum mo'i dbang phyug dang mdun du sa'i lha dang rim gyi dbang phyug dang bzhi ka ra 'jigs su rung ba rnams ser po'o/_/nub tu drag po'i 'dod pa dang shaN+Di li'i dbang phyug dang Da ma ru'i 'dul byed dang sgras 'jigs byed rnams
[\[135b.5\]]dmar po'o/_/lhor tum+bu ra'i dbang phyug dang /_s+thA ra nA do dang mche ba gtsigs pa dang gzhu 'dzin rnams nag po'o/_/khyab 'jug la sogs pa nyi shu rtsa bzhi po 'di rnams ni zhal gcig pa spyan gsum pa phyag bzhi pa g.yas pa dag gis kha T+wAM ga dang rtse gsum 'dzin pa g.yon
[\[135b.6\]]pa dag gis lha mo la 'khyud pa dang thod pa 'dzin pa/_ral ba nag po'i thor cog can thod pa lnga'i phreng ba dang phyag rgya lnga dang ldan pa/_stag gi pags pa'i sham thabs can no/_/'di rnams kyi lha mo rnams kyang phyag g.yas pa dang g.yon pa dag gis thod pa dang kha T+wAM ga 'dzin pa'o/_/'dir dpal ldan
[\[135b.7\]]nam mkha'i rnal 'byor la mi bskyod pa la sogs pa'i de bzhin gshegs pa lngas rgyas btab pa ste/_ye shes mkha' 'gro ma la mi bskyod pa 'am rnam par snang mdzad kyis rgyas btab pa'o/_/rdo rje mkha' 'gro ma la sogs pa bzhi dang mkha' 'gro ma la sogs pa bzhi rtag pa dang rin
[\[136a\]]
[\[136a.1\]]chen dbang po dang snang ba mtha' yas dang /_don yod grub pa rnams kyi ste/_seng ge ma la sogs pa bzhi la mi bskyod pa dang rnam par snang mdzad dang rin chen 'byung ldan dang snang ba mtha' yas rnams kyis so/_/tshangs pa la rnam par snang mdzad kyis te dbang phyug chen po la snang ba
[\[136a.2\]]mtha' yas kyis so/_/lha gzhan dkar po rnams la rnam par snang mdzad dang ser po rnams la rin chen dbang po dang /_dmar po rnams la tshe dpag med dang nag po rnams la mi bskyod pa nag po'o/_/dkyil 'khor gyi dbang phyug gi thugs ka'i sa bon ni hUM ngo /_/oM huM haH swA hA zhes pa ni snying po'o/_/oM yuM
[\[136a.3\]]yaHswA hA/_zhes pa ni ro langs ma'i ste las thams cad pa'i sngags so zhes pa rim pa gsum gyi dkyil 'khor ro/_/snying po'i dkyil 'khor gzhal yas khang lta bu la mkha' 'gro ma la sogs pa bzhi po rnams ni sgo rnams su'o/_/zhes pa gzhan dag gi'o/_/rim pa gnyis pa la yang gzhal yas
[\[136a.4\]]khang gi gzugs so zhes pa ni gzhan dag gi ste de yang zlum po'i byed pa kha cig go/_/gshin rje gshed kyi dkyil 'khor ni rdo rje gur gyi nang du chos 'byung gi lte bar gnas pa'i gzhal yas khang gi dbus su sna tshogs chu skyes dang nyi ma'i steng du gnas pa'i ma he nag po khros pa rus pa'i rgyan gyis brgyan pa'i
[\[136a.5\]]rgyab tu sna tshogs chu skyes dang nyi ma la g.yas bskum zhing g.yon brkyang ba'i rkang stabs kyis gshin rje mnan nas bzhugs pa'i gshin rje gshed nag po smin ma dang sma ra langs shing dbu skra gyen du brdzes pa/_rdo rje'i rgyan gyis brgyan pa sku bong thung zhing gsus pa 'phyang ba/_yan lag rags pa mi
[\[136a.6\]]mgo'i phreng ba mgul bar 'phyang ba ljags 'gyur ba mche ba 'bar zhing gtsigs ba rtsa ba dang g.yas pa dang g.yon pa'i zhal nag po dang dkar po dang dmar po phyag drug gi gri gug dang thod par ldan pa'i g.yas pa dang g.yon pa'i phyag dag gis rang 'od kyi shes rab ma la 'khyud pa/_g.yas pa dag gis
[\[136a.7\]]rdo rje dang ral gri g.yon pa dag gis 'khor lo dang pad+ma 'dzin pa/_'jig rten gsum las rnam par rgyal ba bzhin du mtha' yas la sogs pa'i klu rnams kyis brgyan pa'o/_/'di'i shar du rnam par snang mdzad dkar po rtsa ba dang g.yas pa dang g.yon pa'i zhal gsum dkar po dang nag po dang
[\[136b\]]
[\[136b.1\]]dmar po/_/phyag g.yas pa dag gis 'khor lo dang ral gri dang /_g.yon pa dag gis rin po che dang chu skyes 'dzin pa'o/_/lhor rin chen dbang po gser btso ma'i mdog lta bu ser po dang sngon po dang dkar po'i zhal gsum pa phyag g.yas pa dag gis rin po che dang ral gri/_g.yon pa dag gis
[\[136b.2\]]'khor lo dang pad+ma 'dzin pa'o/_/nub tu snang ba mtha' yas dmar po dmar po dang nag po dang dkar po'i zhal gsum pa/_phyag g.yas pa dag gis pad+ma dang ral gri dang /_g.yon pa dag gis nor bu dang 'khor lo 'dzin pa'o/_/byang du phrag dog gshin rje gshed ljang gu ljang gu dang nag po dang dkar
[\[136b.3\]]po'i zhal gsum pa/_phyag g.yas pa dag gis ral gri dang 'khor lo/_g.yon pa dag gis nor bu dang pad+ma 'dzin pa'o/_/bzhi char yang 'khor lo'i dbang phyug gi mtshan nyid can gyi khro bo/_g.yas pa dang cig shos kyi rtsa ba'i phyag dag gis gri gug dang thod pa 'dzin pas rang dang 'dra ba'i yum la
[\[136b.4\]]'khyud pa'o/_/me'i mtshams su rdo rje tsartsi ka sku dang phyag mtshan rnams gti mug gshin rje gshed lta bu'o/_/bden bral du rdo rje phag mo phag zhal can ma zhe sdang gshin rje gshed lta bu'o/_/dbang ldan du gau rI phrag dog gshin rje gshed lta bu'o/_/'dir rnam par snang mdzad la sogs pa ni sna tshogs rdo rje'i
[\[136b.5\]]rtsa ba rnams su te/_mtshams rnams su ni rdo rje tsartsi ka la sogs pa rang dang 'dra ba'i thabs dang bcas pa'o/_/sgo rnams la shar du tho ba gshin rje gshed nag po'o/_/nag po dang dkar po dang dmar po'i zhal can/_phyag g.yas pa dag gis tho ba dang ral gri dang /_g.yon pa dag gis nor bu dang pad+ma 'dzin
[\[136b.6\]]pa'o/_/lhor dbyug pa gshin rje gshed dkar po dkar po dang sngon po dang dmar po'i zhal can phyag g.yas pa dag gis dbyug pa dang ral gri/_g.yon pa dag gis pad+ma dang 'khor lo 'dzin pa'o/_/nub tu pad+ma gshin rje gshed 'dod chags gshin rje gshed lta bu'o/_/byang du ral gri gshin rje
[\[136b.7\]]gshed phrag dog gshin rje gshed lta bu las cung zad sngo ba'o/_/thams cad kyang khro bo klu rnams kyis brgyan pa/_'jigs pa'i gad rgyangs can/_dbu skra dmar ser gyen du 'bar ba mche ba gtsigs pa'i zhal can/_rtsa ba'i phyag gnyis kyis gri gug dang thod pa 'dzin pas rang 'od kyi shes rab ma la
[\[137a\]]
[\[137a.1\]]'khyud pa'o/_/'dir rnam par snang mdzad dang lha mo rnams ni sna tshogs pad+ma dang zla ba'i gdan la ste/_lha gzhan rnams ni sna tshogs pad+ma dang nyi ma la gnas pa'o/_/dkyil 'khor gyi me la sogs pa'i mtshams bzhir sna tshogs pad+ma la gnas pa'i thod pa bzhi ni/_khu ba dang rdul dang
[\[137a.2\]]bdud rtsi lnga dang sgron ma lngas gang ba'o/_/rigs kyi bdag po ni gshin rje gshed nag po'i spyi bor rang nyid de/_rnam par snang mdzad la sogs pa bzhi'i yang de bzhin no/_/de rnams ni go rims ji lta bar spyan ma la sogs pa bzhi dang tho ba gshin rje gshed la sogs pa rnams kyi yang ngo /_/bcom ldan
[\[137a.3\]]'das kyi thugs ka'i sa bon ni ya'o/_/oM hriH Sh+T-iHbi kr-i tA nan hUM hUM phaT swA hA/_zhes pa ni snying po ste las thams cad pa'i sngags kyang 'di'o/_/rdo rje sgrol ma'i dkyil 'khor ni rdo rje gur gyi nang du chos 'byung gi snying por gzhal yas khang gi dbus su sna tshogs pad+ma 'dab ma brgyad pa'i lte
[\[137a.4\]]bar zla ba la bcom ldan 'das rdo rje sgrol ma gser gyi mdog lta bu sangs rgyas lnga'i cod pan can/_rtsa ba dang g.yas pa dang rgyab dang g.yon pa'i zhal bzhi gser gyi mdog dang /_dkar po dang sngon po dang dmar po'o/_/phyag brgyad ma g.yas pa rnams kyis rdo rje dang zhags pa dang mda' dang dung rnams 'dzin pa/_
[\[137a.5\]]g.yon pa rnams ni ut+pal ser po dang gzhu dang lcags kyu dang sdigs mdzub can no/_/shar gyi 'dab ma la me tog sgrol ma dkar mo phyag dag gis me tog gi phreng ba 'dzin pa dang /_lhor bdug sbos sgrol ma nag mo phyag dag gis bdug spos kyi snod 'dzin pa dang /_nub tu mar me sgrol ma ser mo
[\[137a.6\]]phyag gnyis kyis mar me'i kong bu 'dzin pa dang /_byang du dri chab sgrol ma dmar mo phyag gnyis kyis dri chab kyi dung chos 'dzin pa ste lha mo bzhi po 'di rnams kyang zla ba la gnas pa'o/_/me la sogs pa'i 'dab ma rnams la rnam par snang mdzad la sogs pa'i ngo bo de dag lta bu'i 'khor lo dang rdo rje dang
[\[137a.7\]]pad+ma dang ral gri'o/_/rim pa gnyis pa la sgo rnams su shar du rdo rje lcags kyu ma dkar mo phyag g.yas pas lcags kyu 'dzin pa dang /_lhor rdo rje zhags pa ma ser mo phyag g.yas pas zhags pa 'dzin pa dang /_nub tu rdo rje lcags sgrog ma dmar mo phyag g.yas bas rdo rjes mtshan pa'i lcags sgrog
[\[137b\]]
[\[137b.1\]]'dzin pa dang /_byang du rdo rje dril bu ma ljang gu phyag g.yas pas rdo rje dril bu 'dzin pa'o/_/me la sogs pa'i mtshams rnams su gnas pa'i sna tshogs pad+ma rnams la/_spyan ma la sogs pa rnam par dag pa'i byang chub kyi sems kyi bum pa dang /_ri rab dang me thab dang rgyal mtshan chen po'o/_/steng
[\[137b.2\]]du gtsug tor rnam par rgyal ma dkar mo phyag g.yas pas 'khor lo 'dzin pa ste/_'og tu gnod mdzes ma sngon mo klu'i zhags pa 'dzin pa'o/_/lha mo bcu drug po 'di rnams ni phyag g.yon pa sdigs mdzub dang bcas pa ste sna tshogs pad+ma dang nyi ma la gnas pa'o/_/bcu po 'di rnams kyang zhal gcig
[\[137b.3\]]pa phyag gnyis ma'o/_/bcu gcig po rnams kyang rdo rje skyil krung can gser gyi rna cha g.yo ba/_rnam pa sna tshogs pa'i gos dang rin po ches brgyan pa/_pad+ma rA ga'i 'od zer 'phro ba'o/_/rigs kyi bdag po ni rdo rje sgrol ma'i rin chen dbang po'o/_/me tog sgrol ma la sogs pa ni rnam par snang mdzad dang mi bskyod
[\[137b.4\]]pa dang snang ba mtha' yas dang don yod grub pa rnams te rdo rje lcags kyu ma la sogs pa rnams kyi yang ngo /_/gtsug tor rnam par rgyal ma'i rin chen dbang po ste/_gnod mdzes ma'i mi bskyod pa'o/_/bcom ldan 'das ma'i thugs ka'i sa bon ni tAM ngo /_/oM tA re tut+tA re tu re swA hA/_zhes pa ni snying po ste las
[\[137b.5\]]thams cad pa'i sngags kyang 'di'o/_/'od zer can gyi dkyil 'khor ni rdo rje gur gyi nang du gnas pa'i chos 'byung gi nang du gzhal yas khang ste/_kha cig ni chos 'byung med par ri rab kyi steng du gzhal yas khang ngo zhes pa'o/_/gzhal yas khang gi lte bar mchod rten gyi phug gi snying por sna
[\[137b.6\]]tshogs chu skyes la gnas pa'i zla ba'am nyi ma la g.yas bskum zhing g.yon brkyang bas gnas pa'i bcom ldan 'das ma 'od zer can ser mo rin po che sna tshogs kyi cod pan can/_dbu'i rtser mchod rten gyis brgyan pa rnam pa sna tshogs pa'i rin po che'i rgyan dang ldan pa/_zhal gsum ma rtsa ba'i zhal
[\[137b.7\]]ser po g.yas zhal dkar po/_g.yon zhal nag po phag pa'i gdong can khros pa khro gnyer dang zur mig tu ldan pa/_ljags 'dril ba'i 'jigs su rung ba phyag drug ma g.yas pa rnams kyis mda' dang rdo rje dang khab 'dzin pa/_g.yon pa rnams kyis gzhu dang skud pa dang mya ngan med pa'i shing gi yal ga me
[\[138a\]]
[\[138a.1\]]tog dang bcas pa 'dzin pa/_smad g.yogs sngon po gyon pa rnam par bkra ba'i stod g.yogs sngon po can/_ser po'i mdog can gyi phag pa la gnas shing de'i mdog can gyi phag pas yongs su bskor ba/_mya ngan med pa'i me tog gi phreng bas dbu la brgyan pa'o/_/shar phyogs su arka ma sI me
[\[138a.2\]]tog ban+du ka'i mdog can g.yas pa dang g.yon pa'i phyag gis khab dang skud pa 'dzin pa'o/_/lhor ma rka ma sI ser mo gser gyi mdog can g.yas pas skud pa dang bcas pa'i khab dang g.yon pas mya ngan med pa'i yal ga 'dzin pa'o/_/nub tu an+d+har d+ha ma sI ser mo g.yas pas mya ngan med pa'i yal ga dang
[\[138a.3\]]g.yon pas sdigs mdzub dang bcas pa'i zhags pa 'dzin pa'o/_/byang du te dzo ma sI dmar mo'i mdog can g.yas pa dang g.yon pa'i phyag gis mda' dang gzhu 'dzin pa'o/_/me la sogs pa'i mtshams rnams su u da ya ma sI dang gul mam sI dang pa nam sI dang tsi bar ma sI rnams rim pa ji lta ba bzhin du
[\[138a.4\]]a rka ma sI la sogs pa'i sku mdog dang phyag mtshan no/_/rim pa phyi ma'i snam bu rnams la shar du ma hA tsi ba ram si dang ba rA hA mu khi mche ba gtsigs pa 'jigs su rung ba g.yas pas rdo rje lcags kyu dang g.yon pas rdo rje zhags pa 'dzin pa'o/_/lhor pa ta kra ma sI dang bar li ser mo g.yas pas mya ngan med
[\[138a.5\]]pa'i yal ga dang g.yon pas rdo rje 'dzin pa'o/_/nub tu pa ra kra ma sI dang ba da le dmar mo g.yas pa dang g.yon pa dag gis mda' dang gzhu 'dzin pa'o/_/byang du Urma ma sI dang ba ra li ljang gu g.yas pa dang g.yon pa'i phyag dag gis khab dang skud pa 'dzin pa'o/_/me'i mtshams su bat+tA li dmar po'i
[\[138a.6\]]mdog can g.yas pa dang g.yon pa'i phyag dag gis khab dang skud pa 'dzin pa'o/_/bden bral du ba dA li ser mo g.yas pas skud pa dang bcas pa'i khab dang g.yon pas yal ga dang bcas pa'i mya ngan med pa'i me tog gi chun po 'dzin pa'o/_/rlung du ba rA li dkar mo g.yas pa dang g.yon pa dag gis
[\[138a.7\]]mya ngan med pa'i yal ga dang zhags pa 'dzin pa'o/_/dbang ldan du ba rA hA mu khi dmar mo phyag gnyis kyis mda' dang gzhu 'dzin pa'o/_/shar la sogs pa'i sgo rnams su A lo dang /_tA lo dang /_kA lo dang /_sad pa lo sam+ba mUr+d+ha Ti rnams ni rim pa ji lta bzhin du/_dkar mo dang /_ser mo dang /_dmar
[\[138b\]]
[\[138b.1\]]mo dang /_ljang gu ste phyag gnyis ma rdo rje lcags kyu dang /_zhags pa dang lcags sgrog dang dril bu 'dzin pa'o/_/arka ma sI la sogs pa'i lha mo nyi shu rtsa bzhi po 'di rnams mngon par gsar du byung ba'i lang tsho can spyi bor mchod rten gyis brgyan pa/_rnam pa sna tshogs pa'i rin po che'i rgyan dang ldan pa rnam par
[\[138b.2\]]bkra ba'i gos sngon pos stod g.yogs byas pa/_phag zhal gcig ma spyan gsum ma phyag gnyis ma gser gyi mdog can gyi phag pa la gnas shing /_gser gyi mdog can gyi phag pas yongs su bskor ba'o/_/sgo skyong ma rnams ni sna tshogs chu skyes dang nyi ma la g.yas brkyang gis gnas pa ste
[\[138b.3\]]gzhan nyi shu rtsa bzhi po sna tshogs chu skyes dang zla ba la g.yon brkyang gis gnas pa'o/_/rigs kyi bdag po ni 'od zer can ma'i rtag pa'o/_/shar la sogs pa'i phyogs la bskor ba rnams kyi mi bskyod pa dang rin chen dbang po dang snang ba mtha' yas dang don yod grub pa rnams te me la sogs pa'i mtshams
[\[138b.4\]]la bskor ba rnams kyi 'dod bzhin no zhes pa ni kha cig go/_/yang na dkar mo rnams kyi rnam par snang mdzad dang nag mo rnams kyi mi bskyod pa dang /_ser mo rnams kyi rin chen 'byung ldan dang /_ljang gu rnams kyi don yod grub pa'o zhes pa ni gzhan no/_/'od zer can gyi thugs ka'i sa bon ni maM mo/_/_
[\[138b.5\]]oM mA rI ts+yai swA hA/_zhes pa ni snying po'o/_/oM mA rI ts+yai hUM sar+b+ba big+h+nA na ud+bA da ya hUM phaT/_ces pa las thams cad pa'i sngags so//_//bsrung ba lnga'i dkyil 'khor ni rdo rje gur gyi nang du ri rab kyi steng gi gzhal yas khang gi dbus su sna tshogs chu skyes dang zla ba la bcom ldan 'das ma so sor 'brang
[\[138b.6\]]ma chen mo 'od zer dmar po'i dkyil 'khor can/_zhal bzhi ma rtsa ba'i zhal ser mo g.yas dkar ba rgyab sngo ba/_g.yon dmar ba phyag bcu gnyis ma g.yas pa rnams kyis rin po che'i gdugs dang 'khor lo dang rdo rje dang mda' dang ral gri dang mchog sbyin gyi phyag rgya'o/_/g.yon pa rnams kyis rdo rje
[\[138b.7\]]dang zhags pa dang rtsa gsum dang gzhu dang dgra sta dang dung rnams 'dzin pa/_dbu la mchod rten gyis brgyan pa rdo rje'i skyil krung can ma'o/_/de'i shar phyogs su sna tshogs pad+ma dang zla ba la stong chen mo rab tu 'joms ma rol pa'i kun du bskyod pas bzhugs pa/_sku mdog dkar mo zla ba'i
[\[139a\]]
[\[139a.1\]]dkyil 'khor gyi 'od can zhal bzhi ma rtsa ba'i zhal dkar mo g.yas sngo ba rgyab ser ba g.yon ljang gu phyag bcu ma g.yas pa rnams kyis pad+ma la gnas pa'i 'khor lo rtsibs brgyad pa dang mchog sbyin dang lcags kyu dang mda' dang ral gri dang g.yon pa rnams kyis rdo rje dang sdigs mdzub dang zhags
[\[139a.2\]]pa dang gzhu dang dgra sta rnams 'dzin pa'o/_/lhor sna tshogs pad+ma dang nyi ma la gsang sngags rjes su 'dzin ma chen mo rdo rje'i skyil krung can ma nag mo nyi ma'i 'od can rtsa ba dang g.yas pa dang g.yon pa'i zhal rnams nag po dang dkar po dang dmar po phyag bcu gnyis ma g.yas pa dang g.yon pa'i
[\[139a.3\]]phyag gnyis kyis chos 'chad kyi phyag rgya mdzad pa/_gzhan pa gnyis kyis bsam gtan gyi phyag rgya mdzad pa g.yas pa'i phyag rnams kyis rdo rje dang mda' dang mchog sbyin dang mi 'jigs pa'i phyag rgya dang g.yon pa rnams kyis sdigs mdzub dang bcas pa'i zhags pa dang gzhu dang rin po che'i gdugs dang
[\[139a.4\]]pad+ma la gnas pa'i bum pa 'dzin pa'o/_/nub tu sna tshogs chu skyes dang nyi ma la bsil ba'i tshal chen mo skyil krung phyed pas bzhugs pa dmar mo nyi ma'i 'od can rtsa ba dang g.yas pa dang g.yon pa'i zhal rnams dmar po dang dkar po dang nag po phyag brgyad ma g.yas pa rnams kyis pad+ma dang bcas pa'i mi 'jigs pa'i
[\[139a.5\]]phyag rgya dang mda' dang rdo rje dang ral gri dang /_g.yon pa rnams kyis sdigs mdzub dang bcas pa'i zhags pa dang gzhu dang rin po che'i rgyal mtshan dang thugs kar po ti 'dzin pa'o/_/byang du sna tshogs pad+ma dang zla ba la rma bya chen mo sems dpa'i skyil krung can ljang gu zla ba'i 'od can rtsa ba dang g.yas pa dang g.yon pa'i
[\[139a.6\]]zhal rnams ljang gu dang nag po dang dkar po phyag brgyad ma g.yas pa rnams kyis rma bya'i mjug sgro dang mda' dang mchog sbyin dang ral gri/_g.yon pa rnams kyis lhung bzed la gnas pa'i dge slong dang gzhu dang pang du gnas pa'i bum pa rin po che 'bar ba 'bab pa can dang sna tshogs rdo rjes sbras pa'i rin po che'i
[\[139a.7\]]rgyal mtshan 'dzin pa/_rim pa gnyis pa la me'i mtshams su dus ma nag mo phyag dag gis dung 'dzin pa dang /_bden bral du dus mtshan ma ser mo phyag dag gis rdo rjes mtshan pa'i rgyal mtshan 'dzin pa dang /_rlung du dus kyi rnab mo dmar mo phyag dag gis dgra sta 'dzin pa dang /_dbang ldan du dkar mo sku
[\[139b\]]
[\[139b.1\]]mdog dkar mo phyag dag gis rtse gsum 'dzin pa ste bzhi po 'di dag ni zhal gcig phyag gnyis ma'o/_/dgu po 'di rnams ni rnam pa sna tshogs pa'i rin po che'i rgyan dang lha'i gos dang rin po che'i cod pan can/_zhal re re la spyan gsum gsum dang ldan pa rim pa ji lta ba bzhin du rin chen dbang po dang rnam par snang
[\[139b.2\]]mdzad dang mi bskyod pa dang snang ba mtha' yas dang don yod grub pa dang mi bskyod pa dang rin chen dbang po dang snang ba mtha' yas dang rnam par snang mdzad rnams kyis rgyas btab pa'o/_/shar la sogs pa'i sgo rnams su sna tshogs pad+ma dang nyi ma la rdo rje lcags kyu ma dang rdo rje zhags pa ma dang rdo rje
[\[139b.3\]]lcags sgrog ma dang rdo rje 'bebs ma rnams ni snga ma bzhin no/_/so sor 'brang ma chen mo la sogs pa rnams kyi sa bon ni praM dang /_oM ma ni d+ha ri badzrI Ni ma hA pra ti sa re hUM hUM phaT phaT swA hA zhes pa ni snying po dang /_sa bon ni buM dang /_oM AH ma hA sA ha sra pra mard nI hUM hUM ni snying po dang /_sa bon ni hUM dang /_oM AHma hA man+t+ra a nu sA ri Ni
[\[139b.4\]]hUM hUM ni snying po dang /_sa bon ni dzIM dang /_oM AHma hA shI ta ba ti dzIM hUM hUM ni snying po dang /_sa bon ni maM dang /_oM AHma hA ma yU rA bi d+yA+e rA dz+nyi hUM hUM phaT phaT swA hA/_zhes pa ni snying po'o/_/dgos pa'i dbang gis 'di rnams gang yang rung bas 'khor lo'i dbang phyug ma bya ste/_'khor lo'i dbang phyug
[\[139b.5\]]ma'i snying po'i sngags ni las thams cad pa'o/_/rdo rje dbyings kyi dkyil 'khor ni rdo rje gur gyi nang du gling rnams dang nye ba'i gling rnams rgya mtsho bdun la sogs pas yongs su bskor ba'i ri rab kyi steng du gzhal yas khang ste/_de'i dbus su seng ge'i steng du sna tshogs pad+ma'i lte ba la bcom ldan 'das
[\[139b.6\]]rnam par snang mdzad dkar po rdo rje'i skyil krung gis bzhugs pa/_nyi ma'i 'od can/_sangs rgyas lngas spras pa'i rin po che'i cod pan gyis brgyan pa'i ral pa'i thor cog dang ldan pa/_rnam pa sna tshogs pa'i rin po che'i rgyan dang /_gos can zhi ba/_dkar po dang ser po dang /_dmar po dang /_ljang gu'i
[\[139b.7\]]zhal bzhi pa/_phyag brgyad pa g.yas pa dang g.yon pa dag gis rdo rje dang bcas pa'i byang chub mchog gi phyag rgya 'dzin pa/_gzhan pa dag gis bsam gtan gyi phyag rgya 'dzin pa/_g.yas pa dag gis bgrang phreng dang mda' 'dzin pa g.yon pa dag gis 'khor lo dang gzhu 'dzin pa'o/_/yang
[\[140a\]]
[\[140a.1\]]na 'di ni zhal gcig phyag gnyis pa sku mdog dkar po rdo rje dang bcas pa'i byang chub mchog gi phyag rgya 'dzin pa ste/_g.yon pa'i rdo rje khu tshur gyi mdzub mo bslang ba g.yas pa'i rdo rje khu tshur gyis bzung ba ni byang chub mchog gi phyag rgya'o/_/'dab ma rnams la mdun du sems ma rdo rje ma sngon mo
[\[140a.2\]]g.yas pas rdo rje rtse lnga pa dmar po dang g.yon pas sdigs mdzub dang bcas pa'i zhags pa 'dzin pa'o/_/g.yas su rin chen rdo rje ma ser mo g.yas pas rdo rje rtse lnga pa'i rtse mor rin po ches mtshan pa 'dzin zhing /_g.yon pas sdigs mdzub mdzad pa'o/_/rgyab tu chos kyi rdo rje ma dmar mo g.yas pas rdo rje rtse lnga pas
[\[140a.3\]]mtshan pa'i pad+ma 'dab brgyad dkar dmar dang g.yon pas pad+ma 'dzin pa'o/_/g.yon du las kyi rdo rje ma ljang gu g.yas pas de bzhin gshegs pa lnga'i mdog can sna tshogs rdo rje rtse mo bcu gnyis pa 'dzin zhing g.yon pas sdigs mdzub mdzad pa'o/_/de nas shar phyogs su glang po che'i dbang po'i steng du sna
[\[140a.4\]]tshogs pad+ma'i lte ba la mi bskyod pa sngon po rdo rje skyil krung gis bzhugs pa/_phyag g.yas pa'i sor mo gung mos rdo rje rtse lnga pa sngon po bzung nas sa gnon gyi tshul mdzad cing /_phyag g.yon pa gan rkyal pang du bzhag pa'o/_/'dab ma rnams la mdun du rdo rje sems dpa' dkar po phyag g.yas pa'i ser
[\[140a.5\]]mo gung mos thugs kar gtod pa'i tshul du rdo rje 'dzin pa g.yon pa'i khu tshur gyis bsnyems pa dang bcas pa'i dril bu dkur brten nas 'dzin pa'o/_/g.yas su rdo rje rgyal po ser po phyag g.yas par gnas pa'i rdo rje lcags kyus 'gugs pa'i tshul mdzad cing g.yon pas zhags pa 'dzin pa'o/_/kha cig ni phyag
[\[140a.6\]]gnyis kyis rdo rje lcags kyu 'dzin pas spyan 'dren pa'i tshul byed pa'o zhes pa'o/_/g.yon du rdo rje chags pa dmar po g.yon pa dang cig shos dag gis gzhu dang mda' 'dzin pa'o/_/rgyab tu rdo rje legs pa mar ka ta'i mdog lta bu rdo rje dang bcas pa'i phyag gnyis kyis thugs kar legs so sbyin pa'i tshul
[\[140a.7\]]mdzad pa'o/_/lhor rta'i steng du sna tshogs pad+ma'i lte bar rin chen 'byung ldan ser po rdo rje'i skyil krung gis bzhugs pa/_g.yas pa rdo rjes mtshan pa'i rin po che sor mo gung mos bzung nas mchog sbyin gyi tshul mdzad cing /_g.yon pa gan rkyal du pang par bzhag pa'o/_/'dab ma rnams la mdun du rdo rje
[\[140b\]]
[\[140b.1\]]rin chen ser po g.yas pas rdo rje dang bcas pa'i khu tshur gyis mtha' gnyis su rdo rje gnyis kyis mtshan pa'i rin po che'i phreng ba rang gi dbang bskur ba'i gnas su 'ching bar mdzad cing /_g.yon pa rdo rje dril bu bsnyems pa dang bcas pas 'dzin pa'o/_/g.yas su rdo rje gzi brjid dmar po phyag gnyis
[\[140b.2\]]kyis nyi ma thugs kar 'dzin pa'i 'od kyis gsal bar mdzad pa'o/_/g.yon du rdo rje rgyal mtshan ljang gu phyag gnyis kyis yid bzhin gyi nor bu'i rgyal mtshan 'dzin zhing g.yon gyi dpung pa'i gnas su 'phyang ba'o/_/rgyab tu rdo rje bzhad pa dkar po g.yas pa dang g.yon pa'i phyag dag gis so'i phreng ba rdo rje gnyis
[\[140b.3\]]dang ldan pa bzung nas zhal gyi thad kar 'jog pa'o/_/nub tu rma bya'i steng du sna tshogs pad+ma'i lte ba la snang ba mtha' yas dmar po rdo rje'i skyil krung gis bzhugs pa/_phyag g.yon dang g.yas pa gan rkyal du pang pa'i thad du bzhag nas ting nge 'dzin gyi phyag rgya mdzad de g.yas pa'i sor mo gung mos rdo rjes mtshan
[\[140b.4\]]pa'i sor mo 'dzin pa'o/_/'dab ma rnams la mdun du rdo rje chos dkar dmar g.yon pas bsnyems pa dang bcas pas pad+ma'i yu ba 'dzin zhing g.yas pas kha 'byed pa'o/_/g.yas su rdo rje rnon po nam mkha' ltar sngo bsangs g.yon pas thugs kar shes rab kyi pha rol tu phyin pa'i glegs bam dang /_g.yas
[\[140b.5\]]pas ral gri 'phar thabs su 'dzin pa'o/_/g.yon du rdo rje rgyu gser gyi mdog can phyag g.yon par gnas pa'i 'khor lo rtsibs brgyad pa phyag g.yas pa'i sor mo gung mos 'gal me'i 'khor lo ltar bskor zhing chos kyi 'khor lo'i phyag rgya 'dzin pa'o/_/rgyab tu rdo rje smra ba dmar po g.yon pas chos
[\[140b.6\]]kyi dung dang g.yas pas rdo rje rtse gcig pa lta bu'i lce 'dzin pa'o/_/byang du nam mkha' lding gi steng du sna tshogs pad+ma'i lte ba la don yod grub pa ljang gu rdo rje'i skyil krung gis bzhugs pa/_phyag g.yas pa'i sor mo gung mos sna tshogs rdo rje 'dzin pas mi 'jigs pa sbyin pa'i tshul mdzad cing /_g.yon
[\[140b.7\]]pa gan rkyal du pang par bzhag pa'o/_/'dab ma rnams la mdun du rdo rje las ljang gu g.yas pas bslang ba'i sbyor bas sna tshogs rdo rje rtse mo bcu gnyis pa thugs kar gtod pa'i tshul du 'dzin zhing /_g.yon sna tshogs rdo rjes mtshan pa'i dril bu dkur brten pa ste/_yang na phyag gnyis kyi thal mo
[\[141a\]]
[\[141a.1\]]spyi bor sbyar nas sna tshogs rdo rje 'dzin pa'o/_/g.yas su rdo rje srung ba ser po phyag gnyis kyis rdo rje'i go cha 'dzin pa'o/_/g.yon du rdo rje gnod sbyin nag po phyag dag gis mthe'u chung gnyis rdo rje mche ba'i mtshon gyi rtse mo can rang gi zhal gyi grwar 'dzin pas gdug pa can rnams bsdigs
[\[141a.2\]]par byed pa'o/_/rgyab tu rdo rje khu tshur ser po khu tshur gyi mtshams su rdo rje ste rdo rje khu tshur dag gis 'tshir ba'i rdo rje rtse lnga pa bzung ba'o/_/dbus kyi gzhal yas khang gi me'i pad+ma la rdo rje sgeg mo dkar mo rdo rje dkur brten pa'i phyag rgya dang ldan pa'i phyag gis rdo rje gnyis 'dzin pa'o/_/_
[\[141a.3\]]bden bral gyi pad+ma la phreng ba ma ser mo phyag dag gis rin po che'i phreng ba 'dzin pa'o/_/rlung gi pad+ma la glu ma dmar mo phyag dag gis pi wang sgrogs pa'o/_/dbang ldan gyi pad+ma la gar ma ljang gu rdo rje rtse gsum pa bzung ba'i phyag dag gis gar mdzad pa'o/_/dbus kyi gzhal yas khang gi phyi rol gyi snam
[\[141a.4\]]bu'i shar gyi pad+ma rnams la byams pa dang mthong ba don yod dang ngan song kun 'dren dang mya ngan dang mun pa thams cad 'joms pa'i blo gros rnams ni mi bskyod pa lta bu'o/_/lho'i pad+ma rnams la spos kyi glang po dang dpa' bar 'gro ba dang nam mkha'i mdzod dang ye shes tog rnams ni rin chen 'byung
[\[141a.5\]]ldan lta bu'o/_/nub kyi pad+ma rnams la 'od dpag med dang zla ba'i 'od dang bzang skyong dang /_dra ba can gyi 'od rnams ni snang ba mtha' yas lta bu'o/_/byang gi pad+ma rnams la rdo rje snying po dang blo gros mi zad pa dang spobs pa brtsegs pa dang kun du bzang po rnams ni don yod grub pa lta bu'o/_/yang
[\[141a.6\]]na shar la sogs pa'i snam bu rnams la byams pa la sogs pa bskal pa bzang po'i byang chub sems dpa' stong du bzhi yis ma tshang ba bsgom par bya'o/_/de dag gi mtshan rnams ni rnam par rgyas pas 'jigs nas ma bshad de/_gal te 'dod na bdag gis byas pa'i mtshan yang dag par brjod pa'i
[\[141a.7\]]'grel pa rnal 'byor snying po'i phreng ba las rtogs par bya'o/_/me'i mtshams kyi pad+ma la rdo rje bdug spos ma dkar mo dang /_bden bral gyi pad+ma la rdo rje me tog ma ser mo dang /_rlung gi pad+ma la rdo rje mar me ma dkar dmar dang /_dbang ldan gyi pad+ma la rdo rje dri chab ma ljang gu ste/_bdug spos
[\[141b\]]
[\[141b.1\]]ma la sogs pa 'di rnams sngar dang 'dra ba'i phyag mtshan 'dzin pa'o/_/shar la sogs pa'i sgo'i pad+ma rnams la rdo rje lcags kyu dang /_rdo rje zhags pa dang rdo rje lcags sgrog dang /_rdo rje 'bebs pa rnams ni rim pa bzhin du dkar po dang ser po dang dmar po dang ljang gu ste sngar dang 'dra ba'i phyag mtshan 'dzin
[\[141b.2\]]pa'o/_/'dir bcom ldan 'das rdo rje dbyings las gzhan pa'i lha thams cad zhal gcig phyag gnyis pa sna tshogs pa'i gos dang rin po ches brgyan pa/_rin po che'i cod pan can no/_/rdo rje sems dpa' la sogs pa ma gtogs pa ni dkyil 'khor gyi dbang phyug la mngon du phyogs pa ste/_rdo rje sems dpa'
[\[141b.3\]]la sogs pa'i byang chub sems dpa' bcu drug ni rang rang gi bdag po'i de bzhin gshegs pa la mngon du phyogs pa'o/_/rnam par snang mdzad la sogs pa nas rdo rje 'bebs pa'i mthar thug pa'i lha thams cad ni ji skad bshad pa'i lte ba dang 'dab ma rnams la zla ba la gnas shing nyi ma'i 'od zer can
[\[141b.4\]]no/_/de bzhin gshegs pa lnga las gzhan pa'i lha bzhi bcu rtsa brgyad ni sems dpa'i skyil krung gis bzhugs pa'o/_/'dir bcom ldan 'das rdo rje dbyings rnam par snang ba shin tu rnam par dag pa chos kyi dbyings kyi bdag nyid la rang dang 'dra ba'i rdo rje sems dpas rgyas gdab po/_/me long lta
[\[141b.5\]]bu'i ye shes la sogs pa'i bdag nyid mi bskyod pa la sogs pa de bzhin gshegs pa bzhi'i rigs kyi bdag po ni rnam par snang mdzad do/_/sems ma rdo rje ma dang rdo rje sems dpa' la sogs pa bzhi dang sgeg mo dang bdug spos ma dang /_byams pa la sogs pa bzhi dang /_rdo rje lcags kyu rnams kyi
[\[141b.6\]]mi bskyod pa'o/_/rin chen rdo rje ma dang rdo rje rin chen la sogs pa bzhi dang /_phreng ba ma dang me tog ma dang spos kyi glang po la sogs pa bzhi dang rdo rje zhags pa rnams kyi rin chen 'byung ldan no/_/chos kyi rdo rje ma dang rdo rje chos rab la sogs pa bzhi dang glu ma dang mar me ma dang 'od dpag med la sogs
[\[141b.7\]]pa bzhi dang /_rdo rje lcags sgrog ma rnams kyi snang ba mtha' yas so/_/las kyi rdo rje ma dang rdo rje las rab la sogs pa bzhi dang gar ma dang dri chab ma dang rdo rje snying po la sogs pa bzhi dang /_rdo rje 'bebs pa rnams kyi don yod grub pa'o/_/'dir nang gi gzhal yas khang gi sgo rnams
[\[142a\]]
[\[142a.1\]]la rdo rje lcags kyu la sogs pa bsgom par bya'o zhes pa ni phyogs gzhan no/_/rnam par snang mdzad kyi thugs ka'i sa bon ni a'o/_/oM sarba ta thA ga ta ma hA yo gI shwa ra hUM zhes pa ni snying po'o/_/oM badzra yak+Sha hUM zhes pa ni rdo rje gnod sbyin gyi ste las thams cad pa'i sngags so/_/_
[\[142a.2\]]gang yang rdo rje rtse mo la sogs pa'i rgyud rnams su rnam pa gzhan gyis kyang lha'i rnam pa'i khyad par gsungs pa de dag ni mangs pas 'jigs pas ma bshad do/_/bzhi bcu rtsa gsum gyi bdag nyid can 'jam pa'i rdo rje'i dkyil 'khor ni rdo rje'i gur la sogs pa nas gzhal yas khang gi bar du dang por
[\[142a.3\]]bshad pa'i 'jam pa'i rdo rje'i dkyil 'khor bzhin no/_/'on kyang 'dir khro bo rnams ni 'chad par 'gyur ba'i gzugs can no zhes pa ni phyogs gcig ste/_rdo rje gur gyi nang ri rab kyi steng du sna tshogs chu skyes kyi lte ba la gnas pa'i gzhal yas khang ngo zhes pa ni gnyis pa'o/_/phyogs gnyis ka la yang
[\[142a.4\]]mchod rten dkar po'i nang du gzhal yas khang ngo /_/de'i lte bar seng ge'i steng du sna tshogs chu skyes dang zla ba la sems dpa'i skyil krung gis bzhugs pa'i bcom ldan 'das rnam par snang mdzad kyi rang bzhin 'jam pa'i rdo rje ni sku mdog gser btso ma lta bu sdug cing yid du 'ong ba me tog sna tshogs
[\[142a.5\]]kyis mdzes pa'i zur phud gsum gyis rnam par brgyan pa/_rtsa ba dang g.yas pa dang g.yon pa'i zhal rnams ser po dang sngon po dang dkar po phyag drug pa g.yas pa rnams kyis ral gri dang mchog sbyin dang mda' g.yon pa rnams kyis shes rab kyi pha rol tu phyin pa'i po ti dang /_ut+pal
[\[142a.6\]]sngon po dang gzhu 'dzin pa/_rang dang 'dra ba'i rdo rje dbyings kyi dbang phyug ma la snyoms par zhugs pa'o/_/de'i shar gyi re'u mig la glang po che'i steng du sna tshogs chu skyes dang nyi ma la mi bskyod pa sngon po 'gying ba'i tshul gyis gnas pa/_rtsa ba dang g.yas pa dang g.yon pa'i zhal rnams sngon po dang dkar
[\[142a.7\]]po dang dmar po phyag brgyad pa g.yas pa'i sor mo gung mos rdo rje thugs kar gyen du bsgreng ba/_g.yon pa rdo rje khu tshur gyis rdo rje dril bu dkur brten pa/_gzhan g.yas pa rnams kyis ral gri dang lcags kyu dang mda' dang /_g.yon pa rnams kyis nu ma dang zhags pa dang gzhu 'dzin pa'o/_/lhor rta'i
[\[142b\]]
[\[142b.1\]]steng du sna tshogs chu skyes dang nyi ma rin chen 'byung ldan ser po sems dpa'i skyil krung can/_rtsa ba dang g.yas pa dang g.yon pa'i zhal rnams ser po dang sngon po dang dkar po phyag drug pa rtsa ba'i phyag dag gis mnyam gzhag gi phyag rgya mdzad pa/_g.yas pa dag gis rin po che dang ral gri g.yon pa dag
[\[142b.2\]]gis 'khor lo dang rdo rje 'dzin pa'o/_/nub tu rma bya'i steng du sna tshogs chu skyes dang nyi ma la snang ba mtha' yas dkar po sems dpa'i skyil krung can/_rtsa ba dang g.yas pa dang g.yon pa'i zhal rnams dkar po dang sngon po dang dmar po phyag drug pa g.yon pas sgeg pa dang bcas pa'i pad+ma'i yu ba thugs kar
[\[142b.3\]]bzung ste g.yas pas kha 'byed pa/_g.yas pa dag gis bgrang phreng dang rdo rje 'dzin cing /_g.yon pa dag gis nu ma dang spyi blugs 'dzin pa'o/_/byang du nam mkha' lding gi steng du sna tshogs chu skyes dang nyi ma la don yod grub pa dmar po sems dpa'i skyil krung can/_rtsa ba dang g.yas pa dang g.yon
[\[142b.4\]]pa'i zhal rnams dmar po dang sngon po dang dkar po phyag drug pa dang po gnyis bsam gtan gyi phyag rgya bcings pa/_g.yas pa dag gis ral gri dang rdo rje g.yon pa dag gis nu ma dang lcags kyu 'dzin pa'o/_/dbang ldan du spyan ma ser mo sems dpa'i skyil krung can/_phyag brgyad ma
[\[142b.5\]]g.yas pa rnams kyis mchog sbyin dang mi 'jigs pa dang 'khor lo dang mda' g.yon pa rnams kyis sdigs mdzub dang bcas pa'i zhags pa dang rin po che'i snye ma dang bgrang phreng dang gzhu 'dzin pa'o/_/mer mA ma kI sngon mo khro ba dang bcas pas rgod pa sems dpa'i skyil krung can/_phyag drug ma
[\[142b.6\]]g.yas pa rnams kyis mi 'jigs pa dang rdo rje dang mda' g.yon pa rnams kyis sdigs mdzub dang zhags pa dang gzhu 'dzin pa'o/_/bden bral du gos dkar mo 'gying ba'i tshul gyis gnas pa phyag drug ma/_g.yas pa rnams kyis mi 'jigs pa dang rdo rje dang mda'/_g.yon pa rnams kyis pad+ma
[\[142b.7\]]dang bgrang phreng dang gzhu 'dzin pa'o/_/rlung du sgrol ma ma ra ka ta lta bu sems dpa'i skyil krung can phyag drug ma/_g.yas pa rnams kyis mi 'jigs pa dang rdo rje dang mda' g.yon pa rnams kyis sdigs mdzub dang ut+pal dang gzhu 'dzin pa'o/_/rim pa gnyis par shar la sogs pa'i
[\[143a\]]
[\[143a.1\]]phyogs rnams su sems ma rdo rje ma dang rin chen rdo rje ma dang chos kyi rdo rje ma dang las kyi rdo rje ma rnams kyi sku mdog dang phyag mtshan dang mtshon cha rnams ni rim pa ji lta ba bzhin du mi bskyod pa la sogs pa rnams dang mtshungs pa'o/_/'on kyang nu ma 'dzin pa med par sems ma rdo rje
[\[143a.2\]]ma dang rin chen rdo rje ma dang las kyi rdo rje ma rnams ni sdigs mdzub 'dzin pa ste chos kyi rdo rje ma ni zhags pa 'dzin pa'o/_/dbang ldan du tsun+da ma zla ba'i mdog can phyag nyi shu rtsa drug ma rtsa ba'i phyag dag gis thugs kar rtsa ba'i phyag rgya dang g.yon pa rnams kyis mi 'jigs pa dang ral gri dang
[\[143a.3\]]rin po che'i phreng ba dang bI dza pU ra dang mda' dang dgra sta dang dbyug to dang tho ba dang lcags kyu dang rdo rje dang ba dan gsum gyi tshul dang bgrang phreng rnams dang /_g.yon pa rnams kyis yid bzhin gyi nor bu'i rgyal mtshan dang pad+ma dang spyi blugs dang zhags pa dang gzhu dang shak+ta dang 'khor lo dang ral gri dang
[\[143a.4\]]sdigs mdzub dang bum pa bzang po dang mtshon rtse gcig pa dang shes rab kyi pha rol tu phyin pa'i po ti 'dzin pa/_kany+tsu ka'i stod g.yogs bcings pa bla gos phrag pa la gzar ba/_gar gyi nyams dgu'i rang bzhin can rtsa ba'i zhal dkar po g.yas pa'i zhal sngon po ljags 'dril zhing mche ba cung zad
[\[143a.5\]]gtsigs pa g.yon pa ser po ma mchu mnan pa'o/_/thal mo yang dag par sbyar te mdzub mo gnyis gung mo'i tshigs bar pa la zlum po'i rnam par bzhag cing mthe bong dag mdzub mo'i logs kyi rtsa bar 'dzin pa ni 'di'i rtsa ba'i phyag rgya'o/_/mer rin chen skar mda' ma ser mo phyag drug ma dang po gnyis
[\[143a.6\]]kyis thugs kar rin po che kha sbyor 'dzin pa g.yas pa dag gis mi 'jigs pa dang mda' dang /_g.yon pa rnams sdigs 'dzub dang gzhu 'dzin pa'o/_/bden bral du khro gnyer can ma dkar mo phyag bcu drug ma g.yas pa rnams kyis rdo rje dang dbyug pa dang mda'/_g.yon pa rnams kyis sdigs mdzub dang spyi blugs
[\[143a.7\]]dang gzhu 'dzin pa'o/_/rlung du rdo rje lcags sgrog ma ljang gu phyag drug ma g.yas pa rnams kyis rdo rje dang rdo rje lcags sgrog dang mda' dang g.yon pa rnams kyis sdigs mdzub dang zhags pa dang gzhu 'dzin pa'o/_/spyan ma la sogs pa lha mo bcu gnyis po 'di rnams ni rol pa'i kun du bskyod pa dang ldan pas zla ba'i
[\[143b\]]
[\[143b.1\]]gdan la bzhugs shing 'od zer dmar po'i dkyil 'khor can rang rang gi rigs kyi bdag po bzhin du zhal gsum pa'o/_/rim pa gsum pa'i dkyil 'khor gyi snam bu rnams la shar du byams pa gser gyi mdog can phyag dang po gnyis chos kyi 'khor lo'i phyag rgya mdzad cing /_g.yas pa mchog sbyin gyi
[\[143b.2\]]phyag rgya dang /_g.yon pas me tog dang bcas pa'i klu shing gi yal ga 'dzin pa/_'jam dpal dmar po'i gzugs can khyad par du shes rab ma dang bral ba dang /_spos kyi glang po ljang gu g.yon pas bum par gnas pa'i glang po che'i sna 'dzin zhing g.yas pa mchog sbyin pa dang /_ye shes tog ser po
[\[143b.3\]]g.yon pas yid bzhin gyi nor bu'i rgyal mtshan 'dzin zhing /_g.yas pas mchog sbyin pa bya'o/_/lhor bzang skyong sku mdog dmar po g.yon pas rin po che 'dzin zhing g.yas pas mchog sbyin pa dang /_blo gros rgya mtsho dkar po phyag gnyis kyis ser mo thams cad brkyang bas chu rlabs kyi tshul mdzad
[\[143b.4\]]pa dang /_blo gros mi zad pa gser gyi mdog can g.yon pa'i khu tshur thugs kar bzhag ste g.yas mchog sbyin gyi phyag rgya can dang /_spobs pa brtsegs pa ljang gu g.yon pa'i khu tshur pang du bzhag cing g.yas pas se gol gtogs pa'o/_/nub tu mthu chen thob pa dkar po g.yon par cung zad kha bye ba'i
[\[143b.5\]]pad+ma dkar po 'dzin zhing /_g.yon pas mchog sbyin pa dang /_ngan song kun 'dren dkar po phyag gnyis kyis sdig pa 'dor ba'i tshul can dang /_mya ngan dang mun pa thams cad nges par 'joms pa'i blo gros ser po phyag gnyis kyis kha sbyar brdeg pa'i tshul can dang /_dra ba can gyi 'od dmar po g.yon
[\[143b.6\]]pas ut+pal la la gnas pa'i nyi ma'i dkyil 'khor 'dzin zhing g.yas mchog sbyin pa'o/_/byang du zla 'od dkar po g.yon pas ut+palar gnas pa'i zla ba'i dkyil 'khor 'dzin zhing g.yas pas mchog sbyin pa dang /_'od dpag med dmar po phyag gnyis kyis dbang bskur ba'i bum pa 'dzin pa dang /_nam
[\[143b.7\]]mkha'i mdzod ser po g.yon pa rdo rje khu tshur dkur brten zhing /_g.yas pa nam mkha' la bskor ba dang /_sgrib pa thams cad rnam par sel ba sngon po'am dkar po g.yon pas la reg cing g.yas pa'i khu tshur gyi mdzub mo dang mthe bong sbyar te dri ba'i tshul gyis gnas pa'o/_/byams pa la
[\[144a\]]
[\[144a.1\]]sogs pa'i byang chub sems dpa' 'di rnams ni zla ba'i gdan dang zla ba'i 'od can/_sems dpa'i skyil krung gis bzhugs pa/_spyan gsum pa rang phyogs kyi bdag po dang 'dra bar zhal gsum pa/_phyag drug gi gnyis kyis mnyam gzhag gi phyag rgya dang /_gnyis kyis gzhu dang mda'
[\[144a.2\]]'dzin pa'o/_/byams pa dang 'jam dpal gnyis ni mnyam gzhag gi phyag rgya med pa'o/_/'jam pa'i rdo rje la sogs pa'i lha thams cad rnam pa sna tshogs pa'i gos dang rin po che'i rgyan can/_zhal 'dzum bag dang bcas shing sgeg pa'i nyams dang ldan pa'o/_/shar sgor ma he'i steng du gshin rje
[\[144a.3\]]mthar byed nag po phyag drug pa g.yas pa rnams kyis ral gri dang rdo rje dang mda' 'dzin pa dang /_g.yon pas zhags pa dang bcas pa'i sdigs mdzub gyen du bsgreng bas bsdigs par byed pa/_gnyis pas 'khyud par byed pa'i lha mo'i nu ma nas 'dzin pa ste/_de yang phyag gnyis ma dkar mo phyag
[\[144a.4\]]g.yon pas 'dam skyes 'dzin zhing g.yas pas kun nas 'khyud par brtson pa'o/_/g.yon pa'i gsum pas dngul gyi gzhu 'dzin pa mar ka ta k+tar ljang ba'i lha mo phyag gnyis ma g.yas pa ut+pal la sngon po 'dzin zhing phyag g.yon pa mgul pa la 'khyud pas g.yas phyogs nas rnam par mdzes
[\[144a.5\]]pa zhabs drug pa/_gsus pa 'phyang ba/_zhal drug ni sngon po rtsa ba'i zhal gad rgyangs dang bcas pa/_gnyis pa 'jigs par byed pa gsum pa gdangs pa/_bzhi pa drag po chen po lnga pa rdo rje'i mche ba can/_drug pa spyi bor gnas shing ljags bsgril ba'o/_/yang na spyi bor gnas pa sngon po rtsa ba'i
[\[144a.6\]]zhal la sogs pa rnams g.yas skor gyis sngon po dang dkar po dang ser po dang dmar po dang ljang gu rnams so/_/lho sgor gzhan gyis mi thub pa ser po rtsa ba dang g.yas pa dang g.yon pa'i zhal rnams ser po dang nag po dang dkar po dang phyag drug pa g.yas pa rnams kyis rdo rje dang dbyug pa dang mda'
[\[144a.7\]]'dzin zhing /_g.yon pa rnams kyis sdigs mdzub dang bcas pa'i zhags pa dang nu ma dang gzhu 'dzin pa'o/_/nub tu rta mgrin dmar po rtsa ba dang g.yas pa dang g.yon pa'i zhal rnams dmar po dang sngon po dang phyag drug pa g.yas pa rnams kyis rdo rje dbyug pa dang ka Na ya dang mda' 'dzin zhing /_g.yon
[\[144b\]]
[\[144b.1\]]pa rnams kyis sdigs mdzub dang bcas pa'i zhags pa dang nu ma dang gzhu 'dzin pa'o/_/byang du bdud rtsi 'khyil pa sngon po zhabs kyis bgegs mnan pa phyag drug pa g.yas pa rnams kyis ral gri dang dgra sta dang mda' 'dzin zhing g.yon pa rnams kyis sdigs mdzub dang bcas pa'i zhags pa dang nu ma dang
[\[144b.2\]]gzhu 'dzin pa'o/_/dbang ldan gyi mtshams su rin po che'i ri bo'i steng du mi g.yo ba sngon po mi g.yo ba phyag drug pa g.yas pa rnams kyis ral gri dang zhags pa dang mda' 'dzin zhing /_g.yon pa rnams kyis sdigs mdzub dang bcas pa'i zhags pa dang nu ma dang gzhu 'dzin pa g.yon ngos su 'phyang ba'i gos
[\[144b.3\]]sngon po can/_khrag gis brlan zhing ljags 'dril ba'i zhal gdangs pa'o/_/mer 'dod pa'i rgyal po sngon po phyag drug pa phyag dang po gnyis kyis phyag rgya mdzad pa/_g.yas pa dag gis rdo rje dang mda' g.yon pa dag gis nu ma dang gzhu 'dzin pa ste/_rdo rje khu tshur gnyis phan tshun rgyab sbyar nas mtheb
[\[144b.4\]]chung gnyis lu gu rgyud ltar byas te sdigs mdzub gnyis rab tu brkyang nas zhags pa ltar byas pa ni 'dod pa'i rgyal po'i phyag rgya'o/_/bden bral du dbyug sngon can sngon po phyag drug pa g.yas pa rnams kyis rdo rje dang dbyug pa dang mda' g.yon pa rnams kyis sdigs mdzub dang bcas pa'i zhags pa
[\[144b.5\]]dang nu ma dang gzhu 'dzin pa'o/_/rlung du stobs po che sngon po phyag brgyad pa g.yas pa rnams kyis rdo rje dang dbyug pa dang ral gri dang mda' g.yon pa rnams kyis sdigs mdzub dang bcas pa'i zhags dang nu ma dang tho ba dang gzhu 'dzin pa'o/_/'khor lo'i dbang phyug gi steng du gnod mdzes rgyal po sngon
[\[144b.6\]]po phyag drug pa rtsa phyag gnyis kyis rdo rje hUM mdzad kyi phyag rgya bcings pa/_g.yas pa dag gis ral gri dang mda' 'dzin zhing /_g.yon pa dag gis nu ma dang gzhu 'dzin pa ste/_'dir 'dod pa'i rgyal po'i phyag rgya de nyid kyi mdzub mo gnyis gyen du bsgreng ba ni gnod mdzes kyi phyag rgya'o/_/'og tu rdo rjes
[\[144b.7\]]'og sngon po phyag drug pa g.yas pa rnams kyis rdo rje dang lcags kyu dang mda' 'dzin zhing /_g.yon pa rnams kyis nu ma dang zhags pa dang bcas pa'i rtse gcig pa dang gzhu 'dzin pa'o/_/bgegs mthar byed la sogs pa bdun ni rtsa ba dang g.yas pa dang g.yon pa'i zhal gsum sngon po
[\[145a\]]
[\[145a.1\]]dang ser po dang dmar po'o/_/khro bo bcu po rnams kyang khros pa'i lta stangs can spyan gsum dmar la smin ma g.yo ba rtsa ba'i zhal cung zad bye ba/_g.yas pa'i zhal gdangs pa/_g.yon pa'i zhal tshems kyis mchu mnan pa/_mche ba gtsigs pa stag gi pags pa'i gos gyon
[\[145a.2\]]pa/_thod pa'i phreng ba'i cod pan can/_skra dang sma ra ser po gyen du brdzes pa/_rol pa'i kun du bskyod pa can/_klu brgyad kyis brgyan pa/_sna tshogs chu skyes dang nyi ma la g.yon brkyang gis gnas pa ste/_gshin rje mthar byed ni g.yas brkyang ba'am rdo rje skyil krung gis so/_/dkyil 'khor 'dir gnod
[\[145a.3\]]mdzes rgyal po'i ngo bo nyid kyis gnas pa'i gtsug tor 'khor los sgyur ba ni dkyil 'khor pa nyid du logs su ma bshad de dpal sgyu 'phrul dra ba'i rgyud las rnal 'byor rgyas par bstan pa la'o/_/bar ma'i rim par bstan pa la ni 'jam pa'i rdo rje'i spyi gtsug gi steng du rin po che'i ri la gnas pa'i pad+ma
[\[145a.4\]]dang nyi ma la rdo rje skyil krung gis bzhugs pa'i gtsug tor 'khor los sgyur ba ser po rtsa ba dang g.yas pa dang g.yon pa'i zhal rnams ser po dang sngon po dang phyag brgyad pa/_dang po gnyis kyis ting nge 'dzin gyi phyag rgya mdzad pa/_g.yas pa rnams kyis 'khor lo dang bgrang phreng dang mda' 'dzin zhing /_
[\[145a.5\]]g.yon pa rnams kyis rdo rje dang nu ma dang gzhu 'dzin pa rnam pa sna tshogs pa'i gos dang rin po che'i rgyan dang ral pa'i cod pan can/_spyan ma la sogs pa'i lha mo bzhis gzhogs gnyis su rnam par brgyan pa'o zhes gsungs so/_/de'i rjes su 'brangs nas rnal 'byor rgyas pa la yang gtsug tor
[\[145a.6\]]'khor los sgyur ba dkyil 'khor par tha dad du dang /_de'i steng du gnod mdzes rgyal po shes par bya'o zhes pa ni kha cig gi'o/_/lha bzhi bcu rtsa gsum po rnams kyang zhal re re zhing spyan gsum pa'o/_/'dir nu ma 'dzin par bshad pa de yang mi bskyod pa la sogs pa bzhi ni rang dang 'dra ba'i
[\[145a.7\]]shes rab ma la snyoms par zhugs pa rnams kyi ste khro bo rnams ni rang dang 'dra ba'i shes rab ma g.yon logs su gnas pa rnams kyi'o zhes shes par bya'o/_/gshin rje mthar byed las gzhan rnams la shes rab ma med kyang de'i nu ma 'dzin pa'i tshul gyis rang gi nu ma 'dzin pa'o zhes pa ni
[\[145b\]]
[\[145b.1\]]gzhan no/_/'dir rnam par snang mdzad kyi rang bzhin 'jam pa'i rdo rje shin tu rnam par dag pa'i chos kyi dbyings kyi ye shes kyi bdag nyid la rang dang 'dra ba'i rdo rje sems dpa'i rgyas btab pa ste/_me long lta bu'i ye shes la sogs pa'i rnag bzhin mi bskyod pa la sogs pa'i de bzhin gshegs pa bzhi dang /_spyan
[\[145b.2\]]ma dang tsun+da rnams la 'jam pa'i rdo rje dang /_mA ma kI dang sems rdo rje ma dang byams pa la sogs pa bzhi dang /_khro bo bcu la mi bskyod pa dang rin chen rdo rje ma dang rin chen skar mda' dang bzang skyong la sogs pa bzhi la rin chen 'byung ldan dang /_gos dkar mo dang chos kyi rdo rje ma dang khro gnyer can
[\[145b.3\]]ma dang mthu chen thob la sogs pa bzhi la snang ba mtha' yas dang /_sgrol ma dang las kyi rdo rje ma dang rdo rje lcags sgrog ma dang zla 'od la sogs pa rnams la don yod grub pa'o/_/'jam pa'i rdo rje'i thugs ka'i sa bon ni muH'o/_/oM AHzhes pa ni snying po'o/_/oM a mr-i ta kuN+Dal big+h+nAn+ta ka
[\[145b.4\]]hUM/_zhes pa las thams cad pa'o/_/chos kyi dbyings gsung gi dbang phyug gi dkyil 'khor la rdo rje gur la sogs pa bsgom pa'i rnam par gzhag pa ni bshad ma thag pa'i dkyil 'khor bzhin no/_/gzhan 'dir gshin rje gshed la sogs pa'i khro bo rnams ni 'chad par 'gyur ba'i gzugs
[\[145b.5\]]can te mchod rten 'di la med do/_/gzhal yas khang gi lte bar sna tshogs chu skyes kyi ze'u 'bru la gnas pa'i seng ge'i steng du pad+ma dang zla ba la 'jam pa'i dbyangs rdo rje'i skyil krung gis bzhugs pa/_nyi ma gzhon nu'i dkyil 'khor gyi 'od dang ldan pa gser gyi mdog can in+d+ra nI la lta bu'i zur phud dang
[\[145b.6\]]ldan pa/_rdo rje dang rin po che dang pad+ma dang sna tshogs rdo rje'i phreng ba'i cod pan gyi steng du sangs rgyas lnga 'phro ba'i rin po che'i cod pan can/_rnam pa sna tshogs pa'i rin po che'i rgyan dang na bza' can sgeg pa la sogs pa'i nyam gyi tshogs dang ldan pa/_rtsa ba dang g.yas dang rgyab dang g.yon gyi zhal rnams ni ser po
[\[145b.7\]]dang sngon po dang dmar po dang dkar po'o/_/phyag brgyad kyi gnyis kyis chos kyi 'khor lo'i phyag rgya mdzad pa/_g.yas pa rnams kyis ral gri dang mda' dang rdo rje g.yon pa rnams kyis shes rab kyi pha rol tu phyin pa'i po ti dang gzhu dang rdo rje dril bu bsnams pa'o/_/'dab ma brgyad la gnas pa'i seng ge'i steng
[\[146a\]]
[\[146a.1\]]du pad+ma dang zla ba'i dkyil 'khor rnams la shar la sogs pa'i phyogs su gtsug tor chen po dang gdugs dkar po dang gzi brjid phung po dang rnam par rgyal ba'i gtsug tor rnams dang dbang ldan la sogs pa'i mtshams rnams su 'od zer rnam par 'phro ba dang 'phags pa dang cher 'phags dang rgyal ba
[\[146a.2\]]rnams te/_gtsug tor brgyad po 'di rnams ni rdo rje'i skyil krung dang rin po che'i cod pan can/_sku mdog ser po phyag gnyis kyi g.yas pas 'khor lo gyen du gzung ba g.yon pa rang gi gdan la brten pa'o/_/de nas shar gyi re'u mig gi dbus su glang po che'i rgyal po la mi bskyod pa sngon po zhal bzhi pa rtsa
[\[146a.3\]]ba'i zhal sngon po khro zhing sgeg pa dang bcas pa g.yas pa dkar po gdangs shing drag pa/_rgyab ma ser po dpa' ba g.yon pa dmar po mche ba gtsigs shing ma mchu mnan pa/_phyag brgyad kyi g.yas pa rnams kyis ral gri dang mda' dang lcags kyu 'dzin zhing /_g.yon pa rnams kyis sdigs mdzub dang
[\[146a.4\]]dril bu dang gzhu dang zhags pa 'dzin pa/_rdo rje sems dpa' dang rdo rje rgyal po dang rdo rje chags pa dang rdo rje legs pa rnams kyis yongs su bskor ba'o/_/lho'i re'u mig gi dbus su rta'i rgyal po la rin chen 'byung ldan ser po ser po dang sngon po dang dkar po dang dmar po'i zhal can phyag brgyad kyi
[\[146a.5\]]g.yas pa rnams kyis rdo rje dang ral gri dang mda' dang lcags kyu 'dzin zhing /_g.yon pa rnams kyis yid bzhin gyi nor bu'i rgyal mtshan dang /_rdo rje dril bu dang zhags pa dang gzhu 'dzin pa'o/_/rdo rje rin chen dang rdo rje gzi brjid dang rdo rje rgyal mtshan dang rdo rje bzhad pa rnams kyis yongs su bskor ba'o/_/_
[\[146a.6\]]nub kyi re'u mig gi dbus su rma bya la snang ba mtha' yas dmar po dmar po dang nag po dang dkar po dang ser po'i zhal bzhi pa phyag brgyad kyi g.yas pa rnams kyis rdo rje dang mda' dang ral gri dang lcags kyu 'dzin zhing /_g.yon pa rnams kyis pad+ma dang gzhu dang zhags pa dang dril bu 'dzin pa/_rdo rje chos
[\[146a.7\]]dang rdo rje rnon po dang rdo rje rgyu dang rdo rje srung ba rnams kyis yongs su bskor ba'o/_/byang gi re'u mig gi dbus su nam mkha' lding la don yod grub pa ljang gu zhal bzhi'i rtsa ba ljang gu mche ba gtsigs pa/_g.yas pa ser po zhi ba/_rgyab ma dmar po rnam par sgeg pa/_g.yon pa dkar po zhi ba/_
[\[146b\]]
[\[146b.1\]]phyag brgyad kyi g.yas pa rnams kyis ral gri dang rdo rje dang mda' dang lcags kyu 'dzin zhing /_g.yon pa rnams kyis sdigs mdzub dang dril bu dang gzhu dang zhags pa 'dzin pa/_rdo rje las dang rdo rje srung ba dang rdo rje gnod sbyin dang rdo rje khu tshur rnams kyis bskor ba'o/_/mi bskyod pa la sogs pa'i de bzhin
[\[146b.2\]]gshegs pa rnams ni rang rang gi bzhon pa'i steng du sna tshogs chu skyes dang nyi ma la skyil krung gis bzhugs pa/_rnam pa sna tshogs pa'i rin po che'i rgyan dang gos dang cod pan can no/_/rdo rje sems dpa' la sogs pa bcu drug po rnams ni dbang ldan la sogs pa'i mtshams su gnas pa'i sna tshogs
[\[146b.3\]]chu skyes dang zla ba la rdo rje dbyings kyi dkyil 'khor las bshad pa'i sku mdog la sogs pa can no/_/'di dag kyang phyogs su gnas pa'o zhes pa'i phyogs kyang yod do/_/dbang ldan la sogs pa'i mtshams su gnas pa'i sna tshogs chu skyes dang zla ba rnams la/_sems dpa'i skyil krung gis spyan ma dang
[\[146b.4\]]mA ma kI dang gos dkar mo dang sgrol ma rnams ni rim pa ji lta ba bzhin du 'jam pa'i dbyangs dang mi bskyod pa dang /_snang ba mtha' yas dang don yod grub pa lta bu'o/_/sgo rnams la shar du rdo rje lcags kyu dmar ser rdo rje lcags kyu dang zhags pa 'dzin pa/_g.yas brkyang gis gnas pa dang /_lhor
[\[146b.5\]]rdo rje zhags pa ser po rdo rje zhags pa 'dzin pa/_g.yon brkyang gis gnas pa dang /_nub tu rdo rje lcags sgrog dmar po phyag gnyis kyis rdo rje lcags sgrog 'dzin pa/_sa ga'i stabs kyis gnas pa dang /_byang du rdo rje 'bebs pa ljang gu rdo rje bsdams pa'i phyag gnyis kyis rdo rje dril bu 'dzin pa
[\[146b.6\]]zlum po'i stabs kyis gnas pa ste/_bzhi po 'di rnams ni sna tshogs chu skyes dang nyi ma gnas pa zhal gcig pa/_phyag gnyis pa spyan gsum pa/_dbu skra dang sma ra ser po gyen du brdzes pa/_klu brgyad kyi rgyan gyis brgyan pa'o/_/snying po'i dkyil 'khor 'di las phyi rol gyi dkyil
[\[146b.7\]]'khor gnyis pa la/_shar phyogs su dbang ldan nas brtsams nas g.yas skor gyi rim pa ji lta ba bzhin du/_sa ma bcu gnyis ni phyag gnyis ma g.yas pa rnams kyis rdo rje 'dzin zhing /_g.yon pa rnams kyis rang rang gi phyag mtshan 'dzin pa ste/_de la mos pas spyod pa'i sa ma pad+ma dmar
[\[147a\]]
[\[147a.1\]]po lta bu chu skyes dmar po 'dzin pa dang /_rab dga' ma dmar mo yid bzhin gyi nor bu 'dzin pa dang /_dri med ma dkar mo chu skyes dkar po 'dzin pa dang /_'od byed ma dmar mo sna tshogs chu skyes la gnas pa'i nyi ma'i dkyil 'khor 'dzin pa dang /_'od 'phro ma mar ka ta'i mdog can ut+pal
[\[147a.2\]]sngon po 'dzin pa dang /_sbyang dka' ma ser mo pang par gnas pa'i phyag gan rkyal gyis ma ra ka ta'i nor bu 'dzin pa dang /_mngon du gyur ma gser gyi mdog can pad+ma'i steng du shes rab kyi pha rol tu phyin pa'i po ti 'dzin pa dang /_ring du song ma nam mkha' ltar sngo bsangs sna tshogs chu skyes la
[\[147a.3\]]gnas pa'i sna tshogs rdo rje 'dzin pa dang /_mi g.yo ma zla ba'i mdog can zla ba la gnas pa'i rdo rje rtse lnga pa dmar pos mtshan pa'i pad+ma'i yu ba khengs pa dang bcas pas 'dzin pa dang /_legs pa'i blo gros ma dkar mo ral gris mtshan pa'i ut+pal 'dzin pa dang /_chos kyi sprin ma ser mo chos kyi
[\[147a.4\]]sprin gyis yongs su bskor ba'i shes rab kyi pha rol tu phyin pa'i po ti 'dzin pa dang /_kun du 'od ma nyin gung gi nyi ma'i mdog can pad+ma'i steng du yang dag par rdzogs pa'i byang chub mtshon par byed pa'i sangs rgyas kyi sku gzugs 'dzin pa'o/_/lhor pha rol tu phyin ma bcu gnyis ni phyag gnyis
[\[147a.5\]]ma g.yas pa rnams kyi yid bzhin gyi nor bu 'dzin zhing /_g.yon pas rang rang gi phyag mtshan 'dzin pa ste/_shes rab kyi pha rol tu phyin ma ni phyag gnyis kyis lhag pa'o/_/de la rin po che pad+ma'i pha rol tu phyin ma dmar mo pad+ma la gnas pa'i zla ba'i dkyil 'khor 'dzin pa dang /_sbyin pa'i pha rol tu
[\[147a.6\]]phyin ma dkar dmar gyi mdog can sna tshogs pa'i so ba'i snye ma 'dzin pa dang /_tshul khrims kyi pha rol tu phyin ma dkar mo yal gdang bcas pa'i mya ngan med pa'i me tog gi chun po 'dzin pa dang /_bzod pa'i pha rol tu phyin ma ser mo chu skyes dkar po 'dzin pa dang /_brtson 'grus kyi pha rol tu phyin ma ma ra ka
[\[147a.7\]]ta'i mdog can ut+pal la sngon po 'dzin pa dang /_bsam gtan gyi pha rol tu phyin ma nam mkha' ltar sngo bsangs pa pad+ma dkar po 'dzin pa dang /_shes rab kyi pha rol tu phyin ma gser gyi mdog can pad+ma la gnas pa'i shes rab kyi pha rol tu phyin pa'i po ti 'dzin zhing /_phyag gnyis kyis chos kyi 'khor lo'i
[\[147b\]]
[\[147b.1\]]phyag rgya mdzad pa dang /_thabs kyi pha rol tu phyin ma pri yang ku ltar ljang gu chu skyes ser po la gnas pa'i rdo rje 'dzin pa dang smon lam gyi pha rol tu phyin ma ut+pal sngon po'i mdog can/_ut+pal la sngon po la gnas pa'i ral gri 'dzin pa dang /_stobs kyi pha rol tu phyin ma dmar mo shes rab kyi pha rol tu
[\[147b.2\]]phyin pa'i po ti 'dzin pa dang /_ye shes kyi pha rol tu phyin ma dkar mo sna tshogs pa'i rin po che'i 'bras bus brgyan pa'i byang chub kyi shing gi yal ga 'dzin pa dang /_rdo rje las kyi pha rol tu phyin ma sna tshogs mdog can ut+pal la sngon po la gnas pa'i sna tshogs rdo rje 'dzin pa'o/_/nub tu
[\[147b.3\]]dbang ma bcu gnyis ni/_phyag gnyis ma g.yas pa rnams kyis ut+pal la 'dzin zhing /_g.yon pas bsnyems pa dang bcas pas rang rang gi phyag mtshan 'dzin pa ste/_de la tshe la dbang ma dkar dmar gyi mdog can nor bu pad+ma rA ga la gnas shing ting nge 'dzin gyi phyag rgya can gyi sangs rgyas tshe dpag tu
[\[147b.4\]]med pa'i sku gzugs 'dzin pa dang /_sems la dbang ma dkar mo rdo rje rtse lnga pa dmar po 'dzin pa dang /_yo byad la dbang ma ser mo yid bzhin gyi nor bu'i rgyal mtshan 'dzin pa dang /_las la dbang ma ljang gu sna tshogs rdo rje 'dzin pa dang /_skye ba la dbang ma sna tshogs mdog can rnam pa sna
[\[147b.5\]]tshogs pa'i mdog can gyi dzA ti'i 'khri shing 'dzin pa dang /_rdzu 'phrul la dbang nam mkha' ltar sngo bsangs pad+ma gnas pa'i nyi ma dang zla ba'i dkyil 'khor 'dzin pa dang /_mos pa la dbang ma pad+ma'i rtsa ba ltar dkar ba pri yang ku'i me tog gi snyem 'dzin pa dang /_smon lam la dbang ma
[\[147b.6\]]ser mo ut+pal sngon po 'dzin pa dang /_ye shes la dbang ma sngon mo ut+pal la sngon po la gnas pa'i ral gri 'dzin pa dang /_chos la dbang ma dkar mo pad+ma la gnas pa'i bum pa bzang po 'dzin pa dang /_de bzhin nyid ma dkar mo phyag g.yas pas pad+ma dkar po 'dzin zhing /_g.yon pas rdo rje
[\[147b.7\]]rin po che'i snye ma 'dzin pa dang /_sangs rgyas kyi byang chub ma gser zhun ma lta bu g.yas pas chu skyes ser po la gnas pa'i rdo rje rtse lnga pa 'dzin zhing /_g.yon pas yid bzhin gyi nor bu'i rgyal mtshan gyi steng du 'khor lo 'dzin pa'o/_/byang du gzugs ma bcu gnyis ni/_phyag gnyis
[\[148a\]]
[\[148a.1\]]ma g.yas pa rnams kyis sna tshogs rdo rje dang /_g.yon pas bsnyems pa dang bcas pas rang rang gi phyag mtshan 'dzin pa ste/_de la nor gyi blo gros ma ser mo 'bras kyi snye ma 'dzin pa dang /_rin chen skar mda' ma dmar mo yid bzhin gyi nor bu'i rgyal mtshan 'dzin pa dang /_gtsug tor rnam
[\[148a.2\]]par rgyal ma dkar mo nor bu zla ba chu shel gyi bum pa 'dzin pa dang /_'od zer can ma dkar dmar skud pa dang bcas pa'i khab 'dzin pa dang /_ri khrod lo ma can ma ljang gu rma bya'i mjug sgro 'dzin pa dang /_dug sel ma dkar mo dug gi me tog gi chun po 'dzin pa dang /_sgo mtha' yas ma me tog pri yang ku
[\[148a.3\]]ltar ljang gu chu skyes dmar po la gnas pa mi zad pa'i gter chen po'i bum pa 'dzin pa dang /_tsun+da ma dkar mo bgrang phreng 'chang ba'i ril ba spyi blugs 'dzin pa dang /_shes rab 'phel ma dkar mo at+pa la sngon po la gnas pa'i ral gri 'dzin pa dang /_las kyi sgrib pa thams cad rnam par sel ma ljang gu rdo rje
[\[148a.4\]]rtse gsum pas mtshan pa'i pad+ma dkar dmar 'dzin pa dang /_ye shes mi zad pa'i za ma tog dmar mo rin po che'i za ma tog 'dzin pa dang /_sangs rgyas thams cad kyi chos kyi mdzod ma ser mo pad+ma la gnas pa'i rin po che sna tshogs kyi dpe sgrom 'dzin pa'o/_/sgo rnams la shar du chos so so yang
[\[148a.5\]]dag par rig ma dkar dmar phyag gnyis kyis lcags kyu dang zhags pa 'dzin pa dang /_lhor don so so yang dag par rig ma ma ra ka ta'i mdog can g.yas pa dang g.yon pa'i phyag dag gis rin po che'i zhags pa 'dzin pa dang /_nub tu nges pa'i tshig so so yang dag par rig ma dmar mo phyag
[\[148a.6\]]gnyis kyis mtha' gnyis su pad+mas mtshan pa'i lcags sgrog 'dzin pa dang /_byang du spobs pa so so yang dag par rig ma mar ka ta ltar ljang gu phyag gnyis rdo rje rtse gsum pa mtshan pa'i dril bu 'dzin pa'o/_/mtshams rnams su mer sgeg mo ser mo sgeg pa dang bcas pa'i phyag
[\[148a.7\]]dag gis rdo rje gnyis 'dzin pa dang /_bden bral du phreng ba ma dmar ser phyag gnyis kyis rin po che'i phreng ba 'dzin pa dang /_rlung du glu ma dmar mo phyag dag gis pi wang 'dzin zhing sgra sgrogs pa dang /_dbang ldan du gar ma ljang gu phyag gnyis gar gyi tshul gyis rdo rje rtse gsum pa dang dril bu 'dzin
[\[148b\]]
[\[148b.1\]]pa'o/_/mos pas spyod pa'i sa ma la sogs pa'i lha mo 'di rnams thams cad ni rnam pa sna tshogs pa'i rin po che'i rgyan dang /_na bza' dang /_rin po che'i cod pan can/_cung zad 'dzum zhing sgeg pa'i nyams dang ldan pa/_sna tshogs chu skyes dang zla ba'i dkyil 'khor la sems dpa'i skyil krung gis
[\[148b.2\]]bzhugs pa ste/_khyad par sgo skyod ma rnams ni nyi ma'i dkyil 'khor ro/_/gzhan dag ni de rnams kyang zla ba la gnas pa'o/_/dkyil 'khor gsum pa la dbang ldan nas brtsams nas byang chub sems dpa' rnams te/_de la snam bu rnams kyi shar du kun du bzang po ser po g.yas
[\[148b.3\]]pas mchog sbyin dang g.yon pas ut+pal la gnas pa'i ral gri 'dzin pa dang /_blo gros mi zad pa ser po g.yas pas ral gri dang g.yon pas mi 'jigs pas pad+ma 'dzin pa dang /_sa'i snying po ser po g.yas pas sa gnon mdzad cing g.yon pas pad+ma la gnas pa'i dpag bsam gyi shing 'dzin pa
[\[148b.4\]]dang /_nam mkha'i snying po ljang gu g.yas pas rin po che thams cad kyi char 'bebs shing /_g.yon pas yid bzhin gyi nor bu 'dzin pa'o/_/lhor nam mkha'i mdzod ser po g.yas pas yid bzhin gyi nor bu dang g.yon pas bum pa bzang po las 'phyangs pa'i dpag bsam gyi shing 'dzin pa dang /_phyag
[\[148b.5\]]na rin chen ljang gu g.yas pas rin po che dang /_g.yon pas chu skyes la gnas pa'i zla ba'i dkyil 'khor 'dzin pa dang /_blo gros rgya mtsho dkar po g.yas pas dung dang g.yon pas ral gri 'dzin pa dang /_rdo rje snying po ut+pal sngon po'i mdog can g.yas pas rdo rje dang /_g.yon pas sa bcu pa'i
[\[148b.6\]]glegs bam 'dzin pa'o/_/nub tu spyan ras gzigs dbang phyug dkar po g.yas pas mchog sbyin dang /_g.yon pas chu skyes 'dzin pa dang /_mthu chen thob pa ser po g.yas pas ral gri dang g.yon pas pad+ma 'dzin pa dang /_zla 'od dkar po g.yas pas 'khor lo dang g.yon pas chu skyes la gnas pa'i zla
[\[148b.7\]]ba'i dkyil 'khor 'dzin pa dang /_dra ba can gyi 'od dkar dmar g.yas pas ral gri dang g.yon pas chu skyes la gnas pa'i nyi ma 'dzin pa'o/_/byang du 'od dpag med dkar po g.yas pas sna tshogs chu skyes dang /_g.yon pas chu skyes la gnas pa'i bum pa 'dzin pa dang /_spobs pa brtsegs pa ser
[\[149a\]]
[\[149a.1\]]po g.yas pas se gol gtogs shing g.yon pas pad+ma la gnas pa'i ral gri 'dzin pa dang /_mya ngan dang mun pa thams cad nges par 'joms pa'i blo gros gur gum gyi mdog g.yas rdo rje rtse lnga pa dang /_g.yon pas shak+ti 'dzin pa dang /_sgrib pa thams cad rnam par sel ba sngon po g.yas pas
[\[149a.2\]]ral gri dang g.yon pas sna tshogs rdo rjes mtshan pa'i ba dan 'dzin pa'o/_/bcu drug po 'di rnams ni sna tshogs pad+ma dang zla ba'i dkyil la sems dpa'i skyil krung can rin po che'i cod pan dang sna tshogs pa'i rin po che dang na bzas brgyan pa/_zhal gcig pa phyag gnyis pa rnams so/_/sgo rnams la
[\[149a.3\]]shar du ma he la gshin rje mthar byed nag po gsus pa 'phyang pa zhal drug pa phyag drug pa g.yas pa rnams kyis lcags kyu dang /_ral gri dang mda' dang /_g.yon pa rnams kyis sdigs mdzub dang bcas pa'i zhags pa dang dril bu dang gzhu 'dzin pa ste/_zhal dang zhabs kyi khyad par ni snga ma bzhin no/_/_
[\[149a.4\]]lhor shes rab mthar byed ser po zhal bzhi pa rtsa ba'i zhal sgeg pa dang bcas pa g.yas pa gdangs pa/_rgyab ma drag po chen po/_/g.yon pa zhi ba/_yang na 'di rnams rim pa ji lta bar ser po dang sngon po dang dmar po dang ljang gu'o/_/'di'i phyag brgyad kyi g.yas pa rnams kyis zhags pa dang /_rdo rje dang ral
[\[149a.5\]]gri dang mda' dang /_g.yon pa rnams kyis dril bu dang shak+ti dang gzhu 'dzin pa'o/_/nub tu pad+ma mthar byed dmar po zhal dmar po bzhi'i rtsa ba dang g.yas dang rgyab dang g.yon gyi zhal rnams sgeg pa dang drag pa dang bzhad pa dang zhi ba'i nyams dang ldan pa/_yang na 'di rnams dmar po dang nag po dang ser po
[\[149a.6\]]dang dkar po'o/_/phyag brgyad kyi gnyis kyis rdo rje lcags sgrog dang /_g.yas pa rnams kyis rdo rje dang ral gri dang mda'/_g.yon pa rnams kyis dril bu dang sdigs mdzub dang bcas pa'i zhags pa dang gzhu 'dzin pa ste/_gsum pa 'di dag ni rol pa'i kun du bskyod pas gnas pa'o/_/byang du
[\[149a.7\]]bgegs mthar byed sngon po zhal sngon po bzhi pa/_yang na 'di rnams sngon po dang ser po dang dmar po dang ljang gu/_phyag brgyad kyi gnyis kyis rdo rje bsdams pa'i tshul gyis dril bu dang /_g.yas pa rnams kyis ral gri dang mda' dang lcags kyu/_g.yon pa rnams kyis sdigs mdzub dang bcas
[\[149b\]]
[\[149b.1\]]pa'i zhags pa dang gzhu dang dril bu 'dzin pa g.yon brkyang gis log 'dren mnan nas bzhugs pa'o/_/mtshams rnams la dbang ldan du 'jig rten gsum na rnam par rgyal ba sngon po zhal sngon po bzhi'i rtsa ba khro zhing sgeg pa dang bcas pa g.yas drag po rgyab dpa' ba/_g.yon mi sdug pa'i nyams can/_
[\[149b.2\]]yang na 'di rnams sngon po dang ser po dang dmar po dang dkar po'o/_/phyag brgyad kyi gnyis kyis rdo rje dang dril bu thugs kar bzung nas rdo rje hUM mdzad kyi phyag rgya mdzad pa/_g.yas pa rnams kyis ral gri dang lcags kyu dang mda'/_g.yon pa rnams kyis rdo rje dang zhags pa dang gzhu 'dzin pa/_zhabs g.yon
[\[149b.3\]]brkyang bas dbang phyug chen po'i mgo dang /_g.yas bskum pas u ma'i nu ma mnan pa'o/_/mer rdo rje nyi ma me ltar 'bar ba nag po sgeg pa dang dpa' ba dang 'jigs su rung ba snying rje'i nyams dang ldan pa'i zhal bzhi pa/_yang na 'di rnams sngon po dang dkar po dang ser po dang dmar po/_'di'i phyag
[\[149b.4\]]brgyad kyi g.yas pa rnams kyis rdo rje dang ral gri dang mda' dang 'khor lo 'dzin zhing /_g.yon pa rnams kyis dril bu dang zhags pa dang gzhu dang kha T+wAM ga dang 'brel ba'i ba dan 'dzin pa/_chung ma dang bcas pa'i khyab 'jug g.yas brkyang gis mnan nas bzhugs pa'o/_/bden bral du he ru ka sngon
[\[149b.5\]]po zhal sngon po bzhi'i rtsa ba drag po/_/g.yas pa rab tu dga' bas bzhad pa/_rgyab ma za bar rngam pa/_g.yon pa sgeg pa dang bcas pa/_yang na 'di rnams sngon po dang dmar po dang ljang gu dang dkar po phyag brgyad kyi g.yas pa rnams kyis rdo rje rtse lnga pa dang mda' dang khrag gis gang ba'i thod pa/_g.yon
[\[149b.6\]]pa rnams kyis snying gar pad+ma kha bye ba dang gzhu dang kha T+wAM ga dril bu ba dan dang bcas pa 'dzin zhing /_gnyis kyis 'jigs byed chen po'i pags pa rlung ras lta bu 'dzin pa/_chung ma dang bcas pa'i tshangs pa g.yon brkyang gis mnan nas bzhugs pa'o/_/rlung du rta mchog ljang gu zhal ljang gu bzhi'i rtsa ba
[\[149b.7\]]khro zhing sgeg pa dang bcas pa/_g.yas pa drag po g.yon pa tshangs pa'i gdong can/_yang na 'di rnams ljang gu dang sngon po dang dkar po ste spyi bor rta mgo ljang gu 'di'i phyag brgyad kyi g.yas pa sna tshogs rdo rje ba dan dang ldan pas bsgreng ba'i tshul dang /_gnyis pas ba dan gsum pa'i tshul dang /_gsum
[\[150a\]]
[\[150a.1\]]pas ral gri/_bzhi pas mda'/_g.yon pas phub dang bcas pa'i phyag gis sna tshogs chu skyes dang /_gsum gyis shak+ti dang dbyug pa dang gzhu 'dzin pa/_g.yas brkyang pa dang g.yon brkyang ba ste zhabs bzhi pa/_g.yas pa gcig gis dbang mo dang dpal mo/_/gnyis pas dga'
[\[150a.2\]]ma dang rangs ma g.yon pa gcig gis dbang po dang sbrang rtsir byed pa/_gnyis pas rgyal bar byed pa dang dpyid kyi lha mnan nas bzhugs pa'o/_/'khor lo'i dbang phyug gi steng gi nam mkhar gtsug tor 'khor los sgyur ba ser po zhal ser po bzhi pa/_yang na ser po dang sngon po dang dmar po dang
[\[150a.3\]]dkar po'i zhal bzhi pa/_phyag brgyad kyi g.yas pa rnams kyis 'khor lo dang lcags kyu dang ral gri dang mda'/_g.yon pa rnams kyis dril bu dang zhags pa dang bgrang phreng dang gzhu 'dzin pa/_rol pa'i kun du bskyod pas bzhugs pa'o/_/'og tu gnod mdzes rgyal po nag po drag po dang zhi ba dang bzhad pa
[\[150a.4\]]dang sgeg pa'i nyams dang ldan pa'i zhal nag po bzhi pa yang na nag po dang dkar po dang dmar po dang ser po'i zhal bzhi pa/_phyag g.yas pa rnams kyis rdo rje dang lcags kyu dang ral gri dang mda' g.yon pa rnams kyis dril bu dang zhags pa dang rdo rje rtse gcig pa dang gzhu 'dzin pa/_g.yon brkyang
[\[150a.5\]]gis bzhugs pa'o/_/khro bo bcu po 'di rnams ni sna tshogs chu skyes dang nyi ma la gnas pa/_zhal re re zhing dmar la zlum pa'i spyan gsum pa/_smin ma 'khyog pa dang bcas pa/_stag gi pags pa'i gos dang smad g.yogs can/_thod pa'i phreng ba'i cod pan dang ldan pa/_dbu skra
[\[150a.6\]]dmar ser 'bar ba gyen du bcings pa sma ra dmar ser can gdengs can gyi dbang po brgyad dang ldan pa 'jigs su rung ba'o/_/dkyil 'khor gsum pa nyid kyi grwa bzhi'i nang du 'jig rten gsum las rnam par rgyal ba la sogs pa'i khro bo bzhi'i phyi'i re khA'i phyi rol gyi gnas su me la sogs pa'i zur thig
[\[150a.7\]]bzhi po rnams kyi g.yas logs su ma tog ma la sogs pa bzhi dang g.yon logs su rdo rje gzugs ma la ste/_de la me tog ma ser mo phyag na me tog gi snod can dang /_bdug spos ma nag mo phyag na sbos phor can dang /_mar me ma dmar mo phyag na rin po che'i sgron ma'i mchod sdong can dang /_dri chab ma
[\[150b\]]
[\[150b.1\]]ljang gu phyag na dri'i dung can dang /_rdo rje gzugs ma ser mo phyag na me long can dang /_rdo rje sgra ma ljang gu phyag na pi wang can dang /_rdo rje ro ma dmar mo phyag na dri'i snod can dang /_rdo rje reg bya ma sna tshogs pa'i mdog can phyag na gos sna tshogs can no/_/brgyad po 'di rnams ni phyag gnyis ma rin po che'i cod pan
[\[150b.2\]]can rnam pa sna tshogs pa'i rin po che dang gos kyis brgyan pa/_pad+ma dang zla ba la sems dpa'i skyil krung gis bzhugs pa'o/_/bzhi pa rdo rje rigs kyi dkyil 'khor la dbang po'i phyogs su sa srung dkar po la gnas pa'i dbang po ser po rdo rje dang nu ma 'dzin pa dang /_gshin rjer ma he la gshin rje nag po
[\[150b.3\]]dbyug pa dang mdung 'dzin pa/_chur chu srin la chu bdag dkar po gdengs ka bdun pa klu'i zhags pa dang drung 'dzin pa dang /_lus ngan du mi la gnas pa'i lus ngan po ser po lcags kyu dang dbyug to 'dzin pa dang /_dbang ldan du glang la gnas pa'i dbang ldan dkar po rtse gsum dang thod pa 'dzin pa/_
[\[150b.4\]]ral pa'i thor cog la thod pa dang zla ba phyed pas brgyan zhing sbrul gyi mchod phyir thogs pa mgrin pa sngon po dang /_mer ra la me ha dmar po blugs gzar dang spyi blugs 'dzin pa dang /_bden bral du rol srin po'i bdag po bden bral sngon po ral gri dang phub 'dzin pa dang /_rlung du ri dgas la rlung lha sngon
[\[150b.5\]]po rlung ras 'dzin pa ste/_brgyad po 'di rnams ni phyag bzhi pa/_g.yas pas phyag mtshan dang po dang /_g.yon pas gnyis pa 'dzin zhing rang snang gi btsun mo la 'khyud pa/_gnyis kyis spyi bor thal mo sbyar nas 'dud pa'o/_/dbang ldan dang nye ba'i phyi rol du dbang ldan gyi phyogs nas brtsams nas
[\[150b.6\]]rim pas tshangs pa la sogs pa ste/_de yang ngang pa la tshangs pa ser po zhal bzhi pa/_phyag bzhi pa/_bgrang phreng dang chu skyes 'dzin zhing g.yas pa dang cig shos dag thal mo sbyar bas dbyug pa dang spyi blugs 'dzin pa'o/_/mkha' lding la khyab 'jug nag po phyag bzhi pa dang po gnyis 'khor lo
[\[150b.7\]]dang dung 'dzin zhing g.yas pa dang g.yon pa dag gis thal mo sbyar bas dbyug to dang sA raM ga'i gzhu 'dzin pa'o/_/glang la dbang phyug dkar po ri bong gis mtshan pa'i ral pa'i thor cog can/_phyag bzhi pa spyi bor thal mo sbyar ba dang rtse gsum dang thod pa 'dzin pa'o/_/rma bya la gdong drug dmar po
[\[151a\]]
[\[151a.1\]]zhal drug pa phyag drug pa g.yas pa dag gis shak+ti dang rdo rje dang /_g.yon pa dag gis khyim bya dang dril bu 'dzin zhing gnyis kyis thal mo sbyar ba'o/_/'di rnams kyang snga ma bzhin du rang snang gi btsun mo la 'khyud pa'o/_/tshangs ma ni tshangs pa dang mtshungs pa'o/_/drag mo ni drag po dang
[\[151a.2\]]mtshungs pa'o/_/khyab 'jug ma ni khyab 'jug dang mtshungs pa'o/_/gzhon nu ma ni gzhon nu dang mtshungs pa'o/_/dbang mo ni dbang po dang mtshungs pa'o/_/phag mo nag mo 'ug pa la gnas ma phyag bzhi ma g.yas pa dang cig shos dag gis ro hi ta dang thod pa 'dzin zhing gnyis kyis thal
[\[151a.3\]]mo sbyar ba'o/_/yi dgas kyi steng du tsa muN+Di dmar mo phyag bzhi ma g.yas pa dang g.yon pa dag gis gri gug dang thod pa 'dzin zhing gzhan pa dag gis thal mo sbyar pa'o/_/b+h+r-i ng+gi ni ma nag mo shin tu skem pa bgrang phreng dang spyi blugs 'dzin zhing gnyis kyis thal mo sbyar ba'o/_/byi ba la tshogs
[\[151a.4\]]bdag dkar po glang po che'i gdong ba can sprul gyi mchod phyir thogs pa dang ldan pa/_phyag bzhi pa g.yas pa dag gis rtse gsum dngal du/_g.yon pa dag gis dgra sta dang la phug 'dzin pa'o/_/nag po chen po nag po rtse gsum dang thod pa 'dzin pa'o/_/dga' byed dbang phyug nag po rdza rnga la
[\[151a.5\]]zhon zhing rdza rnga brdung bar brtson pa'o/_/rta bdun pa'i shing rta la nyi ma dmar po g.yas pa dang g.yon pa dag gis pad+ma la gnas pa'i nyi ma'i dkyil 'khor 'dzin pa'o/_/dang pa la zla ba dkar po g.yas pa dang g.yon pa dag gis ku mu ta la gnas pa'i zla ba'i dkyil 'khor 'dzin pa'o/_/ral bkra shis
[\[151a.6\]]dmar po g.yas pas chu gri dang g.yon pas mi'i mgo bo zla ba'i tshul gyis 'dzin pa'o/_/pad+ma la gza' lhag ser po mda' dang gzhu 'dzin pa'o/_/sbal pa 'am thod pa la phur bu dkar po bgrang phreng dang spyi blugs 'dzin pa'o/_/pad+ma la pa sangs dkar po bgrang phreng dang spyi blugs 'dzin pa'o/_/rus sbal
[\[151a.7\]]la spen pa nag po dbyug pa 'dzin pa'o/_/sgra gcan dmar nag phyag dag gis nyi ma dang zla ba 'dzin pa'o/_/mjug rings nag po ral gri dang klu'i zhags pa 'dzin pa'o/_/glang po la stobs bzangs dkar po ral gri dang gshol 'dzin pa'o/_/khu byug gi shing rta la rgyal bar byed pa ljang gu phyag bzhi pa
[\[151b\]]
[\[151b.1\]]g.yas pa dag gis me tog gi phreng ba dang mda'/_g.yon pa dag gis btung ba'i snod dang gzhu 'dzin pa'o/_/ne tso'i shing rta la sbrang rtsir byed pa dkar po phyag bzhi pa g.yas pa dag gis chu srin gyi rgyal mtshan dang mda'/_g.yon pa dag gis btung ba'i snod dang gzhu 'dzin pa'o/_/spre'u la dpyid
[\[151b.2\]]kyi lha dkar po phyag bzhi pa g.yas pa dag gis mda' dang ral gri/_g.yon pa dag gis gzhu dang btung ba'i snod 'dzin pa'o/_/mtha' yas dang nor rgyas dang 'jog po dang stobs rgyu dang pad+ma dang pad+ma chen po dang dung skyong dang /_rigs ldan rnams ni sbrul gyi gdengs ka bdun dang ldan pa thal mo sbyar ba
[\[151b.3\]]ste/_yang na rang rang gi yab kyi phyag mtshan gtso bo dang ldan pas thal mo sbyar ba'o/_/thags bzangs ris dang stobs ldan dang tshim byed la sogs pa'i lha ma yin gyi dbang po rnams ni nag po g.yul 'gyed pa'i go cha gyon pa ral gri dang phub la sogs pa sna tshogs pa'i mtshon cha phyag na
[\[151b.4\]]'dzin pa'o/_/nam mkha' lding gi dbang po gshog pa rab tu brkyang ba pus mo'i bar du dkar pa/_de'i steng nas lte ba'i bar du ser po lte ba'i steng nas mgrin pa'i bar du dmar po/_/de'i steng nas spyi bo'i bar nag po/_/phyag dag gis thal mo sbyar pa'o/_/mi 'am ci'i rgyal po dmar
[\[151b.5\]]ser pi wang gi sgra sgrogs par brtson pa'o/_/dri za'i rgyal po zur phud lnga pa ser po pi wang gi sgra sgrogs pa'o/_/rig pa 'dzin pa'i dbang po don thams cad grub pa dkar po me tog gi phreng ba 'dzin pa'o/_/gang ba bzang po sngon po dang /_nor bu bzang po ser po dang /_nor sbyin
[\[151b.6\]]dmar po dang /_rnam thos sras ser po dang /_tsi bi kuN+Da li dmar po dang /_ki li ma lI ljang gu dang sgo'i dbang po ser po dang spyod pa'i dbang po ser po ste/_gang ba bzang po la sogs pa gnod sbyin gyi dbang po 'di rnams ni g.yas pa dang g.yon pa'i phyag dag gis bI dza pU ra ka'i 'bras bu
[\[151b.7\]]dang ne'u le 'dzin pa'o/_/'phrog ma ser mo chad bu gnyis 'dzin pa bu dang bcas pa'o/_/tha skar dkar po dang /_bra nye ljang gu dang /_smin drug sngo bsangs dang /_sngar ma dmar skya dang /_mgo nag po dang /_lag ser po dang /_rgyal sngo bsangs dang /_skag dkar po dang /_mchu ser po
[\[152a\]]
[\[152a.1\]]dang /_gre me tog bri yang ku ltar ljang ser dang /_dbo ljang gu dang /_me bzhi dkar po dang /_nag pa ljang gu dang /_sa ri ser po dang /_sa ga nag po dang /_lha mtshams ljang gu dang /_snron ser po dang /_snubs ser po dang /_chu stod nag po dang /_chu smad dkar po dang /_gro bzhin dkar ser
[\[152a.2\]]dang /_mon gre nag po dang /_mon gru ser po dang /_khrums stod ljang gu dang /_khrums smad ser po dang /_nam gru dkar po dang /_byi bzhin sngo bsangs te/_tha skar la sogs pa'i lha 'di rnams ni g.yo ba dang bcas pa'i stod g.yogs yongs su 'dzin pa thal mo sbyar ba'o/_/gzhan yang lha rnams ni
[\[152a.3\]]'khor los 'dren pa'i khang brtsegs la gnas par shes par bya ste/_dbang po la sogs pa'i lha 'di rnams pad+ma la gnas pa/_re re 'ang 'khor dpag tu med pas bskor ba/_'byor ba ji lta ba bzhin du rnam pa sna tshogs pa'i gos dang rin po ches brgyan pa/_dkyil 'khor gyi dbang po bcom ldan
[\[152a.4\]]'das la phyag 'tshal zhing bkra shis kyi tshigs su bcad pa'i sgra phyogs thams cad du sgrogs pa'o/_/shar la sogs pa'i sgo rnams su rdo rje lcags kyu ma la sogs sgo skyong rnams ni snying po'i dkyil 'khor ji lta ba bzhin no/_/'dir bcom ldan 'das rnam par snang mdzad chen po'i rang bzhin
[\[152a.5\]]'jam pa'i dbyangs shin tu rnam par dag pa chos kyi dbyings kyi rang bzhin la rang dang 'dra ba'i rdo rje sems dpas rgyas btab pa'o/_/me long lta bu la sogs pa'i ye shes kyi rang bzhin mi bskyod pa la sogs pa'i de bzhin gshegs pa bzhi dang gtsug tor brgyad dang /_spyan ma rnams la
[\[152a.6\]]'jam pa'i dbyangs kyis so/_/rdo rje sems dpa' la sogs pa bzhi dang /_mA ma kI dang /_rdo rje lcags kyu dang /_sa ma bcu gnyis dang chos so so yang dag par rig pa dang sgeg mo dang kun du bzang mo la sogs pa bzhi dang khro bo bcu dang me tog ma dang gzugs ma dang shar phyogs na
[\[152a.7\]]gnas pa'i lha rnams la mi bskyod pas so/_/rdo rje rin chen la sogs pa bzhi dang rdo rje zhags pa dang pha rol tu phyin ma bcu gnyis dang /_don so so yang dag par rig ma dang /_phreng ba ma dang nam mkha' mdzod la sogs pa bzhi dang bdug spos ma dang sgra ma dang lho phyogs na gnas pa'i
[\[152b\]]
[\[152b.1\]]lha rnams la rin chen 'byung ldan gyis so/_/rdo rje chos la sogs pa bzhi dang gos dkar mo dang rdo rje lcags sgrog dang tshe dang dbang ma bcu gnyis dang nges pa'i tshig so so yang dag par rig ma dang glu ma dang spyan ras gzigs la sogs pa bzhi dang /_mar me ma dang ro ma dang nub phyogs na gnas
[\[152b.2\]]pa'i lha rnams la 'od dpag med kyis so/_/rdo rje las rab la sogs pa bzhi dang sgrol ma dang rdo rje 'bebs pa dang /_gzugs ma bcu gnyis dang /_spobs pa so so yang dag par rig ma dang /_gar ma dang 'od dpag med la sogs pa bzhi dang dri chab ma dang reg bya rdo rje ma dang byang phyogs na gnas pa'i
[\[152b.3\]]lha rnams la don yod grub pas rgyas btab po/_/'jam pa'i dbyangs kyi thugs ka'i sa bon ni muH'o/_/oM a aH sarba ta thA ga tA hr-i da ya ha ra ha ra/_oM hUM hrIH b+ha ga wA na dz+nyA na mU rti wA gI shwa ra/_ma hA ba tsa/_sarba d+ha rma ga ga na a ma la su pa ri shud+d+ha d+ha rma d+hA tu dz+nyA na gar+b+ha aH zhes pa snying po'i sngags so/_/oM
[\[152b.4\]]a mri ta kuN+Da li b+hi g+h+nAn+ha ka hUM/_zhes pa bdud rtsi 'khyil pa'i sngags te las thams cad pa'o/_/ngan song yongs su spyod pa'i dkyil 'khor ni rdo rje gur gyi nang du rlung dang me dang chu dang sa dang ri rab kyi steng gi gzhal yas khang gi dbus su/_nang gi dkyil 'khor 'khor lo rtsibs brgyad pa ser po/_/_
[\[152b.5\]]rdo rje phred ba sngon pos yongs su bskor ba ste 'ga' zhig 'khor lo rtsibs brgyad pa sngon por gsungs la/_gzhan du ni 'di'i 'khor lo'i lte ba sngon po dang /_rtsibs rnams kyi shar dkar po dang /_lho nag po dang /_nub dmar po dang /_byang ljang gu'o zhes gsungs so/_/'khor lo'i lte par sna tshogs pad+ma la
[\[152b.6\]]gnas pa'i seng ge'i steng du/_bcom ldan 'das shAkya seng ge rnam par snang mdzad chen po gser gyi mdog can chos kyi 'khor lo'i phyag rgya mdzad pa'o/_/shar gyi rtsibs la rdo rje gtsug tor dkar po sa gnon gyi phyag rgya can no/_/lho'i rtsibs la rin chen gtsug tor sngon po mchog sbyin gyi phyag
[\[152b.7\]]rgya can no/_/nub kyi rtsibs la pad+ma gtsug tor dmar po bsam gtan gyi phyag rgya can no/_/byang gi rtsibs la sna tshogs gtsug tor ljang gu mi 'jigs pa rab tu sbyin pa'o/_/me'i rtsibs la gzi brjid gtsug tor dkar dmar 'dres pa'i mdog can phyag g.yas pas nyi ma 'dzin cing /_g.yon
[\[153a\]]
[\[153a.1\]]pa dkur brten pa'o/_/bden bral gyi rtsibs la rgyal mtshan gtsug tor dmar po dang 'dres pa'i nag po phyag dag gis yid bzhin gyi nor bu'i rgyal mtshan 'dzin pa'o/_/rlung gi rtsibs la rnon po'i gtsug tor nam mkha' ltar sngo bsangs phyag g.yas pa ral gri dang g.yon pas
[\[153a.2\]]po ti 'dzin pa'o/_/dbang ldan gyi rtsibs la gdugs can gtsug tor dkar po phyag dag gis gdugs 'dzin pa'o/_/rdo rje phreng ba'i phyi rol me la sogs pa'i mtshams rnams su sgeg mo dang phreng ba dang glu ma dang gar ma rnams ni/_dkar mo dang ser mo dang dmar mo dang /_sna tshogs kyi mdog
[\[153a.3\]]can phyag gnyis ma'o/_/snam bu rnams la sgo'i g.yon du byang chub sems dpa' gnyis dang g.yas gnyis te/_de yang shar gyi snam bu la byams pa ser po g.yas pas klu shing gi me tog dang /_g.yon pas spyi blugs 'dzin pa dang /_mthong ba don yod ser po phyag g.yas pas spyan dang bcas
[\[153a.4\]]pa'i pad+ma 'dzin zhing /_g.yon pa'i khu tshur dkur brten pa dang /_ngan song kun 'dren dkar po phyag gnyis kyis lcags kyu 'dzin pa dang /_mya ngan dang mun pa thams cad nges par 'joms pa'i blo gros dkar ser bsres pa'i mdog can phyag g.yas dbyug pa 'dzin zhing /_g.yon pa'i khu tshur
[\[153a.5\]]bkur brten pa'o/_/lho phyogs su spos kyi glang po dkar ljang g.yas pas dri'i dung chos 'dzin zhing /_g.yon pa'i khu tshur dkur brten pa dang /_dpa' bar 'gro ba dkar po g.yas pa ral gri 'dzin zhing /_g.yon pa'i khu tshur dkur brten pa dang /_nam mkha'i mdzod dkar ser g.yas pa pad+ma la
[\[153a.6\]]gnas pa'i chos kyi mdzod 'dzin zhing /_g.yon pa'i khu tshur dkur brten pa dang /_ye shes tog sngon po phyag g.yas pa yid bzhin gyi nor bu'i rgyal mtshan 'dzin zhing /_g.yon pa'i khu tshur dkur brten pa'o/_/nub tu bdud rtsi'i 'od dkar po g.yas pa cod pan gyi steng du bdud rtsi'i bum pa 'dzin
[\[153a.7\]]zhing /_g.yon pa'i khu tshur dkur brten pa dang /_zla ba'i 'od dkar po g.yas pa pad+ma la gnas pa'i zla ba'i gzugs 'dzin zhing /_g.yon pa'i khu tshur dkur brten pa dang /_bzang skyong dkar po g.yas pa 'bar ba'i 'od can gyi rin po che 'dzin zhing /_g.yon pa'i khu tshur dkur brten pa dang dra ba
[\[153b\]]
[\[153b.1\]]can gyi 'od dkar po g.yas pa rdo rje'i gur 'dzin zhing /_g.yon pa'i khu tshur dkur brten pa'o/_/byang du rdo rje snying po sngo skya g.yas pa rdo rje dang bcas pa'i ut+pal sngon po 'dzin zhing /_g.yon pa'i khu tshur dkur brten pa dang /_blo gros mi zad pa dkar po phyag gnyis kyis ye shes kyi bdud rtsi'i bum pa
[\[153b.2\]]'dzin pa dang /_spobs pa brtsegs pa dmar po g.yas pa chu skyes la gnas pa'i rin po che brtsegs pa 'dzin zhing /_g.yon pa'i khu tshur dkur brten pa dang /_kun du bzang po gser gyi mdog can phyag g.yas pa rin po che'i snye ma 'dzin pa'i khu tshur 'khur brten pa'o/_/dkyil 'khor gyi me la
[\[153b.3\]]sogs pa'i mtshams rnams su me tog ma dang bdug spos ma dang mar me ma dang dri chab ma rnams ni dkar mo dang nag mo dang dmar mo dang ljang gu ste me tog la sogs pa 'dzin pa'o/_/sgo rnams la shar du rdo rje lcags kyu dkar po phyag gnyis kyis lcags kyu 'dzin pa dang /_lhor rdo rje zhags pa
[\[153b.4\]]sngon po phyag gnyis kyis zhags pa 'dzin pa dang /_nub tu rdo rje lcags sgrog dmar po phyag gnyis kyis rdo rje lcags sgrog 'dzin pa dang /_byang du rdo rje 'bebs pa ljang gu phyag gnyis kyis rdo rje dril bu 'dzin pa'o/_/lha sum cu rtsa bdun po 'di rnams kyang rnam pa sna tshogs pa'i gos dang rin po ches
[\[153b.5\]]brgyan pa rin po che'i cod pan can/_spyan gnyis pa phyag gnyis pa sna tshogs chu skyes dang zla ba rnams la sems dpa'i skyil krung gis bzhugs pa'o/_/'dir rnam par snang mdzad chen po la rang dang 'dra ba'i rnam par snang mdzad kyis rgyas btab pa'o/_/rdo rje gtsug tor la sogs pa bzhi la rnam
[\[153b.6\]]par snang mdzad chen pos so/_/shar phyogs dang me mtshams na gnas pa'i lha rnams la rdo rje gtsug tor gyis so/_/lho phyogs dang bden bral gyi mtshams na gnas pa rnams la rin chen gtsug tor gyis so/_/nub phyogs dang rlung gi mtshams na gnas pa rnams la pad+ma gtsug tor
[\[153b.7\]]gyis so/_/byang phyogs dang dbang ldan gyi mtshams na gnas pa rnams la sna tshogs gtsug tor gyis so/_/'dir phyi'i dkyil 'khor gyi lha'i gnas kyi snam bu la zla ba'i dkyil 'khor nyi shu rtsa brgyad po blta bar bya'o zhes sbyong rgyud las gsungs pa'i phyir/_'dod yon gyi snam bu
[\[154a\]]
[\[154a.1\]]la byang chub sems dpa' bcu drug dgod pa ni yang dag par rigs so/_/kha cig ni nang gi dkyil 'khor zhes rgyud las gsungs pas phyi'i gzhal yas khang gi nang du gzhal yas khang gnyis pa'o zhes smra'o/_/'ga' zhig tu ni rnam par snang mdzad chen po la sogs pa'i de bzhin gshegs
[\[154a.2\]]pa dgu po gtsug tor dang bcas pa dge slong gi cha lugs 'dzin pa'o zhes bshad do/_/de ni mi rigs te chags pa dang ldan pa'i gzugs can 'khor los sgyur pa'i gzugs su mngon par sprul ba'o zhes bcom ldan 'das kyis gsungs pa'i phyir ro/_/pad+ma'i phreng bas yongs su bskor pa dang /_khor yug
[\[154a.3\]]gi nang du dbang ldan gyi mtshams nas brtsams te g.yas skor gyis mgrin pa sngon po la sogs pa dgod par bya ste/_de nas dbang ldan nas glang la mgrin pa sngon po dkar po sbrul kyi mchod phyir thogs pa can/_phyag g.yas pa dag na rdo rje dang mchog sbyin gyi phyag rgya dang /_g.yon pa dag na rtse gsum dang ral gri'o/_/nam
[\[154a.4\]]mkha' lding la khyab 'jug nag po g.yas pa dag na dbyug to dang rdo rje dang /_g.yon pa dag na dung dang 'khor lo'o/_/rdo rje gser ma khyab 'jug lta bu ste khyad par ni gser gyi mdog can no/_/rma bya la rdo rje dril bu zhal drug pa dmar po g.yas pa dag na shak+ti dang rdo rje dang /_g.yon pa dag na khyim bya dang
[\[154a.5\]]rdo rje dril bu'o/_/rdo rje gzhon nu ma ni rdo rje dril bu lta bu'o/_/ngang pa la mi smra rdo rje ser po zhal bzhi pa/_g.yas pa dag na rdo rje dang bgrang phreng dang /_g.yon pa dag na dbyug pa dang spyi blugs so/_/rdo rje zhi ba ma ni tshangs pa lta bu'o/_/so ldan gyi dbang po dkar po mche ba drug pa dang /_zla ba rdo rje mtshon cha ser po
[\[154a.6\]]phyag g.yas pas rdo rje 'dzin zhing g.yon pas rdo rje dkur brten pa'o/_/lha mo rdo rje khu tshur ma ni rdo rje mtshon cha lta bu'o/_/rta bdun gyi shing rta la rdo rje 'khyil pa khro bo dmar po phyag g.yas pa na pad+ma dang /_g.yon pa na pad+ma la gnas pa'i nyi ma'i dkyil 'khor ro/_/rdo rje bdud rtsi ma ni rdo rje 'khyil pa lta bu'o/_/_
[\[154a.7\]]ngang pa la rdo rje'i 'od khro bo dkar po/_/g.yas pa na rdo rje dang g.yon pa na pad+ma la gnas pa'i zla ba'i dkyil 'khor 'dzin pa dang /_rdo rje mdog ma ni rdo rje'i 'od lta bu'o/_/ral rdo rje dmar ser khro bo dmar po phyag g.yas na rdo rje dang g.yon pas mi bzung nas za ba'i tshul lo/_/rdo rje ska rags ma ni rdo rje
[\[154b\]]
[\[154b.1\]]dmar ser lta bu'o/_/pad+ma la rdo rje zhi ba khro bo ser po mda' dang gzhu can no/_/rdo rje zhi ba ma ni rdo rje zhi ba lta bu'o/_/sbal pa la rdo rje bla ma khro bo ser po bgrang phreng dang spyi blugs 'dzin pa/_rdo rje bla ma ma ni rdo rje bla ma lta bu'o/_/pad+ma la rdo rje pa sangs khro bo dkar po bgrang phreng dang spyi blugs 'dzin pa dang /_
[\[154b.2\]]rdo rje pa sangs ma ni rdo rje pa sangs lta bu'o/_/rus sbal la rdo rje dbyug pa khro bo nag po g.yas pa na rdo rje dang g.yon pa na dbyug pa'o/_/rdo rje dbyug pa ma ni rdo rje dbyug pa lta bu'o/_/rdo rje sgra gcan khro bo dmar nag g.yas pa dang g.yon pa'i phyag dag na zla ba dang nyi ma'i dkyil 'khor can no/_/rdo rje lha
[\[154b.3\]]min mo ni rdo rje sgra gcan lta bu'o/_/rdo rje mjug rings khro bo nag po ral gri dang klu'i zhags pa 'dzin pa'o/_/rdo rje klu mo rdo rje mjug rings lta bu'o/_/bzhi po 'di dag dang rdo rje zhi ba la sogs pa drug ni rgyud gzhan las gsungs pa ltar bris pa'o/_/glang po che la rdo rje glang sna dkar po g.yas pa na rdo rje dang
[\[154b.4\]]g.yon pa na thang gshol lo/_/rdo rje 'dul ba ma ni rdo rje glang sna lta bu ste khyad par ni g.yas pas kha T+wAM ga'o/_/khu byug gi shing rta la rdo rje phreng ba can ljang gu g.yas pa na rdo rje dang /_g.yon pa na me tog gi phreng ba'o/_/rdo rje gdan ma ni rdo rje phreng ba can lta bu ste khyad par ni phyag g.yon na shak+ti'o/_/ne tso'i
[\[154b.5\]]shing rta la rdo rje dbang can ser po g.yas na rdo rje dang /_g.yon na chu srin gyi rgyal mtshan no/_/rdo rje dbang can ma ni rdo rje dbang can lta bu ste khyad par ni sku mdog dmar mo'o/_/sbal pa'i shing rta la rnam par rgyal ba'i rdo rje dkar po rdo rje dang ral gri 'dzin pa'o/_/rdo rje gdan ma ni rdo rje rnam par rgyal ba lta
[\[154b.6\]]bu'o/_/me tog gi shing rta la rdo rje gtun shing ser po g.yas pa dang g.yon pa dag gis rdo rje gtun shing 'dzin pa'o/_/rdo rje pho nya mo ni rdo rje gtun shing lta bu ste g.yon pas kha T+wAM ga 'dzin pa ni khyad par ro/_/ra la rdo rje ma dmar mo g.yas pa dag na rdo rje dang go cha/_g.yon pas dbyug pa dang spyi
[\[154b.7\]]blugs 'dzin pa'o/_/rdo rje 'bar ba ma ni rdo rje me lta bu'o/_/ma he la rdo rje dus nag po rdo rje dang lcags kyu 'dzin pa'o/_/ro langs la rdo rje dus ma nag mo rdo rje dang kha T+wAM ga 'dzin pa'o/_/klu lhag ma rnams la rdo rje lcags kyu sngon po phag gi gdong pa can rdo rje dang lcags kyu 'dzin pa'o/_/skyes bu la rdo rje gdong
[\[155a\]]
[\[155a.1\]]ma sngon mo phag pa'i gdong can ma rdo rje dang ral gri 'dzin pa'o/_/chu srin la rdo rje klu dkar po gdengs ka brgyad dang ldan pa g.yas na rdo rje dang /_g.yon na klu'i zhags pa 'dzin pa'o/_/chu srin la rdo rje chu srin ma dkar mo gdengs ka brgyad dang ldan pa g.yas na rdo rje dang /_g.yon na rdo rjes mtshan
[\[155a.2\]]pa'i chu srin can no/_/ri dwags la rdo rje rlung sngon po g.yas na rdo rje dang g.yon na rlung ras can no/_/rdo rje shugs can ma ni rdo rje rlung lta bu'o/_/ro langs la rdo rje 'jigs byed sngon po rdo rje dang dbyug to 'dzin pa'o/_/rdo rje rnam par gtsigs ma ni rdo rje 'jigs byed lta bu'o/_/g.yon pas zhags
[\[155a.3\]]pa 'dzin pa ni khyad par ro/_/byi ba la rdo rje legs 'dren dkar po glang po che'i gdong can phyag g.yas pa dag gis rdo rje dang dgra sta 'dzin zhing /_g.yon pa dag gis rtse gsum dang dbyug to 'dzin pa sbrul gyi mchod phyir thogs pa can no/_/byi ba la srul mo sngon mo g.yas pa na rdo rje dang g.yon pas/_
[\[155a.4\]]phyags shing can no/_/sdigs ma ljang gu g.yas pa na rdo rje dang g.yon pa na ral gri 'gegs byed 'dzin pa'o/_/dpal mo ser mo g.yas pa na rdo rje dang g.yon pa na pad+ma can no/_/dbyangs can ma dkar mo g.yas pa na rdo rje dang g.yon pa na pi wang can no/_/seng ge la bgrad dka' ma ljang gu g.yas pa dag na
[\[155a.5\]]rdo rje dang 'khor lo dang /_g.yon pa dag na lde men dang ral gri can no/_/'dir mgrin pa sngon po la sogs pa'i lha rnams kyi phyag g.yas pa rnams su ji ltar 'byung ba'i rdo rje rnams ni rtse mo gsum par rig par bya'o/_/nub tu rdo rje klu dang nye bar pad+ma la sa'i lha mo gser gyi mdog can phyag dag gis bdud rtsi'i
[\[155a.6\]]bum pa 'dzin pa'o/_/lha ma yin rnams ni sna tshogs pa'i mdog can go cha dang bcas pa ral gri 'dzin pa ras bal gyi gdan la 'dug pa'o/_/klu rnams ni nor bu dang ldan pa'i gdengs ka can btsun mo dang bcas pa thal mo sbyar ba'o/_/khor yug gi phyi rol mtshams rnams su mer mnar med la sogs
[\[155a.7\]]pa'i dmyal ba rnams dang /_bden bral du yi dwags kyi 'gro ba rnams dang /_rlung du byol song gi 'gro ba rnams dang /_dbang ldan du mi'i 'gro ba rnams gnas pa ste/_rim pa 'di ni rgyud gzhan las bris pa'o/_/gzhan dag ni rdo rje 'jigs byed dang nye bar sa'i lha mo dang gnod sbyin rnams
[\[155b\]]
[\[155b.1\]]dang nye bar lha ma yin rnams so zhes rjod par byed do/_/'khor lo'i dbang phyug gi thugs gar zla ba la oM mu ne mu ne ma hA mu na ye swA hA/_zhes pa'i sngags te 'di nyid ni snying pa'o/_/oM na mo b+ha ga wa te sarba du rga ti ba ri sho d+ha na rA dzA ya ta thA ga tA ya/_ar+ha te/_samya k+saM bu d+d+ha ya/_tad+ya thA/_oM sho d+ha ne
[\[155b.2\]]sho d+ha ne/_sarba pA paM sho d+ha ne shud+d+he bi shu d+d+he/_sarba karma A bar Na bi shud+d+he swA hA/_zhes pa phreng pa'i sngags so/_/rdo rje 'bebs pa'i sngags ni/_oM sarba bita sarba a pA ya gti ha na bi sho d+ha ni hUM hoH phaT/_ces pa ste las thams cad pa'o/_/oM badzra yak+Sha hUM zhes pa ni gzhan dag go/_/'byung bo
[\[155b.3\]]'dul byed kyi dkyil 'khor ni rdo rje gur gyi nang ri rab kyi steng sna tshogs chu skyes kyi ze'u 'brul gnas pa'i sna tshogs rdo rje'i lte ba'i steng du gzhal yas khang gi lte ba la glang po che'i rgyal po'i steng ngam/_glang po che dang bral ba yang rung sna tshogs pad+ma dang zla ba la gzhan gyis mi thub pa'i 'byung po chen po dkar po zla ba
[\[155b.4\]]phyed pas mtshan pa'i ral ba'i thor cog dang /_sma ra dmar ser can/_thod pa lnga dang ldan pa/_mig gsum pa/_mche ba gtsigs pa/_gsus pa 'phyang ba/_sbrul gyi mchod phyir thogs pa dang bcas pa stag gi pags pa'i smad g.yogs can/_lag pa bzhi'i g.yas pa dag gis gri gug
[\[155b.5\]]dang Da ma ru 'dzin zhing /_g.yon pa dag gis thod pa dang rtse gsum 'dzin pa drag po ste/_de g.yon brkyang gis mnan pa'i 'byung po 'dul byed drag po chen po sku mdog sngon po thod pa lngas mtshan pa'i cod pan la de bzhin gshegs pa lnga'i dbu rgyan dang ldan pa/_dbu skra dmar ser gyen du bcings
[\[155b.6\]]pa na bza' sngon po mnabs pa mche ba gtsigs pa'i zhal can bzhad pa'i gad rgyangs can spyan gsum dmar la zlum pa/_phyag bzhi'i g.yas pas rdo rje sngon po kha gyes pa gsor zhing /_g.yon pas sdigs mdzub dang bcas pa'i zhags pa 'dzin pa/_gnyis kyis phyag rgya bcings pa ste/_phyag rgya
[\[155b.7\]]ni ming med gnyis bsnol nas mdzub mo gnyis bskum ste mthe'u chung dang gung mo yang mthe bong rgan pas mnan pa'o zhes pa 'di gsungs so/_/klu'i rgyal po chen po brgyad kyis brgyan pa ste/_de'ang stobs kyi rgyu sngon pos spyi bo bcings pa/_mgrin par 'jog po dmar po/_/dga' bo
[\[156a\]]
[\[156a.1\]]dang nyer dga' ser pos rna rgyan/_mtha' yas dkar pos tshangs skud/_nor rgyas dkar pos ska rags/_phyag rgya'i phyag dag gi dpung par ni rigs ldan phug ron gyi mdog can/_phyag gzhan pa gnyis kyi dpung pa la dung skyong dkar po/_/rkang gdub dag ni pad+ma dang pad+ma chen po dmar po/_/re'u
[\[156a.2\]]mig rnams la shar du glang dang nyi ma la dbang phyug chen po dkar po mtshan ma gyen du langs pa thod pa'i phreng ba can/_spyan gsum pa zla ba phyed pas mtshan pa'i ral pa'i thor cog can sbrul gyi mchod phyir thogs pa dang bcas pa/_phyag bzhi'i g.yas pa dag gis gri gug dang Da ma ru 'dzin zhing /_g.yon pa
[\[156a.3\]]dag gis thod pa dang rtse gsum 'dzin pa'o/_/lhor nam mkha' lding dang nyi ma la khyab 'jug nag po rin po che'i con pan can g.yas pa dag gis rnga yab dang dung 'dzin zhing /_g.yon pa dag gis 'khor lo dang dbyug to 'dzin pa'o/_/nub tu ngang pa dang zla ba la tshangs pa dkar po zhal bzhi pa/_phyag
[\[156a.4\]]bzhi pa/_g.yas pa dag gis bgrang phreng dang gdugs kyi yu ba 'dzin zhing /_g.yon pa dag gis pad+ma dang spyi blugs 'dzin pa'o/_/byad du rma bya dang nyi ma la smin drug gi bu dmar po gtsug phud gsum dang ldan pa g.yas pas rnga yab dang /_g.yon pas shak+ti 'dzin pa'o/_/dbang ldan du byi pa dang zla
[\[156a.5\]]ba la tshogs bdag dkar po glang po che'i gdong pa can spyan gsum pa spyi bor zla ba phyed pas mtshan pa g.yas pa dag gis la phug dang dgra sta/_g.yon pa dag gis rtse gsum dang thod pa 'dzin pa'o/_/mer nyi ma'i dkyil 'khor la nyi ma dmar po g.yas pa dang g.yon pa dag gis pad+ma la gnas
[\[156a.6\]]pa'i nyi ma'i dkyil 'khor 'dzin pa'o/_/bden bral du shing rta la gnas pa'i nyi ma dang zla ba la sgra gcan dbu skra dmar ser gyen du 'bar ba mig dang smin ma dang smin ma dang sma ra dmar ser 'bar ba/_mche ba bzhi pa zhal gdangs pa phyag dag gis nyi ma dang zla bar bcas pas thal mo sbyar ba'o/_/rlung
[\[156a.7\]]du zla ba la dga' byed dbang phyug ser po gar byed pa/_spyi bor zla ba phyed pa can sbrul gyi mchod spyir thogs pa dang ldan pa/_g.yas pa dang cig shos dag gis Da ma ru dang rtse gsum 'dzin pa'o/_/rim pa gnyis pa'i shar phyogs su zla ba la dpal mo dkar mo thugs kar thal mo sbyar bas me
[\[156b\]]
[\[156b.1\]]tog pad+ma 'dzin pa'o/_/lho ru zla ba la thig le mchog ma dmar mo spos snod 'dzin zhing gar byed pa'o/_/nub tu zla ba la ri bong can ma dmar mo mar me 'dzin pa'o/_/byang du zla ba la dka' zlog ma ser mo spyi bor gdengs ka'i rnam par byas pa'i lag pa zlog cing gar byed pa'o/_/mer zla ba la rin
[\[156b.2\]]chen dpal mo dmar mo dril bu 'dzin pa'o/_/bden bral du zla ba la dbyangs can ma ljang gu pi wang sgrogs pa'o/_/rlung du zla ba la lha mdzes ma nag po rin po che'i phreng ba 'dzin pa'o/_/dbang ldan du zla ba la kun 'byor ma ser mo gar byed cing phyag na rdo rje rtse gsum pa 'dzin pa'o/_/rim pa gsum pa'i shar dus
[\[156b.3\]]srung dkar po dang zla ba la brgya byin ser po rin po che'i cod pan can g.yas pas mi 'jigs pa sbyin zhing g.yon pa rdo rje'i mtshon cha can no/_/lhor ma he dang nyi ma la gshin rje nag po gsus pa 'phyang ba/_spyan dang smin ma dang smar dang ral pa dmar ser can/_gos ser po gyon pa g.yas pa thod pas mtshan pa'i
[\[156b.4\]]dbyug pa 'dzin zhing /_g.yon pa sdigs mdzub dang bcas bas zhags pa 'dzin pa'o/_/nub tu lag 'gro dang zla ba la chu lha dkar po gdengs ka bdun dang ldan pa/_g.yon pas klu'i zhags pa 'dzin zhing g.yas pas mchog sbyin pa'o/_/byang du gnod sbyin la gnas pa'i lus ngan ser po sha rgyas
[\[156b.5\]]shing gsus pa 'phyang ba rin po che'i cod pan can/_g.yas pa dang g.yon pa dag gis dbyug to dang ne'u le 'dzin pa'o/_/mer ra dang nyi ma la me lha dmar po ral pa dang ldan pa/_skra dang sma ra ser zhing 'bar ba/_gsus pa 'phyang ba/_ril ba dang mchod phyir thogs pa can/_g.yas pa dag gis
[\[156b.6\]]mchog sbyin dang bgrang phreng 'dzin zhing /_g.yon pa dag gis dbyug gu gsum pa dang spyi blugs 'dzin pa'o/_/bden bral du ro langs dang nyi ma la srin po nag po sma ra ser po can/_g.yas pas ral gri dang g.yon pas mi shas gang ba'i thod pa 'dzin pa'o/_/rlung du ri dwags dang zla ba la rlung lha sngon
[\[156b.7\]]po gtsug phud gsum dang ldan pa phyag dag gis rlung ras 'dzin pa'o/_/dbang ldan du ngang pa dang zla ba la zla ba dkar po g.yon pa na ku mu ta na gnas pa'i zla ba'i dkyil 'khor dang /_g.yas pas mchog sbyin pa'o/_/dbang ldan du dbang ldan yang dbang phyug chen po lta bu'o/_/rim pa bzhi pa'i shar
[\[157a\]]
[\[157a.1\]]du zla ba la seng ge'i rgyal mtshan 'dzin ma dkar mo seng ge'i rgyal mtshan 'dzin pa'o/_/lho ru zla ba la rnam par 'byor ma dmar mo lcags kyu 'dzin pa'o/_/nub tu pad+ma la ldan ma chen mo dkar mo gzhu dang mda' 'dzin pa'o/_/byang du zla ba la chang mchog ma dmar mo yid bzhin gyi nor bu'i
[\[157a.2\]]rgyal mtshan 'dzin pa'o/_/dbang ldan du zla ba la mchog 'phrog ma dmar mo thugs kar me tog dang bcas pa'i thal mo sbyar ba'o/_/mer zla ba la rin chen dbang phyug ma ser mo spos phor 'dzin pa'o/_/bden bral du zla ba la rgyal mtshan ma ser mo dri'i dung chos 'dzin pa'o/_/rlung du zla ba la 'gro skyod
[\[157a.3\]]ma ser mo mar me'i mchod sdong 'dzin pa'o/_/'dir gang la khyad par gyi tshig med pa der ni nyi ma dang zla ba thams cad sna tshogs pad+ma la gnas pa ste/_lha thams cad sems dpa'i skyil krung /_rnam pa sna tshogs pa'i gos dang rin po ches brgyan pa'o/_/'dir 'khor lo'i dbang phyug gi rigs kyi dbang
[\[157a.4\]]po ni mi bskyod pa ste thugs ka'i sa bon ni hUM ngo /_/hUM badzra phaT ces pa ni snying po ste/_yang na/_oM b+hU ta DA ma ra b+hU ta a d+hi pa ti ak+Sha b+h+yaHki rI Di na sar+b+ba b+hU ta pre ta pi shA tsa na sA d+ha ya hUM phaT/_ces pa'o/_/las thams cad pa'i sngags kyang 'di nyid de yang na bgegs mthar byed kyi sngags so/_/_
[\[157a.5\]]mkha' 'gro lnga'i dkyil 'khor ni rdo rje'i sa gzhi la sogs pa nas gzhal yas khang gi mthar thug pa sngar gyi 'jam pa'i rdo rje'i dkyil 'khor bzhin no/_/de la dbus kyi gzhal yas khang gi dbus su bcom ldan 'das rdo rje mkha' 'gro ste shar la sogs pa'i sgo rnams su gau rI la sogs pa rnams
[\[157a.6\]]dang /_dbang ldan la sogs pa'i mtshams rnams su puk+ka sI la sogs pa rnams so/_/de yang gau rI dkar mo g.yas pa lcags kyu 'dzin pa dang /_tsau rI ser mo zhags pa 'dzin pa dang /_be ta lI dmar mo lcags sgrog 'dzin pa dang /_g+hasma rI ljang gu dril bu 'dzin pa dang /_puk+ka sI sngon mo byang chub
[\[157a.7\]]kyi sems kyi bum pa 'dzin pa dang /_sha pa rI dkar mo ri rab 'dzin pa dang /_tsaN+Da lI sngon mo me thab 'dzin pa dang /_Dom+bi nI sna tshogs mdog can rgyal mtshan 'dzin pa'o/_/shar gyi gzhal yas khang gi dbus su zla ba la sangs rgyas mkha' 'gro dkar mo ste/_rtsa ba'i zhal dkar po g.yon pa
[\[157b\]]
[\[157b.1\]]dmar po lhag ma rnams sngon po g.yas pa'i thod pa brgyad po rnams na rma bya dang ma he dang chu srin dang nya dang /_glang po che dang rus sbal dang klu lhag ma can dang /_ngang pa rnams dang g.yon pa'i thod pa brgyad po rnams na dpyid dang /_srog chags dz+yeSh+Thi dang /_sbrul ha la ha la dang /_Any+dza na b+ho dang byi ba
[\[157b.2\]]dang g.yag dang dri can dang tsA ta ka rnams so/_/shar la sogs pa'i sgo rnams dang dbang ldan la sogs pa'i mtshams rnams su rim pa ji lta bar lha mo rnams te/_de yang skam pa ma sngon mo skam pa 'dzin pa dang /_zhags pa ma ser mo zhags pa 'dzin pa dang /_dol zlum ma dmar mo nya rgya zlum po
[\[157b.3\]]'dzin pa dang /_lcags kyu ma lcags kyu 'dzin pa dang /_me tog ma dkar mo me tog gi za ma tog 'dzin pa dang /_bdug spos ma nag mo spos phor 'dzin pa dang /_mar me ma ser mo mar me'i mchod sdong 'dzin pa dang /_dri chab ma ser mo dri yis gang ba'i dung chos 'dzin pa'o/_/lho'i dkyil 'khor gyi
[\[157b.4\]]dbus su rin chen mkha' 'gro ser mo ste 'di'i rtsa ba dang g.yon pa'i zhal dag ni ser po dang dkar po'o/_/lhag ma rnams ni sngon po'o/_/g.yas pas thod pa rnams na bya ka raN+Da dang /_ngur pa dang /_lug dang /_tsa ko ra dang /_khra dang /_hor pa dang /_'ol ba dang /_ku ra rnams dang /_
[\[157b.5\]]g.yon pa rnams na stobs kyi rgyu dang /_dung skyong dang /_rigs ldan dang /_pad+ma dang /_pad+ma chen po dang /_'jog po dang /_nor rgyas dang /_mtha' yas rnams so/_/shar la sogs pa'i sgo rnams dang /_dbang ldan la sogs pa'i mtshams rnams su lha mo rnams te/_de yang nyi phyag ma dkar
[\[157b.6\]]mo nyi ma'i dkyil 'khor 'dzin pa dang /_mar me ma sngon mo mar me'i mchod sdong 'dzin pa dang /_rin chen dkar mda' ma ser mo rin po che 'dzin pa dang /_glog phyag ma ljang gu glog gi 'khri shing 'dzin pa dang /_sgeg mo dmar mo bsnyems shing sgeg pa dang bcas pa'i tshul gyi phyag gnyis kyis
[\[157b.7\]]rdo rje 'dzin pa dang /_phreng ba ma dmar mo phyag dag gis rin po che'i phreng ba 'dzin pa dang /_glu ma dmar skya phyag dag gis ting ting shags sgrogs pa dang /_gar ma sna tshogs mdog can rdo rje dang bcas pa'i phyag dag gis gar byed pa'o/_/nub kyi dkyil 'khor gyi dbus su pad+ma mkha' 'gro dmar mo ste
[\[158a\]]
[\[158a.1\]]'di'i rtsa ba dang g.yon pa'i zhal dag ni dmar po dang dkar po/_lhag ma rnams ni sngon po'o/_/g.yas pa'i thod pa rnams na dom dang /_bya rgod dang bse dang ba men dang stag dang sbre'u dang chu srin dang ce spyang rnams dang /_g.yon pa rnams na khwa dang 'ug pa dang /_so bya dang /_seng ge dang /_bzhad bya dang /_
[\[158a.2\]]ra dang ri dwags dang phag rnams so/_/shar la sogs pa'i sgo rnams dang dbang ldan la sogs pa'i mtshams rnams su lha mo rnams te/_de yang pad+ma dkar po pad+ma 'dzin pa dang /_chos 'byung ma ser mo chos 'byung 'dzin pa dang /_lcags sgrog ma nag mo phyag dag gis lcags sgrog 'dzin pa dang /_rang
[\[158a.3\]]'khyud ma ljang gu sangs rgyas la rjes su chags pa 'ching ba'i phyag gnyis rdo rje dang thod pa 'dzin pas rang la 'khyud par brtson pa'o/_/gling bu ma dmar mo phyag dag gis gling bu 'bud par brtson pa dang /_pi wang ma ser mo phyag gnyis kyis pi wang sgreng ba la brtson pa dang /_rnga zlum ma dkar mo phyag dag
[\[158a.4\]]gis rnga bo che brdung ba dang /_rdza rnga ma du ba'i mdog can phyag dag gis rdza rnga brdung ba la brtson pa'o/_/byang gi gzhal yas khang gi dbus su sna tshogs mkha' 'gro dUr ba ltar ljang gu ste/_'di'i rtsa ba'i zhal ni stag gdong ljang gu gzhan rnams ni lha'i zhal can/_phyogs kha cig ni rtsa ba'i
[\[158a.5\]]zhal yang lha'i yin la g.yon pa dkar po/_/lhag ma rnams ni sngon po'o/_/g.yas pa'i thod pa rnams na gza' lhag dang phur bu dang mjug rings dang sgra gcan dang mig dmar dang pa sangs dang spen pa dang khyab 'jug rnams dang /_g.yon pa rnams na dbang po dang chu lha dang tshongs pa dang dag po dang
[\[158a.6\]]'dod pa'i lha dang stobs bzang dang thags bzangs ris dang stobs can rnams so/_/shar la sogs pa'i sgo rnams dang dbang ldan la sogs pa'i mtshams rnams su lha mo rnams te/_de'ang sgo lcags ma dkar mo sgo lcags 'dzin pa dang /_lde kyog ma ser mo lde kyog 'dzin pa dang /_sgo glegs
[\[158a.7\]]ma dmar mo sgo glegs 'dzin pa dang /_yol ba ma nag mo yol ba 'dzin pa dang /_spyan ma dkar mo 'khor lo 'dzin pa dang /_mA ma kI sngon mo rdo rje 'dzin pa dang /_gos dkar mo dmar mo pad+ma 'dzin pa dang /_sgrol ma ljang gu ut+pal sngon po 'dzin pa'o/_/gzhal yas khang chen po'i sgo rnams dang dpa'
[\[158b\]]
[\[158b.1\]]ldan la sogs pa'i mtshams rnams su gau rI la sogs pa dang /_puk+ka sI la sogs pa snga ma bzhin no/_/'dir rdo rje mkha' 'gro'i gdan dang sku mdog dang dbyibs dang zhal dang phyag la sogs pa rnams ni dgu'i bdag nyid can gyi dkyil 'khor gyi phyag bcu drug pa'i kye'i rdo rje ji lta ba ste/_
[\[158b.2\]]kun nas 'khyud pa'i bdag med ma yang de bzhin no/_/'khor lo la sogs pa'i mkha' 'gro bzhi brjod pa'i khyad par gzhan rnams ni rdo rje mkha' 'gro dang mtshungs pa'o/_/de rnams la 'khyud pa'i lha mo rnams ni rim pa ji lta bar/_spyan ma dang /_mA ma kI dang /_gos dkar mo dang /_sgrol ma rnams te
[\[158b.3\]]dkar mo dang ser mo dang dmar mo dang ljang gu gri gug dang sdigs mdzub dang ldan pa'i phyag gnyis ma rnams so/_/mkha' 'gro lnga po rnams kyang re re zhing sangs rgyas lnga'i cod pan can no/_/thams cad du gzhal yas khang gi lha mo rnams ni gcer bu spyan gsum dmar la zlum pa/_mche ba gtsigs
[\[158b.4\]]pa zhal gcig ma phyag gnyis ma dbu skra 'bar zhing gyen du brdzes pa/_dpral ba'i dbyings su gnas pa'i thod pa lnga dang mi mgo skam po'i phreng ba'i do shal dang phyag rgya lngas rnam par brgyan pa sna tshogs chu skyes dang ro dang nyi ma la g.yon brkyang gi gar gyis gnas pa'o/_/khyad par ma bshad pa rnams
[\[158b.5\]]ni thugs ka'i g.yon pa'i khu tshur gyi sdigs mdzub kyis bsdigs par mdzad pa ste/_'khyud pa'i lha mo rnams la ni gdan tha dang pa med do/_/gau rI la sogs pa brgyad la rim pa ji lta ba bzhin du ro'i gdan gyi gnas su tshangs pa dang dbang po dang nye dbang dang drag po dang gshin rje dang lus ngan dang
[\[158b.6\]]bden bral dang thags bzangs ris rnams so zhes pa ni phyogs gcig go/_/mkha' 'gro rnams dang gau rI la sogs pa rnams ni rdo rje mkha' 'gro la mngon par phyogs pa ste lha mo gzhan rnams ni rang rang gi bdag po la mngon par phyogs pa'o/_/kye'i rdo rje'i spyi bor rdo rje 'dzin pa dang rdo rje
[\[158b.7\]]ste sgo dang mtshams kyi lha mo la thugs dang rtag pa dang rin chen dbang po dang 'od dpag med rnams so/_/rtag pa la 'khor lo 'dzin pa dang 'khor lo ste sgo dang mtshams kyi lha mo rnams la thugs dang rin chen dbang po dang 'od dpag med dang don yod grub pa rnams so/_/rdo rje nyi ma la rin chen
[\[159a\]]
[\[159a.1\]]'dzin pa dang yid bzhin gyi nor bu ste/_sgo dang mtshams kyi lha mo rnams la sku dang thugs dang 'od dpag med dang don yod grub pa rnams so/_/pad+ma gar gyi dbang phyug la pad+ma 'dzin pa dang rdo rje pad+ma ste/_sgo dang mtshams kyi lha mo rnams la sku dang rin chen dang mi bskyod pa dang 'od dpag med
[\[159a.2\]]rnams so/_/rta mchog la ral gri 'dzin pa dang ral gri ste/_sgo dang mtshams kyi lha mo rnams la sku dang thugs dang 'od dpag med dang don yod grub pa rnams so/_/phyi rol gyi gau rI la sogs pa rnams la ni snga ma bzhin no/_/rdo rje la sogs pa'i mkha' 'gro rnams kyi thugs ka'i sa bon ni rim
[\[159a.3\]]pa ji lta ba bzhin du/_hUM oM trAM AHkhaM zhes pa'o/_/snying po'i sngags ni oM d+ha ra d+ha ra d+hA ra ya d+hA ra ya marda ma rda badzra d+h+r-i ka phaT swA hA/_oM shA shrA ta per ma shA shwa ta e h+ye hi dzi na dzikahUM phaT swA hA/_oM badzra sU R+Ya ta mo pid+ha ma na sa ma ya s+t+waM a haM rat+na d+h+r-i ka phaT swA hA/_oM badzra d+ha rmA sa ma ya s+t+waM
[\[159a.4\]]hu lu hu lu A ro l-ika phaT swA hA/_oM hUM hUM hi hi pradz+nyA d+h+r-i ka hUM phaT/_ces pa rnams so/_/na maHsa man+ta bud+d+he b+h+yo/_/na mo badzra kro d+hA ya ma hA daMSh+Ta ut+ka Ta b+hai ra wa ya badzra san+to ha dar+pA ya a mr-i te kuN+Ta li hUM zhes pa ni mthar byed kyi sngags te las thams cad pa'o/_/mkha' 'gro lnga po
[\[159a.5\]]'di rnams las gang yang rung ba dkyil 'khor gyi dbus su bsgom par bya ste re re zhing yang dkyil 'khor so so'o/_/de nyid bcom ldan 'das kyis gsungs te/_gang zhig sangs rgyas mgon po nyid/_/dbus su gyur pa'i dkyil 'khor la/_/de nyid kyis ni dkyil 'khor gsungs/_/dkyil
[\[159a.6\]]'khor snying po yongs 'dzin phyir/_/dkyil 'khor re re bsgom pa'am/_/yang bsdus pa yi dkyil 'khor ro/_/zhes pas so/_/'khor los sgyur ba drug gi dkyil 'khor ni rdo rje'i sa gzhi la sogs pa nas rtsibs bcu pa'i 'khor lo'i mthar thug pa 'jam pa'i rdo rje'i dkyil 'khor ji lta
[\[159a.7\]]ba bzhin te/_rtsibs bcu pa'i 'khor lo la khro bo bcu'o/_/gzhan 'jig rten gsum las rnam par rgyal ba'i khro bo'i dkyil 'khor las bshad pa'i rdo rje sa 'og gi bar lta bu'o zhes pa ni khyad par ro/_/'dir 'khor lo rtsibs bcu pa'i lte ba'i nang chos kyi 'byung gnas kyi dbus su rlung dang
[\[159b\]]
[\[159b.1\]]me dang chu dang sa'i dkyil 'khor dang ri rab kyi steng du sna tshogs chu skyes dang rdo rje'i lte ba la gzhal yas khang chen po ste/_phyogs gzhan la ni 'dir chos 'byung med pa'o/_/gzhal yas khang chen po'i lte bar gnas pa'i gzhal yas khang gi dbus su gnas pa'i seng ge'i steng du sna tshogs
[\[159b.2\]]pad+ma la gnas pa'i nyi ma'i dkyil 'khor gyi dbus su bzhugs pa'i rdo rje sems dpa' bsgom par bya'o zhes mngon par brjod pa bla ma las gsungs pa'i phyir/_nyi ma la gnas pa'i 'jigs byed dang dus mtshan gyi steng du rdo rje'i skyil krung gis bzhugs pa'i ye shes mkha' 'gro ste rdo rje sems dpa'
[\[159b.3\]]dkar po'am nag po/_/rdo rje dang rdo rje dril bur bcas pa'i g.yas pa dang cig shos kyi phyag dag gis lha mo la 'khyud pa'o/_/de ni rdo rje dang sdigs mdzub tu bcas pa'i phyag g.yas brkyang zhing phyag g.yon thod pa khrag gis gang ba 'dzin pas 'khyud pa/_sku mdog dmar mo ye shes mkha' 'gro
[\[159b.4\]]ma ste/_ming gzhan chos kyi dbyings kyi dbang phyug ma dang /_rdo rje phag mo zhes par yang grags so/_/de nas shar la sogs pa'i phyogs rnams su g.yas skor gyis sangs rgyas mkha' 'gro la sogs pa lnga po dgod par bya ste/_de dag gi 'khor lo rnams ni dkyil 'khor so so'i
[\[159b.5\]]shar la sogs pa'i sgo rnams su g.yon skor dang /_me la sogs pa'i mtshams rnams su g.yas skor gyis so/_/rdo rje sems dpa'i mtshams rnams su rim pa ji lta bar mkha' 'gro ma dang lA ma dang dum skyes ma dang gzugs can ma rnams ni/_sngon mo dang ser mo dang dmar mo dang
[\[159b.6\]]ljang gu rnams te g.yas brkyang gis bzhugs pa'o/_/sgo rnams su thod pa'i dum bu dang keng rus chen po dang keng rus dang mche ba rnam par gtsigs pa rnams ni nag po ste rdo rje dang rdo rje dril bur bcas pa'i phyag dag gis rab tu gtum mo dang /_gtum pa'i mig can ma dang 'od ldan ma dang
[\[159b.7\]]sna chen mo thal ba dkar po'i mdog can rnams la 'khyud pa'o/_/de nas rnam par snang mdzad kyi gzhal yas khang gi dbus su seng ge'i steng du sna tshogs chu skyes dang zla ba la gnas pa'i tshangs pa'i snying gar skyil krung gis bzhugs pa'i rdo rje mkha' 'gro dkar po ste 'khor lo dang 'khor los
[\[160a\]]
[\[160a.1\]]mtshan pa'i dril bu 'dzin pa'i g.yas pa dang g.yon pa'i phyag dag gis sangs rgyas mkha' 'gro ma dkar mo la 'khyud pa'o/_/sgo rnams la chang dgra dang 'od dpag med dang rdo rje'i 'od dang /_rdo rje'i sku rnams ni dkar po ste 'khor lo dang 'khor lo'i dril bu 'dzin pa'i phyag dag gis
[\[160a.2\]]dpa' bo'i blo can ma dang mi'u thung ma dang lang ka'i dbang phyug ma dang shing grib ma ser mo rnams la 'khyud pa'o/_/rin chen 'byung ldan gyi gzhal yas khang gi dbus su rta'i steng du sna tshogs chu skyes dang nyi ma la gnas pa'i lha'i bu nyi ma'i snying gar rdo rje'i skyil krung gis bzhugs pa'i rin chen mkha'
[\[160a.3\]]'gro ser mo ste rin po che dang rin po ches mtshan pa'i dril bu 'dzin pa'i g.yas pa dang g.yon pa'i phyag dag gis rin chen mkha' 'gro ma ser mo la 'khyud pa'o/_/sgo rnams la myu gu can dang rdo rje ral pa can dang dpa' bo chen po dang rdo rje hUM mdzad rnams ni ser po ste rin po che dang rin po che'i dril bu 'dzin pa'i
[\[160a.4\]]phyag dag gis sa srung ma dang 'jigs byed chen mo dang rlung shugs ma dang chang 'thung ma ljang gu rnams la 'khyud pa'o/_/snang ba mtha' yas kyi gzhal yas khang gi dbus su rma bya'i steng du sna tshogs chu skyes dang nyi ma la gnas pa'i dbang phyug chen po'i snying gar rdo rje'i skyil krung gis bzhugs pa'i pad+ma mkha' 'gro
[\[160a.5\]]dmar po ste pad+ma dang pad+mas mtshan pa'i dril bu 'dzin pa'i g.yas pa dang g.yon pa'i phyag dag gis pad+ma mkha' 'gro ma dmar mo la 'khyud pa'o/_/sgo rnams la shin tu bzang po dang rdo rje bzang po dang 'jigs byed chen po dang mig mi bzang rnams ni sku mdog dmar po ste pad+ma dang pad+ma'i dril bu 'dzin pa'i
[\[160a.6\]]phyag dag gis sngo bsangs lha mo dang shin tu bzang mo dang rta rna ma dang bya gdong ma dkar mo rnams la 'khyud pa'o/_/mi bskyod pa'i gzhal yas khang gi dbus su glang po che'i steng du sna tshogs chu skyes dang nyi ma la khyab 'jug gi snying gar rdo rje'i skyil krung gis bzhugs pa'i rdo rje mkha' 'gro nag po ste rdo rje dang rdo
[\[160a.7\]]rjes mtshan pa'i dril bu 'dzin pa'i g.yas pa dang g.yon pa'i phyag dag gis rdo rje mkha' 'gro ma la 'khyud pa'o/_/de ni dmar mo'am nag mo'o/_/sgo rnams la stobs po che dang rin chen rdo rje dang nam mkha'i snying po rnams ni nag po ste rdo rje dang rdo rje dril bu 'dzin pa'i phyag dag gis
[\[160b\]]
[\[160b.1\]]'khor lo'i shugs can ma dang dum skyes ma dang chang 'tshong ma dang 'khor lo'i go cha ma rnams ser mo la 'khyud pa'o/_/don yod grub pa'i gzhal yas khang gi dbus su nam mkha' lding gi steng du sna tshogs chu skyes dang nyi ma la gnas pa'i lha'i bu zla ba'i snying gar rdo rje'i skyil krung gis bzhugs
[\[160b.2\]]pa'i sna tshogs mkha' 'gro ljang gu ste sna tshogs rdo rjes mtshan pa'i dril bu 'dzin pa'i g.yas pa dang g.yon pa'i phyag dag gis sna tshogs mkha' 'gro ma ljang gu la 'khyud pa'o/_/sgo rnams la dpal he ru ka dang pad+ma gar gyi dbang phyug dang rnam par snang mdzad dang rdo rje sems dpa' rnams ljang
[\[160b.3\]]gu ste sna tshogs rdo rje dang sna tshogs rdo rje'i dril bu 'dzin pa'i phyag dag gis shin tu dpa' mo dang stobs chen mo dang 'khor los sgyur ma dang brtson 'grus chen mo du ba ltar sngo skya'i mdog can rnams la 'khyud pa'o/_/dpa' bo nyi shu rtsa bzhi ni g.yas brkyang gis bzhugs pa'o/_/'dir mkha'
[\[160b.4\]]'gro ma la sogs pa ni g.yon pas thod pa dang kha T+wAM ga dang g.yas pas Da ma ru 'dzin pa'o/_/ye shes mkha' 'gro ma dang rab tu gtum mo la sogs pa bzhi ni phyag g.yas pas rdo rje dang bcas pa'i sdigs mdzub gdengs pa'o/_/sangs rgyas mkha' 'gro ma dang dpa' bo'i blo can ma la sogs
[\[160b.5\]]pa rnams ni 'khor lo dang bcas pa'i sdigs mdzub can no/_/rin chen mkha' 'gro ma dang sa srung ma la sogs pa rnams ni rin po che dang bcas pa'i sdigs mdzub bo/_/pad+ma'i mkha' 'gro ma dang bsngo bsangs lha mo la sogs pa rnams ni pad+ma dang bcas pa'i sdigs mdzub bo/_/rdo rje mkha' 'gro dang
[\[160b.6\]]'khor lo'i shugs can ma la sogs pa ni rdo rje dang bcas pa'i sdigs mdzub bo/_/sna tshogs mkha' 'gro ma dang shin tu dpa' mo la sogs pa rnams ni sna tshogs rdo rje dang bcas pa'i sdigs mdzub bo/_/ye shes mkha' 'gro ma la sogs pa thams cad kyang 'khyud par byed pa g.yon pa'i phyag dag
[\[160b.7\]]gis 'dzag pa'i khrag gis gang ba'i thod pa 'dzin pa'o/_/dkyil 'khor chen po'i sgo rnams la khwa gdong ma dang 'ug gdong ma dang khyi gdong ma dang phag gdong ma rnams ni ming dang rjes su mthun pa'i zhal can te rim pa ji lta bar sngon mo dang ser mo dang dmar mo dang ljang gu'i mdog can/_phyag g.yas
[\[161a\]]
[\[161a.1\]]pa rnams kyis lcags kyu dang zhags pa dang lcags sgrog dang dril bu 'dzin pa'o/_/mtshams rnams la gshin rje brtan ma dang shin rje pho nya mo dang gshin rje mche ba ma dang gshin rje 'joms ma rnams ni mi'i gdong can te/_g.yas dang g.yon gyi sku phyed phyed g.yas dang g.yon gyi
[\[161a.2\]]lha mo'i mdog can/_phyag g.yas pa rnams kyis me long dang pi wang dang dri'i dung chos dang ro'i snod 'dzin pa'o/_/lha mo brgyad po 'di dag kyang g.yon pas thod pa dang kha T+wAM ga 'dzin pa g.yas brkyang gis gnas pa'o/_/gzhal yas khang drug po rnams kyi mtshams rnams su byang chub kyi sems la
[\[161a.3\]]sogs pas gang ba'i thod pa rnams ni sna tshogs chu skyes la gnas pa'o/_/mkha' 'gro ma la sogs pa nas gshin rje 'joms ma'i mthar thug pa rnams ni sna tshogs pad+ma dang nyi ma la gnas pa'i ro rnams la bzhugs pa'o/_/'khor los sgyur ba rnams kyang ro la gnas pa'o zhes pa ni
[\[161a.4\]]phyogs gzhan no/_/lha pho rnams ni sku rgyab tu 'phyang ba'i stag gi pags pa'i sham thabs dkris pa/_mchod phyir thogs pa can mi mgo rlon pa'i phreng ba mgrin pa la 'phyang ba/_ral pa nag po'i thor cog can no/_/lha mo rnams ni gcer bu dbu skra nag po grol zhing mi mgo skam po'i phreng ba
[\[161a.5\]]mgrin par 'phyang ba'o/_/lha mo bzhi bcu rtsa gnyis po rnams kyang zhal gcig ma phyag gnyis ma spyan gsum pa rdo rje phreng bas mtshan pa'i dpral ba'i dbyis nas thod pa lngas brgyan pa/_dpung rgyan dang g.yer kha la sogs pas mngon par brgyan pa/_phyag rgya lnga dang ldan pa'o/_/'khor
[\[161a.6\]]los sgyur ba drug ni mchog gi phyag rgya drug dang ldan pa/_nor bu dang zla ba phyed pa dang sna tshogs rdo rjes mtshan pa'i ral pa nag po'i thor cog can no/_/lha mo sum cu rtsa bzhi po rnams ni rang rang gi 'khor lo'i dbang po la mngon par phyogs pa'o/_/'khor los sgyur ba lnga dang khwa gdong ma la sogs
[\[161a.7\]]pa rnams ni dbus kyi 'khor lo'i dbang po la mngon par phyogs pa'o/_/dpa' bo rnams ni rang rang gi shes rab ma la mngon par phyogs ba'o/_/de ltar 'di ni phyogs gcig go/_/'khor los sgyur ba drug po 'di dag kyang g.yas brkyang gi zhabs can no zhes pa'i khyad par ni phyogs gnyis
[\[161b\]]
[\[161b.1\]]pa'o/_/phyogs gnyis po 'di dag la yang ye shes mkha' 'gro dang sangs rgyas mkha' 'gro dang de dag gi 'khor rnams kyang seng ge'i steng du gnas pa dang /_rin chen mkha' 'gro dang de'i 'khor rnams kyang rta'i steng du gnas pa dang /_pad+ma mkha' 'gro dang de'i 'khor rnams kyang rma bya'i steng du gnas pa dang /_
[\[161b.2\]]rdo rje mkha' 'gro dang de'i 'khor rnams kyang glang po che'i steng du gnas pa dang /_sna tshogs mkha' 'gro dang de'i 'khor rnams kyang nam mkha'i lding gi steng du gnas pa'o/_/ye shes mkha' 'gro la sogs pa 'di dag ni rdo rje'i skyil krung can no/_/khwa gdong ma la sogs pa brgyad po 'di dag phyogs skyong ba
[\[161b.3\]]brgyad po rnams la g.yas brkyang gis gnas pa'o zhes pa ni phyogs gsum pa'o/_/phyogs 'di rnams dang phyogs gzhan la yang ye shes mkha' 'gro la sogs pa rnams ni zhal gcig phyag gnyis ma nyid la sogs pa dang /_zhal gsum phyag drug ma nyid la sogs pa
[\[161b.4\]]dang /_zhal lnga phyag brgyad ma nyid la sogs pa dang /_zhal bzhi phyag bcu gnyis ma nyid la sogs pa dang /_zhal brgyad phyag bcu drug ma nyid la sogs pa yang bcom ldan 'das kyis rab tu spros nas gsungs mod/_gzhung rnam par rgyas pas 'jigs nas 'dir ma bstan no/_/_
[\[161b.5\]]rigs kyi bdag po ni 'khor los sgyur ba drug po rnams rang rang gi dkyil 'khor pa rnams kyi ste/_rdo rje mkha' 'gro ni 'khor los sgyur ba lnga'i'o/_/de'i ni ye shes mkha' 'gro'o/_/khwa gdong ma la sogs pa rnams kyi ni sna tshogs mkha' 'gro ste/_ye shes mkha' 'gro'o zhes pa ni kha gcig gi'o/_/_
[\[161b.6\]]thugs ka'i sa bon rnams ni ye shes mkha' 'gro la sogs pa rnams kyi rim pa ji lta bar baM b+h+rUM AM hrIM khaM ngo /_/snying po'i sngags rnams ni oM shrI ma hA su kha badzra satwA DA ki nI dzA la sam+ba raM hUM A hUM phaT swA hA/_oM shrI bud+d+ha DA ka a la la la b+h+rUM AHDA ki nI dzA la sam+ba raM hUM phaT swA hA/_oM shrI rat+na DA ka traM aHhUM
[\[161b.7\]]DA ki nI dzA la sam+ba raM hUM phaT swA hA/_oM shrI pad+ma DA ka hrIHDA ki nI dzA la sam+ba raM hUM phaT swA hA/_oM shrI badzra DA ka AHhUM phaT DA ki nI dzA la sam+ba raM hUM phaT swA hA/_oM shrI bi shwa DA ka hoH khaM AH hUM DA ki nI dzA la sam+ba raM hUM phaT swA hA/_zhes pa'o/_/oM khaM hUM phaT/_ces pa ni dum skyes ma'i ste
[\[162a\]]
[\[162a.1\]]las thams cad pa'i sngags so/_/dpal dus kyi 'khor lo la ni rdo rje gur gyi nang du srung ba'i 'khor lo rtsibs bcu pa'o/_/de'i shar dang lho dang nub dang byang gi rtsibs rnams la shin tu stobs dang rmugs byed dang /_rengs byed dang khengs byed rnams ni ming gzhan ni bgegs
[\[162a.2\]]mthar byed dang shes rab mthar byed dang gshin rje mthar byed dang pad+ma mthar byed rnams so/_/me la sogs pa'i rtsibs rnams la/_dbyug sngon can dang 'dod pa'i rgyal po dang stobs po che dang mi g.yo ba rnams so/_/steng gi rtsibs la gtsug tor 'khor los sgyur ba ste 'og gi rtsibs la gnod
[\[162a.3\]]mdzes rgyal po'o/_/de skad du'ang bsdus pa'i rgyud las/_slar yang 'khor lo'i rtsibs bcu la ni phyogs dang phyogs bral du gnas khro bo'i tshogs ni bsgom par bya/_/zhes pa dang dri ma med pa'i 'od las srung ba'i 'khor lo khro bo la sogs pa spro bar bya ste dkyil 'khor gyi sa gzhi bsrung
[\[162a.4\]]ba'i don du'o zhes gsungs so/_/khro bo 'di rnams ni 'chad par 'gyur ba'i gzugs can no/_/srung ba'i 'khor lo'i lte ba'i nang du chos kyi 'byung gnas te/_gang yang dri ma med pa'i 'od las phyi rol du skye ba'i mtshan ma ni nam mkha'i khams mtha' yas pa ste nang du ni shes rab kyi chos
[\[162a.5\]]'byung zur gsum pa'o zhes gsungs pas/_phyi rol gyi nam mkha'i khams nyid dkyil 'khor la chos kyi 'byung gnas kyi gzugs su bsgom par bya'o/_/chos 'byung gi dbus su rlung dang me dang chu dang sa'i dkyil 'khor la gnas pa'i ri rab dang sna tshogs chu skyes dang zla ba dang nyi ma dang thig
[\[162a.6\]]le nag po'i gzugs can sgra gcan gyi dkyil 'khor gyi steng du gnas shing /_phyi rol nas rdo rje'i 'od zer dang nam mkha' dang rlung dang me dang chu dang sa'i khor yug gis yongs su bskor ba'i gzhal yas khang chen po'o/_/yang na srung ba'i 'khor lo ni bgegs nye bar zhi ba tsam gyi dgos pa'o zhes
[\[162a.7\]]pas bgegs bcom pa'i rjes nas ma bsams shing /_chos 'byung yang ma bsgoms par srung ba'i gur gyi nang du nam mkha' la rlung la sogs pa'i dkyil 'khor dang sgra gcan gyi dkyil 'khor gyi mthar thug pa'i steng du gnas shing phyi rol nas 'od zer la sogs pa'i khor yug rnams kyis
[\[162b\]]
[\[162b.1\]]yongs su bskor ba'i gzhal yas khang chen po'o/_/de'i phyed du gsung gi 'khor lo dang /_de'i phyed du thugs kyi 'khor lo dang /_de'i phyed du bde ba chen po'i 'khor lo dang /_de'i phyed du bcom ldan 'das kyi pad+ma ljang gu ste/_pad+ma'i sum cha ni lte ba'o/_/de'i steng nas steng du gnas
[\[162b.2\]]pa'i zla ba dang nyi ma la sgra gcan dang dus me'i dkyil 'khor gyi steng du yan lag med pa dang drag po gan rkyal du bsgyel ba'i snying gar g.yas brkyang gi gar gyis bzhugs pa'i bcom ldan 'das dus kyi 'khor lo ste/_sku mdog nag po nor bu dang zla ba phyed pa dang sna tshogs rdo rjes mtshan pa'i ral pa'i
[\[162b.3\]]thor cog can/_rdo rje'i nor bu dang rdo rje'i rna cha dang rdo rje'i mgul rgyan dang /_rdo rje'i lag gdub dang /_rdo rje'i ska rags dang /_rdo rje'i rkang gdub dang /_rdo rje'i dar dpyangs dang /_rdo rje'i phreng ba dang /_stag gi pags pa 'phyang ba'i sham thabs can/_zhal bzhi pa spyan bcu gnyis
[\[162b.4\]]pa'o/_/de yang rtsa ba'i zhal nag po mche ba gtsigs pa drag po/_g.yas pa dmar po chags pa dang bcas pa/_rgyab ma ser po ting nge 'dzin la gnas pa/_g.yon pa dkar po zhi ba'o/_/dbus dang g.yas dang g.yon gyi mgrin pa gsum ni sngon po dang dmar po dang dkar po ste bcom ldan 'das
[\[162b.5\]]ni mgrin pa gsum pa'o/_/g.yas pa'i phrag pa dang po sngon po dang gnyis pa dmar po dang gsum pa dkar po ste/_de bzhin du g.yon pa'i yang sngon po dang dmar po dang dkar po'o/_/de ltar na phrag pa drug dang /_dpung pa bcu gnyis dang nye ba'i dpung pa nas brtsams te phyag dar nyi shu rtsa
[\[162b.6\]]bzhi'o/_/de la g.yas kyi dpung pa gnyis sngon po dang gnyis dmar po dang gnyis dkar po'o/_/de bzhin du g.yon gyi'ang ngo /_/de bzhin du phyag bzhi bzhi nag po dang /_bzhi bzhi dmar po dang /_bzhi bzhi dkar po ste/_g.yas pa dang g.yon pa rnams kyi'o/_/phyag re re 'ang sor mo
[\[162b.7\]]lnga pa ste/_de dag re re zhing yang tshigs gsum pa'o/_/de'ang mthe bong ser po dang mdzub mo dkar po dang gung mo dmar po dang ming med nag po dang mthe chung ljang gu ste/_phyag gi mthil nas sor mo thams cad kyi tshigs kyi phreng ba dang po nag po gnyis pa dmar po/_gsum pa dkar po'o/_/_
[\[163a\]]
[\[163a.1\]]de rnams kyang sor gdub rnams kyi 'od dang ldan pa'o/_/g.yas pa'i phyag rnams kyi nag po rnams na rdo rje dang ral gri dang rtse gsum dang gri gug dang /_dmar po rnams na me'i mda' dang rdo rje'i lcags kyu dang /_Da ma ru dang /_tho ba dang /_dkar po rnams na 'khor lo dang /_mdung dang
[\[163a.2\]]dbyug pa dang dgra sta rnams so/_/g.yon pa'i nag po rnams na dril bu dang /_phub dang /_kha T+wAM ga dbye ba dang /_khrag gis gang ba'i thod pa dang /_dmar po rnams na gzhu dang /_zhags pa dang /_nor bu dang /_rin po che dang /_pad+ma dmar po dang /_dkar po rnams na dung dang /_me long dang /_
[\[163a.3\]]rdo rje lcags sgrog dang /_tshangs pa'i mgo bo rnams so/_/brla nas brtsams nas dmar po'i mdog can gyi zhabs g.yas pa'i mthil dmar pos 'dod pa'i lha dmar po gdong gcig pa lag pa bzhis me tog gi mda' lnga dang /_gzhu dang /_zhags pa dang /_lcags kyu 'dzin pa'i snying
[\[163a.4\]]gar mnan cing /_brla nas brtsams nas dkar po'i zhabs g.yon pa'i mthil gyis drag po dkar po gdong gcig pa mig gsum pa lag pa bzhis rtse gsum dang /_Da ma ru dang /_thod pa dang /_kha T+wAM ga 'dzin pa'i snying gar mnan pa'o/_/'dod lha'i gzhogs su dga' ma dang
[\[163a.5\]]dbang phyug chen po'i gzhogs su dkar mo ste lha mo 'di dag ni dman pa'i bzhin dang ldan pas bcom ldan 'das kyi zhabs la 'jus pa'o/_/bcom ldan 'das kyis 'khyud pa'i sna tshogs yum ni g.yon brkyang gis gnas pa gser gyi mdog can phyag g.yas pa rnams kyis gri gug
[\[163a.6\]]dang lcags kyu dang Da ma ru dang /_bgrang phreng rnams dang /_g.yon pa rnams kyis thod pa dang zhags pa dang pad+ma dkar po dang rin po che rnams 'dzin pa'o/_/'dab ma rnams la shar du nag mo 'bar ma nag mo phyag g.yas pa rnams kyis bdug spos kyi snod dang tsan+dan gyi snod dang gur gum gyi snod
[\[163a.7\]]dang gla rtsi dang bcas pa'i ga bur gyi snod dang /_g.yon pa rnams kyis dril bu dang pad+ma dang lha'i ljon pa'i me tog dang sna tshogs pa'i me tog gi phreng ba 'dzin pa'o/_/lhor dmar mo 'bar ma dmar mo g.yas pa rnams kyis mar me dang do shal dang cod pan dang lag gdub dang /_g.yon pa
[\[163b\]]
[\[163b.1\]]rnams kyis gos dang ska rags dang rin po che'i rna rgyan dang rkang gdub 'dzin pa'o/_/nub tu ser mo 'bar ma ser mo g.yas pa rnams kyis dung dang gling bu dang nor bu dang Da ma ru dang /_g.yon pa rnams kyis pi wang dang rnga zlum dang 'khar rnga dang zangs dung 'dzin pa'o/_/byang du dkar mo 'bar ma dkar
[\[163b.2\]]mo g.yas pa rnams kyis 'o ma'i snod dang chu'i snod dang lha'i sman dang chang gi snod dang /_g.yon pa rnams kyis bdud rtse'i snod dang grub pa'i bcud kyi snod dang bdud rtsi'i 'bras bu dang bza' ba'i snod 'dzin pa'o/_/me la sogs pa rnams su du ba ma dang smig rgyu ma dang mar me ma dang mkha' snang ma'i
[\[163b.3\]]lha mo rnams te/_rim pa ji lta bar nag mo dang dmar mo dang ser mo dang dkar mo'i mdog can phyag brgyad kyis rang rang gi mdog can gyi rnga yab brgyad 'dzin pa'o/_/de dag gi rgyab kyi phyi rol du yid bzhin gyi nor bu dang chos kyi gaN+Di dang /_dpag bsam gyi shing dang chos kyi dung rnams te nag po dang dmar po
[\[163b.4\]]dang ser po dang dkar po'o/_/nag mo 'bar ma la sogs pa brgyad ni mnyam pa'i rkang stabs kyi gnas pa'o/_/sna tshogs yum la sogs pa'i lha mo thams cad phyag rgya lnga dang ldan pa/_phyag brgyad ma zhal bzhi ma spyan bcu gnyis ma'o/_/de yang shar lho dang nub byang gi rim pas
[\[163b.5\]]sna tshogs yum gyi zhal rnams ni ser po dang dkar po dang sngon po dang dmar po ste/_de bzhin du lha mo ser mo dag gi'ang ngo /_/nag mo dag gi ni nag po dang dmar po dang ser po dang dkar po'o/_/dmar mo dag gi ni dmar po dang ser po dang dkar po dang sngon po'o/_/dkar mo dag gi ni
[\[163b.6\]]dkar po dang nag po dang dmar po dang ser po'o/_/rim pa gnyis pa dang gsum pa dag gi lha mo rnams ni zhal gsum pa spyan dgu pa phyag drug pa rnams so/_/de yang phyogs rnams la shar du don yod grub pa nag po nag po dang dmar po dang dkar po'i zhal can/_g.yas pa rnams
[\[163b.7\]]kyis ral gri dang gri gug dang rtse gsum dang g.yon pa rnams kyis phub dang thod pa dang kha T+wAM ga 'dzin pa spyan mas 'khyud pa'o/_/lhor rin chen 'byung ldan dmar po dmar po dang dkar po dang nag po'i zhal can/_g.yas pa rnams kyis me'i mda' dang lcags kyu dang Da ma ru dang /_g.yon
[\[164a\]]
[\[164a.1\]]pa rnams kyis gzhu dang zhags pa dang rin po che cha dgu pa 'dzin pa mA ma kIs 'khyud pa'o/_/nub tu rnam par snang mdzad ser po ser po dang dkar po dang nag po'i zhal can/_g.yas pa rnams kyis 'khor lo dang dbyug pa dang mi 'jigs pa mdzad pas rdo rje dang /_g.yon pa
[\[164a.2\]]rnams kyis dung dang rdo rje lcags sgrog dang dril bu 'dzin pas sgrol ma la 'khyud pa'o/_/byang du snang ba mtha' yas dkar po dkar po dang nag po dang dmar po'i zhal can/_g.yas pa rnams kyis tho ba dang mdung dang rtse gsum dang /_g.yon pa rnams kyis pad+ma dkar po dang me long dang bgrang
[\[164a.3\]]phreng 'dzin pa/_gos dkar mos 'khyud pa'o/_/bzhi po 'di rnams ni chu skyes dkar po dang nyi ma la gnas pa ral pa'i thor cog can te/_zhal rnams ni rtsa ba dang g.yas pa dang g.yon pa'i rim pas so/_/me dang bden bral dang rlung dang dbang ldan rnams su pad+ma dmar po dang zla ba la sgrol
[\[164a.4\]]ma dang gos dkar mo dang spyan ma dang mA ma kI rnams ni rim pa ji lta ba bzhin du don yod grub pa dang rin chen 'byung ldan dang rtag pa dang snang ba mtha' yas dang mtshungs pa ste/_rnam par snang mdzad dang snang ba mtha' yas dang don yod grub pa dang /_rin chen 'byung ldan rnams dang snyoms
[\[164a.5\]]par 'jug pa'o/_/yang na sgrol ma'i kha T+wAM ga'i gnas su ut+pal ste/_gzhogs brgyad du ni bdud rtsi'i bum pa brgyad do/_/rim pa gsum pa'i snam bu la shar sgo'i g.yon ngos su kun du bzang po sngon po g.yas pa rnams kyis rdo rje dang gri gug dang dgra sta/_g.yon pa rnams
[\[164a.6\]]kyis dril bu dang thod pa dang tshangs pa'i mgo bo 'dzin pa yang na tshangs pa'i mgo'i gnas su ut+pal ste/_chos kyi dbyings kyi rdo rje ma dang snyoms par 'jug pa'o/_/g.yas su nam mkha'i snying po don yod grub pa lta bu la dri rdo rje mas 'khyud pa'o/_/lho sgo'i g.yon du phyag na rdo rje
[\[164a.7\]]ljang gu g.yas pa rnams kyis rdo rje dang gri gug dang dgra sta/_g.yon pa rnams kyis dril bu dang thod pa dang tshangs pa'i mgo 'dzin pa sgra rdo rje mas 'khyud pa'o/_/g.yas su sa'i snying po rin chen 'byung ldan lta bu gzugs rdo rje ma dang snyoms par 'jug pa nub sgo'i g.yon du chos
[\[164b\]]
[\[164b.1\]]kyi dbyings kyi rdo rje ma phyag na rdo rje lta bu la kun du bzang pos 'khyud pa'o/_/g.yas su sgrib pa thams cad rnam par sel ba rnam par snang mdzad lta bu la reg bya rdo rje mas 'khyud pa'o/_/byang sgo'i g.yon du sgra rdo rje ma kun du bzang po lta bu la phyag na rdo rjes 'khyud pa'o/_/g.yas su
[\[164b.2\]]'jig rten dbang phyug snang ba mtha' yas lta bu la ro rdo rje mas 'khyud pa'o/_/mer reg bya rdo rje ma sgrol ma lta bu la sgrib pa thams cad rnam par sel bas snyoms par 'jug pa'o/_/bden bral du ro rdo rje ma gos dkar mo lta bu la 'jig rten dbang phyug gis 'khyud pa'o/_/rlung du
[\[164b.3\]]dri rdo rje ma spyan ma lta bu la nam mkha'i snying pos 'khyud pa'o/_/dbang ldan du gzugs rdo rje ma mA ma kI lta bu la sa'i snying pos 'khyud pa'o/_/'dir don yod grub pa la sogs pa'i de bzhin gshegs pa rnams dang /_byang chub sems dpa' rnams ni rdo rje'i gdan gyis bzhugs pa
[\[164b.4\]]ste/_sgrol ma la sogs pa'i lha mo rnams ni pad+ma'i 'dug stangs kyis bzhugs pa'o/_/sgo rnams la khro bo shin tu stobs don yod grub pa lta bu la rengs byed mas yang dag par 'khyud pa ste de'ang spyan ma lta bu'o/_/lhor rmugs byed rin chen dbang po lta bu la khengs byed mas
[\[164b.5\]]snyoms par zhugs pa ste de yang mA ma kI lta bu'o/_/nub tu rengs byed rnam par snang mdzad lta bu la shin tu stobs mas 'khyud pa ste de yang sgrol ma lta bu'o/_/byang du khengs byed 'od dpag med lta bu la rmugs byed mas yang dag par 'khyud pa ste de yang gos dkar mo lta bu'o/_/'on
[\[164b.6\]]kyang khro bo 'di rnams ni g.yas brkyang gis gnas pa ste khro bo'i lha mo rnams ni g.yon brkyang gis gnas pa'o/_/'dir lha pho rnams kyi gdan ni pad+ma dkar po dang nyi ma rnams te/_lha mo rnams kyi gdan ni pad+ma dmar po la zla ba'i dkyil 'khor rnams so/_/yang na nag po dang dkar
[\[164b.7\]]po dang ljang gu rnams la zla ba la gnas pa dang dmar po dang ser po rnams dang kun du bzang po dang sgra rdo rje ma ni nyi ma'i dkyil 'khor la gnas pa ste/_de dag gi rigs pa yang dri ma med pa'i 'od las gsungs pa'o/_/'dir gang gi gnas su lha rnams gang gsungs pa de ni de'i btso bo
[\[165a\]]
[\[165a.1\]]yin pa'i phyir 'khor lo'i dbang po la mngon par phyogs pa ste/_de'i pang du gnas pa ni ma yin no/_/'dir 'dab ma brgyad kyi lha mo rnams dang bum pa rnams dang chos kyi dung la sogs pa spangs nas nyi shu rtsa lnga'i bdag nyid can gyi thugs kyi dkyil 'khor yang
[\[165a.2\]]bsgom par bya'o/_/de'i tshe bcom ldan 'das kyis nye bar bskor ba yang dpal gsang ba 'dus pa lta bu'o/_/stegs bu rnams la shar gyi g.yon rta babs kyi ka ba'i rtsa ba'i g.yon du dri chab ma nag mo dri'i dung chos 'dzin pa dang /_g.yas su phreng ba ma nag mo me tog gi phreng ba 'dzin pa dang /_
[\[165a.3\]]lhor bdug spos ma dmar mo bdug spos kyi snod 'dzin pa dang /_mar me ma dmar mo mar me'i mchod sdong 'dzin pa'o/_/nub tu sgeg mo ser mo cod pan ser po 'dzin pa dang /_bzhad ma ser mo do shal ser po 'dzin pa'o/_/byang du bdud rtsi ma'am ming gzhan zhal zas ma zhes
[\[165a.4\]]bya ba dkar mo 'bras bu dkar po 'dzin pa dang /_'bras bu mi zad pa'am ming gzhan bdud rtsi'i 'bras bu ma zhes bya ba dkar mo bdud rtsis gang ba'i snod 'dzin pa'o/_/stegs bu thams cad la yang rnam pa sna tshogs pa'i mchod pa 'dzin pa'i lha mo grangs med pa'o/_/shar gyi rta babs kyi
[\[165a.5\]]mchod pa'i lha mo'i gnas su gar ma sngon mo gar gyi tshul gyis gos 'dzin pa'o/_/lhor 'dod ma dmar mo pad+ma 'dzin pa dang /_nub tu sil snyan ma ser mo rnga pa Ta ha brdung ba dang /_byang du glu ma dkar mo rdo rje 'dzin pa ste bdud rtsi ma la sogs pa dgod pa 'di dag ni dbang bskur ba'i le'u'i
[\[165a.6\]]rim pa'o/_/gang yang sgrub thabs kyi le'u'i 'grel pa las byang du sil snyan ma dang gar ma dang /_nam mkhar glu ma dang 'dod ma dang /_'og tu zhal zas ma dang /_bdud rtsi'i 'bras bu ma zhes gsungs pa de la yang dbang bskur ba'i le'u las gsungs pa'i dgod pa 'di ltar rig
[\[165a.7\]]par bya ste/_gzhung de dag rjes su mthun par sbyor ba nyid kyi phyir ro/_/gzhan du na snga ma dang phyi ma dag 'gal bar 'gyur ro/_/lha mo bcu gnyis po 'di dag ni pad+ma'i 'dug stangs kyis gnas pa'o/_/gsung gi dkyil 'khor la phyogs kyi pad+ma rnams ni dmar po dang /_mtshams
[\[165b\]]
[\[165b.1\]]kyi pad+ma rnams ni dkar po ste de rnams nyi ma dang zla ba dang bral ba la sa ga'i 'dug stangs kyis gnas pa'i lha mo rnams so/_/de yang yi dwags dmar po'i steng du gnas pa'i shar gyi chu skyes kyi lte ba la tsa rtsi ka nag mo zhal gcig ma spyan gsum ma/_phyag g.yas pa dag gis gri gug dang rtse
[\[165b.2\]]gsum dang /_g.yon pa dag gis thod pa dang kha T+wAM ga 'dzin pa dbang po ser pos 'khyud pa ste/_mdun la sogs pa'i 'dab ma brgyad la/_'jigs ma dang drag mo dang dus kyi mche ba ma dang me 'bar gdong ma dang rlung shugs ma dang rab gtum ma dang drag mig ma dang sna chen ma rnams so/_/_
[\[165b.3\]]nam mkha' lding gi steng du gnas pa'i me'i chu skyes kyi lte ba la khyab 'jug ma nag mo g.yas pa dag gis 'khor lo dang dbyug pa/_g.yon pa dag gis pad+ma dang dung 'dzin pa tshangs mas 'khyud pa ste/_'dab ma rnams la dpal mo dang sgyu ma dang grags ma dang g.yang mo dang phun
[\[165b.4\]]sum tshogs ma dang rnam par rgyal ma dang dpal ldan rgyal ma dang dpal ldan rgyal byed ma dang dpal ldan 'khor lo can ma rnams so/_/ma he'i steng du lho'i chu skyes kyi lte ba la phag mo dmar mo phag gi zhal can/_g.yas pa dag gis dbyug pa dang ral gri dang /_g.yon pa dag
[\[165b.5\]]gis lcags sgrog dang phub 'dzin pa drag pos 'khyud pa ste/_'dab ma rnams la keng rus ma dang dus mtshan ma dang rab khros gdong ma dang dus kyi lce ma dang /_gtsigs ma dang nag mo dang gzugs ngan ma rnams so/_/rma bya'i steng du bden bral gyi chu skyes kyi lte ba la gzhon nu ma dmar
[\[165b.6\]]mo zhal drug ma g.yas pa dag gis shak+ti dang lcags kyu/_g.yon pa dag gis rin po che dang zhags pa 'dzin pa tshogs bdag gis 'khyud pa ste/_'dab ma rnam la pad+ma dang lus med ma dang gzhon nu ma dang ri dwags bdag pos 'gro ma dang rin chen phreng ba ma dang /_mig bzangs
[\[165b.7\]]ma dang rul ma dang bzang mo rnams so/_/sa srung gi steng du nub kyi chu skyes kyi lte ba la dbang mo ser mo g.yas pa dag gis rdo rje dang mda'/_g.yon pa dag gis dril bu dang gzhu 'dzin pa bden bral gyis 'khyud pa ste/_'dab ma rnams la rdo rje 'od ma dang rdo rje lus ma dang /_gser ldan
[\[166a\]]
[\[166a.1\]]ma dang ur ba sA dang bkra ba'i ri mo dang chu shing ma dang zug rngu med pa dang shin tu sgrol ma rnams so/_/ngang pa'i steng du rlung gi chu skyes kyi lte ba la tshangs ma ser mo zhal bzhi ma g.yas pa dag gis pad+ma dang tshangs pa'i dbyug pa/_g.yon pa dag gis spyi blugs dang par
[\[166a.2\]]bu 'dzin pa khyab 'jug gis snyoms par zhugs pa ste/_'dab ma rnams la mchod sbyin 'dod ma dang pad+ma'i spyan ma dang chu skyes ldan ma dang /_blo gros ma dang ngag gi dbang phyug ma dang glu ma dang glog ma dang dran ma rnams so/_/glang gi steng du byang gi chu skyes kyi lte ba la drag mo dkar mo
[\[166a.3\]]g.yas pa dag gis rtse gsum dang cang te'u g.yon pa dag gis kha T+wAM ga dang sbrul 'dzin pa gshin rjes 'khyud pa ste/_'dab ma rnams la gau rI ma dang gang+gA ma dang rtag ma dang myur ma dang tro ta la dang /_mtshon byed ma dang /_dmar ser ma dang /_nag mo rnams so/_/seng ge'i steng
[\[166a.4\]]du dbang ldan gyi chu skyes kyi lte ba la dpal mo dkar mo g.yas pa dag gis pad+ma dang bgrang phreng /_g.yon pa dag gis pad+ma dang rin po che 'dzin pa gdong drug gis 'khyud pa ste/_'dab ma rnams la dpal ldan dkar mo dang /_zla ba'i ri mo dang /_ri bong 'dzin zhal ma dang /_
[\[166a.5\]]ngang pa'i mdog ma dang 'dzin ma dang /_pad+ma'i dbang phyug ma dang /_skar mig ma dang /_dri med ri bong 'dzin ma rnams so/_/tsa rtsi ka la sogs pa'i lha mo bdun cu rtsa gnyis po 'di dag ni phyag bzhi ma spyan gsum ma ste/_'dir 'dab ma'i lha mo rnams ni rol pa'i rkang
[\[166a.6\]]stabs kyis gnas pa kha dog la sogs pa rnams rang rang gi gtso bo dang mtshungs pa rang rang gi gtso mo la mngon du phyogs pa'o/_/gtso mo brgyad po 'di dag ni sa ga'i rkang stabs kyis gnas pa 'khor lo'i dbang phyug la gzigs pa ste brgyad po 'di rnams kyis 'khyud pa po
[\[166a.7\]]sa ga'i rkang stabs kyis gnas pa'i rjes su gtso bo rnams ni de la mngon du phyogs pa'o/_/sku'i dkyil 'khor gyi snam bu rnams la pad+ma bcu gnyis te/_de yang phyogs kyi pad+ma rnams dmar po dang mtshams kyi pad+ma rnams dkar po'o/_/pad+ma re re zhing yang 'dab ma
[\[166b\]]
[\[166b.1\]]rnams ni go rims bzhin dang po la bzhi dang gnyis pa la brgyad dang /_gsum pa la bcu drug ste/_de dag gi phyi'i rim pa'i mdun gyi 'dab ma nas brtsams nas g.yas skor gyis tshes gcig la sogs pa'i lha mo rnams dgod par bya'o/_/lte ba la nya dang gnam stong dag ni gtso bo
[\[166b.2\]]nyid kyis gnas pa yin la/_de yang nya ni shes rab dang gnam stong ni thabs te/_bden bral la sogs pa'o/_/lha thams cad ni phyag bzhi pa'o/_/de la shar sgo'i g.yas phyogs su yi dwags dmar po'i steng du pad+ma'i lte ba la bden bral nag po srin mo me 'bar gdong mas
[\[166b.3\]]yang dag par 'khyud ma/_g.yas pa dag na ral gri dang gri gug/_g.yon pa dag na phub dang thod pa can te/_'dir ni nag pa'i tshes rnams so/_/mer ri dwags kyi steng du pad+ma'i lte ba la rlung lha nag po rab tu gtum mos 'khyud pa/_g.yas pa dag na dpag bsam gyi shing dang yongs 'du'i
[\[166b.4\]]me tog g.yon pa dag na in+d+ra nI la dang ut+pal sngon po can te 'dir ni sa ga'i tshes rnams so/_/lho sgo'i g.yon phyogs su ma he'i steng du pad+ma'i lte ba la gshin rje dmar po dus mas yang dag par 'khyud pa/_g.yas pa dag na dbyug pa dang ral gri/_g.yon pa dag na lcags sgrog dang
[\[166b.5\]]zhags pa can te 'dir ni dbo'i tshes rnams so/_/g.yas phyogs su lug gi steng du pad+ma'i lte ba la me lha dmar po chu lha mos 'khyud pa/_g.yas pa dag na shak+ti dang dbyug pa/_g.yon pa dag na pad+ma dang spyi blugs can te 'dir ni snron gyi tshes rnams so/_/bden bral du rma bya'i
[\[166b.6\]]steng du pad+ma'i lte ba la gdong drug dmar po dpal mos 'khyud pa/_g.yas pa dag na shak+ti dang mdung /_g.yon pa dag na rin po che dang me long can te 'dir ni chu stod kyi tshes rnams so/_/nub sgo'i g.yon phyogs su pad+ma'i lte ba la lus ngan po ser po lus ngan mos yang dag par 'khyud pa/_
[\[166b.7\]]g.yas pa dag na nor bu rin po che dang dbyug to/_/g.yon pa dag na ne'u le dang pad+ma can te 'dir ni rgyal gyi tshes rnams so/_/g.yas phyogs su glang po che'i steng du pad+ma'i lte ba la dbang po ser po rlung lha mos 'khyud pa/_g.yas pa dag na rdo rje dang me'i mda' dang /_g.yon pa dag na
[\[167a\]]
[\[167a.1\]]dril bu dang gzhu can te 'dir ni tha skar gyi tshes rnams so/_/rlung du ngang pa'i steng du pad+ma'i lte ba la tshangs pa ser po glog mas yang dag par 'khyud pa/_g.yas pa dag na khab dang bgrang phreng /_g.yon pa dag na pad+ma dang spyi blugs can te 'dir ni smig drug gi tshes rnams
[\[167a.2\]]so/_/byang sgo'i g.yon phyogs su glang gi steng du pad+ma'i lte ba la drag po dkar po gau rIs yang dag par 'khyud pa/_g.yas pa dag na rtse gsum dang mda'/_g.yon pa dag na sbrul gyis dkris pa'i kha T+wAM ga dang gzhu can te/_'dir ni mgo'i tshes rnams so/_/g.yas phyogs su chu srin
[\[167a.3\]]gyi steng du pad+ma'i lte ba la rgya mtsho dkar po phag mos yang dag par 'khyud pa/_g.yas pa dag na zhags pa dang rin po che/_g.yon pa dag na sbrul zhags dang nor bu zla ba chu shel can te 'dir ni gro bzhin gyi tshes rnams so/_/dbang ldan du byi ba la tshogs bdag dkar po gzhon nu mas
[\[167a.4\]]yang dag par 'khyud pa/_g.yas pa dag na dgra sta dang rdo rje/_g.yon pa dag na zhags pa dang rin po che can te 'dir ni khrums stod kyi tshes rnams so/_/shar sgo'i g.yon phyogs su nam mkha' lding gi steng du pad+ma'i lte ba la khyab 'jug nag po dpal mos yang dag par 'khyud pa/_g.yas
[\[167a.5\]]pa dag na 'khor lo dang dbyug to/_/g.yon pa dag na pad+ma dang dung can te 'dir ni mchu'i tshes rnams so/_/'dir lha rnams rdo rje'i 'dug stangs kyis gnas pa ste/_nag pa la sogs pa'i tshes kyi lha mo rnams ni rol pa'i rkang stabs kyis gnas pa rang rang gi bdag po bden bral la sogs
[\[167a.6\]]pa'i sku mdog dang phyag mtshan dang dbyibs rnams dang mtshungs pa de dag la gzigs pa'o/_/de rnams 'khor lo'i dbang phyug la ste/_de rnams kyis 'khyud pa rnams ni de nyid la gzigs pa'o/_/sgo rnams la shar du phag nag po bdun gyis drangs pa'i shing rta nag po la dbyug sngon
[\[167a.7\]]can don yod grub pa lta bu ste/_'di la 'khyud pa'i 'od zer can ni ser mo phyag g.yas pa dag gis 'khor lo dang dbyug pa/_g.yon pa dag gis dung dang rin po che 'dzin pa'o/_/lhor rta dmar po bdun gyis drangs pa'i shing rta dmar po la 'dod pa'i rgyal po rin chen 'byung ldan lta bu ste/_
[\[167b\]]
[\[167b.1\]]'di la 'khyud pa'i tsun+da dkar mo g.yas pa dag gis tho ba dang mdung /_g.yon pa dag gis pad+ma dang me long 'dzin pa'o/_/nub tu glang po che ser po bdun gyis drangs pa'i shing rta ser po la stobs po che rnam par snang mdzad lta bu ste/_'di la 'khyud pa'i rdo rje lcags sgrog ma
[\[167b.2\]]g.yas pa dag gis ral gri dang rdo rje/_g.yon pa dag gis phub dang sbrul 'dzin pa'o/_/byang du seng ge dkar po bdun gyis drangs pa'i shing rta dkar po la mi g.yo ba snang ba mtha' yas lta bu ste/_'di la 'khyud pa'i khro gnyer can dmar mo g.yas pa dag gis mda' dang lcags
[\[167b.3\]]kyu dang /_g.yon pa dag gis gzhu dang zhags pa 'dzin pa'o/_/'khor lo'i dbang phyug gi steng gi nam mkha' la mig gsum pa kha dog lnga pa'i nam mkha' lding gis drangs pa'i shing rta ljang gu la gtsug tor 'khor los sgyur ba ljang gu phyag na rdo rje lta bu ste/_'di'i shes rab ma
[\[167b.4\]]shin tu sngon mo sku mdog sngon mo g.yas pa dag gis gri gug dang rdo rje dang /_g.yon pa dag gis thod pa dang dril bu 'dzin pa'o/_/'khor lo'i dbang phyug gi 'og gis 'og tu rkang pa brgyad pa'i seng ge nag po bdun gyis drangs pa'i shing rta nag po la gnod mdzes rgyal po kun du bzang po lta bu ste/_
[\[167b.5\]]'di'i shes rab ma drag spyan ma ljang gu phyag g.yas pa dag gis dgra sta dang rtse gsum dang /_g.yon pa dag gis sbrul zhags dang kha T+wAM ga 'dzin pa'o/_/'dir dbyug sngon can la sogs pa'i khro bo rnams ni shing rta'i steng du pad+ma dkar po dang nyi ma rnams la g.yas brkyang gis gnas pa
[\[167b.6\]]ste/_gtso bo gzhan rnams ni rang rang gi gnas na gnas pa'i phyir 'khor lo'i dbang po la gzigs pa'o/_/'od zer can la sogs pa ni g.yon brkyang gis gnas pa'i rjes su gtso mo ste/_gzhan gyi gnas su phyin pa'i phyir khro bo rnams la gzigs pa'o/_/'dir shing rta rnams ni nag
[\[167b.7\]]po la sogs pa'i kha dog nyid ni sgo'i dbus su gnas pa'i shing rta rnams ni rigs kyi dbang gis 'gyur ba yin zhes pa 'dis bstan te/_de'i rjes su 'brangs nas phag pa la sogs pa rnams kyang ngo /_/rta babs kyi 'og ka ba'i 'og gi stegs bu'i gnas rnams dang /_steng dang 'og tu klu rnams
[\[168a\]]
[\[168a.1\]]so/_/de la shar gyi sgo'i g.yon dang g.yas dag tu rlung gi dkyil 'khor dag la grangs ji lta bar pad+ma dang stobs rgyu dag ni nag po ste khyi gdong ma dang khwa gdong mas 'khyud pa'o/_/lho'i sgor me'i dkyil 'khor dag la nor rgyas dang dung skyong dag ni dmar po ste ce spyang gdong ma dang mkha'
[\[168a.2\]]lding gdong mas 'khyud pa'o/_/nub kyi sgor sa'i dkyil 'khor la 'jog po dang pad+ma ser po/_/ce spyang gdong ma dang mkha' lding gdeng mas 'khyud pa'o/_/byang gi sgor chu'i dkyil 'khor dag la mtha' yas dang rigs ldan dag ni dkar po ste stag gdong ma dang 'ug gdong mas 'khyud pa'o/_/_
[\[168a.3\]]steng gi nam mkhar stong pa'i dkyil 'khor la rgyal ba ni shin tu ljang gu ste sngon mos 'khyud pa'o/_/'og gi sa 'og tu stong pa'i dkyil 'khor la rnam par rgyal ba sngon po ste/_rdo rje'i mig can mas yang dag par 'khyud pa'o/_/klu thams cad kyang rdo rje'i gdan gyis bzhugs pa phyag bzhi
[\[168a.4\]]pa/_g.yas pa dag gis bdud rtsi'i bum pa dang rdo rje dang /_g.yon pa dag gis pad+ma dang rin po che 'dzin pa'o/_/sa'i dkyil 'khor gyi mtshams su dbang ldan nas zla ba'i dkyil 'khor yongs su rdzogs pa 'char bzhin pa dang /_bden bral du nyi ma nub par 'gro bzhin pa'o/_/me dang
[\[168a.5\]]rlung gi 'khor yug gi dbus su dur khrod chen po rnams la 'khor lo rtsibs brgyad pa rnams te/_phyogs rnams su dmar po dang mtshams rnams su dkar po'o/_/de la shar gyi 'khor lor khyi gdong ma nag mo dang lhor phag gdong ma dmar mo dang /_nub tu ce spyang gdong ma ser mo dang /_byang
[\[168a.6\]]du stag gdong ma dkar mo'o/_/me la sogs pa rnams su khwa gdong ma dang bya rgod gdong ma dang mkha' lding gdong ma dang 'ug gdong ma rnams ni nag mo dang dmar mo dang ser mo dang dkar mo'o/_/steng gi nam mkhar shing rta la sngon mo sku mdog sngon mo ste 'di'i shing rta ni shin tu sngon mo'i lta
[\[168a.7\]]bu'o/_/'og gi sa'i 'og tu shing rta la rdo rje'i mig can ma ljang gu ste/_'di'i shing rta ni drag spyan ma'i lta bu'o/_/khyi gdong ma la sogs pa 'di dag ni zlum po'i stabs kyis gnas pa/_sngar bshad pa'i pad+ma la sogs pas 'khyud pa/_g.yas pa dang g.yon pa'i phyag gnyis kyis gri
[\[168b\]]
[\[168b.1\]]gug dang thod pa 'dzin pa/_spyan gsum ma gcer bu phyag rgya lnga dang ldan pa/_mi mgo'i phreng bas mgul du 'phyang ba'o/_/sngar gyi 'khor lo brgyad po rnams kyi 'og tu rim pa ji lta bar bse dang dom dang seng ge dang 'bri dang b+he ruN+Da dang khrung khrung dang mig sngon dang bya ma byi rnams so/_/dur khrod
[\[168b.2\]]'di dag nyid la rlung gi khor yug gi shar dang me'i mtshams su rlung gi dkyil 'khor dag la gnas pa'i zla ba dang nyi ma'o/_/lho dang bden bral du me'i dkyil 'khor dag la gnas pa'i gza' lhag dang mig dmar ro/_/nub dang rlung du sa'i dkyil 'khor dag la gnas pa'i
[\[168b.3\]]mjug rings dang spen pa'o/_/byang dang dbang ldan du chu'i dkyil 'khor dag la gnas pa'i pa sangs dang phur bu'o/_/steng du stong pa'i dkyil 'khor dag la sgra gcan te/_'og tu stong pa'i dkyil 'khor dag la dus me'o/_/de bzhin du 'dir rlung gi khor yug la brtan pa dang
[\[168b.4\]]a gasti dang /_rgyu skar nyi shu rtsa brgyad dang /_khyim bcu gnyis dang /_cha bcu drug dang /_phyogs bcu'i 'jig rten skyong ba rnams dang /_dga' bo dang nag po chen po dang dril bu'i rna ba can dang b+h+r-ing+gi Ni dang /_zhing skyong rnams dang /_pho nya rnams dang /_'phrog ma rnams
[\[168b.5\]]dang /_grub pa thams cad ces bya ba la sogs pa ste/_sna tshogs pa'i sku mdog dang phyag mtshan dang dbyibs can bye ba phrag phyed dang bzhi'o/_/'dir zla ba la sogs pa'i lha rnams ni rdo rje'i gdan gyis gnas pa ste lha mo rnams ni rol pa'i stabs kyis gnas pa'o/_/gsung
[\[168b.6\]]gi dkyil 'khor gyi stegs bu la 'dod pa'i lha mo rnams so/_/de yang shar gyi stegs bu la sgo'i g.yas su dbye bar 'dod ma sgrol ma lta bu dang /_gos 'dod ma reg bya rdo rje ma lta bu dang /_lus 'khrug par 'dod ma tsa muN+Di lta bu dang /_mchil ma 'dor bar 'dod ma lta bu khyab
[\[168b.7\]]'jug ma lta bu dang /_skrod par 'dod ma shin tu stobs ma lta bu ste/_sgo'i g.yon du kun du gdung bar 'dod ma shin tu sngon mo lta bu dang /_reg bya 'dod ma rdo rje lcags sgrog lta bu dang /_yan lag thams cad bskyod par 'dod ma khyi gdong ma lta bu dang /_lhag ma za bar 'dod ma
[\[169a\]]
[\[169a.1\]]khwa gdong ma lta bu dang /_sgo'i g.yas su bskyod par 'dod ma gos dkar mo lta bu dang /_zas 'dod ma ro rdo rje ma lta bu dang /_lus kyi dri ma 'dod ma phag gdong ma lta bu dang /_gar 'dod ma gzhon nu ma lta bu dang /_skem par 'dod ma rmugs byed ma lta bu ste/_g.yon du 'gugs
[\[169a.2\]]par 'dod ma khro gnyer can lta bu dang /_rgyug par 'dod ma drag can ma lta bu dang /_bshang gci zag par 'dod ma phag gdong ma lta bu dang /_g.yul ngo 'dod ma bya rgod gdong ma lta bu'o/_/nub kyi sgo'i g.yas su rengs par 'dod ma spyan ma lta bu dang /_dri 'dod ma dri rdo rje ma lta bu dang /_mal stan la
[\[169a.3\]]snyes par 'dod ma dbang mo lta bu dang /_chu la rkyal bar 'dod ma tshangs ma lta bu dang /_gnyen 'dod ma rengs byed ma lta bu'o/_/g.yon du 'khrig pa 'dod ma chos dbyings rdo rje ma lta bu dang /_phur bus 'debs par 'dod ma 'od zer ma lta bu dang /_slu 'dod ma ce spyang gdong ma lta bu dang /_sbrul
[\[169a.4\]]'ching bar 'dod ma mkha' lding gdong ma lta bu dang /_byang gi sgo'i g.yas su rgyas 'dod ma mA ma kI lta bu dang /_rgyan 'dod ma gzugs rdo rje ma lta bu dang /_mal stan 'dod ma drag mo lta bu dang /_rgyal srid 'dod ma dpal mo lta bu dang /_'jam par smra 'dod ma khengs byed ma lta bu ste/_
[\[169a.5\]]g.yon du rol mo 'dod ma sgra rdo rje ma lta bu dang /_'chi bar 'dod ma tsun+da lta bu dang /_rtsod pa mang po 'dod ma stag gdong ma lta bu dang /_byis pa bsdigs par 'dod pa 'ug gdong ma lta bu'o/_/lha mo sum cu rtsa drug po 'di rnams bsgom par bya ste/_gang yang gsod par
[\[169a.6\]]'dod ma ni rdo rje dbyings kyi dbang phyug mas bskyed pa dang /_bskyed par 'dod ma ni sna tshogs yum gyis bskyed pa'o zhes gsungs pa'i 'dod ma gnyis po de dag ni ji ltar rigs par 'dod ma gzhan dag la 'du ba'i phyir tha dad du bsgom par bya ba ma yin no/_/gzhan yang gang dang
[\[169a.7\]]gang 'dod pa de thams cad ni 'dod ma sum cu rtsa drug po 'di dag la ji ltar rigs par bsdu bar bya'o zhes pa'i bsam pa kho na'o/_/bsdu bar bya ba rnams nye bar mtshon par byed pa la gzhan de dag 'dod ma gcig ste/_de ltar na 'dod ma sum cu rtsa bdun zhes gsungs so/_/de nyid kyi
[\[169b\]]
[\[169b.1\]]phyir dri ma med pa'i 'od las/_gzhan yang gang cung zad sems can rnams kyis bya bar 'dod pa de thams cad ni 'dir rnal 'byor ma rnams kyi bya ba khams kyi dbang gis so zhes gsungs so/_/de bas na rdul tshon gyi dkyil 'khor la lha sum cu rtsa drug gi sa bon dgod par bya bar bshad de/_
[\[169b.2\]]'on kyang phur bus 'debs par 'dod ma'i sa bon saH zhes pa ni shar sgo'i g.yon du dgod par gsungs/_slu 'dod ma'i sa bon kaH zhes pa ni lho sgo'i g.yon du'o/_/sbrul 'ching bar 'dod pa'i sa bon laH zhes pa ni byang sgo'i g.yon du ste/_de ltar 'dod ma'i lha mo bsgom pa ni ma
[\[169b.3\]]yin no/_/gang yang dri ma med pa'i 'od las 'dod ma sum cu rtsa bdun ni gsung gi dkyil 'khor la rang rang gi rigs kyi dbye bas rang rang gi rigs kyi phyogs su'o zhes gsungs pas/_'di thams cad kyang nges par 'dod par rtogs par bya'o/_/de lta ma yin na mang du gsungs pa'i 'dod
[\[169b.4\]]ma sum cu rtsa drug ces pa'i tshig rnams phan tshun 'gal bar 'gyur ro/_/'dod ma 'di rnams la zlog pa'i rang bzhin phyir 'dod ma sum cu rtsa drug ni sku'i dkyil 'khor gyi stegs bu rnams la snga ma bzhin du rang gi rigs kyi dbang gis rang rang gi phyogs rnams su'o/_/'khor lo'i
[\[169b.5\]]dbang phyug la sogs pa'i de bzhin gshegs pa rnams las gzhan pa'i lha thams cad ni sna tshogs pa'i rin po che'i cod pan can no/_/'dir gang gi tshe bcom ldan 'das dus kyi 'khor lo rdo rje sems dpa'i ngo bor rnam par bzhugs pa de'i tshe mi bskyod pa ljang gu'i mdog can gyis
[\[169b.6\]]rgyas btab pa'o/_/de bzhin du gang gi tshe sna tshogs yum mi bskyod pa'i rang bzhin yin pa de'i tshe mi bskyod pa sngon po'i gzugs can gyi rdo rje sems dpa' sngon pos so/_/de bzhin du sna tshogs ni rdo rje dbyings kyi dbang phyug ma'i rang bzhin te/_de ltar na ye shes dang rnam shes
[\[169b.7\]]dag phan tshun rgyas btab par 'gyur ro/_/de skad du'ang dri ma med pa'i 'od las mchog gi rgyal ba'i bdag po ni ye shes kyi phung po yin la sna tshogs yum ni rnam par shes pa'i khams te rnam par shes pa ni nam mkha'i khams so zhes gsungs so/_/'dir ye shes ni stong pa nyid
[\[170a\]]
[\[170a.1\]]dang snying rje ro gcig pa mi 'gyur ba'i bde ba chen po'i ye shes te/_gang gi tshe dus kyi 'khor lo rnam par shes pa'i phung po yin pa de'i tshe sna tshogs yum ni nam mkha'i khams rdo rje dbyings kyi dbang phyug ma'i rag bzhin no zhes bya ba'i don to/_/de nyid kyi phyir 'khyud par gyur pa rdo rje dbyings
[\[170a.2\]]kyi dbang phyug ma ni sna tshogs yum zhes pa dang /_rdo rje dbyings kyi dbang phyug ma dang lhan cig rnam par shes pa pad+ma'i snying po la bde ba chen po zhes gsungs so/_/don yod grub pa dang /_rin chen dbang po dang /_rnam par snang mdzad dang /_snang ba mtha' yas rnams la ni mi bskyod pa
[\[170a.3\]]ljang gus rgyas btab pa ste/_yang don yod grub pa la rin chen dbang po dang /_rin chen 'byung ldan la snang ba mtha' yas dang /_de la rnam par snang mdzad dang /_de la mi bskyod pa ljang gus so/_/shin tu bzang po dang /_sgra rdo rje ma dang gnod mdzes rgyal po dang shin tu sngon mo
[\[170a.4\]]dang sngon mo dang drag mo dang rmugs byed ma dang rnam par rgyal ba'i klu rnams ni mi bskyod pa sngon po'i gzugs can gyi rdo rje sems dpas rgyas btab pa ste/_phyag na rdo rje dang chos dbyings rdo rje ma dang gtsug tor 'khor los sgyur ba dang /_drag can ma dang khyab 'jug ma dang gshin rje dang
[\[170a.5\]]rgyal ba'i klu rnams la mi bskyod pa ljang gus so/_/lha gzhan nag po rnams la don yod grub pa dang /_dmar po rnams la rin chen 'byung ldan dang /_ser po rnams la rnam par snang mdzad dang /_dkar po rnams la snang ba mtha' yas kyis so/_/rgyas 'debs kyi de
[\[170a.6\]]bzhin gshegs pa drug po 'di dag ni 'khor los sgyur ba'i gzugs sam/_gtsug tor dang bcas shing snam sbyar 'dzin pa gnon la sogs pa'i phyag rgya dang ldan pa'o/_/bcom ldan 'das 'khor lo'i dbang phyug gi thugs ka'i sa bon ni hUM ste/_sngags gzhan ni rnam
[\[170a.7\]]par rgyas pas 'jigs nas ma brjod do zhes pa/_yang dag par bsdus pa'i rim pas dkyil 'khor gyi lha thams cad kyi sku mdog dang phyag mtshan dang phyag dang zhabs la sogs pa bsgom pa'i cho ga'o/_/de nas der rdul tshon gyi dkyil 'khor ram ras ris la sogs pa'i dkyil 'khor
[\[170b\]]
[\[170b.1\]]ram/_yid kyi dkyil 'khor mngon sum du byas par ji ltar bshad pa'i mchod pa la sogs pa sngon du 'gro bas slob ma rab tu gnas pa bzhin du sku gzugs la sogs pa rab tu gnas pa yang bya'o/_/de la dkyil 'khor gzhan du yang sngar bshad pa'i cho gas dang por bum pa lhag par gnas
[\[170b.2\]]pa dang dgod pa byas nas sku gzugs la sogs pa stong pa nyid kyi rjes la sa bon la sogs pa las rdzogs pa'am/_skad cig gis kyang rung ste dam tshig sems dpa'i ngo bo thugs ka'i sa bon dang bcas pa bsams la gos gsar pa dmar po la sogs pas g.yogs shing me tog
[\[170b.3\]]dang ldan par bya'o/_/de nas 'di'i me tog gi phreng ba blangs te sbyin pa'i bdag po dang sku gzugs la sogs pa lhan cig slob ma bzhin du rdul tshon gyi dkyil 'khor la sogs pa gang yang rung ba'i dkyil 'khor du bzhugs par bya'o/_/slob dpon gyis kyang sku gzugs la sogs pa
[\[170b.4\]]lhag pa'i lha'i mtshan ma 'am de'i rigs kyi bdag po'i mtshan ma la me tog 'bul du gzhug go/_/de nas dkyil 'khor gyi khang pa'i phyi rol du shar gyi phyogs sam/_der skabs med na dbang ldan du ha cang mi ring zhing yid du 'ong ba'i gnas su khrus kyi stegs bu 'od zer
[\[170b.5\]]dang bcas pa'i dkyil 'khor gyi phyed kyi tshad dang ldan pa/_de'i phyed du mtho ba/_sa sel la sogs pa'i nyes pa dang bral ba'i las byas pa'am/_so phag la sogs pa las byas pa 'am/_de med na ji ltar rnyed pa 'am ji ltar gnas pa'i gzhir yang rung ste 'bras btags
[\[170b.6\]]pa'i khu ba la sogs pas bris pa'i stegs bu phyogs dang mtshams su bum pa brgyad gzhag pa shin tu 'jam pa/_bdud rtsi dang bcas pa'i ba'i rnam pa lnga la sogs pas byugs pa/_bla re dang gdugs dkar po dang rgyal mtshan dang ba dan dang bum pa gang ba/_me tog dang
[\[170b.7\]]gar dang glu dang rol mo la sogs pas sam ji ltar rnyed pas kyang rung yid du 'ong ba byas nas/_tshes dang gza' rgyu skar dang yud tsam la sogs pa bzang po la khrus byas shing do shal dang rkang gdub dang dpung rgyan dang rna rgyan dang gdu bu dang sor gdub la sogs pas brgyan pa 'am ji ltar
[\[171a\]]
[\[171a.1\]]rnyed pas brgyan pa'i slob dpon rdo rje sems dpa'i sku rig ma dang bcas pas/_stegs bu'i dbus su sgo nub tu bstan pa'i re khA gru bzhi pa cig gis bskor ba'i sna tshogs chu skyes rdul tshon nam/_'bras btags pa'i khu ba la sogs pas bri bar bya ste/_yang na rim pa
[\[171a.2\]]gnyis pa gru bzhi pa rta babs med pa'o/_/shar la sogs pa'i snam bu rnams la 'khor lo dang rin po che dang pad+ma dang ral gri rnams dang /_mtshams rnams su spyan dang rdo rje dang pad+ma dang ut+pal rnams te dbus su sna tshogs chu skyes 'dab ma brgyad pa'o/_/de'i steng du pad+ma 'dab brgyad
[\[171a.3\]]bris pa'i shing stan nam zla ba'i dkyil 'khor bris pa'i ras la sogs pas g.yogs pa'i seng ge'i khri la khrus kyi dkyil 'khor gyi pad+ma'i lte pa'i steng du 'jog par mos pa la sogs pas bzhag nas sam/_khrus kyi dkyil 'khor med par yang de bzhin nyid de/_gzhan du yang shing
[\[171a.4\]]stan la sogs par sgom pa'i dkyil 'khor la sku gzugs dang ras ris dang glegs bam dang mchod rten la sogs pa shar du mngon par phyogs pa'am/_gzhan du mngon par phyogs par yang gzhag par bya'o/_/gang yang gnas gzhan du bskyod par mi nus pa'i gtsug lag khang dang mchod
[\[171a.5\]]rten dang dri'i gtsang khang dang sku gzugs la sogs pa de dag ni snga ma bzhin du dam tshig sems dpa'i gzugs su bsgoms la dkyil 'khor brtan par mos par bya ste/_de dag la khrus kyi stegs bu ni dgod pa med do/_/gnyis ka la yang skyon med pa'i dus su sku gzugs la sogs pa
[\[171a.6\]]mngon du byas te/_de la mngon du phyogs pas mchod yon la sogs pa dbul pa sngon du 'gro bas sam/_mchod yon la sogs pa ma phul yang rung ste sbyang bar bya'o/_/de yang oM AH big+h+nAn+t+ra kr-ita hUM zhes pa 'khyil pa'i sngags dang hUM yig lan bdun bzlas pa'i don grub g.yas pa dang
[\[171a.7\]]cig shos kyi khu tshur gyis gzung nas re re zhing g.yon skor du lan gnyis su sar+b+ba pA paM da ha na badzra satwa s+ya sar+b+ba pA pa da ha swA hA/_zhes brjod cing bya bas la don grub mer dor te g.yas skor gyis kyang de bzhin te/_de ltar g.yon dang g.yas su chu yis kyang bya zhing /_de bzhin du kham
[\[171b\]]
[\[171b.1\]]phor dkar po rnams dang /_de bzhin du dUr ba'i myu gu dang bcas pa'i ba lci'i chang bu rnams dang /_de bzhin du mar me dang bcas pa'i zan gyi chang bu rnams dang /_de bzhin du seng ras rnams kyis kyang ste 'on kyang kham phor la sogs mer dor ba ni ma yin no/_/de la la la dag gis
[\[171b.2\]]sku gzugs la sogs pa la nye reg bya zhing 'khor lo'i dbang phyug gi sngags kyis sku gzugs la sogs pa ji ltar rigs par dngos su'am me long la gzugs brnyan shar ba'i thugs kar dri'i byug pa dang /_dbul me tog gi phreng ba bcing ba dang mdun du mchod yon dbul ba
[\[171b.3\]]byas nas mar mes yongs su bskor te 'khyil pa dang hUM yig lan bdun bzlas pa'i mar dang bcas pa'i spos dkar gyis bdug par bya'o zhes pa sbyang ba'i cho ga'o/_/de'i rjes la 'khyil pa bzlas pa'i dUr ba'i chun pos zangs kyi snod na gnas pa'i zho dang 'o ma dang mar dang sbrang
[\[171b.4\]]rtsi dang ka ra bsres pa'i ngo bo bdud rtsi lnga dang de'i rjes la ba'i 'o ma dang zho dang mar dang lci ba dang chu ste ba'i rnam pa lngas sku gzugs la sogs pa bkru bar rigs pa rnams la/_oM hUM trAM hrIH aH zhes pa'i sngags kyis byug par bya'o/_/ras bris dang glegs bam dang sa la sogs pa las
[\[171b.5\]]byas pa 'am/_bris pa'i sku gzugs la sogs pa ni me long la gzugs brnyan shar ba la'o/_/de nas 'khyil pa bzlas pa'i chu gtsang ma dri zhim pos bkrus nas 'khar ba'i snod du gzhag pa'i n+ya gro d+ha dang /_u dum+bA ra dang /_p+lak+Sha dang /_pisba la dang /_gan+d+ha muN+Da ste shing lnga'i
[\[171b.6\]]shun pa'i phye mas rnam par mnyes la/_oM sarba ta thA ga ta kA ya bi sho d+ha ne swA hA zhes pa'i sngags zlos shing 'khar gzhong na gnas pa'i dri zhim po'i til mar gyis byugs la mnyes te 'khar gzhong na gnas pa'i skyu ru ras byug par bya'o/_/de ltar bkrus nas 'khar gzhong na gnas pa'i
[\[171b.7\]]yung bas byugs te bkrus la shri khaN+Da dang tsan+dan dmar po dang gur gum dang /_gran+thi ka dang /_a ka ru rnams sam/_gur gum dang /_a ka ru dang /_gla tsi dang /_ga bur la sogs pa ji ltar rnyed pas kyang rung bas byugs nas/_snying ga'i sa bon gyi 'od zer gyis bkug pa'i
[\[172a\]]
[\[172a.1\]]de bzhin gshegs pa dang lha mo rnams kyi bum pas 'khrud bzhin pa dang bkra shis kyi glu dang sna tshogs pa'i rol mo sngon du 'gro bas rnam par rgyal ba la sogs pa bum pa'i chu dang /_dung chos sam gzhan du blugs pa rnams kyis/_ji ltar bltams pa tsam gyis ni/_/zhes pa
[\[172a.2\]]la sogs pa 'chad par 'gyur ba brjod cing sku khrus gsol bar bya'o/_/de la gos pa'i chu na bza' 'jam pos phyis nas ji ltar nus pa'i na bza' la sogs pas brgyan par bya'o/_/de nas snying ga'i sngags kyi 'od zer gyis rab tu gnas par bya ba'i ye shes sems dpa' dang
[\[172a.3\]]sangs rgyas dang byang chub sems dpa' la sogs pa'i lha rnams mdun gyi nam mkhar spyan drangs la/_mchod yon la sogs pa sngon du 'gro bas pus mo g.yas pa sa la btsugs nas/_g.yon pas dril bu dkrol zhing g.yas pas spos phor gzung ste/_lce hUM las skyes pa'i rdo rjer
[\[172a.4\]]byas la/_bcom ldan che ge rdo rje mchog_/rig pa'i rgyal po khyod la 'dud/_/slob ma rnams la brtse don dang /_/khyed rnams la yang mchod pa'i phyir/_/sems can bsod nams spel don du/_/byang chub sems ni bskyed pa'i phyir/_/mgon po thugs rje'i bdag nyid can/_/_
[\[172a.5\]]khyed kyi rab gnas bgyid par 'tshal/_/de phyir bcom ldan bdag gus la/_/bka' drin gnang bar mdzad pa'i rigs/_/sangs rgyas 'gro 'khor bya don brtson/_/'bras gnas byang chub sems dpa' dang /_/sngags kyi lha gzhan gang lags dang /_/lha dang 'jig rten skyong
[\[172a.6\]]ba dang /_/'byung po byang chub brten gnas dang /_/sems can bstan la mngon dga' ba/_/gang gzhan rdo rje'i spyan ldan rnams/_/bdag la yang dag dgongs su gsol/_/rdo rje can chen che ge dag_/che ge'i rab tu gnas pa'o/_/bgyi'o de phyir khyed rnams kyis/_/nye bar gnas par mdzad par
[\[172a.7\]]rigs/_/zhes lan gsum brjod par bya'o/_/de ltar 'dir rigs zhes pa'i bar gyis rab gnas pa'i don du lhag par gnas pa dang /_lhag ma rnams kyis ni nye bar gnas par gsol ba btab nas/_nam mkhar gnas pa'i lha'i 'khor lo yang dag par mchod de phyag 'tshal zhing bstod la/_oM badzra
[\[172b\]]
[\[172b.1\]]pu na rA ga ma nA ya muHzhes pas gshegs su gsol bar bya'o/_/khrus byas pa'i sku gzugs la sogs pa'i thugs ka dang spyi bo dang mgrin pa dang phyag dang spyi gtsug rnams su yang dag par byugs nas mchod la 'khyil pa'i sngags kyis rdo rje dang bcas pa'i lag pa g.yas pas lan
[\[172b.2\]]gsum reg cing ji ltar rigs par rang nyid kyi sngags sam 'khyil pa'i sngags bzla bar bya ste/_phyogs kyi gtor ma yang dbul lo/_/gang du lha lhag par gnas pa ma byas par rab tu gnas par byed pa la ni lhag par mos pa brtan par bya'o/_/des na lhag par gnas pa ma byas pa nyid
[\[172b.3\]]lhag par gnas pa'i don du brjod de/_rab tu gnas pa'i don du 'chad par 'gyur ba'i cho ga thams cad nyi ma gcig la bya'o/_/'on kyang sbyang ba la sogs pa mthun pa'i cho ga rnams ni lan cig kho na bya'i slar yang ma yin no/_/de la yang sbyin pa'i bdag po la nus pa yod na ni
[\[172b.4\]]bsod nams kyi tshogs nye bar bsags pa'i don du lhag par gnas pa bya ba nyid do zhes pa lha lhag par gnas pa'i cho ga'o//_//de'i rjes su snga bar de bzhin du khrus kyi stegs bu yid du 'od ba byed du bcug nas yud tsam la sogs pa bzang po la/_/de ltar rgyan dang ldan pa'i slob
[\[172b.5\]]dpon rdo rje 'chang gi ngo bo shes rab dang bcas pa 'dug ste/_gtor ma dang mchod pa sngon du 'gro bas/_sku gzugs la sogs pa de ltar gzhag pa dang /_lha khang la sogs pa ji ltar gnas pa rnams dam tshig sems dpa'i gzugs su bskyed par bya'o/_/de yang rgyud dang
[\[172b.6\]]mngon par rtogs pa dang sgrub thabs la sogs pa lha'i khyad par bskyed pa'i rim pa rigs pas lha'i khyad par so sor byas pa gang yin pa de stong pa nyid kyi rjes la rim pa ji lta ba bzhin nam cig car yang rung ste/_ji lta bu'i dam tshig sems dpa'i gzugs su bsgom par bya'o/_/_
[\[172b.7\]]glegs bam rnams ni yi ge'i tshogs ma lus pa stod pa nyid kyi rjes su pad+ma dmar po dang nyi ma la hrIH dmar po las byung ba'i chu skyes dang hrIH yig yongs su gyur pa las gos dkar mos 'khyud pa'i snang ba mtha' yas te/_de yongs su gyur ba las yang dag par byung ba'i yi ge'i rnam pa
[\[173a\]]
[\[173a.1\]]rnams snang ba mtha' yas kyi gzugs brnyan shar ba'i dam tshig sems dpar gnas pa'o zhes bsam bar bya'o/_/mar me mdzad dang gtsug lag khang la sogs pa rnams ni stong pa nyid kyi rjes su pad+ma dang zla ba la b+hUM dkar po las skyes pa'i 'khor lo rtsibs brgyad pa dang /_b+hUM las byung ba'i rnam
[\[173a.2\]]par snang mdzad spyan mas 'khyud pa las mar me mdzad kyi rnam pa'am gtsug lag khang gi gzugs sam/_dri'i gtsang khang gi gzugs sam/_mchod rten gyi gzugs su'o/_/'on kyang gtsug lag khang ni rnam par snang mdzad shes rab dang bcas pa'i gzugs brnyan shar ba'i dam tshig sems dpa'i gzugs
[\[173a.3\]]su gnas pa ste/_de bzhin du dri'i gtsang khang dang mchod rten yang bsgom par bya'o/_/de ltar dam tshig sems dpa' bskyed nas mchod yon la sogs pa dbul ba sngon du 'gro bas snga ma bzhin du sbyang bar bya'o/_/de nas de ma thag tu brjod pa'i cho gas bdud rtsi lngas byug pa la sogs pa dang gur gum la
[\[173a.4\]]sogs pas byug pa dang bkru ba dang gos pa'i chu phyi ba'i mthar thug pa rnams byas nas dkyil 'khor gyi khang bar gzhug cing dkyil 'khor gyi dbang ldan gyi mtshams sam der skabs med na gzhan du yang rung ste/_ha cang yang mi ring bar dkyil 'khor la mngon du phyogs par sku gzugs la sogs pa
[\[173a.5\]]gzhag par bya'o/_/gtsug lag khang la sogs pa bskyod par mi nus pa rnams ni rang gi gnas na gnas pa kho na'o/_/ji ltar rigs par de dag gi thugs ka'i sa bon dang mig la sogs pa dang sku la sogs pa rnams byin gyis brlab pa sgom pa sngon du 'gro bas rang gi snying ga'i sa bon gyi 'od zer rnams
[\[173a.6\]]kyis bdag nyid ji lta ba'i ye shes sems dpa' spyan drangs ba la sogs pa de ma thag tu brjod pa rnams bya ste/_bcom ldan zhes pa nas rigs zhes pa'i bar lan gsum brjod cing /_ji ltar rigs par snying ga'am lha rnams kyi 'od zer gyis ye shes sems dpa' bkug nas rang nyid ji lta
[\[173a.7\]]ba'i dam tshig sems dpa' la gzhug cing ro gcig tu byas te dbang du bya'o/_/de nas rang gi snying ga'i sa bon gyi 'od zer gyis phyogs bcu na bzhugs pa'i de bzhin gshegs pa dang spyan ma la sogs pa'i lha mo rnams mdun du nam mkhar spyan drangs te/_mchod nas sku gzugs la sogs
[\[173b\]]
[\[173b.1\]]la sogs pa dbang bskur ba'i don du/_rdo rje can gyis sangs rgyas la/_/'gro ba bskyab pa'i ched du dbang /_/ji ltar yon tan 'byung gnas stsal/_/de ltar 'di la stsal du gsol/_/zhes bya ba'i tshigs su bcad par gsol ba gdab par bya'o/_/de bzhin gshegs pa rnams
[\[173b.2\]]kyang shes rab dang snyoms par zhugs pas chags pa chen pos zhu bar gyur nas/_rang gi rnam par snang mdzad kyi lam nas zhugs te/_rdo rje'i lam nas phyung ba'i khu ba de rnams kyis sku gzugs la sogs pa kha nas pad+mar zhugs pa la dbang bskur nas slar yang zhal phyag la sogs pa'i
[\[173b.3\]]gzugs kyis pad+ma las phyir phyung ba la nam mkha' kun nas gang bar bzhugs pa'i spyan ma la sogs pa'i rigs ma rnams dang lhan cig gdugs dang rgyal mtshan dang gar dang glu dang rol mo'i sgra dang me tog dang gur gum la sogs pa'i char 'bebs bzhin pa dang /_phyag gis byang chub kyi sems
[\[173b.4\]]kyi bdud rtsis gang ba'i bum pa dkar po cung zad yo bar bzung bas sku gzugs la sogs pa pad+ma nas phyir phyung ba de la dbang bskur bzhin pa dang /_gzugs rdo rje ma la sogs pas/_bkra shis gang zhig ces pa la sogs pa'i bkra shis kyi glu rnams rnal 'byor ma rnams kyis len bzhin pa dang /_bdag
[\[173b.5\]]nyid kyis kyang de rnams len bzhin bas rnam par rgyal ba la sogs pa'i bum pa'i chu gcig tu bsdus pa dung chos su blugs pa'am/_rim pa ji lta ba bzhin du re res kyang rung lag pas 'dab ma dang bcas pa'i rdo rje gzung ba'i rtse mo las 'bab pa'i byang chub kyi sems kyi bdud rtsi'i ngo bos/_/ji
[\[173b.6\]]ltar ba ltams ba tsam gyis ni/_de bzhin gshegs kun khrus gsol ltar/_/lha yi chu ni dag pa yis/_/de bzhin bdag gis khrus gsol bgyi/_oM AH sar+b+ba ta thA ga ta a b+hi She ka sam ya shwi ye hUM swA hA/_oM badzra u da ka a b+hi Shiny+tsa hUM zhes brjod cing /_bcom ldan 'das rdo rje
[\[173b.7\]]sems dpa' nyid bla ma dam pa dkyil 'khor gyi gtso bo'i gzugs su 'khrur 'jug pa dang /_khrus gsol bar brtan par mos pas dbang bskur bar bya'o zhes pa chu'i dbang ngo /_/de bzhin gshegs pa lngas byin gyis brlabs pa'i rin po che dang ras la sogs pa las byas pa'i dbu
[\[174a\]]
[\[174a.1\]]rgyan/_oM AH badzra a b+hi Shiny+tsa hUM zhes brjod cing dkyil 'khor gyi dbang po'i gzugs can rdo rje 'dzin pa bla ma nyid kyis bskon par mdzod ces brtan par mos par sku gzugs la sogs pa'i lha'i dbu la bskon par bya'o zhes pa cod pan gyi dbang ngo /_/dpa' bo la ni oM hUM trAM hrIH_
[\[174a.2\]]AH zhes pa'i sngags kyis dpral bar dar dpyad bcing bar bya'o/_/sangs rgyas kun gyi rdo rje yi/_/dbang gis de ring khyod dbang bskur/_/'di de sangs rgyas thams cad nyid/_/rab tu grub phyir rdo rje zung /_/zhes brjod cing rdo rje de bzhin du rdo rje sems dpa' nyid kyis gtod par lhag par
[\[174a.3\]]mos pas gtad par bya'o/_/de yang sku gzugs la sogs pa'i lha rnams kyis bzung bar lhag par mos par bya ste/_rdo rje'i dbang ngo /_/oM badzra a d+ha ba ti s+t+wAM a b+hi Shiny+tsA mi tiSha badzras ma ya s+t+waM/_zhes brjod cing de ltar lhag par mes pas dril bu gtad par bya ste/_de yang sku gzugs
[\[174a.4\]]la sogs pa'i lha yis gzung bar mos par bya ba ni dril bu'i dbang ngo /_/oM badzra satwa twAM a b+hi Shiny+tsA mi badzra nA ma a b+hi She ka taHoM che ge mo badzra satwaM zhes brjod cing /_de bzhin du rdo rje sems dpa' nyid sku gzugs la sogs pa la rang nyid ji lta ba bzhin du ming 'dogs par
[\[174a.5\]]lhag par mos pas brjod par bya ste ming gi dbang ngo /_/sku gzugs la sogs pa'i rdo rje dang dril bur bcas pa'i phyag gis ye shes kyi phyag rgya la 'khyud pa'i tshul bya bar bsgoms la de ma thag tu brjod pa'i chu'i dbang gi cho gas mngon par dbang bskur te rang rang gi rigs kyi
[\[174a.6\]]bdag pos spyi bor rgyas btab po/_/rigs mi shes pa rnams la mi bskyod pa'am rdo rje sems dpas rgyas gdab par bya ste/_de bzhin gshegs pa dang /_byang chub sems dpa' dang /_lha mo gzhan rnams ni de nyid du ye shes sems dpa'i ngo bor bcug nas/_oM su pra tiSh+Tha badzre swA hA/_
[\[174a.7\]]zhes pa'i sngags kyis byin gyis brlab bo/_/gtsug lag khang dang mchod rten la ni oM hUM hrIHb+h+rUM khaM badzri b+ha wa dr-i D+ho tiSh+Tha b+h+rUM khaM zhes pa sngags kyis te/_glegs bam la ni oM su pra tiSh+Tha badzre swA hA/_oM hUM hrIHtrAM zhes bya ba'i sngags dag gis so zhes pa slob dpon gyi dbang ngo /_/de'i rjes su sku gzugs
[\[174b\]]
[\[174b.1\]]la sogs pa dang rjes su mthun zhing sbyin pa'i bdag po bsod nams spel bar mngon par 'dod pa dang bstun nas/_gser gyi thur mas dngul gyi kong bur gzhag pa'i mar dang sbrang rtsi bskus pas/_oM tsak+ShuH tsak+ShuH sa man+ta tsak+ShuH bi sho d+ha ne swA hA/_zhes brjod cing mig sman gyis sku gzugs kyi spyan dbye
[\[174b.2\]]bar bya'o/_/glegs bam la sogs pa la ni lha rnams me long la bsgoms pa'i gzugs brnyan la ste zhi ba la sogs pa'i don du sbyin pa'i bdag po la gzigs pa mchog gi lha nyid du lhag par mos par bya'o/_/de nas oM badzra satwa AH zhes pa'i sngags kyis me long bstan par bya'o/_/mda'
[\[174b.3\]]'phang ba la sogs pa bsgom par bya ste thams cad rjes su gnas pa'o/_/de'i rjes su 'khor lo'i dbang po'i sku rdo rje 'dzin pa rang gi thugs ka'i sa bon gyi 'od zer rnams kyis rnam par snang mdzad la sogs pa'i de bzhin gshegs pa'i tshogs rig ma dang bcas pa rnam par snang mdzad kyi
[\[174b.4\]]sgo nas bcug cing zhu bar gyur pas bde ba chen po nyams su myong nas/_rdo rje pad+ma dag gis kha nas spros pa'i byang chub kyi sems kyi ngo bo sku gzugs la sogs pa'i lha rnams kyi zhal du rab tu 'bebs par bsam par bya'o zhes pa gsang ba'i dbang ngo /_/de nas rdo rje 'dzin pa des gtang ba'i lha mo
[\[174b.5\]]dang snyoms par zhugs pas sku gzugs la sogs pa'i lha rnams lhan cig skyes pa'i dga' ba'i rang bzhin du mos par bya'o zhes pa shes rab ye shes kyi dbang ngo /_/de'i rjes su rdo rje sems dpa' [(]das [,]des [)]rab tu bstan pa'i dbang bzhi pa'i rang bzhin gyis sku gzugs la sogs pa'i lha rnams
[\[174b.6\]]bag chags dang bcas pa'i sgrib pa spangs pa'i bde ba chen po stong pa nyid dang snying rje ro gcig par mos par bya'o zhes pa dbang bzhi pa'o/_/de nas sku gzugs la sogs pa'i lha rnams la rang rang gi snying po'i sngags kyis na bza' la sogs pa dbul bar bya'o/_/yang na oM AH badzra bA sa
[\[174b.7\]]se hUM swA hA/_oM AH badzra push+pai hUM swA hA/_A+oM AH badzra d+hU pe hUM swA hA/_oM AH badzra d+hi pe hUM swA hA/_oM AH badzra nai bi t+ye hUM swA hA/_oM AH badzra gan+d+ha hUM swA hA/_oM sarba A ba ra Na bi b+h+ya Sha Ne hUM swA hA/_zhes pa'i sngags 'di rnams kyis so/_/oM AH sarba sha sho d+ha nai hUM phaT/_'bras bu dang me
[\[175a\]]
[\[175a.1\]]tog la sogs pa dang dngos po sna tshogs pa gsang ba'i sngags so/_/oM badzraM swA hA 'bras bu dbul ba'i sngags so/_/de'i rjes su 'chad par 'gyur ba'i cho gas zhi ba'i sbyin sreg gis tshim par byas nas sbyin sreg gi thab kyi me 'am/_de med na yang me gzhan la yang tsA ru'i
[\[175a.2\]]bza' ba bsgrub par bya'o/_/phyi nas 'o thug dang dam tshig gi rdzas dang gi wang yang dbul te/_oM di bya ag+ne sa mA d+hi d+h+ye na pri Na ne swA hA/_zhes pa'i sngags brjod cing sku gzugs dang glegs bam la sogs pa la bsgoms pa'i gzugs brnyan shar ba'i lha rnams gsol du gzhug par bya'o/_/_
[\[175a.3\]]de nas zhal bsil dang tsan+dan la sogs pa'i phye ma dang so rtsi rnams kyang phul nas/_oM hUM trAM hr-IH AH zhes pas dam tshig bsgrag par bya'o/_/de nas snang ba mtha' yas shes rab dang bcas pa/_glegs bam gyi yi ge rnams la bcug nas yi ge'i gzugs dang /_rnam par
[\[175a.4\]]snang mdzad rig ma dang bcas pa gtsug lag khang ngam mchod rten rnams la bcug nas gtsug lag khang gi gzugs ni rdzogs pa'i sangs rgyas dang de'i chos dang /_byang chub sems dpa' dang /_nyan thos la sogs pa'i rten dang /_ting nge 'dzin sna tshogs pa'i gzhi dang /_mchod rten gyi
[\[175a.5\]]phyi gzugs ni 'khor ba ji srid du 'gro ba'i don bya ba'i phyir rdo rje sems dpa' la sogs pas byin gyis brlabs par bsam par bya'o/_/de nas me tog la sogs pa phul te thal mo sbyar nas/_ji ltar rdzogs pa'i sangs rgyas kun/_/dga' ldan du ni rab bzhugs nas/_/lha mo sgyu 'phrul
[\[175a.6\]]lhums zhugs ltar/_/de bzhin sku gzugs 'dir bzhugs mdzod/_/'dir ni mgon po rtag bzhugs nas/_/me tog la sogs mchod pa 'di/_/byang chub sems ni rnam spel phyir/_/che ge'i don du bzhes su gsol/_/zhes pa 'dis yun ring du gnas pa'i don du gsol ba btab
[\[175a.7\]]nas 'khyil ba'i sngags bzlas shing sku gzugs la sogs pa'i 'og dang bar dang steng gi cha rnams la lag pa g.yas pas rdo rje gsor ba lan gsum bskor nas brtan par bya ste/_mi bskyod rdo rje ye shes che/_/rdo rje dbyings ni mkhas chen po/_/rdo rje gsum mchog dkyil 'khor gsum/_/rdo
[\[175b\]]
[\[175b.1\]]rje dbyings khyod phyag 'tshal lo/_/rnam par snang mdzad dag pa che/_/rdo rje zhi ba dga' chen po/_/rang bzhin 'od gsal mchog gi mchog/_/ston pa rdo rje khyod phyag 'tshal/_/rin chen rgyal po rab tu zab/_/rdo rje nam mkha' dri med mkha'/_/rang bzhin dag pa gos pa med/_/rdo rje sku khyod phyag
[\[175b.2\]]'tshal lo/_/rdo rje dpag med rgyal po che/_/mi rtog nam mkha' rdo rje 'dzin/_/'dod chags pha rol phyin pa brnyes/_/rdo rje'i gsung khyod phyag 'tshal lo/_/don yod rdo rje rdzogs sangs rgyas/_/bsam pa thams cad yongs rdzogs mdzad/_/dag pa ngo bo nyid las byung /_/rdo rje sems dpa'
[\[175b.3\]]khyod phyag 'tshal/_/zhes bya ba'i tshigs su bcad pa rnams kyis bstod pa bya'o/_/cho ga ma tshang ba la sogs pa'i nyes pa zhi bar bya ba'i don du/_oM badzra sa twa sa ma ya ma nu pA la ya zhes pa la sogs pa'i yi ge brgya pa'i sngags lan gsum brjod nas/_ma rnyed yongs su ma shes dang /_/_
[\[175b.4\]]ma nus pa yis chad pa dang /_/gzhan yang nongs pa gang bgyis pa/_/de kun thugs rjes bzod mdzad rigs/_/zhes pas bzod par gsol te/_/rdzogs sangs rgyas dang lha mo dang /_/de sras rnams dang tshangs la sogs/_/lha klu rnams kyi cho ga gang /_/ma tshang la sogs bzod mdzad
[\[175b.5\]]rigs/_/me chu sa dang rlung rnams dang /_/sku gzugs yun ring bsrung du gsol/_/sbyin bdag rnams dang de sras sogs/_/slob ma rnams dang bdag la yang /_/de rnams mnyes nas thams cad du/_/zhi rgyas bde legs mdzad du gsol/_/sangs rgyas yul du gshegs nas
[\[175b.6\]]kyang /_/slar yang 'byon par mdzad du gsol/_/zhes pas lan gsum gsol ba gdab cing phyogs kyi gtor ma rnams dang /_'byung po thams cad pa'i gtor ma yang dbul bar bya'o/_/sbyin pa'i bdag pos kyang sku gzugs la sogs pa la bskor ba dang mchod pa dang phyag
[\[175b.7\]]byas nas/_slob dpon yang dag pa'i yon rnams kyis yongs su mnyes par bya'o/_/'dir ni snang ba mtha' yas gtso bo'i dkyil 'khor du glegs bam rab tu gnas par bya ste/_rnam par snang mdzad gtso bo la ni gtsug lag khang la sogs pa'o/_/mi bskyod pa gtso bo 'am rdo rje sems dpa'
[\[176a\]]
[\[176a.1\]]gtso bo la ni sku gzugs thams cad dang rigs mi shes pa rnams kyang rab tu gnas par bya'o/_/yang na lha gang gi rigs gang yin pa shes na ni/_rigs de'i de bzhin gshegs pa gtso bo'i dkyil 'khor du'o/_/'ga' zhig tu ni sku gang rab tu gnas bya bar/_/rgyud gang las ni
[\[176a.2\]]rnam gzhag pa/_/der ni de yi dkyil 'khor bya/_/yang na rang gi lhag pa'i lha/_/slob dpon rang gi gang yin pa/_/de la dbye ba mthong bar bya/_/zhes so/_/'dir de yi zhes pa ni sku gzugs kyi ste de nyid dkyil 'khor gyi bdag po nyid kyis so/_/rang gi lhag pa'i lha ni sku de'i rigs kyi bdag po de bzhin gshegs
[\[176a.3\]]pa ste 'dir ni de'i dkyil 'khor bya'o/_/yang na slob dpon rang gis ni bdag nyid kyi dkyil 'khor bya ste 'dis gang bsgom pa de nyid 'di'o zhes pa phyogs gsum du brjod do/_/'dis ni rgyud gzhan gang yang rung bar gsungs pa'i cho ga de lta bu'i dkyil 'khor du yang /_rgyud gzhan du gsungs pa'i lha rnams
[\[176a.4\]]kyi rab tu gnas pa rigs te/_ji ltar gsungs pa'i gtso bo'i dkyil 'khor nyid kyis de'i rigs kyi dkyil 'khor rnams bsdus pa'i phyir ro/_/mdor bsdus pa rab tu gnas pa ni/_sku gzugs la sogs pa stong pa nyid kyi rjes su skad cig gis de dang de'i dam tshig sems dpa'i spyan dang sku la sogs
[\[176a.5\]]pa byin gyis brlab pa bskyed nas/_de la de'i ye shes sems dpa' rang gi snying ga'i sa bon gyi 'od zer gyis bkug pa bcug la/_rang gi snying ga'i sa bon gyi 'od zer gyis bkug pa'i de bzhin gshegs pa la sogs pas dbang bskur zhing rang gis kyang bum pa'i chus mngon par dbang bskur te
[\[176a.6\]]mchod nas de'i sngags brgya rtsa brgyad bzlas par bya'o zhes pas/_sku gzugs la sogs pa rab tu gnas par 'gyur ro/_/gang gi tshe de bzhin gshegs pa'i gdung la bkur sti'i khyad par bya bar 'dod na de'i tshe sgrub pa'i dus nyid du sku gzugs dbu 'am rgyab tu mchod rten gyi nang stong pa byas te/_
[\[176a.7\]]grub na gro ga la gur kum dang gi wang dag gis/_na mo b+ha ga wa te shAkya mu na ye ta thA ga ta ya ar+ha te sa myak+saM bud+d+hA ya/_tad+ya thA/_oM mu ni mu ni mu hA mu na ye swA hA/_ye d+harmA he tu pra b+ha bA he tun+te ShAn+ta thA ga to h+ya ba data/_te ShAny+tsa yo ni ro d+ha e baM bA dI ma hA shra ma NaH/_zhes pa'i gzungs kyi khyad par
[\[176b\]]
[\[176b.1\]]bris nas de khrus byas pa'i gdung la dkris te/_oM man+t+ra d+hA tu gar+b+hA ya swA hA/_zhes brjod cing stong par gzhug go/_/oM badzra d+hA tu gar+b+hA ya swA hA/_zhes brjod cing rdo rje'i dgag pas stong pa'i sgo bkag nas snga ma bzhin du rab tu gnas par bya'o/_/gzhan dag tu ni kye'i rdo rje dang bde mchog la sogs pa'i
[\[176b.2\]]sku gzugs la yang 'dus pa'i dam tshig bskyed pa dang /_ye shes pa'i dkyil 'khor gzhug pa dang mngon par dbang bskur ba byas pas rab tu gnas par 'gyur ba nyid de/_'dus pa ni bla na med pa'i phyir ro/_/de'i rjes la de ma thag tu 'dus pa'i dam tshig pa dang ye shes pa'i dkyil 'khor gyi
[\[176b.3\]]dbang phyug ni bde mchog la sogs pa'i gzugs su gsal bar bsgom par bya ste/_de'i sku gzugs kyang de'i gzugs nyid du ci ltar 'gal zhes gsungs so/_/rig ma rab tu gnas pa ni slob dpon rdo rje 'chang gi gzugs sam/_rig ma bdag po'i gzugs su byas te
[\[176b.4\]]rig ma la rig ma'i bdag po dang de'i ye shes sems dpa' gzhug pa la sogs pa cho ga ji lta ba bzhin du bsgom par bya'o/_/de bzhin du ji ltar rigs par bsgrub bya'i khyad par rnams kyang ngo /_/de nas rig ma'i bdag po ni sngags rnams dang /_bsgrub bya rnams ni rang gi ming la bcug
[\[176b.5\]]nas rig ma'i spyi bo'i bu ga 'am kha nas bcug ste rdo rje'i lam nas phyung ba lha mo'i pad+mar zhugs pa la snying ga'i 'od zer gyis bkug pa'i de bzhin gshegs pa de ltar zhugs pa rnams kyis dbang bskur zhing phyir phyung ba rnams kyis phyir phyung ba rnams la dbang bskur ba'i tshe bum pa'i chus mngon
[\[176b.6\]]par dbang bskur bar bya ste/_yang dag par mchod nas rig ma'i bdag po'i snying po brgya rtsa brgyad bzlas par bya'o zhes pa rig ma rab tu gnas pa'i cho ga'o//_//slob dpon rdo rje 'chang gi gzugs kyis lag pa g.yas pa'i sor mo rnams rdo rje rtse lnga pa'i ngo bor skad cig gis bsgom pa la
[\[176b.7\]]aH yig las skyes pa'i nyi ma aH yig gis byin gyis brlabs pa dang /_lag pa g.yon pa'i sor mo rnams pad+ma'i 'dab ma skad cig gis bsam pa la a yig las skyes pa'i zla ba des byin gyis brlabs par rnam par bsgoms nas/_de dag gi bar du gzung ba'i phreng thag gi skud pa dbus
[\[177a\]]
[\[177a.1\]]ma rdo rje sems dpa'i rang bzhin dang /_phyogs dang phyogs bral gyi skud pa rnams phyag na pad+ma dang byams pa dang nam mkha'i mdzod dang kun du bzang po dang phyag na rdo rje dang 'jam dpal dang sgrib pa thams cad rnam par sel ba dang sa'i snying po rnams kyi rang bzhin dang /_phreng rdog rnams rnam par snang
[\[177a.2\]]mdzad la sogs pa'i de bzhin gshegs pa'i rang bzhin dang /_mdo 'dzin ni stobs dang mi 'jigs pa la sogs pa'i chos kyi mchod rten gyi rang bzhin du skad cig gis lhag par mos nas snying ga'i sa bon gyi 'od zer gyis bkug pa'i rdo rje sems dpa' la sogs pa rnams rang nyid ji lta ba la
[\[177a.3\]]bcug ste/_ak+kha ru kA ra Na rU a so hi a man+ta bi sA ru ga Ni a/_a saM kha a lik+ka sirdza u tat+ta bi sA ru/_oM pa de pa de ma hA dz+nyA naM sarba bud+d+ha ma haM b+ha we hUM hUM ho ho a khaM swA hA/_zhes pa'i sngags kyis byin gyis brlab cing /_bum pa'i chus mngon par dbang bskur nas mchod par bya'o
[\[177a.4\]]zhes pa phreng ba rab tu gnas pa'o/_/mdor bsdus pa ni bgrang phreng gsung rdo rjer rnam par bsgoms nas ye shes sems dpa' dang gcig tu byas te/_de yongs su gyur pa las bgrang phreng gi rnam par bsams la bum pa'i chus mngon par dbang bskur zhing mchod nas gsung rdo rje'i snying
[\[177a.5\]]po brgya rtsa brgyad bzlas so zhes pa/_mdor bsdus pas bgrang phreng rab tu gnas pa'i cho ga'o//_//da ni rdo rje mkha' 'gro'i rgyud las gsungs pa'i bgrang phreng gi cho ga bri bar bya ste/_zhi rgyas de bzhin dbang dang ni/_/mngon spyod dang ni las kun la/_/rdo rje 'dzin pas mnyam bshad pa/_/bo
[\[177a.6\]]d+hi tsi ni rab tu bstan/_/shel dang nya phyis dag dang ni/_/mu tig dang ni khams kun skyes/_/de bzhin dung gi mi dag rnams/_/tshe dang lang tsho 'phel bar byed/_/gser dang de bzhin dngul dang ni/_/pad+ma'i sa bon de bzhin mchog_/'di yi sbyor ba'i sngags kyis ni/_/dbang phyug lhag par 'gro
[\[177a.7\]]bar 'gyur/_/gur gum la sogs dri bzangs dang /_/khyad par du ni byi ru dang /_/tsan+dan dmar po dag dang ni/_/de bzhin dmar po gzhan la yang /_/sgrub pa po yis ril bu bya/_/sngags kyi rgyal po'i sbyor ba yis/_/dbang dang rjes su chags pa mchog_/sgrub pa po la 'bras rab
[\[177b\]]
[\[177b.1\]]ster/_/ru trAk+Sha dang de bzhin du/_/lung tang sa bon mi rus te/_/'di yi bzlas pas drag po dang /_/mngon spyod la ni 'bras rab ster/_/zhi ba la ni brgya phrag gcig_/rgyas la de bzhin lhag pa brgyad/_/dbang la nyi shu rtsa lnga ste/_/sngags bsgrub pa la brgya phrag phyed/_/ril bu drug cu'i
[\[177b.2\]]sbyor ba yi/_/drag po mngon spyod las la'o/_/sngags kyi nus pas 'grub 'gyur te/_/snying rje'i bdag nyid sngags pas so/_/ril bu thams cad dgra bcom ste/_/steng du mchod rten yongs su brtag_/mchod rten chos kyi spang po'i phyir/_/chos kyi dbyings ni dbus su'o/_/dngos grub kun byed zhi ba la/_/_
[\[177b.3\]]gser gyi skud pas brgyu bar bya/_/yang na ras ba la skud pa ni/_/gzhon nu ma yis bkal bas so/_/bya rog sgro yi skud pa yis/_/bskrad pa'o bong bu rnams dang ni/_/de bzhin rnga mo'i skra yis kyang /_/mkhas pa yis ni bskrad par bya/_/ma he'i skra yi skud pa yis/_/rnam par btang pa'o rta yi kyang /_/_
[\[177b.4\]]dur khrod skra yi skud pa dang /_/khyi yi spu ni bsres pa yis/_/ril bu brgyus nas yang dag par/_/khro ba'i las ni mnyam par spyad/_/las gang la ni skud pa gang /_/bshad pa yang ni mdor bsdus pa'o/_/zhi ba dang ni rgyas pa dang /_/dbang dang mngon spyod las la yang /_/sor mo sogs la mnyam
[\[177b.5\]]gzhag nas/_/mkhas pas rim pa ji bzhin bya/_/de bzhin mthe bong mnyam sbyar nas/_/thams cad 'gugs pa'i rang bzhin du/_/mnyam par gzhag ste gnas byas nas/_/'grub 'gyur 'di la the tshom med/_/zhes pa sna tshogs pa'i las kyi bgrang phreng gi cho ga'o//_//legs par grub pa lha
[\[177b.6\]]yi gnas dang spos khang dang /_/gtsug lag khang dang khang bzangs khang mig 'dun khang rnams/_/mnyam par bltas nas dam pa'i sgo yi dbus kyi rtser/_/rgyal mtshan rnams ni nges par rab tu gzugs par bya/_/gser dang nor bu nyi ma'i shel dang dngul dang ni/_/'jim pa mchog
[\[177b.7\]]dang shing las byas pa nyid kyang ste/_/legs par gnas pa drang zhing brtan pa rab 'bar ba/_/cha gsum mnyam pa legs par dgod par bya/_/rgyal ba'i dbang po'i khang brtsegs rnams dang khang mig dang /_/'dun khang rnams kyi tshad la sgo ni ring ba'i tshad/_/de phyed tshad ni spong khang rnams
[\[178a\]]
[\[178a.1\]]dang khang chen la/_/legs par 'jug ste rgyal la yang ni de bzhin nyid/_/rgyal mtshan ji snyed bum pa dang ni mtshungs pa ste/_/thub pa'i dbang po'i ye shes bdud rtsis gang ba nyid/_/bdud rtsi'i 'od can dam pa'i dkyil 'khor rang bzhin gyis/_/legs par bkrus nas gtsug
[\[178a.2\]]lag khang gi lus su'o/_/de bslang ba ni b+h+rUM las byung ba'i mchod rten gzugs/_/rnam par bsams nas gdugs dang gos dang rgyan gyis brgyan/_/me tog gos dang skud pa lngas bcings bzlas bya ste/_/mnyam par gzugs bya rdo rje dang ni bcas pas so/_/shar du gnas pas
[\[178a.3\]]rgyal ba'i dbang po'i gsang sngags dang /_/lho ru gnas pas rgyal mtshan rtse mo'i gsang sngags ni/_/nub tu gnas byas 'od dpag med pa'i gsang sngags dang /_/byang nas kyang ni thub pa'i rgyan gyi yid kyis te/_/g.yas skor du ni kun nas rab tu bskor 'gro zhing /_/me tog gos
[\[178a.4\]]dang skud par byas pa'i lag pa yis/_/rab tu gnas bya me tog mchod yon 'bras sogs kyi/_/bum pas mngon par dbang bskur bya ste 'bad pas so/_/rol mo dang bcas dung dang zangs dung rnams kyi ni/_/sgra dang bcas shing bum pa rnams dang mnyam ldan pas/_/bud med rnams kyi bkra
[\[178a.5\]]shis glu dbyangs dang /_/lhan cig pa yi rdo rje slob dpon rnams kyis so/_/rgyal ba rnam par snang mdzad kyi sngags ni/_/oM suk+Sh+me suk+Sh+me sa me sa ma ye shAn+te shAn+te/_dAn+te dAn+te/_a sa mA ro pe/_ni rA laM b+he ni rA ku le ni rbA ne/_ya sho ba ti/_ma hA te dze sarba bud+d+hA d+hiSh+ThA na a d+hiSh+Thi te swA hA/_shar nas lan nyi
[\[178a.6\]]shu rtsa gcig go/_/rgyal mtshan rtse mo'i dpung rgyan gyi sngags chen po ni/_oM d+h+wa dza a gra ke yU ri dza ya dza ya/_bi dza ya bi dza ya/_dza ya bA hi ni/_shang+ka ri pra b+hany+dza ni/_b+hany+dza b+hany+dza/_mo ha ya mo ya/_b+ha ga wa ti dza ya bA hi ni/_dza yo ta ri/_ma tha ma tha/_pra ma tha pra ma tha/_ha sa ha sa/_
[\[178a.7\]]gra sa gra sa/_hUM hUM/_hai hai/_lam+bo da ri/_dri ni dre/_tsa tur wA k+k+re/_tsa tu ra daMSh+Te/_tsa tur b+hu dze/_a si mu kha la tsakra tri shU la badzra ka ba tsa d+hA ri Ni/_rak+Sha rak+Sha mAM/_b+ha ga wa ti/_ha na ha na/_da ha da ha/_pa tsa pa tsa/_d+hu na d+hu na/_bi d+hu na bi d+hu na/_s+pho Ta ya s+pho Ta ya/_hUM hUM phaT/_
[\[178b\]]
[\[178b.1\]]d+hany+dza b+hany+dza/_bid+hAn+sa ya/_bid+h+wan+sa ya/_sarba sha trUM tru Ta tru Ta/_trU Ta trU Ta/_u pa ka mu khi/_ulka d+hA ri NI/_trai lo kya ma tha ni/_rak+Sha rak+Sha maM/_tsa la tsa la/_tsi li tsi li/_tsu lu tsu lu/_ka la ka la/_ki li ki li/_ku lu ku lu/_b+hany+dza b+hany+dza/_a Ta Da hA saM b+h+ra ma ya saM b+h+ra ma ya/_trA sha
[\[178b.2\]]ya bu d+d+hA sa t+ya na d+harma sa t+ya na saM g+ha sa t+ya na/_sa t+ya bA di naM/_sa t+ya na bud+d+ha sa t+yaM na mA ti kra ma sat+ya bA dI naM sat+ya mA ti kra ma lam+bo da ri/_ku Ta ku Ta/_ru Ta ya ku Ta ya/_ru Ta mA na ya/_biSh+Nu mA na ya tsan+d+ha sU R+Ya mA na ya trai lo kya a d+hi pa ti mA na ya/_sarba yak+Sha rak+Sha sa kuM b+hAN+Da ma ho ra ga a dI nAM ma na ya mAM/_
[\[178b.3\]]rak+Sha rak+Sha/_rak+Sha sa ya rak+Sha sa ya/_tsu lu tsu lu puSh+pa mI li ni/_run+d+ha run+d+ha/_ru ni ru ni/_dz+ha Ti dz+ha Ti/_tsi Ti tsi Ti/_b+h+r-i ku Ti mu khi pa ra sai n+ye ku lo ts+tsha da na ka ri/_ha la ha la/_hi li hi li/_hu lu hu lu/_d+h+waM d+h+waM/_krU na ma ti dzam+bu d+h+wa dze bud+d+ha a pa lo ki ti/_rak+Sha rak+Sha saM sarba ta thA ga ta a ba
[\[178b.4\]]lo ki te swA hA/_gu Na rA dzi pra b+hA sa u t+ta me swA hA/_tsan+d+ra arka pi mi ne swA hA/_sarba gra ha na k+Sha tra d+hA mi ka ra Ni swA hA/_rak+Sha rak+Sha i maM s+tha naM sarba b+ha ye b+h+yaHswA hA/_lho nas lan cig go/_/'od dpag med kyi sngags kyi rgyal po ni/_oM a mi te a mi ta a mi to d+b+ha we/_a mi ta
[\[178b.5\]]saM b+ha we a mi ta bi kra'+n+te gA mi ni a mi ta A yurd te d+harma d+hA tudz+nyA na ga ga na pa ri kIrta te sar+b+ba karma kle sha k+Sha yaM ka rI ye swA hA/_nub nas lan bdun no/_/rdo rje snying po brgyan gyi gzungs kyi sngags ni/_oM bo d+hi bo d+hi sar+b+ba bo d+hi sar+b+ba ta thA ga ta go tsa ri d+ha ra tsa ri d+ha ra/_ha ra ha ra/_pra ha ra phra ha ra
[\[178b.6\]]ma hA bo d+hi tsit+ta d+ha ra/_tsu lu tsu lu rasmi sany+tso di te sarba ta thA ga ta a b+hi Shi k+te gu Na ga ga ne shud+d+ha/_gu Na a ba b+hA se mi li mi li/_ga ga na ta la pra tiSh+Thi te sha ma sha ma/_pra sha ma pra sha ma/_sarba pA pa pra sha ma ne sarba pA pa bi sho d+ha ni hu lu hu lu/_ma hA bo d+hi mA rga saM pras+thi te/_sarba
[\[178b.7\]]ta thA ga ta mu dre swA hA/_byang nas lan bdun no/_/oM sarba ta thA ga ta ma ni shap+ta dip+te dz+wA la dz+wA la d+harma d+hA tu gar+b+he swA hA/_ye d+harmA he tu pra b+ha bA he tun+te ShAn+ta thA ga to h+ye ba da ta/_te ShAny+tsa yo ni ro d+ha e baM bA dI ma hA shra ma NaH shar nyid nas so zhes pa rgyal mtshan gzugs pa'o/_/_
[\[179a\]]
[\[179a.1\]]rdo rje a ba d+hu tI brtan pa'i yu bar gnas/_sum cu rtsa gnyis 'dab ma nges par 'ching byed pa/_/haM yig las skyes pad+ma rnam par dag pa'i gdugs/_/kun nas mdzes pa 'bar ba'i mtha' dang ldan pa nyid/_/dpal ldan chos kyi dbyings kyis mtshan zhing mdzes pa'i gzugs/_/_
[\[179a.2\]]rin chen dra ba phyed pa'i phreng ba skyes pas mdzes/_/sems kyi mthon po 'phrog par byed pa'i rgyal bas mtshan/_/gdugs la gnas zhes sbyor ba rig pa yin/_/oM na maHsaman+ta bud+d+ha bo d+hi satwA nAM A tsan+d+ra ts+tsha tra A ba li swA hA/_brgya dang rtsa brgyad bzlas par bya'o zhes pa gdugs kyi'o/_/ye
[\[179a.3\]]shes me long chen po rab 'bar zhing /_/rdo rje'i bdag nyid mdzes pa'i yu bar gnas/_/ri rab pad+ma'i gdan dang seng ge la/_/sogs pa'i rgyal mtshan chen po dga' ba che/_/a ga ma ga sa yi sa bon las byung ba'i/_/gzhan gyis mi thub bum pa mkha' lding chu srin sogs/_/nya dang
[\[179a.4\]]rma bya ri dwags nor bu seng ges mtshan/_/zla ba'i thig le pad+ma'i gzugs dang ldan pa nyid/_/oM AHbadzra d+h+wa dza ba ti tsa yo t+ta ri swA hA/_zhes pas te rgyal mtshan gyi'o/_/shes rab las byung dam pa'i grags dang yon tan mchog gi phun tshogs can/_/paM gyi sa bon las byung rnam pa sna
[\[179a.5\]]tshogs ldan pa'i ba dan rnams/_/oM AHbadzra ke tu badzra pa tA ke a d+hi tiSh+Tha paM swA hA/_zhes pa ste ba dan gyi'o/_/dam pa'i gser dang rin po che dang mu tig 'bar ba sna tshogs pa'i/_/yu bar sgeg cing bkra shis chen po 'byung ba'i rnga yab rnams kyang ngo /_/tsaM gyi sa bon las rnga yab rnams su
[\[179a.6\]]ste/_oM tsu ru tsA ma ri swA hA/_zhes pa ni rnga yab kyi'o/_/gtor ma sbyin sreg la sogs cho ga yis/_/rgyas pa'i yid kyis mtha' dag lha yi tshogs/_/grong khyer gnas sogs nor las skyes rnams kyis/_/mnyes par bya ste bsod nams don du'o/_/rgyal mtshan la sogs pa gzugs
[\[179a.7\]]pa'i rab tu gnas pa'i cho ga'o//_//sbyin pa'i bdag po la nus pa yod na chu'i 'gram du rnam par snang mdzad gtso bor gyur pa'i dkyil 'khor bzhengs pa ste 'khor lo'i dbang phyug gi rnal 'byor dang ldan pas rdzing la sogs pa'i phyogs su gtor ma btang nas chu stong par gyur par bsams la/_
[\[179b\]]
[\[179b.1\]]b+h+rUM las skyes pa'i 'khor lo dang b+h+rUM las rdzogs shing spyan ma dang snyoms par 'jug pa'i rnam par snang mdzad yongs su gyur pa las rdo rje chu lha dkar po mi'i gdong pa la gdengs ka bdun dang ldan pa/_phyag g.yon pa klu'i zhags pa 'dzin pa mdzes ma la 'khyud cing snyoms par zhugs pa/_
[\[179b.2\]]g.yas pa 'gying ba dang bcas pas ut+pal sngon po 'dzin pa/_lte ba'i 'og nas sprul gyi rnam pa can gyi dam tshig sems dpa' rnam par bsgoms nas/_de la rang gi snying ga'i sa bon gyi 'od zer gyis spyan drangs pa'i rnam par snang mdzad la mchod yon la sogs pa dbul ba sngon du 'gro bas oM badzra sa ma ya s+t+waM zhes
[\[179b.3\]]brjod pas rab tu bcug ste/_mngon par dbang bskur ba la me tog la sogs pas yang dag par mchod cing de yongs su gyur pa'i gzugs brnyan dang ldan pas ye shes bdud rtsi'i rang bzhin dri bzang ba dang ro zhim pa dang yang ba dang dri ma med pa dang 'jam pa dang bsil ba dang mgrin pa dang lto ba la mi gnod pa ste
[\[179b.4\]]yan lag brgyad dang ldan pa'i chu dbang chen gyi mthil la thug par klu rigs brgyad kyi gnas dang rlabs kyi phreng ba dang ldan par kun nas bsgom par bya'o/_/de la yang chu'i mthil du bzo byas pa'i klu brgyad 'chad par 'gyur ba'i gzugs can skad cig gis dam tshig sems dpa'i gzugs su byas pa
[\[179b.5\]]snying ga'i sa bon gyi 'od zer gyis bkug pa'i ye shes sems dpa' dang dbyer med pa rnams gzhag par bya zhing /_de yang ku mu da dang ut+pal dang pad+ma dang ldan pa'i rdzing ngam 'bab chu 'am khron pa la sogs pa rnams su ni/_de yi zabs su nyis 'gyur du ni bslang ba yi/_/zlum por gyur ba chu
[\[179b.6\]]lha'i bdag nyid can gyi shing /_/gdengs ka bdun gyis mtshan pa'i rtse mo dang ldan pa/_/chu yi dbus su gzhag par bya ste shing chen po/_/phyogs dang phyogs bral rnams su yang naM klu rnams te/_/gdengs ka dgu dang ldan pa rnams ni rim pas so/_/shing gi dngos po med na dbus su shel las
[\[179b.7\]]ni/_/legs par byas pa'i chu lha yi ni rgyal po ste/_/de yi chu ni dkar po'i mdog can zhim pa yi/_/ro dang ldan zhing bsil la dri ma med pa'o/_/de yi phyi rol shar du mtha' yas gser gyi ni/_/rang bzhin pad+ma'i mtshan ma spyi bor ldan pa ste/_/chu ni mig sman phye ma'i mdog can tshab
[\[180a\]]
[\[180a.1\]]dang /_/kha zhing dug dang mtshungs pa 'jigs su rung ba'o/_/lho ru ra gan mnyam pa'i rang bzhin pad+ma ni/_/dpal gyi be'u mtshan ma spyi bor ldan pa ste/_/de yi chu ni kun+da zla ba pad rtsa dang /_/mtshungs shing mngar la kha ba dang yang ldan pa'o/_/nub tu zangs kyi rang bzhin 'jog po 'jigs
[\[180a.2\]]rung ba/_/spyi bor dga' ba 'khyil pa dang ni ldan pa ste/_/de yi chu ni gur gum dang mtshungs bska ba dang /_/tsha ba shin tu kha ba dang yang ldan pa'o/_/nor sbyin phyogs su dngul las sprul pa klu yi ni/_/mnga' bdag nor rgyas gdengs ka'i spyi bor ut+pal/_/sngon pos mtshan pa'o de yi chu ni ljang gu
[\[180a.3\]]dang /_/ser po tsha zhing kha ba dang yang ldan pa'o/_/dbang ldan du ni zha nye dkar po las byas pa'i/_/pad+ma chen po spyi bor rtse gsum mtshan pa ste/_/de yi chu ni gser gyi 'od can rlabs med pa/_/zhim pa dang ni tsha zhing dro bar gyur pa'o/_/me yi mtshams su zha nye nag po las byung ba'i/_/_
[\[180a.4\]]klu dbang dung skyong spyi bor bkra shis kyis mtshan pa/_/chu ni gur gum yung ba dag dang mtshungs pa ste/_/dmar ba dang ni bska ba'i ro can tshim byed pa'o/_/bden bral du ni 'khar ba dag las byas pa yi/_/klu yi dbang po stobs kyi rgyu ni mgrin pa la/_/ri mo rnam pa gsum gyis gyen du mtshan
[\[180a.5\]]pa ste/_/chu ni dkar po zhim zhing bsil la dga' ba'o/_/rlung gi phyogs su lcags las sprul pa'i rigs ldan che/_/mgrin par zla ba'i cha shas rnams kyis mtshan pa ste/_/chu ni dmar zhing ser po'i mdog can ro mngar zhing /_/bska ba dang ldan bsil zhing dri ma med pa'o/_/chu ni kha dog
[\[180a.6\]]dbye ba dag dang ro yi ni/_/dbye ba'i khyad par rtags las rjes su shes bya ste/_/klu rnams kyi ni rigs rnams dag dang gnas rnams la/_/kun nas bya ba'i don rnams yang dag 'grub pa'o/_/gang yang thang sogs gnas rnams la ni dbang byed pa/_/klu yi mnga' bdag rnams ni ji ltar
[\[180a.7\]]'dod bzhin gsungs/_/zhing rnams su ni chu mig la gnas mtha' yas te/_/lha yi gnas la klu yi rgyal po nor rgyas so/_/sangs rgyas gnas kyi rdzing dang rdzing bur dga' bo dang /_/nyer dga' bo ste yur ba yi ni chu rnams la/_/ri yi rtse dang ri shod rnams su dung skyong ste/_/stobs kyi
[\[180b\]]
[\[180b.1\]]rgyu ni rgya mtsho rnams dang 'bab chu la'o/_/gling gi chu klung ldeng ka'i sa la rab gnas shing /_/byas pa'i nags tshal dga' ba la gnas 'jog po'i dbang /_/skyes tshal me tog rgyas pas dga' ba'i cha dang ni/_/mtsho rnams dang ni mtsho la klu rgyal nag po ste/_/pad+ma chen po chu skyes dum bu la shes bya/_/_
[\[180b.2\]]khron pa dang ni khron chu rnams la rigs ldan klu/_/chu mig mnyam pa'i chu yi ro yi khyad par la'o/_/klu rgyal pad+ma ut+pal nags tshal sogs la ste/_/'o ma mar dang ka ra rnams dang sbrang rtsi dang /_/dngul chu chu rgyun rnams kyis yang dag mngon par mchod/_/dUr ba rnams dang kun+da dang ni
[\[180b.3\]]til sogs kyis/_/chu yi 'gram du sbyin sreg la sogs bya ba nyid/_/bdud rtsi lnga rnams sbrang rtsi dang ni ldan pa dang /_/'o ma mar gyi chang dang bral ba'i gtor ma sbyin/_/'di dag rnams kyi sngags rnams kyi ni cho ga yis/_/slob dpon dbang po rnams kyis mtha' yas yang dag 'phags/_/_
[\[180b.4\]]oM AH ba ru NA ya hUM swA hA/_oM AH a nan+tA ya swA hA/_oM AH pad+mA ya hUM swA hA/_oM AH tak+Sha kA ya hUM swA hA/_oM AH bA su ki ye hUM swA hA/_oM AH ma hA pad+mA ya hUM swA hA/_oM AH shaM kha pA lA ya hUM swA hA/_oM AH karko Ta kA ya hUM swA hA/_oM AH ku li kA ya hUM swA hA/_zhes pa
[\[180b.5\]]snying po'i sngags rnams so/_/me tog dkar pos yang dag par mchod de/_lag pa g.yon pa gdengs ka'i tshul bya zhing /_g.yas pa mchog sbyin gyi tshul du brkyang la/_oM A nan+ta bA su ki tak+Sha ka karko Ta ka/_pad+ma ma hA pad+ma shad+kha pA la ku li ka/_ba ru Na pA la de be ti ma hA de ba
[\[180b.6\]]ti/_so ma shi kha ma hA shi khi daN+Da d+ha ra ma hA daN+Da d+ha ra/_a pa lA la hu lu hu lu nan+to pa nan+ta/_sA ga ra ma hA sA ga ra a na tap+ta ma hA tap+ta/_shrI kan+ti ma hA kan+ti/_su rU pa ma hA su rU pa/_b+ha dra hi ka/_ma ho da ra/_si li ma hA si li A gats+tsha ta A gats+tsha ta ma hA nA ga a d+hi pa ta ye b+hu r+b+hu wa hUM
[\[180b.7\]]phaT swA hA/_zhes pa klu'i gtor ma'i sngags brjod cing 'o ma'i gtor ma byin gyis brlab par bya'o/_/de nas yun ring du gnas par bya ba'i don du gsol ba btab la/_yi ge brgya pa brjod nas bzod par gsol te byin gyis brlabs pa'i 'o ma'i gtor ma de rnams phyogs brgyad rnams
[\[181a\]]
[\[181a.1\]]su dbul zhing de'i phyi rol du'ang gtor bar bya'o/_/gzhon nu ma rnams kyang tshim par bya'o zhes pa rdzing dang chu mig dang khron pa rab tu gnas pa'i cho ga'o//_//a mra'i skyed mos tshal la sogs pa'i rab tu gnas pa'i cho ga ni/_phyogs kyi gtor ma phul nas rnam par snang mdzad kyi
[\[181a.2\]]bdag nyid kyis shing gi gtso bo stong pa nyid kyi rjes la rnam par snang mdzad kyi gzugs su bsams te/_de las ye shes sems dpa' rnam par snang mdzad mchod yon la sogs pa sngon du 'gro bas gzhug cing /_bum pa'i chus mngon par dbang bskur la de yongs su gyur pa'i shing de dang /_de nyid kyi tshe shing
[\[181a.3\]]gzhan rnams kyang de yongs su gyur par lhag par mos par bya'o/_/shing gi gtso bo de dang de dag la byin gyis brlabs pa'i lha'i me tog la sogs pas yang dag par mchod de/_'bras bu la sogs pa rnams kyis gzhan gyi don byed pa'i skyed mos tshal la sogs pa yun ring du gnas par gsol ba
[\[181a.4\]]btab nas phyogs kyi gtor ma rnams dbul bar bya'o zhes pa nags tshal la sogs pa rab tu gnas pa'i cho ga'o//_//brjod pa'i cho ga 'di rnams thams cad la las gang la sngags ma brjod pa der ni las thams cad pa'i sngags bzlas so zhes yongs su bshad par bya'o/_/bcom ldan
[\[181a.5\]]'das kyis gang gsungs pa/_/gal te bde gshegs bstan pa la/_/dad pa'i rigs kyi bu yod na/_/dang por gsum la skyabs 'gro sbyin/_/phyi nas byang chub kyi ni sems/_/de nas bslab pa'i gnas lnga dang /_/gso sbyong la sogs mnyam par ldan/_/mi dge bcu ni yongs spong ba/_/_
[\[181a.6\]]byin nas dge bsnyen du ni bya/_/'di'i sngon du 'gro ba brjod par bya ste/_de la dang por rim pa 'dis bla ma'i maN+Dal bya'o/_/oM baM badzra u da ke hUM swA hA/_zhes pas chu sbyang ba'o/_/ji ltar bltams pa tsam gyis ni/_/de bzhin gshegs kun khrus gsol ltar/_/lha yi chu ni dag pa yis/_/_
[\[181a.7\]]de bzhin bdag gis khrus gsol lo/_/oM sarba ta thA ga ta a b+hi She ka sa ma ya shri ye hUM/_'dis khrus bya'o/_/oM hrIH swA hA/_lag pa dang rkang pa bkru ba dang zhabs bsil ba'i sngags so/_/na mo b+ha ga wa te puSh+pa ke tu rA dzA ya/_ta thA ga tA ya/_ad+ha te samyak+sa m+bu d+d+hA ya/_tad+ya thA/_
[\[181b\]]
[\[181b.1\]]oM puSh+pe puSh+pe ma hA puSh+pe su puSh+pe puSh+pa ud+b+ha we/_puSh+pa sam+b+ha we/_puSh+pa a wa kI r+Ne swA hA/_zhes pas me tog sbyang bar bya'o/_/oM badzra b+hU mi hUM phaT/_'dis sa la chus mngon par gtor bar bya'o/_/oM badzra satwa sarba big+h+nA nut+pA ra ya hUM phaT/_'dis sa sbyang bar bya'o/_/sbyin pa lci ba chu dang bcas pa tshul khrims
[\[181b.2\]]yang dag byug pa yin/_/bzod pa grog sbur phra mo sel ba brtson 'grus bya ba legs gnas pa/_/bsam gtan 'phral du rtse gcig sems pa shes rab ri mo legs 'bar ba/_/pha rol phyin drug 'di rnams thub pa'i maN+Dal byas pas thob par 'gyur/_/bde gshegs pho brang mchog 'dir lus kyi
[\[181b.3\]]las rnams byas pa yis/_/nad rnams kun las rnam par grol zhing gser gyi mdog tu 'gyur/_/lha mi khyad 'phags zla ba bzhin du gsal zhing mdzes pa dang /_/nor dang gser sogs phun tshogs rgyal po'i rigs su skye bar 'gyur/_/zhes pas maN+Dal byed do/_/oM su re khe badzra khe/_a d+hi
[\[181b.4\]]tiSh+Tha n+tu sarba ta thA ga tAH swA hA/_'dis maN+Dal gyi dbus su pad+ma 'dab ma brgyad pa bri'o/_/oM tsaN+Da a rka bi ma le swA hA/_'dis maN+Dal gyi dbus su me tog gcig dbul bar bya'o/_/oM AH hUM 'di yis sku dang gsung dang thugs byin gyis brlab pa lan gsum bya'o/_/oM ma Ni d+ha ri badzra Ni ma hA phra
[\[181b.5\]]ti sA re rak+Sha rak+Sha maM hUM hUM phaT phaT swA hA/_'dis me tog gcig spyi bor sbyin no/_/oM A sa na badzre hUM/_'dis gdan la me tog gcig sbyin no/_/oM suM su me ra wa na maH 'dis maN+Dal gyi dbus su me tog gcig dbul lo/_/oM hUM ut+ta me ra we na maH oM hUM ma d+h+ye me ra we na maH oM haM
[\[181b.6\]]a d+ho me ra we na maH 'dis ri rab kyi steng dang dbus dang 'og tu me tog dbul lo/_/oM yaM pUrba bi de ha ya na maH 'dis ri rab kyi shar du me tog dbul lo/_/oM raM dzam+bu dwi pA ya na maH lho ru'o/_/oM laM a pa ra go dA ni yA ya na maH nub tu'o/_/oM waM ut+ta ra ku ra we na maH byang du'o/_/oM
[\[181b.7\]]yA u pa dwI pA ya na maH oM rAH u pa dwI pA ya na maH oM lAH u pa dwI pA ya na maH oM waM/_u pa dwI pA ya na maH 'dis me la sogs pa'i zur rnams su me tog dbul lo/_/oM yaM ga dza rat+nA yan maH oM raM a shwo rat+nA yan maH oM laM pu ru Sha rat+nA yan maH oM waM s+t+rI rat+nA yan maHshar lus
[\[182a\]]
[\[182a.1\]]'phags po la sogs pa'i nang du me tog dbul lo/_/oM yaH tsa kra rat+nA ya na maH oM yaH khaD+ga rat+nA ya na maH oM lAH ma Ni rat+nA ya na maH oM wAH sarba ni d+ha ne b+h+yo na maH me la sogs pa'i zur rnams kyi nang du me tog dbul lo/_/oM AH badzra gu ra we i daM badzra puSh+paM pra tI ts+tsha hUM swA hA/_'dis
[\[182a.2\]]ri rab kyi dbus kyi khang pa brtsegs pa'i nang sna tshogs chu skyes dang zla ba'i steng du bla ma rdo rje sems dpar bsams pa la me tog snyim pa gsum spyi bor dbul bar bya'o/_/oM AH badzra gu ra we badzra d+hU pe hUM oM AH badzra gu ra we badzra dI pa hUM/_oM AH badzra gur we badzra gan+d+he hUM/_oM AH badzra gur we
[\[182a.3\]]badzra nai wi t+ya hUM/_oM AH badzra gu ra we badzrA daR+sha na phA lA ya hUM/_rim pa 'di nyid kyis gzhan du yang gang cung zad de thams cad cho ga 'dis dbul bar bya'o/_/zhes so/_/slar yang me tog gi snyim pas phul te/_/sangs rgyas gtso la phyag 'tshal lo/_/skyob pa chos la phyag 'tshal lo/_/dge
[\[182a.4\]]'dun che la phyag 'tshal lo/_/gsum rnams la yang rtag phyag 'tshal/_/dkon mchog gsum la bdag skyabs 'chi/_/sdig pa thams cad so sor bshags/_/'gro ba'i dge la rjes yi rang /_/sangs rgyas byang chub yid kyis gzung /_/sangs rgyas chos dang tshogs
[\[182a.5\]]mchog la/_/byang chub bar du skyabs su mchi/_/rang gzhan don ni rab bsgrub phyir/_/byang chub tu ni sems bskyed bgyi'o/_/byang chub mchog gi sems ni bskyed bgyis nas/_/sems can thams cad bdag gis mgron du gnyer/_/byang chub spyod mchog yid 'ong spyad par bgyi/_/'gro
[\[182a.6\]]la phan phyir sangs rgyas 'gyur bar shog/_/sdig pa thams cad bshags par bgyi/_/bsod nams la yang rjes yi rang /_/byas nas bsnyen gnas spyad par bgyi/_/'phags pa'i yan lag brgyad gso sbyong /_/zhes pa'i tshigs su bcad pa 'dis dkon mchog gsum gyi ngo bo bla ma la bstod
[\[182a.7\]]pa bya'o/_/de nas/_bla ma byang chub sems rnams la/_/rin chen maN+Dal yongs rdzogs pas/_/dngos po thams cad dbul bgyi ste/_/'gro bas kun mkhyen thob phyed du'o/_/lcog brgyad ldan pa'i ri rab ni/_/gling dang nye gling mdzes pa dang /_/rin chen brgyad dang yang dag ldan/_/bla med ster ba po la
[\[182b\]]
[\[182b.1\]]dbul/_/zhes pas dbul bar bya'o/_/gang gi bka' drin 'od kyis gsal byas bdag nyid kyi/_/de nyid rin chen 'od kyi tshogs kyis mun bcom ste/_/mig skyon med rnams rol bar bcas te steng du ni/_/lta gyur bla ma nyi ma de la phyag 'di bgyid/_/ces pas me tog rab tu gtor ste phyag 'tshal
[\[182b.2\]]bar bya'o/_/zhes pa bla ma'i maN+Dal lo/_/de nas sbyin ba lci ba zhes pa'i tshigs su bcad pa brjod nas sngar gyi maN+Dal gsum bya ste/_de la rnam par snang mdzad dang rin chen 'byung ldan dang snang ba mtha' yas dang don yod grub pa rnams 'khor dang mi bskyod pa gtsor byas pa'i maN+Dal ni sangs
[\[182b.3\]]rgyas kyi maN+Dal lo/_/bya ba dang spyod pa dang rnal 'byor dang rnal 'byor ma'i rgyud rnams 'khor dang /_rnal 'byor bla na med pa'i rgyud gtso bor byas pa'i maN+Dal chos kyi'o/_/byams pa dang /_nam mkha' mdzod dang /_kun du bzang po dang /_phyag na rdo rje dang /_'jam dbyangs dang
[\[182b.4\]]sgrib pa rnam par sel ba dang sa'i snying po dang ye shes bla ma rnams 'khor dang /_'jig rten dbang phyug gtsor byas pa ni dge 'dun gyi maN+Dal lo/_/maN+Dal gsum po 'di rnams su shar la sogs pa nas g.yas skor gyis te/_oM gyi yi ge dang po dang /_na maH'i sgra mthar bcug nas so
[\[182b.5\]]so rang rang gi mtshan brjod nas sngar gyi maN+Dal du me tog dbul bar bya'o/_/de ltar brjod pa'i rim pas maN+Dal bzhi po byas nas/_dad pas rigs kyi bu'am rigs kyi bu mo dge ba'i tshes dang gza' dang dus sbyor la sogs pa la/_gtsang zhing gtsang ba'i gos bgos te/_yid du 'ong ba rab
[\[182b.6\]]tu ston pa de bzhin gshegs pa'i gzugs la mchod pa de'i mchog ji lta bar rnam par bsgoms la/_me tog la sogs pa dbul ba sngon du 'gro bas dkon mchog gsum la phyag 'tshal pa sngon du 'gro bar bya'o/_/de bzhin du ji ltar nus pa'i mchod pa dang yon phul nas/_thugs
[\[182b.7\]]rje dang rnam mkhyen dang ldan pa'i bla ma la me tog gi snyim pa sngon du 'gro bas zhabs dag la phyag bya zhing /_pus mo'i lha nga sa la btsugs pa'am/_tsog tsog por 'dug la thal mo sbyar te gnas pas 'di skad ces gsol ba gdab pa lan gsum bya'o/_/dge ba'i bshes gnyen bdag la
[\[183a\]]
[\[183a.1\]]sdig pa bshags pa dang skyabs su 'gro ba'i byang chub tu sems bskyed pa stsal du gsol zhes pas so/_/de nas bla mas lhag pa'i bsam pa rab tu 'phel bas slob ma bltas te ji ltar nus pa sbyin par bya'o zhes khas blang ba sngon du 'gro bas 'di ltar sbyin par bya'o/_/tshe dang ldan pa
[\[183a.2\]]khyod 'di skad ces smros shig_/phyogs bcu'i 'jig rten gyi khams thams cad na yang dag par bzhugs pa'i sangs rgyas bcom ldan 'das rnams dang /_byang chub sems dpa' chen po bdag la dgongs su gsol/_slob dpon dgongs su gsol/_bdag ming 'di zhes bgyi bas gang cung zad
[\[183a.3\]]lus dang ngag dang yid kyis/_sangs rgyas dang byang chub sems dpa' rnams dang /_ma dang pha dang /_de las gzhan pa'i sems can yang dag par 'ongs pa rnams la skye ba 'di'am skye ba gzhan mtha' yas pa rnams su bdag gis sdig pa'i las bgyis pa'am/_bgyid du stsal ba'am/_
[\[183a.4\]]bgyid pa la rjes su yid rang ba de thams cad gcig tu bsdus shing bsdoms te bzlums la mnyam par byas nas/_sangs rgyas dang byang chub sems dpa' rnams dang /_slob dpon gyi spyan sngar ma lus pa rab tu bshags shing so sor bshags par bgyi'o/_/shes pa dang dran pa
[\[183a.5\]]rnams la 'chab par mi bgyid do/_/de bzhin du lan gsum mo/_/de nas bdag ming 'di zhes bgyi ba de ltar sdig pa bshags te nyi ma 'di nas nye bar bzung nas ji srid byang chub snying po la mchis kyi bar du/_sangs rgyas bcom ldan 'das thugs rje chen po thams cad mkhyen pa
[\[183a.6\]]thams cad gzigs pa/_thams cad du dgra'i 'jigs pa med pa/_skyes bu chen po/_/mi phyed pa'i sku/_bla na med pa'i sku/_chos kyi sku/_rkang gnyis rnams kyi mchog la skyabs su mchi'o/_/de nas bdag ming 'di zhes bya ba de ltar sdig pa bshags te/_nyi ma 'di nas nye bar
[\[183a.7\]]bzung nas ji srid byang chub snying po la mchis kyi bar du/_chos rnams kyi rab mchog bla na med pa theg pa chen po'i chos la skyabs su mchi'o/_/de nas bdag ming 'di zhes bgyi ba de ltar sdig pa bshags te nyi ma 'di nas nye bar gzung nas ji srid byang chub snying po la mchis kyi bar du/_
[\[183b\]]
[\[183b.1\]]dul ba'i tshogs rnams kyi mchog phyir mi ldog pa byang chub sems dpa'i dge 'dun rnams la skyabs su mchi'o/_/de bzhin du lan gsum mo/_/de nas bdag ming 'di zhes bgyi ba 'di ltar bstan pa las ma 'das par nyi ma 'di nas nye bar bzung ste ji srid byang chub snying po la mchis kyi bar du/_
[\[183b.2\]]gsum la skyabs su 'gro bas mtha' yas pa'i sems can gyi khams rnams nges par bsgral ba'i phyir dang /_mngon par bsgral ba'i phyir dang /_'khor ba'i sdug bsngal las yongs su bskyab pa'i phyir dang /_thams cad mkhyen pa'i ye shes la so sor dgod pa'i phyir du/_ji ltar
[\[183b.3\]]'das pa dang ma byon pa dang da ltar byung ba'i sangs rgyas bcom ldan 'das rnams dang /_byang chub sems dpa' chen po rnams kyis byang chub tu thugs bskyed pa dang /_sangs rgyas kyi don du lhag par gshegs par gyur pa dang /_lhag par gshegs pa dang /_lhag par gshegs
[\[183b.4\]]par 'gyur ba dang /_ji ltar rdzogs pa'i sangs rgyas de rnams thams cad kyis sgrib pa med pa'i sangs rgyas kyi ye shes dang /_sangs rgyas kyi spyan gyis mkhyen pas gzigs pa dang /_ji ltar chos rnams kyi chos nyid mkhyen nas mngon par rjes su mkhyen pa ltar cho ga de nyid kyis bdag ming
[\[183b.5\]]'di zhes bgyi ba slob dpon gyi drung dang /_sangs rgyas dang byang chub sems dpa' thams cad kyi spyan sngar bla na med pa yang dag par rdzogs pa'i byang chub tu sems bskyed par bgyi'o/_/de bzhin du lan gsum mo/_/de ring bdag byang chub sems dpar sangs rgyas dang byang chub sems dpa'
[\[183b.6\]]thams cad dang slob dpon gyis gzung du gsol zhes pa/_dkon mchog gsum la skyabs su 'gro bas sngon du byang chub sems bskyed pa'o/_/bslab pa'i gnas lnga 'dzin pa'i dge bsnyen gyi sdom pa de yang gsol ba 'debs par gyur na slob ma'i ched du 'di ltar sbyin par bya'o/_/_
[\[183b.7\]]tshe dang ldan pa khyod 'di skad smros shig_/slob dpon dgongs su gsol/_/ji ltar 'phags pa dgra bcom pa de dag gis ji srid 'tsho'i bar du srog gcod pa spangs te srog gcod pa las slar log pa de bzhin du/_bdag che ge mo zhes bgyi bas kyang dus 'di nas nye bar bzung ste
[\[184a\]]
[\[184a.1\]]ji srid 'tsho'i bar du srog gcod pa spangs te srog gcod pa las slar log par bgyi'o/_/yan lag dang po 'dis/_bdag 'phags pa dgra bcom pa de dag gi bslab pa la rjes su bslab po/_/rjes su bsgrub po/_/rjes su bgyid do/_/gzhan
[\[184a.2\]]yang slob dpon dgongs su gsol/_ji ltar 'phags pa dgra bcom pa de dag gis ji srid 'tsho'i bar du ma byin par len pa dang /_'dod pas log par g.yem pa dang /_brdzun du smra ba dang /_'bru'i chang dang /_bcos pa'i chang myos bar 'gyur ba
[\[184a.3\]]bag med pa'i gnas spangs te ma byin par len pa dang /_'dod pas log par g.yem pa dang /_brdzun du smra ba dang /_'bru'i chang dang /_bcos pa'i chang myos par 'gyur ba bag med pa'i gnas las slar log pa de bzhin du/_bdag che ge mo zhes
[\[184a.4\]]bgyi bas kyang nyin par 'di nas nye bar bzung ste/_ji srid 'tsho'i bar du ma byin par len pa dang /_'dod pas log par g.yem pa dang /_brdzun du smra ba dang /_'bru'i chang dang /_bcos pa'i chang myos par 'gyur ba bag med pa'i gnas las slar ldog par bgyi'o/_/_
[\[184a.5\]]yan lag lnga pa 'dis bdag 'phags pa dgra bcom pa de dag gi bslab pa la rjes su slob bo/_/rjes su bsgrub po/_/rjes su bgyid do/_/dge bsnyen du yang bdag slob dpon gyis gzung du gsol/_de bzhin du lan gnyis dang gsum du yang ngo /_/_
[\[184a.6\]]'phags pa'i yan lag brgyad dang ldan pa'i gso sbyong bya bar 'dod pas de'i tshe sngar bzhin du gsol ba btab bar gyur ba dang /_slob ma'i ched du gsum la skyabs su 'gro ba byin gyis brlabs pa'i gnas brgyad po 'di ltar sbyin par bya'o/_/tshe dang ldan
[\[184a.7\]]pa khyod 'di smros shig_/slob dpon dgongs su gsol/_bdag che ge mo zhes bgyi ba dus 'di nas nye bar bzung ste/_ji srid mtshan mo song ba dang ji srid nyi ma shar ba'i mthar thug par srog gcod pa thams cad dang /_gzhan gyi nor 'phrog pa dang /_
[\[184b\]]
[\[184b.1\]]mi tshangs par spyod pa dang /_ngag gi dbye ba las brdzun du smra ba dang /_myos par 'gyur ba'i btung ba dang /_dus ma yin pa'i kha zas dang /_phreng ba dang /_kha dog 'chang ba dang /_gar dang glu dang rol sgeg dang mal stan mthon po rnams la de ring nas bdag dga' ba dang
[\[184b.2\]]bral bar bgyi ste dgra bcom pa'i yon tan brgyad la 'jug pas so/_/de bzhin du lan gsum ste bdag gis gso sbyong gi tshul khrims kyi sdom pa yang dag par blangs pa 'di ni sems kyi rgyan dang /_sems kyi yo byad dang /_sems can thams cad kyis bla na med pa'i ye
[\[184b.3\]]shes kyi 'bras bu thob par bya ba'i ched du'o zhes pa'o/_/de nas bla mas thabs yin no zhes brjod par bya zhing slob mas legs so zhes so/_/gang phyir dge ba ma lus gso ba dang /_/bsags pa'i sdig pa 'dir ni sbyong byed pa/_/de bzhin gso dang rnam
[\[184b.4\]]par sbyong byed pa/_/de bzhin gshegs pas gso sbyong zhes su gsungs/_/zhes pa gso sbyong gi cho ga'o//_//'di nyid kyi sdom pa go mi'o zhes so/_/de nas rdul tshon gyi dkyil 'khor ram dkyil 'khor gzhan du yang rung ste sngar brjod pa'i cho gas dang
[\[184b.5\]]por bum pa lhag par gnas pa dang dgod pa dang nye bar spyod pa lnga la sogs pa'i mchod pa byas nas/_legs par yongs su brtags pa'i slob ma nga rgyal la sogs pa'i skyon dang bral ba/_dge bsnyen la sogs pa'i bslab pa la gnas pa yongs su thob pa
[\[184b.6\]]la sogs pa legs par yongs su byang zhing gus pa dang ldan pa/_rdo rje sems dpa'i sdom pa gzung ba'i nus pa dang ldan na/_rigs gzugs kyi yon tan dang bral ba rnams kyang lhag par gnas par bya ste/_gal te de dag kyang dad pas rdo rje sems
[\[184b.7\]]dpa'i sdom pa shin tu don du gnyer zhing /_rdo rje theg pa la ston pa gzhan mi tshol bar gyur na'o/_/de ni bcom ldan 'das kyis phyed dang bzhi brgya pa las gsungs te/_gzugs ngan yon tan med pa dang /_/dman pa'ang lhag par gnas par bya/_/_
[\[185a\]]
[\[185a.1\]]'khor ni bzhi po rnams la yang /_/dkyil 'khor dag tu cho ga gnang /_/rang rang bslab pa legs par ldan/_/theg chen la dga'i bsam pa can/_/zhes so/_/'khor bzhi ni dge slong dang /_dge slong ma dang /_dge bsnyen dang /_dge bsnyen ma'o/_/cho ga ni gzhug pa la sogs
[\[185a.2\]]pa'o/_/ldan ni lhur byed pa'o/_/theg chen la dga' ba'i bsam pa can 'dis ni theg pa 'di la yid kyi las gtso bor ston par byed do/_'gal ba spang ba'i don du'o/_/bcom ldan 'das kyis rang bzhin gyis kha na ma tho ba'i las nyid la yang kun slong gi khyad par las lhung bar mi 'gyur
[\[185a.3\]]ba mang po rab tu bstan to/_/de ltar yang /_gdol pa smig ma mkhan la sogs/_gsod don don du sems pa po/_/de rnams kye rdo rje shes nas/_/'grub 'gyur 'di la the tshom med/_/ces pa dang /_gzhan du yang /_sems dge ba la ltung med de/_/snying rjer ldan zhing byams
[\[185a.4\]]phyir ro/_/zhes pa dang /_snying rje ldan zhing don mthong la/_/bkag pa yang ni gnang ba yin/_/zhes pa ltar gang zhig slar yang bsod nams nye bar bsags pa mang du thos pa la sogs pa'o/_/chos thams cad sgyu ma rmi lam lta bu dang stong pa nyid du ro gcig par shin tu brtan par mos
[\[185a.5\]]pa byed pa de la ni dge slong rdo rje 'dzin pa'i sdom pa dag la 'gal ba'i dri ma ga la yod/_de nyid kyi phyir bcom ldan 'das kyis/_dge slong rdo rje 'dzin zhes bya/_/zhes gsungs so/_/de ni nges par khas blang dgos te/_gzhan du na dus mtshungs par gnyi ga ci ltar 'gyur/_
[\[185a.6\]]bag chags rab tu sad pa las dge slong gis nyams su myong ba'i bde ba de'i sbyor ba'i bde ba rmi lam du mthong na rmi lam du mthong ba'i phyi rol gyi yan lag dbang po gnyis kyi bde ba'i mthar thug pa nyams su myong na yang ltung ba med do zhes/_de 'dul bar bstan pa rtogs par bya'o/_/gal
[\[185a.7\]]te yang skye ba ngan pa'i spyod yul du rab tu bstan par gyur na ni/_de'i tshe de la yang ye shes kyi phyag rgyas gsang ba dang /_shes rab ye shes kyi mngon par dbang bskur ba sbyin par bya ste/_skye bo ngan pa med na ni/_/las kyi phyag rgya nyid kyis so/_/de kho na nyid la lhag par mos pa mi brtan
[\[185b\]]
[\[185b.1\]]pa'i dge slong la ni dad pa dang ldan yang phyi'i shes rab ma'i dbang gzung ba bkag ste/_gzhan du sdom pa snga ma nyams pas don med pa chen por 'gyur ro/_/gal te yang bla ma bsgom pa la brtan par gyur na ni/_de'i tshe de la yang des gtad pa'i ye shes kyi phyag rgyas shes rab ye shes kyi
[\[185b.2\]]dbang bskur ba sbyin par bya'o/_/de blangs pa la yang tshangs par spyod pa dang bral ba'i dogs pa ni med de lus kyi las med pa'i phyir ro/_/de yang sngar khyim na gnas pa yin na ni nyams su myong ba'i bde ba dran du bcug la dga' ba la sogs pa'i dbye ba so sor brtan par bya'o/_/bla ma la dge
[\[185b.3\]]slong du gyur pa nyid na ni gsang ba'i dbang mngon par dbang bskur ba la sogs pa ster ba na/_thams cad brjod pas mtshams sbyar bar bya'o/_/ha cang spros pas chog ste skabs su bab pa brjod par bya'o/_/de'i rjes su slob mas maN+Dal byas nas/_me tog bzung ba'i thal mo sbyar
[\[185b.4\]]zhing pus mo sa la btsugs pa rnams la/_sngags kyi tshul gyi skal ba dang ldan pa rnams la ni 'jig rten 'di nyid kyi mngon par mtho ba don du gnyer bas ma yin/_'jig rten pha rol gyi mngon par mtho ba'i ched du yang ma yin gyi/_'on kyang de bzhin gshegs pa'i sku gsum gyi
[\[185b.5\]]phun sum tshogs pa thob par bya ba'i phyir dkyil 'khor du 'jug par bya'o/_/de lta na ni mngon par mtho ba gnyis kyang thob par 'gyur ro zhes bsgrags nas/_slob ma rnams rang gi lus la kha nas bcug ste/_rang gi rdo rje'i lam nas 'thon pa rang 'od kyi shes rab ma'i pad+mar gnas pa
[\[185b.6\]]rnams la snying ga'i sa bon gyi 'od zer gyis bkug pa'i de bzhin gshegs pa shes rab dang bcas pa kha nas zhugs shing zhu bar gyur pa rnams kyis mngon par dbang bskur bar bsams nas/_dkyil 'khor gyi shar sgor bzhag ste 'jug par gsol ba 'debs su gzhug go/_/skye rga 'chi
[\[185b.7\]]ba na kra yi/_/chu srin la sogs 'jigs rung ba/_/srid pa'i mtsho las bdag grol mdzod/_/dga' chen ston pa khyod gcig pu/_/byang chub chen po'i tshul bstan pa/_/mgon po chen po bdag 'tshal lo/_/dam tshig de nyid bdag la stsol/_/byang chub sems kyang bdag la stsol/_/_
[\[186a\]]
[\[186a.1\]]sangs rgyas chos dang dge 'dun te/_/skyabs gsum dag kyang bdag la stsol/_/thar pa chen po'i grong khyer du/_/mgon po bdag ni gzhug tu gsol/_/zhes brjod pas de'i rjes su slob ma gcig gtso bor byas te/_bu tshur shog cig theg chen po'o/_/gsang sngags spyod tshul cho ga
[\[186a.2\]]rnams/_/khyod la yang dag bstan par bya/_/khyod ni tshul chen snod yin gyi/_/sku gsung thugs kyi rdo rje can/_/dus gsum 'byung ba'i sangs rgyas rnams/_/rdo rje sngags kyi mthu yis ni/_/ye shes mnyam med yang dag brnyes/_/gsang sngags sbyor ba mnyam med pa/_/gang gis shAkya
[\[186a.3\]]seng ge sogs/_/mchog rnams kyis ni bdud kyi sde/_/mi bzad chen po'i stobs chen bcom/_/'jig rten rjes 'jug rtogs nas ni/_/'khor lo bskor nas mya ngan 'das/_/de bas kun mkhyen thob bya'i phyir/_/bu yis blo gros 'di gyis shig_/ces rang gis brjod la/_dkon
[\[186a.4\]]mchog gsum la bdag skyabs 'chi/_/sdig pa thams cad so sor bshags/_/'gro ba'i dge la rjes yi rang /_/sangs rgyas byang chub yid kyis gzung /_/zhes lan gsum brjod du gzhug go/_/de ltar thun mong gi sdom pa can gyis slob dpon gyi sdom pa gzung ba'i phyir/_'khor lo
[\[186a.5\]]phyir mi ldog pa'i dbang /_/dam pa bdag la mgon pos stsol/_/'khor lo lha yi de nyid dang /_/slob dpon gyi ni phrin las dang /_/sangs rgyas kun gyi dam tshig dang /_/sdom pa gsang mchog bshad du gsol/_/sems can kun gyi don gyi phyir/_/rtag tu bdag ni slob dpon bgyid/_/_
[\[186a.6\]]ces khyad par du gsol ba 'debs su bcug nas/_byang chub tu sems bskyed pa bya ste/_sangs rgyas dang byang chub sems dpa' thams cad bdag la dgongs su gsol/_slob dpon bdag la dgongs su gsol/_bdag che ge mo zhes bgyi ba dus 'di nas nye bar bzung ste/_ji srid byang
[\[186a.7\]]chub snying po la mchis kyi bar du/_ji ltar dus gsum mgon po rnams/_/byang chub tu ni nges mdzad pa'i/_/byang chub sems ni bla na med/_/dam pa bdag gis bskyed par bgyi/_/tshul khrims kyi ni bslab pa dang /_/dge ba'i chos ni sdud pa dang /_/sems can don byed tshul
[\[186b\]]
[\[186b.1\]]khrims gsum/_/so sor brtan por bdag gis gzung /_/sangs rgyas chos dang dge 'dun te/_/bla na med pa'i dkon mchog gsum/_/sangs rgyas rnal 'byor las skyes pa'i/_/sdom pa deng nas brtan por gzung /_/rdo rje rin chen bsdus pa la/_/rdo rje dril bu phyag rgya yang /_/_
[\[186b.2\]]de nyid kyis ni rab tu gzung /_/slob dpon dag kyang gzung bar bgyi/_/rin chen rigs mchog chen po yi/_/dam tshig yid du 'ong ba la/_/nyin re zhing yang dus drug tu/_/sbyin pa rnam bzhi so sor sbyin/_/byang chub chen po las byung ba'i/_/pad+ma'i rigs chen dag pa la/_/phyi dang
[\[186b.3\]]gsang ba theg pa gsum/_/dam pa'i chos rnams so sor gzung /_/las kyi rigs mchog bsdus pa la/_/sdom pa thams cad yang dag ldan/_/de nyid so sor gzung bar bgyi/_/mchod pa'i las kyang ci nus bgyi/_/sems can kun gyi don bgyid phyir/_/byang chub sems ni bla na med/_/_
[\[186b.4\]]dam pa yang dag bskyed bgyis shing /_/sdom pa ma lus gzung bgyis nas/_/ma brgal ba rnams bsgral bar bgyi/_/ma grol ba rnams bdag gis dgrol/_/dbugs ma phyin pa dbugs dbyung zhing /_/sems can mya ngan 'das la dgod/_/ces lan gsum brjod du bcug pas so/_/de'i
[\[186b.5\]]rjes su bdud rtsi 'khyil ba'i sngags kyis bsrungs nas/_de rnams kyi snying ga dang mgrin pa dang spyi bo rnams la rdo rje dang pad+ma dang 'khor lo'i steng du/_nyi ma dang pad+ma dang zla ba la gnas pa'i hUM AH oM gyi yi ge nag po dang dmar po dang dkar po rnams bsams te/_de nas brjod cing snying ga dang
[\[186b.6\]]mgrin pa dang spyi bo rnams su dri'i chu rdo rje dang bcas pas yang dag par reg nas/_mgo bor me tog dang mdun du bdug sbos dang mar me dang snying gar slar yang dri sbyin par bya'o/_/a shwa d+tha la sogs pas so shing sor bcu gnyis pa drang po srog chags med cing ma gas pa rma med pa dri bzangs kyi
[\[186b.7\]]chus bsgos pa/_rtse mor me tog bcings pa slob ma rnams la sbyin zhing /_de rnams kyis kyang khru bzhi pa gru bzhi'i dkyil 'khor ba'i lci ba la sogs pas byugs par shar ram byang du phyogs pas so shing /_oM badzra hA sa haM zhes brjod nas rtse mo 'chos te ma gas pa steng du blta bas
[\[187a\]]
[\[187a.1\]]ltos pa med par mdun du dor bar bya'o/_/de rnams la so shing lhung ba'i rjes su 'brangs nas 'byung bar 'gyur ba'i dngos grub brjod par bya ste/_shar dang byang dang nub dang lho dang steng dang 'og tu phyogs par gyur na rim pa ji lta ba bzhin du zhi ba dang rgyas pa dang dbang dang mngon spyod dang rig pa 'dzin
[\[187a.2\]]pa dang sa 'og gi dngos grub rnams so/_/dkyil 'khor gyi pha rol du lhung na ni dngos grub med do/_/de'i rjes su baM yig las skyes shing de bzlas pa'i chu kha bkru ba'i phyir byin nas/_'khyil pa lan bdun bzlas pa'i dri chu khyor ba gsum/_oM hrIH bi shud+d+ha sar+b+ba d+har+m+mAHsar+b+ba pA paM ni tsas+ya shod+ha ya sar+b+ba
[\[187a.3\]]bi kalpA na a pa na ya hUM zhes brjod cing 'thung du gzhug go/_/de nas de rnams phyi rol du bzhag la hUM las skyes shing de bzlas pa'am 'khyil pa bzlas pa'i ku sha sngas kyi don du/_oM badzra tI k+Sh+Na baM zhes brjod pa'i sngags kyis sbyin no/_/de'i rjes su gzhon nu mas bkal ba'i skud pa lus kyi tshad sum
[\[187a.4\]]lta ba la bdud rtsi 'khyil pa'i sngags kyis mdud pa gsum byas pa de rnams kyi dpung pa g.yas pa'am bud med kyi g.yon par oM bud+d+ha mai tri rak+Sha rak+Sha sarbA na swA hA/_zhes brjod cing rang nyid kyis bcings nas yang dag par bsrungs la spro ba bskyed par bya ste/_bskal pa bye ba du ma ru/_/_
[\[187a.5\]]sngon du sdig pa gang byas pa/_/dkyil 'khor 'di 'dra mthong ba yis/_/de dag thams cad zad par 'gyur/_/spyod mchog 'di la gang rnams kyis/_/blo gros shin tu dri med pa/_/de dag rnams kyi sdug bsngal kun/_/'byung ba'i ngan 'gro yang dag zhi/_/bdag nyid chen po khyed
[\[187a.6\]]rnams kyis/_/rnyed pa mnyam med de ring rnyed/_/gang gis khyed rnams rgyal ba kun/_/bdag nyid chen po sras bcas kyi/_/bstan pa 'di la khyed rnams kun/_/yongs su gzung ste skye 'gyur ni/_/de yis khyed rnams theg chen la/_/legs par skye ba nyid du 'gyur/_/theg pa
[\[187a.7\]]chen po cher 'byung ba'i/_/lam mchog 'di ni dpal dang ldan/_/gang gis khyed rnams 'gro 'gyur ba/_/de bzhin gshegs par 'gyur ba yin/_/zhes nyan du bcug nas de nas de rnams 'khyil pa'i sngags kyis bsrungs nas/_/bzlas pa'i don du 'khyil pa'i sngags brjod du
[\[187b\]]
[\[187b.1\]]bcug ste/_gang cung zad rmi lam du mthong ba de thams cad nang par nga la smros shig ces mngon par brjod nas/_dkyil 'khor gyi khang pa'i nang ngam/_yol ba la sogs pas bcad pa'am gzhan du yang rung ste seng ge'i nyal stabs kyis nyal du gzhug go/_/rang nyid kyang dkyil 'khor
[\[187b.2\]]gyi khang par zhugs nas bsrung ba'i don du 'khyil pa'i sngags bzlas par bya'o/_/'dir sdom pa gang slob dpon du mi byed pa la byed pa la yang ster ba de ni thun mong ba ste/_skyabs su 'gro ba dang byang chub tu sems bskyed pa tsam gyi mtshan nyid do/_/gang yang slob dpon byed pa la ster ba de ni slob dpon gyi
[\[187b.3\]]sdom pa ste/_rigs lngas yang dag par bsdus pa'o/_/de bas na 'di ni sdom pa gnyis sbyin pa sngon du 'gro ba can gyi slob ma lhag par gnas pa'i cho ga'o//_//de'i rjes su bla mas nang par gtor ma phul te dkyil 'khor gyi khang pa nas 'thon la/_slob ma rnams la rmi lam dri zhing ri las lhung ba
[\[187b.4\]]la sogs pas mtshon pa mi dge ba'i rmi lam ni 'khyil pa'i sngags kyis bsrung bar bya'o/_/slar yang dkyil 'khor gyi khang par 'jug pa'i dus su slob ma rnams kyis oM bra bi sha b+ha ga wA na ma hA su kha mok+Sha su raM sarba bi d+d+ha pra daM par ma su khot+ta ma sid+ng+h+ya dzaH hUM baM hoHpra sid+d+h+ya swA hA/_zhes yang dag par
[\[187b.5\]]spro bar bya'o/_/de nas langs nas rnal 'byor gyi/_/dbang phyug rab rgyas spyan 'bar ba/_/g.yas skor byas nas 'khor lo yi/_/sgo dbye bdud rnams gzhom par bya/_/nub kyi sgo ru gnas byas nas/_/g.yon brkyang stabs kyis spro ba yis/_/shar sgro dbye phyir 'di brjod cing /_
[\[187b.6\]]rdo rje hUM mdzad phyag rgya bya/_/oM badzro d+g+hA Ta sa ma ya bra be sha ya hUM/_de bzhin byang phyogs yang dag gnas/_/khro bo'i lta bas de ltar brjod/_/lho yi sgo ni nges par dbye/_/khro bo'i phyag rgya'i rnam thar bya/_/shar gyi phyogs su yang dag gnas/_/de bzhin rnal 'byor nub tu phyogs/_/_
[\[187b.7\]]chu yi sgo ni nges par dbye/_/khro bo'i phyag rgya'i rnam thar bya/_/de bzhin lho phyogs yang dag gnas/_/g.yas skor gyis ni snga ma bzhin/_/nor sbyin gnas pa'i sgo dbye zhing /_/de ltar slar yang 'jug par bya/_/me tog gi phreng ba/_oM pa ram su kha sha ya su la li ta bi lA san
[\[188a\]]
[\[188a.1\]]maM te/_na ma mi b+ha ga wA n+taM dzaH hUM baM hoH hi hi hi hi hI pra tI ts+tsha ku su mAny+dza li nA tha hoHzhes pa'i sngags kyis dkyil 'khor du dor nas/_/slar yang bzung ste phreng ba'i dbang bskur ba'i bsam pas mgo bor bcing bar bya'o/_/'khor lo'i dbang phyug ni bla ma la mngon sum
[\[188a.2\]]du gyur par lhag par mos par bya zhing /_de las ster bzhin pa phreng ba'i dbang gzung ba la sogs pa 'chad par 'gyur ba'i dbang bskur ba mtha' dag dang /_cho ga ji lta ba bzhin du slob dpon gyi las thams cad la rjes su gnang ba thob par byas slob ma gzhug pa'i ched du/_bde ba chen po'i
[\[188a.3\]]bdag nyid shes rab dang thabs kyi rang bzhin de kho na nyid kyi bstod pa sngon du 'gro bas dkyil 'khor gyi dngos grub zhu zhing bden pa'i byin brlab bya ste/_nam mkha' skye ba mtshan ldan phyir/_/thog ma tha ma med pa'i mchog_/sems dpa' rdo rje che rang bzhin/_/mi bskyod rdo rjer
[\[188a.4\]]deng bdag sgrubs/_/kun mchog dngos grub chen po ste/_/dbang phyug chen po lhag pa'i lha/_/rdo rje 'dzin pa kun gyi rgyal/_/mi 'gyur mchog tu bdag bsgrub mdzod/_/nyes pa mi mnga' rtag pa khyod/_/'dod chags kun gyi rjes chags pa/_/'dod chags chen po dga' ba che/_/bcom
[\[188a.5\]]ldan de nyid kyis grub mdzod/_/shin tu rnam dag chos kyi mchog_/gdod nas grol ba de bzhin gshegs/_/kun du bzang po kun bdag nyid/_/byang chub sems dpar bdag bsgrub mdzod/_/dngos grub chen po kun gyi mchog_/dbang phyug mchog gi phyag rgya can/_/grub pa'i rdo rje cher
[\[188a.6\]]gsal ba/_/rdo rje snyems dag bdag bsgrub mdzod/_/sems can kun gyi yid khyab pa/_/sems can kun gyi snying la gnas/_/sems can kun gyi yab kyang nyid/_/'dod pa mchog gi dam tshig mchog_/shes rab thabs bdag dkyil 'khor gyi/_/bden pa de yis mgon po khyod/_/_
[\[188a.7\]]bdag la 'dod pa yongs rdzogs mdzod/_/chos rnams gzugs brnyan lta bu ste/_/gsal zhing dag la rnyog pa med/_/gzung du med cing brjod du med/_/rgyu dang las las yang dag byung /_/bden pa de yis dkyil 'khor ni/_/gzugs brnyan gsal bar slob ma rnams/_/kun
[\[188b\]]
[\[188b.1\]]gyis sgrib bral mthong bar shog_/ces brjod pas so/_/'di ni slob dpon 'jug pa'o//_//de nas lhag par gnas pa byas shing sdom pa gnyis dang ldan pa'i slob ma shar gyi sgor yol bas bcad par bzhag nas/_dri zhim po la sogs pas yang dag par byas pa rnam par snang mdzad kyi gzugs
[\[188b.2\]]sam 'khor lo'i dbang phyug gi gzugs su dmigs te/_oM sar+b+ba ta thA ga ta a nut+ta ra bod+hi a lang+kA ra wasnra pU dza me g+ha sa mu dra s+phar Na sa ma ye hUM/_zhes pa'i sngags kyis gos dmar po'am gzhan yang rung bas smad g.yogs byas la/_oM badzra rak+Sha haM zhes pas stod g.yogs bya zhing /_oM
[\[188b.3\]]badzra uSh+NI Sha hUM phaT ces pas gtsug tor bya'o/_/oM tsa k+Shu bad+ha bar mA na ya hUM zhes pa'i sngags kyis mig bcing zhing /_A khaM bI ra hUM zhes pas me tog gi phreng ba bzung nas yon phul ba/_las thams cad pa'i sngags chus bsangs te/_rnal 'byor ma'am las kyi rdo rje can gyis
[\[188b.4\]]bzung la/_de nas rang gi slob ma la dri bar bya ste/_dga' ba la dga' khyod su kye/_/slob ma de dag rnams kyis kyang /_/skal bzang bdag ni bde chen la'o/_/de nas des/_oM sarba yo ga tsit+ta ud+mA da yA mi/_zhes brjod cing byang chub tu sems bskyed la/_snying gar rdo rje me tog dang
[\[188b.5\]]bcas pa bzung nas/_oM su ra ta sa ma ya s+t+waM hoH sid+d+h+ya badzra ya thA su khaM/_zhes brjod de/_deng khyod la de bzhin gshegs pa thams cad kyis byin gyis rlob par 'gyur gyi khyod kyis kyang de bzhin gshegs pa thams cad kyi mchog tu gsang ba'i dkyil 'khor 'di dkyil 'khor du ma
[\[188b.6\]]zhugs pa rnams la smra bar mi bya zhing ma dad par yang mi bya'o zhes brjod par bya'o/_/oM ya mAn+ta kr-i ta hUM zhes brjod cing khrid la/_A khaM bI ra hUM zhes pa 'dis yol ba'i nang du bcug nas/_ma hA ra ta su dr-i D+h+ya su toSh+ya su su kho badzra satwa A d+ya sid+d+h+ya maM zhes brjod pas g.yas skor bya zhing
[\[188b.7\]]thal mo sbyar la dkyil 'khor gyi shar sgo'i phyi rol du phyin nas phyag 'tshal bar bya ste/_sngags 'di rnams 'don bzhin pas so/_/oM sarba ta thA ga ta pU dzo pas+thA nA ya/_At+ma nAM nI R+Ya ta yA mi sarba ta thA ga ta badzra satwa a d+hi tiSh+Tha swa mAM/_oM sarba ta thA ga ta pU dza u pas+thA nA ya At+ma nAM
[\[189a\]]
[\[189a.1\]]nI R+Ya ta yA mi/_sarba ta thA ga ta badzra bai ro tsa na a d+hi tiSh+Tha maM/_lhor snying gar thal mo sbyar te/_oM sarba ta thA ga ta pU dza a b+hi She ka ya At+ma nAM nI R+Ya ta ya mi/_sarba ta thA ga ta badzra rat+na a b+hi Shiny+tsa mAM/_nub tu dpral bar thal mo sbyar te/_oM sarba ta thA ga ta pU dza pra wa rta nA ya At+ma nAM nI R+Ya ta yA mi/_
[\[189a.2\]]sarba ta thA ga ta badzra d+harmA bra warta ya mAM/_byang du snying gar thal mo sbyar te/_oM sarba ta thA ga ta pU dza karma Ne At+ma Ne At+ma nAM nI R+Ya ta yA mi/_sarba ta thA ga ta badzra karma ku ru mAM/_zhes pa'i rigs lngas mi bskyod pa la sogs pa'i de bzhin gshegs pa rnams la phyag byed du bcug ste/_slar yang shar
[\[189a.3\]]sgo'i phyi rol nas rab tu dang bas/_oM gu ru tsa ra No pa s+tha nA ya At+ma nAM ni R+ya ta yA mi/_oM sarba satwa pa ri dra Nar+thA ya At+ma nAM nI R+Ya ta yA mi/_zhes pa rnams don go ba sngon du 'gro bas 'don du gzhug par bya'o/_/de nas deng khyod de bzhin gshegs pa thams cad kyi rigs su zhugs kyi/_de'i phyir
[\[189a.4\]]ngas khyod la rdo rje ye shes bskyed par bya ste/_ye shes gang gis khyod de bzhin gshegs pa thams cad kyi dngos grub kyang thob par 'grub na dngos grub gzhan lta smos kyang ci dgos/_khyod kyis 'di dkyil 'khor ma mthong ba rnams kyi mdun du smra bar mi bya ste khyod dam tshig nyams par gyur te re zhes
[\[189a.5\]]brjod nas mgo bor rdo rje gzung zhing dril bu dkrol nas/_khyod kyi dam tshig rdo rje 'dis/_/gal te khyod kyis 'ga' zhig la/_/'di smras na ni mgo bo 'gems/_/zhes brjod par bya'o/_/slar yang snying gar rdo rje gzung ste/_de ring rdo rje sems dpa' ni/_/khyod kyi snying la yang dag gnas/_/gal te tshul
[\[189a.6\]]'di smras na ni/_/de ma thag tu dral te gshegs/_/zhes pa 'dis mna' byas nas/_bdud rtsi lnga pad+ma'i snod du gnas pa la yi ge gsum gyis bsngags pa rnam rgyal bum pa'i steng du bzhag pa/_oM badzra a mr-i ta u da ka ThaH zhes pa bdun bzlas te ming med dang mthe bong gis bzung ba'i snod kyi kha nas
[\[189a.7\]]de'i khar sbyin zhing /_'di ni khyod kyi dmyal ba'i chu/_/dam tshig 'das na sreg par byed/_/dam tshig bsrungs na dngos grub ste/_/rdo rje bdud rtsi'i chu 'thung shig_/ces brjod pas mna'i btung ba byed du bcug la/_deng nas brtsams te khyod kyi phyag na rdo rje nga yin gyi/_/ngas 'di gyis shig ces gang
[\[189b\]]
[\[189b.1\]]bsgo ba de khyod kyis bya dgos so/_/khyod kyis nga la brnyas par yang mi bya ste/_khyod ya nga ba ma spangs par dus byas nas dmyal bar ltung bar gyur ta re zhes brjod par bya'o zhes pa dam tshig gi chu sbyin pa'o/_/de rjes slob mas 'di brjod de/_rang nyid mnyam par gzhag pas dbab/_slob dpon gyis
[\[189b.2\]]bskul tshig gis ni/_dngos grub thams cad rab bsgrub phyir/_/de bzhin gshegs pa thams cad kyis byin gyis brlab tu gsol/_rdo rje sems dpa' bdag la 'bab par gyur cig ces so/_/de nas/_rkang pa'i mthil nas steng kun du/_/lus la bug pa rnams bsam zhing /_/de yi rkang pa'i
[\[189b.3\]]'og tu ni/_/'bar bcas me yi dkyil 'khor bsgom/_/de yi steng du dz+haiM yig ni/_/dmar mo'i mdog can rnam bsams te/_/de las byung ba'i me 'od kyis/_/brtul zhugs can gyis lus rnams sbyang /_/de bzhin 'od ni gsal bya zhing /_/mkhas pas blang ba byas nas slar/_/slob ma'i
[\[189b.4\]]snying mgrin mgo bo la/_/hUM haH AH zhes rnam par dgod/_/dril bu sgra ni sgrogs ldan pa/_/'dzin pa yis ni dbab par bya/_/de bzhin gshegs rnams dbab pa yi/_/don du sngags 'di brjod par bya/_/'di de dam tshig rdo rje ste/_/rdo rje sems dpa' zhes su brjod/_/rdo rje ye shes bla med 'di/_/de ring
[\[189b.5\]]nyid du 'bab par shog/_/oM badzra A be sha aH aH aH aH/_gal te phebs pa nyid min na/_/sngags 'di yang ni brtan par brjod/_/de nas AH yig 'od zer gyis/_/ye shes sems dpa' rab bskul bya/_/A be sha ya stam+b+ha ya ra ra ra ra tsa la ya tsal ya hUM haH AH dz+haiM/_'dar ba'am ba spu ldang bar byed/_/_
[\[189b.6\]]brgyal ba'am gang gis gar byed pa/_/de dag steng du 'phar ba yang /_/phebs pa'i mtshan nyid rig par bya/_/dga' zhing lta bas zhugs pa yi/_/slob ma'i lce la aH yig dgod/_/yi ge brgya pas brtan byas te/_/mkhas pas dge dang mi dge dri/_/phebs pa gtong bar byed pa ni/_/_
[\[189b.7\]]sngags kyi rim pa 'di yis rig_/nges par zhugs pa'i lha rnams snying ga'i sa bon gyi 'od zer gyis bkug nas rang gi snying ga'i sa bon la bstim zhing slob ma'i mgo bor rdo rje gzung la/_oM khyod kyis sems can don kun mdzad/_/ces pa la sogs pa sngon du 'gro ba'i hUM haH aH dz+haiM muM zhes
[\[190a\]]
[\[190a.1\]]pas gshegs su gsol bar bya ste/_'di ni dbab pa'i cho ga'o//_//de nas slob ma dkyil 'khor du mngon par phyogs pa la khyod kyi mig gis bltas pa la ji ltar snang zhes dris te/_de na re dkar po dang ser po dang dmar po dang ljang gu dang nag por snang ngo zhes zer na/_rim
[\[190a.2\]]pa ji lta ba bzhin du zhi ba dang /_rgyas pa dang /_dbang dang /_mngon spyod kyi dngos grub la skal ba dang ldan par go bar bya zhing /_'di'i mthe bong gnyis rdo rje dang bcas pa'i lag pa g.yas pas gzung la/_rdo rje'i rkang stabs kyi gar gyi tshul gyis 'khyil pa'i sngags brjod cing skor ba gsum
[\[190a.3\]]byed du bcug nas bden pa'i byin gyis brlab pa 'di bya ste/_yang dag pa yi dkyil 'khor 'dir/_/bdag gis slob ma gzhug pa 'di/_/lha rnams rigs kyi rim pa ni/_/bsod nams rim pa de bzhin shog_/'di yi dngos grub ci 'drar 'gyur/_/rigs ni gang gi snod du rung /_/bsod nams mthu
[\[190a.4\]]yang ci 'dra ba/_/de 'drar dkyil 'khor du gyur cig_/ces pa 'di brjod pas so/_/de nas sngar bzung ba'i me tog gi phreng ba yi ge traM gis bsngags pa las yang zhing ma rnying pa'i me tog cig bton la/_de'i lag pa thal mo sbyar bar sbyin par bya zhing des de'i tshe me tog gi phreng bar lhag par mos te/_
[\[190a.5\]]bdag nyid kyang yi ge gsum gyis 'od gsal zhing sdig pa dang bral bar mos la/_bla mas de ltar byin gyis brlabs pa dang gus pa sngon du 'gro bas dkyil 'khor ba dang bcas pa'i dkyil 'khor gyi dbang phyug mdun na gnas bzhin par dmigs pa'i dkyil 'khor der yid kyis zhugs
[\[190a.6\]]nas de'i dbu la me tog dor bar bya ste/_oM tiSh+Tha badzra dr-i D+ho me b+ha wa/_shA shwa to me b+ha wa/_hr-i da yaM me/_a d+hi tiSh+Tha sarba sid+d+hi me pra yats+tsha hUM ha ha ha ha hoH A khaM bIr hUM pra tI ts+tsha ku su mA ny+dza li nA tha hoH zhes pa'i sngags brjod pas so/_/re khA lnga'i nang du me tog lhung ba dang rjes su mthun par
[\[190a.7\]]'di'i rigs la sogs pa bstan par bya zhing /_de'i rnal 'byor kyang sbyin no/_/dngos grub mtshon par bya ste/_gal te sangs rgyas kyi dbu'am gtsug tor ram/_mdzod spu la me tog lhung na de'i tshe phyag rgya chen po'i dngos grub bo/_/spyan nam zhal la lhung na de'i tshe sngags kyi dngos grub bo/_/_
[\[190b\]]
[\[190b.1\]]sku'i stod la ni mchog ste/_bar la ni 'bring dang /_'og gi cha la ni dman pa'o/_/sku las shin tu ring bar gyur pa la ni yun ring pos te/_nye ba la ni myur bar rab tu 'grub bo/_/lha rnams kyi rang gi gnas ni re'u mig la sogs pas rnam par bcad pa las shes par bya ste/_gal te lha gnyis
[\[190b.2\]]kyi bar du lhung na de'i tshe me tog gang la nye bar gyur pa de'i rigs su 'gyur ro/_/mnyam pa nyid la ni gnyi ga'i cho ga 'grub ste de'i tshe de rnams gang dad pa de'i rigs su 'gyur ro/_/re khA lnga'i phyi rol du lhung na slar yang lan gsum gyi bar du dor bar bya ste/_de la yang phyi rol du lhung na ni dngos grub
[\[190b.3\]]phra mo'o/_/phyi'i re khA zlum po rnams dang rdo rje phreng ba'i phyi rol du lhung na ni dngos grub med de 'di la dkyil 'khor yang bstan par mi bya'o/_/sngags bzlas pa la sogs pas skal ba dang ldan pa nyid du bsgrubs nas skabs gzhan du de gzhug par bya'o/_/de nas me tog de bzung nas oM
[\[190b.4\]]pra ti gr-ih+Na s+t+waM i maM satwa ma hA ba la/_zhes brjod de slob ma'i mgo bo la bcing /_'di ni phreng ba'i mngon par dbang bskur ba'i cho ga'o//_//'dir phebs par gyur pa na dge ba la sogs pa smras pa'i mthar oM tiSh+Tha badzra zhes pa 'dis phebs pa brtan par bya zhing mig gi snang ba dri ba la sogs
[\[190b.5\]]pa nas mgo bor bcing ba'i mthar thug par te/_nges par zhugs pa'i lha gshegs su gsol bar bya'o/_/mi nus pas ni 'bebs pa'i cho ga ma byas par dam tshig gi chu byin pa'i mjug thogs su mig ni snang ba dri ba la sogs pa bya'o zhes 'chad do/_/de'i rjes su slob ma'i mig gnyis
[\[190b.6\]]la 'bar ba dang bcas pa'i oM gnyis rnam par bsgoms te/_de ring rdo rje sems dpa' rang /_/khyod kyi mig ni 'byed par brtson/_/rdo rje mig ni bla na med/_/thams cad mig ni dbye bar mdzod/_/oM dz+nyA na tsak+Shu hUM aH zhes brjod cing gdod g.yogs bsal bar bya'o/_/de nas kye rdo rje
[\[190b.7\]]ltos shig ces smras nas/_da ni dad pa'i shugs kyis su/_/dkyil 'khor 'di de nyid la ltos/_/khyod ni sangs rgyas rigs su skyes/_/gsang sngags rnams la bsgrub par bgyis/_/zhes brjod do/_/de nas rim bzhin dkyil 'khor gyi/_/de nyid rab tu bsal bar bya/_/lha rnams
[\[191a\]]
[\[191a.1\]]de dag thams cad kyi/_/ngo bo'ang nye bar bstan par bya/_/'phags pa'i bden pas gru bzhir 'gyur/_/tshangs pa'i gnas pas zur rnams te/_/sgo rnams bsdu ba'i dngos por brjod/_/so sor bzhir ni yang dag shes/_/dad dbang la sogs sems gang yin/_/ra ba lngar
[\[191a.2\]]ni yang dag byung /_/rdzu 'phrul rkang pa bzhi po ni/_/sgo khyud rnam bzhi de rnams so/_/de yi dbus su 'khor lo gang /_/dkyil 'khor brgyad la mtshungs pa ste/_/rnam par thar pa brgyad po 'dis/_/dngos grub thams cad rab tu bsgrub/_/dngos grub chen po'i phung po kun/_/ka ba lta bur
[\[191a.3\]]rtag tu 'gyur/_/'phags lam yan lag brgyad po 'di/_/ka ba brgyad ces bya bar bshad/_/chos kyi dbyings kyi don gyi brdar/_/'khor lo'i nang du dkyil 'khor te/_/thugs kyi dkyil 'khor 'di nyid ni/_/thar pa chen po'i grong khyer mchog/_/bsam gtan rnams ni rta
[\[191a.4\]]babs 'dir/_/ba dan rang bzhin de bzhin te/_/byang chub 'bras bu ra ba ni/_/sgo rnams su ni dpag bsam shing /_/phung po lnga yi rang bzhin gyis/_/sangs rgyas lnga ni rab tu bstan/_/spyan ma la sogs lha mo bzhi/_/sa la sogs pa'i rang bzhin nyid/_/'dod pa lnga yi rang
[\[191a.5\]]bzhin gyis/_/gzugs kyi rdo rje sogs de bzhin/_/mig la sogs pa'i rang bzhin yang /_/sa yi snying po la sogs so/_/lag sogs ngo bo khro bo'i dbang /_/gshin rje'i dgra sogs rab bstan te/_/sku yi 'khor lor gnas sangs rgyas/_/rim bzhin mi bskyod la sogs
[\[191a.6\]]mgon/_/phyi yi 'khor lor slob ma la/_/gsal bya snying rje'i bdag nyid can/_/zhes pa'o/_/rdo rje'i dkyil 'khor dkyil 'khor chen por bdag zhugs so/_/rnal 'byor dkyil 'khor dkyil 'khor chen po bdag gis mthong /_/gsang ba'i dkyil 'khor dkyil 'khor chen por bdag dbang
[\[191a.7\]]bskur/_/zhes brjod du bcug nas dam tshig bsgrags par bya ste/_hoHhoHhoHzhes pa'o/_/slob ma gzhug pa'i cho ga'o//_//de'i rjes la chu'i dbang gi don du bla ma la ji ltar 'byor pa'i yon phul nas/_pus mo sa la btsugs shing thal mo sbyar te/_byang chub rdo rje sangs rgyas la/_/mchod
[\[191b\]]
[\[191b.1\]]chen ji ltar stsal ba ltar/_/bdag kyang bskyab ba'i don gyi phyir/_/nam mkha'i rdo rje deng bdag stsol/_/zhes brjod cing gsol ba gdab par bya'o/_/de nas dkyil 'khor phyi rol du/_/shar gyi phyogs su dkyil 'khor te/_/yang na dbang ldan sngags pas bri/_/gru bzhi pa la sgo bzhi pa/_/_
[\[191b.2\]]khru do rim pa gnyis pa nyid/_/de dbus sna tshogs 'dam skyes te/_/dkar dmar de bzhin nag po yi/_/ra ba gsum ni de la bri/_/ra ba'i rdul tshon ldan byas nas/_/phyag rgya bzhi ni dgod bya ste/_/shar du 'khor lo lhor rin chen/_/nub tu chu skyes ge sar bcas/_/nor sbyin sna tshogs rdo rje
[\[191b.3\]]gzhag/_/bum pa yang ni dgod par bya/_/zhes pa khrus kyi dkyil 'khor gyi cho ga'o//_//phreng ba'i dbang bskur byas nas ni/_/slob ma bzung nas maN+Dal gyi/_/da bus su pad+mar yang dag gzhag_/lha yi nga rgyal 'dzin pas so/_/slob dpon tshogs dang bcas rnams kyis/_/shis
[\[191b.4\]]brjod tshigs bcad sngon 'gro bas/_/bum pa las byung rnams kyis ni/_/rdo rje slob ma bkru bar bya/_/til gyi gang bu ltar gang ba'i/_/bum pa 'dzin pa'i rgyal ba rnams/_/de ring khyod la dbang bskur gyi/_/shes nas yid ni bde bar gyis/_/zhes brjod nas slob ma rdo rje 'chang gi
[\[191b.5\]]gzugs su bsgoms te sngar brjod pa'i cho gas sbyang bar bya'o/_/de nas gzhan yang snying ga'i sa bon gyi 'od zer rnams kyis phyogs mtha' yas pa na bzhugs pa'i de bzhin gshegs pa dang rig pa'i lha mo rnams kyang spyan drangs nas yang dag par mchod de/_slob ma dbang bskur ba'i don du/_/_
[\[191b.6\]]rdo rje can gyis sangs rgyas la/_/'gro ba bskyab pa'i ched du dbang /_/ji ltar yon tan 'byung gnas stsal/_/de ltar 'di la stsal du gsol/_/zhes pa'i tshigs su bcad pas gsol ba btab pa dang /_de bzhin gshegs pa de rnams shes rab dang snyoms par zhugs pas 'dod
[\[191b.7\]]chags chen pos zhu bar gyur pa/_rnam par snang mdzad kyi sgo nas zhugs te rdo rje'i lam nas byung ba'i khu ba de rnams kyi kha nas lha mo'i pad+mar zhugs pa'i slob ma skad cig gis stong pa nyid kyi rjes la hUM dang rdo rje las skyes pa'i mi bskyod pa shes rab dang bcas pa'i gzugs ye shes
[\[192a\]]
[\[192a.1\]]sems dpa' dang dbyer med pa la mngon par dbang bskur nas/_slar yang phyag dang zhal la sogs pa'i sku rnams kyi pad+ma las byung sten ma mkha' gang bar gnas pa'i spyan ma la sogs pa'i rig ma rnams dang lhan cig pas gdugs dang rgyal mtshan dang ba dan dang na bza' dang
[\[192a.2\]]rol mo'i sgra dang /_glu dang gar dang me tog dang bdug spos dang gur gum gyi char rnams dang /_phyag gis cung zad yo bar bzung ba'i bum pa dkar po cung zad yo ba byang chub kyi sems kyis gang ba rnams pad+ma nas phyung ba'i slob ma de rnams la mngon par dbang bskur bzhin pa dang /_gzugs rdo rje
[\[192a.3\]]la sogs pa'i lha mo rnams kyis/_bkra shis gang zhig sems can kun gyi snying la gnas/_/kun gyi bdag nyid rigs kun gyi ni bdag po mchog/_/sems can ma lus skyed mdzad bde ba chen po ste/_/des ni deng khyod dbang bskur mchog la zhi byed shog/_/bkra shis gang zhig mtha' dag
[\[192a.4\]]rdo rje'i rigs dang ldan/_/zhe sdang zil gnon skye bo yongs su sbyong ba po/_/de ni mi bskyod mgon po zhes bya'i mtshan 'chang ba/_/des ni deng khyod dbang bskur mchog la bkra shis shog/_/bkra shis gang zhig mtha' dag gti mug rigs dang ldan/_/rnam par snang mdzad rtag tu srid pa'i sdug
[\[192a.5\]]bsngal 'phrog/_/gti mug zil gnon skye bo yongs su sbyong ba po/_/des ni deng khyod dbang bskur mchog la bkra shis shog/_/bkra shis gang zhig mtha' dag rin chen rigs dang ldan/_/dbul ba'i sdug bsngal yongs su grol ba'i ched du brtson/_/nga rgyal zil gnon skye bo yongs
[\[192a.6\]]su sbyong ba bo/_/des ni deng khyod dbang bskur mchog la bkra shis shog_/bkra shis gang zhig mtha' dag pad+ma'i rigs dang ldan/_/'jig rten dbang phyug srid pa'i dra ba rnams 'joms shing /_/'dod chags zil gnon skye bo yongs su sbyong ba po/_/des ni deng khyod dbang bskur
[\[192a.7\]]mchog la bkra shis shog/_/bkra shis gang zhig mtha' dag las kyi rigs dang ldan/_/brdzun smrar dga' ba rnams la snying rje'i bdag nyid can/_/de rnams phrag dog sdig las grol ba'i gnyen po ste/_des ni deng khyod dbang bskur mchog la bkra shis shog/_/phun sum
[\[192b\]]
[\[192b.1\]]tshogs pa mnga' ba gser gyi ri bo 'dra/_/'jig rten gsum gyi mgon po dri ma gsum spangs pa/_/sangs rgyas pad+ma rnam rgyas 'dab 'dra'i spyan mnga' ba/_/des ni de ring khyod la zhi byed bkra shis shog_/de yis nye bar bstan pa'i mchog rab mi g.yo ba/_/'jig rten gsum na grags
[\[192b.2\]]shing lha dang mis mchod pa/_/chos kyi dam pa skye dgu rnams la zhi byed pa/_/des ni de ring khyod la zhi byed bkra shis shog_/dge 'dun dam pa'i chos ldan thos pa'i bkra shis phyug_/mi dang lha dang lha ma yin gyi yon gyi gnas/_/tshogs kyi mchog rab ngo tsha shes dang dpal gyi
[\[192b.3\]]gzhi/_/des ni de ring khyod la zhi byed bkra shis shog_/ces pa la sogs pa'i bkra shis kyi glu rnams kyis bkra shis nye bar sbyor bzhin pa la/_rang gis kyang de rnams kyi glu nye bar blang zhing /_/dang por rnam par rgyal ba'i bum pa dang /_de bzhin gshegs pa bzhi'i bum pa dang /_de nas lha
[\[192b.4\]]mo bzhi'i bum pa dang /_de nas ji ltar rigs par dkyil 'khor pa'i bum pa'i chu byang chub kyi sems kyi bdud rtsi'i ngo bo rnams yal 'dab dang bcas rdo rje lag pa g.yas pa'i khu tshur gyis bzung ba'i rdo rje rtse mo las blugs te oM ma hA su kha badzra sa twa a b+hi She ke Na s+t+waM a b+hi Shiny+tsA mi sarba ta thA
[\[192b.5\]]ga ta a d+hi pa ti tre na dri d+ho b+ha wa zhes brjod cing /_dbang bskur chen po rdo rje ni/_/khams gsum pa yis phyag byas pa/_/rdo rje'i gsang gsum yang dag byung /_/sangs rgyas kun gyis sbyin par bya/_/oM AH badzra u da ka a b+hi Shiny+tsa hUM su ra te a haM zhes brjod pas mngon par dbang
[\[192b.6\]]bskur bar bya'o/_/yang khrus kyi dkyil 'khor med na dkyil 'khor gyi shar gyi sgor slob ma nye bar gzhag pa la rnam par rgyal ba la sogs pa'i bum pa rnams las chu nyung zad pa bsdus te pad+ma'i snod dam dung chos su bzung ba rnams blugs shing dbang bskur bar bya'o/_/rdul
[\[192b.7\]]tshon gyi dkyil 'khor ma 'byor na yang ras la sogs pa la gnas pa'i dkyil 'khor 'ba' zhig tu rnam par rgyal ba'i bum pa'i chu nyid mi bskyod pa'i bdag nyid byang chub kyi sems kyi ngo bos mngon par dbang bskur bar bya'o/_/de'i tshe de rnams bde ba chen po la mnyam par 'gyur ro/_/_
[\[193a\]]
[\[193a.1\]]zhes bsam par bya'o zhes pa ni chu'i dbang bskur ba ste me long lta bu'i ye shes so/_/'ga' zhig ni shin tu rnam par dag pa chos kyi dbyings kyi ye shes so zhes so/_/khrus kyi dkyil 'khor rim pa las/_/chu yi dbang bskur yang dag thob/_/rgyan rnams rab 'dzin
[\[193a.2\]]gang yin pa/_/dkyil 'khor chen po'i ngos su'o/_/dmar po'i gos ni 'dzin gyur pa/_/rgyal ba'i rgyan rnams kyis ni brgyan/_/cod pan dkar po yang dag 'dzin/_/glu 'di yis ni dga' bar bya/_/bde ba chen po chags pa che/_/rdo rje chen po nor chen po/_/shes rab chen
[\[193a.3\]]po ye shes che/_/rdo rje sems dpar deng bdag bsgrub/_/sangs rgyas kun gyi rdo rje che/_/rdo rje'i dbang phyug bla na med/_/dbang bskur thams cad kun don du/_/dngos grub thams cad bde rab stsol/_/ji bzhin dang po'i sangs rgyas don dam bde ba ster ba po/_/ji bzhin 'dod pa thar pa nor dang chos
[\[193a.4\]]rnams ster ba po/_/ji bzhin ye shes lnga dang shin tu dga' ba'i grogs byed pa/_/ji bzhin phyag na rdo rje bde ba chen po'i mgon po nyid/_/dza a A i bud+d+hA sa ra ma the de ha o/_/dza a kA mo mok+kha d+ha Na d+harma dA a o/_/dza a pany+dza nya Na su ra a sa hA a o/_/dza a badzra bA Ni ma hA su
[\[193a.5\]]ha Na o/_/slar yang 'dir ni bla ma yi/_/dkyil 'khor bskor ba gsum byas te/_/de nas shar du gnas pa yis/_/sgo phye nas ni rnam par gzhug/_/sangs rgyas kun gyi dbang bskur gyis/_/bla mas slob ma bsdu bya ste/_/mgo bo'i dbus su dpral ba dang /_/logs gnyis de bzhin
[\[193a.6\]]spyi po dang /_/rgyab tu 'ang phyag rgya yang dag gzhag_/sngags 'di rjes su brjod par bya/_/oM badzra d+hA tI shwa ri a b+hi Shiny+tsa hUM/_oM satwa badzri a b+hi Shiny+tsa b+h+rUM/_oM rat+na badzri a b+hi Shi ny+tsa trI/_oM d+harma badzri a b+hi Shiny+tsa hrIH/_oM karma badzri a b+hi Shiny+tsa trAM/_dbang bskur chen po zhes pa la sogs pa'i
[\[193a.7\]]tshigs su bcad pa dang /_oM AHbadzra mu ku Ta a b+hi Shiny+tsa hUM/_su ra ta s+t+waM a haM/_zhes brjod cing /_slar yang /_oM hUM hrAM hrIHaH zhes pa'i sngags kyis dpral bar dar dpyangs bcings la/_badzra tu Sh+ya hoH zhes brjod pas mnyam pa nyid du dgyes par bya'o zhes pa ni cod pan gyi dbang
[\[193b\]]
[\[193b.1\]]bskur ba ste/_mnyam pa nyid kyi ye shes so/_/de nas slob ma hrIH dang pad+ma yongs su gyur pa las/_/snang ba mtha' yas kyi gzugs ye shes sems dpa' dang dbyer med pa la rdo rje snang ba mtha' yas kyi bdag nyid de/_slob ma'i snying gar bzung nas/_sangs rgyas rnams kyi rdo rje'i
[\[193b.2\]]dbang /_/de ring khyod la bskur bar bya/_/'di de sangs rgyas thams cad kyi/_/rab tu grub phyir rdo rje gzung /_/zhes brjod cing slob ma'i snying ga dang mgrin pa dang mgo bo rnams la rdo rje reg nas lag pa g.yas par rdo rje sbyin par bya'o zhes pa ni rdo rje'i dbang bskur ba ste so sor rtog pa'i ye shes
[\[193b.3\]]so/_/de nas slob ma khaM dang ral gri las skyes pa'i don yod grub pa'i gzugs ye shes sems dpa' dang dbyer med pa la dril bu'ang don yod grub pa yongs su gyur pa ste lag pa g.yon par byin pa la/_rdo rje dang dril bur ldan pa'i lag pa dag gis phyag rgya la 'khyud pa'i tshul byed du bcug
[\[193b.4\]]nas/_oM badzra a d+hi pa ti s+t+waM a b+hi Shiny+tsA mi tiSh+Tha badzra sa ma ya s+t+waM zhes brjod cing /_oM badzra g+haN+De aH aH/_bcom ldan 'das gzung ngo bdag la ni/_/yang dag nye bar gyur par mdzod/_/ces kyang 'don du gzhug go zhes pa ni/_dril bu'i dbang bskur ba ste bya ba grub pa'i ye shes so/_/de'i rjes
[\[193b.5\]]su oM dang 'khor lo las byung ba'i rnam par snang mdzad kyi gzugs ye shes sems dpa' dang ro gcig par bsams la mgo bor rdo rje dang dril bu mnyam par gzung ste/_oM badzra satwa s+t+waM a b+hi Shiny+tsA mi badzra nA ma a b+hi She ka ta kye dpal che ge mo rdo rje zhes bya ba'i de bzhin gshegs
[\[193b.6\]]pa sid+d+hi sa ma ya s+t+waM b+hur+b+hu wa swaH zhes pas me tog lhung ba'i rjes su 'brangs nas rang gi rigs kyi ming gi rnam par snang mdzad kyi bdag nyid can gyis mngon par dbang bskur bar bya'o/_/de la rdo rje sems dpa'i ming rnams ni mchog gi dang po dang /_dpe med pa dang /_shin tu dga' ba
[\[193b.7\]]dang /_ro mnyam pa dang /_rnam par rgyal ba dang /_a la la dang /_sems dpa' dang /_bde ba chen po dang /_yan lag med pa dang /_ye shes dang /_lhan cig skyes pa'i rdo rje rnams so/_/re re la yang rdo rje'i sgra mngon par sbyar bar bya ste/_de bzhin gshegs pa drug gi ming
[\[194a\]]
[\[194a.1\]]rnams kho na'o/_/mi bskyod pa'i bzhad pa dang /_rnam par sgeg pa dang /_dga' ba dang /_sgeg pa dang /_rol pa dang /_rang byung dang /_zhe sdang dang /_he dang /_snying rje dang /_thugs dang /_hUM mdzad dang /_ming rdo rje rnams so/_/rnam par snang mdzad kyi/_oM mdzad dang /_rtag pa dang /_
[\[194a.2\]]de bzhin gshegs pa dang /_gti mug dang /_sgyu ma dang /_sangs rgyas dang /_gzugs dang /_sku dang /_rnam par snang mdzad dang /_rdo rje rnams so/_/rin chen 'byung ldan gyi yid bzhin nor bu dang /_mkha' dang /_nam mkha' dang /_gzi brjid dang /_bdud las rgyal ba dang /_'od ces dang /_
[\[194a.3\]]nga rgyal dang /_rin chen rdo rje rnams so/_/snang ba mtha' yas kyi 'dod chags dang /_spyan ras gzigs dang /_chos dang /_pad+ma dang /_rdo rje myu gu dang /_shin tu dga' ba'i myu gu dang /_dpag med dang /_pad+ma'i myu gu dang /_mchog gi dga' ba dang /_shin tu dga' ba'i dga' ba dang /_snying
[\[194a.4\]]rje'i myu gu dang /_gsung dang /_snang ba mtha' yas rdo rje rnams so/_/don yod grub pa'i rta mchog dang /_dam tshig dang /_mchog dang /_pha rol tu phyin pa dang /_las dang /_rlung dang /_/reg bya dang /_phrag dog dang /_don yod rdo rje rnams so/_/bud med rnams la rdo rje sems dpa'i rdo rje
[\[194a.5\]]shugs ma dang /_rdo rje rol ma dang /_rdo rje myos ma dang /_rdo rje kong+ka Na dang /_rdo rje bzhin ma dang /_rdo rje phreng ba ma dang /_rdo rje 'char ma zhes pa'o/_/mi bskyod pa'i rdo rje bdag med ma dang /_rdo rje phyag ma dang /_rdo rje phreng ma dang /_rdo rje mA ma kI dang /_zhe sdang dga' ma zhes pa'o/_/rnam par
[\[194a.6\]]snang mdzad kyi rdo rje mkha' 'gro ma dang /_rdo rje gau rI dang /_sangs rgyas mkha' 'gro ma dang /_rdo rje rnam snang ma dang /_rdo rje sgeg mo dang /_rdo rje spyan ma dang /_gti mug dga' zhes pa'o/_/rin chen 'byung ldan gyi rdo rje sgrol ma dang /_rdo rje do shal ma dang /_rdo rje dbugs 'byin ma dang /_
[\[194a.7\]]rdo rje 'bar ma dang /_rdo rje nga rgyal ma dang /_nga rgyal ma rdo rje dang /_rdo rje nam mkha' ma dang /_nam mkha' rdo rje ma dang /_nam mkha' dga' ma zhes bya ba'o/_/snang ba mtha' yas kyi 'dod chags ma dang /_'dod chags rdo rje ma dang /_rdo rje glu ma dang /_rdo rje e ma bde dang /_rdo rje ro langs ma dang /_rdo rje
[\[194b\]]
[\[194b.1\]]blo gros ma dang /_rdo rje bzhad ma dang /_rdo rje gos dkar mo dang /_'dod chags dga' ma zhes pa'o/_/don yod grub pa'i rdo rje snyems ma dang /_rdo rje sgyu ma dang /_rdo rje rgod ma dang /_rdo rje gar gyi dbang phyug ma dang /_dam tshig rdo rje ma dang /_rdo rje dga' ma zhes pa'o/_/ming gi dbang bskur ba ste/_shin tu rnam par
[\[194b.2\]]dag pa chos kyi dbyings kyi ye shes so/_/sngar bshad pa'i dbang bskur ba 'di rnams la so sor/_byang chub rdo rje sangs rgyas la/_/zhes pa la sogs pa'i tshigs su bcad pas gsol ba gdab cing /_dbang bskur chen po rdo rje ni/_/zhes pa la sogs pa'i tshigs su bcad pas kyang bkru bar bya'o/_/_
[\[194b.3\]]phreng ba dang chu la sogs pa'i dbang bskur drug po 'di rnams ni/_ma rig pa'i gnyen po nus pa nyid du sgrub par byed pa'i rig pa'i dbang bskur ba zhes brjod do/_/dbang 'di rnams bskur ba'i rim pa ni/_bya ba dang spyod pa'i rgyud nyan pa dang 'chad pa dang sngags bsgrub pa la dbang bskur bar 'gyur ro/_/_
[\[194b.4\]]slar yang rnal 'byor ba dang rnal 'byor ma'i rgyud kyang ngo zhes/_slob dpon gyi dbang du rlom pa 'dod pa ni lung dang mi ldan te/_lhan cig skyes dbang dang sdom pa bral ba rnams la de'i rang gi ngo bo mngon par brjod par bcom ldan 'das kyis rgyud gang du yang ma bstan cing rigs pa yang ma yin no/_/dbang
[\[194b.5\]]'di rnams slob dpon gyi dbang don du mi gnyer ba la ni thun mong gi sdom pa sbyin pa sngon du 'gro bas bskur bar bya'o/_/don du gnyer ba la ni gnyis ka'i sdom pa sbyin pa sngon du 'gro bas so/_/de nas slob mas yon phul la thal mo sbyar te/_gang gis bdag ni khyod drin las/_/rang dang gzhan don
[\[194b.6\]]nus gyur pa/_/rdo rje slob dpon gyi ni dbang /_/thugs rje'i gter gyis bdag la stsol du gsol/_/zhes brjod cing bla ma la gsol ba btab pa de la/_rdo rje hUM las skyes pa'i rdo rje sems dpa'i gzugs su bsams nas/_thog mtha' med pa'i sems dpa' ni/_/rdo rje sems dpa' dga' ba che/_/kun du
[\[194b.7\]]bzang po kun bdag nyid/_/rdo rje sems dpa' bdag po'i bdag/_/bcom ldan 'das mchog gi dang po'i skyes bu zhes brjod cing lag pa g.yas par rdo rje sbyin par bya ste rdo rje'i dam tshig go/_/de nas dril bu a las skyes par bsams nas/_/'di de sangs rgyas thams cad kyi/_/shes rab
[\[195a\]]
[\[195a.1\]]dbyangs kyi rjes 'gror bshad/_/khyod kyis kyang ni rtag tu gzung /_/byang chub mchog tu rgyal ba bzhed/_/ces brjod cing lag pa g.yon par dril bu sbyin par bya ste dril bu'i dam tshig go/_/slob mas kyang dril bu de/_srid pa ngo bo nyid kyis dag_/ngo bo nyid kyis srid bral byas/_/_
[\[195a.2\]]rang bzhin dag mchog sems dpa' yi/_/dam pa'i srid pa byed par 'gyur/_/zhes brjod cing dkrol bar bya'o/_/de nas gzhan yang phyag rgya'i dam tshig gsungs pa/_yid kyi lus ni brtan pa nyid/_/phyag rgya'i dam tshig rab tu brjod/_/gang gis lus 'di thams cad brtan/_/des na phyag rgyar
[\[195a.3\]]rab tu bsgrags/_/'dis ni lhag pa'i bdag nyid ye shes kyi phyag rgyar byin gyis brlabs pa la lag pas 'khyud pa'i tshul bya'o zhes pa phyag rgya'i dam tshig go/_/mchog gi dang po las gang gsungs pa/_rdo rje de nyid kyis ni gzung /_/dril bu chos kyis dkrol nas ni/_/dam tshig gi ni phyag rgya che/_/_
[\[195a.4\]]byin gyis brlabs nas snying po bzlas/_zhes so dam tshig gsum sbyin pa'i cho ga'o//_//de nas dam tshig gsum gzung ba ni/_slob ma rdo rje sems dpa'i gzugs su bsgoms te/_snying ga'i sa bon gyis bskul ba'i lha mo rnams dang de bzhin gshegs pa nam mkhar bzhugs pa rnams
[\[195a.5\]]kyis mngon par dbang bskur bzhin par rnam par bsams la/_dbang bskur rdo rje chen po ni/_/khams gsum pa yis phyag byas pa/_/gsang gsum yang dag 'byung ba'i gnas/_/sangs rgyas kun gyis sbyin par bya/_/oM AH sarba ta thA ga ta a b+hi She ka ta sa ma ya shri ye hUM/_
[\[195a.6\]]zhes brjod pas dbang bskur bar bya'o/_/de nas mi bskyod pa cod pan du bsams te/_gzhan de bzhin gshegs pa rnams dang lha mo rnams ye shes sems dpa'i ngo bos bcug la/_oM su pra tiSh+Tha badzre swA hA/_zhes pa'i sngags kyis byin gyis brlab cing /_de rnams la me tog la
[\[195a.7\]]sogs pa dbul bar bya'o/_/gang gsungs pa/_shes rab bcu drug lon pa la/_/lag pa dag gis yang dag 'khyud/_/rdo rje dril bu mnyam sbyor bas/_/slob dpon gyi ni dbang du 'dod/_/ces so/_/de'i rjes su mdor bsdus pas dkyil 'khor gyi de kho na nyid dkyil 'khor gyi
[\[195b\]]
[\[195b.1\]]rnam par dag pa yang brjod par bya'o/_/phung po dri med nyid ni dkyil 'khor te/_/mtha' dag lha mo'i tshogs kyi rnam par nges/_/he ru ka dang dpa' bo de bzhin gshegs/_/der yang lus dang ro yi rgyun las rtogs/_/zhes pa phyir mi ldog pa'i dbang bskur ba ste/_/ming gzhan slob dpon gyi dbang gi cho
[\[195b.2\]]ga'o//_//de nas rdo rje sems dpa'i rnam par bltas nas/_me tog la sogs pa rnams kyis yang dag par mchod cing bstod de/_sgeg pa dang bcas pa'i me tog gcig gis slob ma la bsnun nas 'di rnams brjod par bya'o/_/deng nas brtsams te rdzogs sangs rgyas/_/srog dang bcas pa rnam rol phyir/_/_
[\[195b.3\]]rdo rje bsnyems ma'i rnal 'byor gyis/_/dga' mchog bde ba'i mchod pa gyis/_/AH/_sgeg dang bcas pas phreng ba 'phang /_/sangs rgyas thams cad mchod par bya/_/'di rnam 'bral bar mi 'gyur te/_/phreng ba 'di ni rgyan yin no/_/oM/_/lus can kun la dam chos kyi/_/glu ni khyod kyis blang par gyis/_/de
[\[195b.4\]]yis bde gshegs dngos grub ni/_/shin tu bde ba thob par 'gyur/_/gI/_de nyid thal mo'i gar gyis ni/_/rdzogs sangs rgyas la rjes chags pa'i/_/sangs rgyas 'dul ba'i phrin las kyis/_/gar mkhan tshul du bsgyur bar gyis/_/ho/_/rdzogs sangs rgyas la spos phul bas/_/dam tshig brtul zhugs
[\[195b.5\]]legs bsgos pa'i/_/lus can bde gshegs cha lugs su/_/ye shes kyi ni tshul du bgyis/_/AH/_sangs rgyas rnams la me tog dor/_/byang chub yan lag tshogs gyur pas/_/mtshan dang dpe byad ldan pa yi/_/bde gshegs sku ni thob par gyis/_/b+h+rUM/_chos kyi me ni legs spar bas/_/rdo rje
[\[195b.6\]]chos dang 'dra bar rang /_/sems can ma rig ldongs rnams las/_ye shes snang bas gsal bar gyis/_/pra/_rgyal ba rnams la dri phul bas/_/tshul khrims ting 'dzin shes rab dang /_/rnam grol ye shes gzigs pa yis/_/byang chub lus can rnams la bskor/_/gaH/_de nas rang gi snying
[\[195b.7\]]po la sogs pa'i sngags brgya rtsa brgyad dam lan gsum du bzlas te/_bcom ldan 'das kyis gzungs sbyin lags kyis/_/'di la nye bar mdzad du gsol/_/zhes brjod cing slob ma la sbyin par bya'o/_/slob mas kyang /_bcom ldan bdag gis bzung lags kyis/_/bdag la nye bar
[\[196a\]]
[\[196a.1\]]mdzad du gsol/_/zhes 'dis gzungs lan gsum bzlas so/_/sngags gtad pa'i cho ga'o//_//'di'i rjes su gser ram dngul gyi snod du bzhag pa'i sbrang rtsi dang mig sman thur mas blangs nas de dag nyid kyis bsku zhing sngags kyi de kho na nyid rig pas/_oM badzra
[\[196a.2\]]nai tra a pa ha ra pa Ta laM hrIH/_thur ldan sman pa'i rgyal po yis/_/ji ltar 'jig rten rab rib bzhin/_/bu khyod kyis ni mi shes pa'i/_/rab rib rgyal ba rnams kyis bsal/_/zhes brjod par bya ste mig sman gyi cho ga'o//_//de nas me long blangs la/_aHyig gis mngon par bsngags nas
[\[196a.3\]]slob ma'i gdong la bstan zhing tshigs su bcad pa 'di brjod par bya ste/_chos rnams gzugs brnyan lta bu ste/_/gsal zhing dag la rnyog pa med/_/gzung du med cing brjod du med/_/rgyu dang las las yang dag byung /_/rdo rje sems dpa' me long bzhin/_/de ni dag gos la rnyog
[\[196a.4\]]pa med/_/sangs rgyas kun bdag bdag nyid ni/_/bu khyod kyi ni snying la zhugs/_/rang bzhin med cing gnas med par/_/chos rnams de ltar shes nas khyod/_/sems can don ni mnyam med byos/_/skyob pa rnams kyi sras su skye/_/zhes pa'o/_/me long bstan pa'i cho ga'o//_//de nas
[\[196a.5\]]hoH yig las byung ba'i gzhu hoHzhes brjod cing /_sarba ta thA ga ta a nu rA ga ya swa zhes pas byin nas mnga' 'phang ba'i tshe yang slob mas/_oM sarba ta thA ga ta a nu rA ga ya nas/_bgegs la 'bigs pa'i bsam pas phyogs bzhir mda' 'phang bar bya ste steng du
[\[196a.6\]]gcig dang 'og tu gzhan no zhes pa mda' 'phang ba'i cho ga'o//_//dbang bskur ba 'di rnams thams cad du/_oM sarba ta thA ga ga a b+hi She ka ta sa ma ya shri ye hUM swA hA/_zhes brjod pas dbang bskur bar bya'o zhes slob dpon gyi dbang bskur te lus rnam par sbyong ba'o/_/de
[\[196a.7\]]nas 'chad par 'gyur ba'i dam tshig 'khor lo'i tshogs dam tshig byas nas yol bas bcad pa la sogs pa dben par byas nas slob ma la rab tu bstan pa'i ched du gzugs dang lang tsho la sogs pas brgyan cing /_dam tshig dang sdom pa dang skal bar ldan pa'am ma rnyed na gzhan
[\[196b\]]
[\[196b.1\]]yang rung ba'i shes rab ma bla ma la gsang ba'i don du dbul bar bya'o/_/de la bla ma rdo rje sems dpa'i ngo bor lhag par mos pas thal mo sbyar te/_khyod kyi zhabs kyi bka' drin las/_/bdag gis bla med bya ba thob/_/de phyir gsang ba'i dbang gis ni/_/mgon po rjes su gzung bar
[\[196b.2\]]mdzod/_/ces pa lan gsum gyis gsol ba gdab par bya'o/_/de nas rim pas dam tshig la nye bar bzhag ste/_de la ting nge 'dzin gsum gyis dge ba'i bla mas/_tha mal ba'i bud med kyi gzugs stong pa nyid kyi rjes la lha mo'i gzugs su bskyed pa de dang /_rdo rje dang pad+ma 'du bya ba sngon du 'gro
[\[196b.3\]]bas snyoms par 'jug par bya zhing /_oM sarba ta thA ga ta a nu rA ga Na badzra swa b+hA wa At+mako\u0f85haM/_zhes brjod nas snying ga'i sa bon gyi 'od zer gyis rnam par snang mdzad la sogs pa'i de bzhin gshegs pas spyan ma la sogs pa dang snyoms par 'jug pa bkug ste/_rnam par snang mdzad kyi sgo
[\[196b.4\]]nas bdag nyid la bcug pa rnams 'dod chags chen pos zhu bar gyur pa a wa d+hU tI nas 'gro bar bsams la/_rdo rje nor bur lhan cig skyes pa bstan par bya zhing /_mthe bong dang ming med dag gis rdo rje nor bu btsir nas pad+ma las byung ba'i de bzhin gshegs pa zhu ba de rnams rang gi byang chub kyi
[\[196b.5\]]sems dang dbyer med par mos par bya ste/_gsung rdo rje'i ngo bos slob ma rnams la'o/_/thabs dang shes rab sbyor ba mthong nas ma dad par dogs par gdong g.yogs bcings la/_der 'jug pa rnams rnal 'byor ma'i las kyi rdo rje can gyis bzung nas gzhug par bya/_pus mo btsugs nas me tog
[\[196b.6\]]dang bcas pa'i thal mo sbyar zhing /_bcom ldan zhi ba chen po kye/_/rdo rje rnal 'byor gcig bzhed pa/_/mi phyed phyag rgya sgrub pa po/_/rdo rje'i sbyor las yang dag byung /_/ji ltar khyod ni bdag nyid che/_/khyab bdag bdag kyang de 'drar mdzod/_/'khor ba 'dam gyi tshogs nang du/_/bying ba
[\[196b.7\]]skyabs med bdag la skyobs/_/zhes pas bla ma la bstod pa bya'o/_/de nas bla mas langs te/_'das pa'i rdo rje 'chang sogs kyis/_/ji ltar sangs rgyas sras dbang bskur/_/byang chub sems ni bzang po yis/_/de bzhin bu khyod dbang bskur bgyi/_zhes pa'i tshigs bcad brjod pa sngon
[\[197a\]]
[\[197a.1\]]du 'gro bas/_oM AHbadzra d+h+r-i ka hUM zhes pa la sogs pa dkyil 'khor gyi dbang phyug gi sngags rnams ji lta ba bzhin du brjod pas slob ma'i khar dbab par bya'o/_/des kyang rnam par snang mdzad la sogs pa de bzhin gshegs pa thams cad 'dus pa'i slob ma aM ho ma hA su khaM zhes brjod cing
[\[197a.2\]]btung bar bya'o/_/shes rab kyis kyang langs nas gos med pa nyid du lhung ba'i chu skyes na gnas pa de bzhin gshegs pa'i bdud rtsi'i thig le rnams de'i khar gzhug par bya ste/_des kyang de bzhin du btung bar bya'o zhes pa/_gsang ba'i mngon par dbang bskur ba ste ngag rnam par sbyong ba'o/_/de'i rjes la
[\[197a.3\]]de'am gzhan yang rung ba'i shes rab ma dam tshig dang sdom pa la gnas pa'am/_gzhan yang rung ste gzugs dang lang tsho can la sogs pa dang ldan zhing /_khyod kyi zhabs kyi bka' drin las/_gsang ba'i dbang bskur bla med thob/_/shes rab ye shes dbang bskur gyis/_/mgon po rjes su gzung
[\[197a.4\]]bar mdzod/_/ces pa'i tshigs su bcad pas gsol ba btab pa can gyis slob ma la/_gzungs ma yid 'ong 'di khyod kyis/_/bstan byar sangs rgyas rnams kyis bstan/_/'khor lo'i rim pa sbyor ba yis/_/dam pa'i bde ba myong bar gyis/_/dga' sbyin gnas sbyin lha mo 'di/_/_
[\[197a.5\]]sna tshogs gzugs can yid 'ong ma/_/zung zhig zung zhig sems dpa' che/_/zhes go bar byas nas gtad par bya'o/_/de nas rig mas kyang 'dod lha bzhin du sgrub pa po la rnam par blta zhing /_gos dang bral ba la me tog gi rgyan rnams kyis brgyan te langs nas g.yon brkyang la sogs
[\[197a.6\]]pa rnams kyis sgeg par byas la g.yas brkyang gi rkang stabs kyi tshul dang /_zlum po'i rkang stabs dang /_tsog pu rnams kyang bya zhing /_bzhi mnyam la sogs pa rnams kyis dri zhim par byas te/_chu skyes gsal por nye bar bstan nas dga' bas 'di nyid brjod par bya'o/_/e
[\[197a.7\]]ma nga yi pad+ma 'di/_/bde ba thams cad kyi ni gnas/_/gang zhig cho gas sten byed pa/_/de yi mdun na nga gnas so/_/sangs rgyas bstan pa la sogs pa/_/bya ba pad+mar ji bzhin gyis/_/bde chen rgyal po rang nyid kyang /_/'di nyid du ni rtag tu zhugs/_/b+hany+dza mok+Sha hoHzhes 'don
[\[197b\]]
[\[197b.1\]]pas so/_/des kyang langs nas 'o byas la yang dag par 'khyud de gnas par bya'o/_/de la bla mas dga' ba la sogs pa'i dbye ba bshad par bya ste/_rdo rje pad+mar rab bzhag nas/_/byang chub sems ni spro mi bya/_/bskyod byas de ni dga' ba yi/_/sems ni bskyed cing bsgom par bya/_/rnal
[\[197b.2\]]'byor can gyis byang chub sems/_/ji srid gshegs par mi bya bar/_/gang yang dga' bde skyes thob pa/_/de srid rgyun mi 'chad par bsten/_/dngos grub kun gyi bsten gyur pa/_/byang chub sems ni lhung ba na/_/rnam shes phung po brgyal 'gyur bas/_/ma smad dngos grub ga la yod/_/_
[\[197b.3\]]mkha' dbyings rdo rje sbyor ba yis/_/reg pa rmad byung chen po ste/_/bde ba skyes pa gang de ni/_/mchog tu dga' ba'i byed pa po/_/zhes pa dang /_nam mkha' nor bu pad+ma yi/_/ze'u 'bru bltams pa'i gnas dag la/_/rdo rje skyil krung gis ni sems/_/nor bu'i nang du gnas par blta/_/_
[\[197b.4\]]nges par skyes pa'i ye shes gang /_/ye shes de ni dri med gzugs/_/mchog dang dga' bral dag pa'i dbus/_/mtshan nyid bltas te brtan par bya/_/zhes pas bla ma'i bka' drin las dga' ba so so'i dbye ba dang ldan par rang nyid lha'i sku dang shes rab ma lha mo'i gzugs su bskyed nas/_
[\[197b.5\]]hrIHdang hUM dag las skyes pa'i pad+ma dang rdo rje dag gi ze'u 'bru dang nor bu dag aHdang oM dag las skyes pa dang /_/rdo rje'i khar phaT yig ser po rnam par bsgoms la g.yon gyi char gnas pa'i rtsa dang mdzub mo dang lce rnams kyi rtse mor yang hrIHyig dmar po gnas shing /_shIta yig sngon du
[\[197b.6\]]'gro bas yang dag par bskul ste/_oM shI shI shI shI ha ha ha swA hA/_zhes pa dang /_oM sarba ta thA ga ta a nu rA ga Na badzra swa b+hA wa At+ma ko\u0f85to/_zhes pa'i sngags bzlas shing /_rang gi snying ga'i sa bon gyi 'od zer gyis spyan drangs pa'i de bzhin gshegs pa la sogs pa lus la bcug ste/_
[\[197b.7\]]bla mas kyang rnam par snang mdzad dang spyan ma la sogs pa dpag tu med pa bcug pa dang ro gcig tu gyur pas dga' ba brtsam par bya'o/_/gang tshe rnal 'byor ye shes mthong /_/bde bas gnas te 'gyur ba med/_/thun tshod yang na nyin zhag gam/_phyogs dang zla ba lo yis sam/_/_
[\[198a\]]
[\[198a.1\]]bskal pa 'am bskal pa stong phrag tu/_/ye shes mngon sbyor gnas par bya/_/zhes pa dang /_slob mas de yi cha gzung ste/_/pad+ma'i nang du spro bar bya/_/de nas bcud len sems kyis ni/_/byang chub sngon du gzung bar bya/_/zhes pa shes rab ye shes kyi mngon par
[\[198a.2\]]dbang bskur ba ste thugs rdo rje rnam par spyod pa'o/_/de'i rjes su/_shes rab ye shes dbang bskur gyis/_/sems kyi rdo rje rnam par sbyangs/_/da ni bdag la bzhi pa yang /_/'dren pas bka' drin mdzad du gsol/_/zhes pa gsol ba btab ba can gyi slob ma la/_sngar gyi don gyi yang dag
[\[198a.3\]]pa'i de kho na nyid tshig gis bstan par bya ste/_ji skad gsungs pa'i tshigs mngon sum du gzung ba'i shes rab ye shes kyi dbang bskur ba de bzhin du bzhi par mngon par brjod cing 'bras bur gyur pa'i dbang bskur ba rin po che bshad par bya'o/_/ma yin par gzhan du na dam tshig zad pa'i 'jigs
[\[198a.4\]]pa de ni bcom ldan 'das kyis gsungs te/_ji ltar gsungs pa'i cho gas dbang bskur sbyin/_/slob ma'i mos pa'i yid ni yang dag brtag_/rgya chen zab mo'i tshul la lhag mos na/_/dbang bskur rin chen de nyi tshig gis sbyin/_/zhes pa dag slar yang /_dbang bskur med na rnal 'byor ba/_/_
[\[198a.5\]]rnal 'byor nyid la slu bar byed/_/mkha' la khu tshur bsnun pa dang /_/ri dgas skom ni 'thung ba'o/_/byang chub sems dpa'i 'dul ba la yang sdom pa med na ni thar ba 'dzin pa ma yin no zhes so/_/'o na 'di ni rgya chen po la lhag par mos pa'o zhes bya bar ji ltar khong du chud par bya zhe na/_
[\[198a.6\]]de gsungs pa/_chu skyar las ni chu yod dang /_/du ba las ni mer shes bzhin/_/byang chub sems dpa' blo ldan gyi/_/rigs ni mtshan ma dag las shes/_shin tu rab dang chu skyes gdong /_/dga' ba rab rgyas lus las skyes/_/de nyid bltas na mkhas pa yis/_/dam pa'i
[\[198a.7\]]slob ma rjes su gzung /_/zhes so/_/de nyid kye'i rdo rjer yang gsungs pa/_/dbang bskur rnam gsum dbyer med pa/_/rgyud 'di las ni rnam par gnas/_/slob dpon gsang ba shes rab dang /_/bzhi pa de yang de bzhin no/_/skad cig dgod dang lag pas thob/_/de yang 'khyud pa
[\[198b\]]
[\[198b.1\]]rgyud las te/_/dgod pa dag la slob dpon nyid/_/lta ba gsang ba de bzhin te/_/lag bcangs las ni shes rab nyid/_/gnyis gnyis 'khyud la de yang ngo /_/dga' ba dang ni mchog dga' nyid/_/dga' bral lhan skyes de bzhin te/_/sna tshogs dang ni rnam smin dang /_/rnam nyed de bzhin mtshan nyid
[\[198b.2\]]bral/_/dbang gi rim pa'i cho ga kun/_/shes rab yan lag chags las skyes/_/dga' ba'i bde ba cung zad skye/_/mchog tu dga' ba de bas lhag_/dga' bral dga' ba chags bral yin/_/lhag ma lhan cig skyes dgar 'gyur/_/dang po reg par 'dod pa ste/_/gnyis pa bde bar 'dod pa yin/_/_
[\[198b.3\]]gsum pa 'dod chags 'jigs pa nyid/_/de nas bzhi pa bsgom par bya/_/sna tshogs dang po'i dga' ba ste/_/rnam smin la ni mchog dga' ba/_/rnam nyed dga' bral dga' ba yin/_/mtshan bral lhan cig skyes dga' nyid/_/'khyud dang 'o byed la sogs pa/_/sna tshogs rnam pa sna tshogs
[\[198b.4\]]brjod/_/rnam smin de las bzlog pa ste/_/yang dag bde ba'i ye shes spyod/_/rang nyid bde ba spyad pa yi/_/gos ni rnam par nyed par gsungs/_/mtshan nyid bral ba gsum las gzhan/_/chags dang chags bral rnam par spangs/_/de nyid kyi phyir gsungs pa/_'dod chags ma yin chags
[\[198b.5\]]bral min/_/dbu mar dmigs par mi 'gyur ro/_/gsum po spangs pa nyid kyi phyir/_/lhan cig skyes pa byang chub brjod/_/de nyid nag po zhabs kyis gsungs/_/reg pa la sogs sna tshogs yin te pad+mar rdo rje gnas pa gang yin de ni rnam smin no/_/phyi nas bsrubs pa las skyes
[\[198b.6\]]chags pa'i me yis bsregs nas mgron la zhen pa'i phung po rnam nyed yin/_/de la yid ni 'dzin pas rlung dag lhan cig spyod cing chu skyes la ni lhag par gyur pa'i me/_/de 'dir rdzogs pa'i byang chub lam ste mtha' dag rgyal ba'i sku ni rnal 'byor bgrod bya mtshan bral lo/_/dA ri ka pa'i zhabs
[\[198b.7\]]kyis kyang gsungs pa/_nor bu'i rtsa bar rab tu gnas pa sna tshogs dga' ba tsam yin te/_/slar yang nor bu'i dbus su lhag ma'o rnam rtog dang bcas g.yo ba dang /_/de las steng du spyi bo'i thur ni 'dzag cing 'pho ba med pa'i gzugs/_/lhan cig skyes pa 'dam skyes la gnas sangs rgyas
[\[199a\]]
[\[199a.1\]]las ni gzhan pa ci/_/bi rU pa zhes bya ba'i zhabs kyis kyang gsungs pa/_ji snyed rang bzhin 'od gsal bsil zer can gyi sgo las khu ba lhung ba ma yin par/_/lha mo'i pad+ma'i 'dab ma'i nang du ro mnyam gyur pa rgyal ba'i tshogs rnams kyis/_/rdo rje'i spyi bo'i rtse mor spro zhing snying rjes mi
[\[199a.2\]]phyed 'gro la mdzad pa can/_/ji snyed dpal ldan snying rje'i stobs ni lhan cig skyes par shes bya khyab bdag gzugs/_/in+d+ra b+hu tI zhabs kyis kyang gsungs pa/_ji srid rdo rje nor bur rdo rje gsum ni bsreg cing g.yo ba'i zla ba rlung gis ni/_/chu skyes gnas kyi lte ba'i nang du 'gro bar 'dod pa'i skad ces
[\[199a.3\]]'di la brtan gyur pa/_/gang du rang dang gzhan la sogs pa'i rnam rtog bral gyur bya ba rnams ni dman pa'i yid/_/shes par bya ste lhan cig skyes pa'i de bzhin nyid ni slar yang rig par 'gro ba gsal/_/gzhan yang /_de yi rtsa bar ma yin po la'i snying por min/_/pad+ma'i sbyor ba med pa yang ni ma
[\[199a.4\]]yin te/_/ji snyed rdo rje'i rtse las 'pho ba med gyur pa/_/de snyed mtshan nyid bral bas lhan skyes mtshan nyid do/_/zhes pa la sogs pa'o/_/don 'di nyid dpal gsang ba 'dus pa las kyang gsungs pa/_bsgrub bya sgrub byed yang dag sbyor/_/gang de bsnyen par gsungs pa de/_/rdo rje pad+ma mnyam sbyor ba/_/_
[\[199a.5\]]nye bar sgrub pa zhes brjod do/_/hUM phaT yi ge yang dag ldan/_/sgrub pa la ni g.yo bar gsungs/_/ngo bo nyid kyis gang bde zhing /_/sgrub pa chen po zhes brjod do/_/bsgrub bya ni shes rab dang /_sgrub byed ni thabs te de dag yang dag par sbyor ba ni bsnyen pa'o/_/pad+mar rdo rje rab tu zhugs pa ni nye
[\[199a.6\]]bar sgrub pa'o/_/g.yo ba ni sgrub pa'o/_/ngo bo nyid kyis rang nyid bde zhing zhi ba ni sgrub pa chen por gsungs so/_/bsgrub bya dang ni sgrub byed dag/_rdo rje rab zhugs mthar dga' ba/_/shin tu bskyod pa'i byang sems kyi/_/mthar ni mchog tu dga' ba po/_/'pho ba la ni dga' bral gyi dga'
[\[199a.7\]]ba ste/_gang gi tshe 'di dag gi dbus su rang bde zhing zhi bar gyur pa de rjes lhan cig skyes pa'i dga' ba zhes pa'o/_/de nyid dpal kyai'i rdo rjer yang gsungs pa/_da ni thog ma dbus mtha' min/_/srid min mya ngan 'das pa 'ang min/_/'di ni mchog gi bde chen te/_/gzhan min
[\[199b\]]
[\[199b.1\]]gzhan pa min pa'ang min/_/mchog tu dga' ba srid par brjod/_/dga' bral las ni mya ngan 'das/_/dbu ma dga' ba tsam nyid de/_/'dis ni lhan cig skyes pa'ang spangs/_/mchog tu dga' bas yang dag thob/_/sna tshogs spangs pa'i skad cig la/_/ston pas gsungs pa sems dpa' che/_/_
[\[199b.2\]]bde ba chen po gzung bar gyis/_/ji srid byang chub mthar thug par/_/sems can don gyi rdo rje 'dzin/_/zhes pa la sogs pa rgya cher ro/_/'o na ji ltar rnam pa gsum po de dag dbyer med par gsungs she na/_'bras bu rgyu las gzhan min phyir/_/rnam gsum mngon du rab grag ste/_/_
[\[199b.3\]]dga' bral dga' ba'i dbus dag tu/_/bzhi pa rnam par bsal phyir ro/_/'o na ji ltar 'di dag gi dbus nyid du rab tu gsal bar bshad ce na/_/mchog gi mtha' dang dga' bral dbus/_/stong dang stong min he ru ka/_/zhes pa'i gsung las so/_/stong dang stong min zhes pa ji ltar
[\[199b.4\]]zhe na/_thog ma tha ma med zhi ba/_/dngos dang dngos med bdag nyid gtso/_/rang nyid snying rje dbyer med pa/_/byang chub sems zhes brjod par bya/_/zhes pa grub pa'i mtha' las so/_/'di nyid thabs gang gis bskyed par bya zhe na/_dkyil 'khor 'khor lo'i thabs dang ni/_/rang byin
[\[199b.5\]]brlab pa'i rim pa yis/_/byang chub sems ni bskyed par bya/_/kun rdzob don dam gzugs can no/_/'di dag ni gang gis brjod par mi nus te/_gang dang gang gi phyir zhe na/_so so rang rig ye shes 'di/_/ngag gi las 'das spyod yul te/_/rang byin brlab pa'i rim pa 'dis/_/kun mkhyen
[\[199b.6\]]ye shes de rang bzhin/_/gzhan gyis brjod min lhan cig skyes/_/gang du yang ni mi rnyed de/_/bla ma'i rim pa nyer bsten dang /_/bdag nyid bsod nams las shes bya/_/bla ma'i zhal gyi bka' drin dang /_/rang nyid bsod nams che ldan pa/_/'dzin pa las kyi ye shes ni/_/ngag gi lam
[\[199b.7\]]'das spyod yul lo/_/de gsungs pa/_gang gis 'di ni rjod par byed pa'i tshe/_/thams cad mkhyen pa'ang tshig gis phongs gyur pa/_/byed pa dang bral 'gro la rtag tu shar/_/bde ba'i rgyal po gcig nyid rgyal gyur cig_/sa ra ha pa'i zhabs kyis kyang gsungs pa/_/de yi de nyid bla ma yi/_/_
[\[200a\]]
[\[200a.1\]]gsung las bla mas rtogs par 'gyur/_/lhan skyes gnas skabs bdud rtsi'i ro/_/gang du smra zhing ci ltar shes/_/slar yang /_'di ni blo yi spyod yul ma yin tshig gi spyod pa las/_/ring du gyur cing bla ma dngos po'i gtam gyi 'jug pas stong /_/rgyud kyi rim pas snying rje la sogs
[\[200a.2\]]yon tan 'jug 'gyur pa/_/rang nyid dad dang ldan pa'i snying la go 'phang ster bar byed/_/'on byang chub sems kyi sa'i mtshan nyid ci zhe na/_de gsungs pa/_dbang po rnams ni rang nyid bzhin/_/yid ni nang du zhugs pa bzhin/_/tshig ni nyams pa bzhin du 'jug_/lus ni bde bas yang dag
[\[200a.3\]]rgyas/_/dbang po'i tshogs ni nyams shing 'jug pa med/_/rnam rtog ma rdzogs srid pa'i sa bon te/_/dga' ba'i rang bzhin 'di ni nam mkha' yi/_/me tog bsil ba'i ro la myang ba'o/_/dbang po'i lam ni rnam par zhi gyur cing /_/nyams par gyur pa'i rang bzhin gang yin pa/_/de yi
[\[200a.4\]]'bras bu lan cig skyes dga' ste/_/lus kyi me tog bla ma'i zhal las dris/_/de nyid gsungs pa/_gang zhig shar bas dus rnams nyams zhing spyi bor gnas/_/yul dang dbang po mtshungs pa de la phyag 'tshal lo/_/gang yang mngon dga' rgyal pa'i mdzes sku gcig pu nyid/_/sad gyur
[\[200a.5\]]de yang mkhas pa'i snying la bcang bar gyis/_/slar yang /_blo yi rnam rtog rnam par bcom na ni/_/gang 'dir dam pa'i bde ba stobs byed do/_/bya ba de yang mkhas pa rnams kyis bya/_/gzhan yang /_phun tshogs bsam pa dang ldan nyid/_/ces pa la sogs pa rgya cher ro/_/de'i phyir yang dag
[\[200a.6\]]pa'i bla ma dam pa la slob ma dam pas gus par bya zhing gsum la 'jug pa'i bde ba chen po rang gis rig par bya'o zhes pa'o/_/de'i rjes thogs nyid la shes rab ma de'i lag pa slob ma'i lag par gtad cing /_me tog gi phreng ba bcings nas/_de gnyis rang gi lag pa g.yon pas bzung ste/_
[\[200a.7\]]rdo rje dang bcas pa'i lag pa g.yas pa slob ma'i mgo bor bzhag la dkyil 'khor gyi mdun du/_'dir ni khyed rnams dbang po lags/_/bdag gis 'di la 'di gtad do/_/zhes de bzhin gshegs pa rnams dbang por bcug ste/_thabs gzhan gyis ni sangs rgyas min/_/'gro gsum 'di
[\[200b\]]
[\[200b.1\]]yang dag pa min/_/de phyir 'di dang bral bar ni/_/khyod kyis nam yang ma byed cig_/'di de sangs rgyas thams cad kyi/_/rig ma'i brtul zhugs bla na med/_/rmongs pa gang zhig 'da' byed pa/_/de la mchog gi dngos grub med/_/ces brjod cing rig ma'i brtul zhugs gzung bar bya ste/_'di ni
[\[200b.2\]]rig ma'i brtul zhugs sbyin pa'i cho ga'o//_//de nas slob ma rdo rje sems dpa'i gzugs su rnam par bsgoms la/_'di de sangs rgyas thams cad nyid/_/rdo rje sems dpa'i phyag na gnas/_/khyod kyis kyang ni rtag tu zung /_/phyag na rdo rje'i brtul zhugs brtan/_/zhes brjod nas rdo rje lag pa
[\[200b.3\]]g.yas par sbyin zhing des kyang /_oM sarba ta thA ga ta sid+d+hi badzra sa ma ye tiSh+Tha e Sha satwaM d+ha ra ya mi badzra satwa hi/_hi hi hi hi hUM zhes brjod de gzung bar bya'o/_/zhes pa rdo rje'i brtul zhugs sbyin pa'i cho ga'o//_//de nas sangs rgyas thod pa dang bde mchog dang /_kye'i rdo rje la sogs pa gang yang rung ba'i
[\[200b.4\]]snying po'i sngags kyis kha T+wAM ga dang Da ma ru dang pad+ma'i snod rnams la lan gsum bzlas la/_rdo rje sems dpa'i phyag rgya 'di/_/phyi dang nang du yang dag gnas/_/de nas kha T+wAM cang te'u/_/snod sbyin dpa' bos gzung bar bgyi/_/zhes pa'i tshigs su bcad pa brjod cing 'dzin du gzhug go/_
[\[200b.5\]]kha T+wAM ga la sogs pa las gzhan spyod pa'i yan lag rgyud du gsungs pa rnams kyang /_deng de'i 'khor lo'i dbang phyug gi snying po'i sngags kyis bzlas la/_/rdo rje sems dpa' zhes pa la sogs pas 'dzin du bzhug go/_/de ltar yang dpal gsang ba 'dus pa las/_/thor tshugs
[\[200b.6\]]cod pan 'dzin pa gzugs/_/kha dog dkar po lta bu che/_/thams cad cho ga bzhin du bya/_/sngags kyi sdom pas yang dag bsdam/_/sdong bu rtsa ba 'bras bu ste/_/longs spyod kun la mnyam par spyad/_/ces pa la sogs pas rig ma'i brtul zhugs yang dag par blangs te spyod pa'i brtul
[\[200b.7\]]zhugs bya bar gsungs so/_/gang yang btsun mo'am skyes pa spyod pa'i brtul zhugs ni/_/de rnams rdo rje phag mo'i gzugs sam bdag med ma'i gzugs sam me tog lhung ba dang rjes su mthun pa'i rigs kyi lha'i gzugs dang /_skyes pa rnams bde mchog dang kye'i rdo rje la sogs
[\[201a\]]
[\[201a.1\]]pa gang yang rung ba'i gzugs su rnam par bsams la/_de dang de la snying ga'i sa bon gyi 'od zer gyis bkug pa'i ye shes kyi lha rnams gzhug cing /_'khor lo'i gzugs kyis mi bskyod pa/_rna cha'i bdag nyid 'od dpag med/_/mgul gyi phreng ba rin chen dbang /_/_
[\[201a.2\]]lag pa rnam par snang mdzad dran/_/ska rags la ni don yod gnas/_/yan lag kun la rdo rje 'dzin/_/zhes gsungs pas rim pa ji lta ba bzhin du 'khor lo dang /_rna cha dang /_mgul rgyan dang /_gdu bu dang /_ska rags dang /_thal ba rnams la mi bskyod pa dang /_'od dpag med dang /_rin
[\[201a.3\]]chen 'byung ldan dang /_rnam par snang mdzad dang don yod grub pa dang rdo rje sems dpa'i gzugs su skad cig gis bsams te/_de dang de'i ye shes sems dpa' de bzhin du spyan drangs pa bcug nas/_mi bskyod pa la sogs pa yongs su gyur pa las 'khor lo la sogs pa'i phyag
[\[201a.4\]]mtshan rnams mi bskyod pa la sogs pa'i rang bzhin nyid do zhes bya ba la sogs par lhag par mos la/_oM d+ha ra d+ha ra d+hA ra ya d+hA ra ya ma rda ma rda badzra d+h+r-i ka phaT swA hA/_zhes pas lan gsum bzlas pa'i 'khor lo de dang de'i mgor rdo rje sems dpa' zhes pa la sogs pa'i tshigs su bcad
[\[201a.5\]]pas te/_bud med kyi phyogs la ni dpa' bo zhes pa'i tshab tu lha mo zhes pa bcug cing brjod pas gzhag par bya'o/_/oM badzra d+harma sa ma ya s+t+waM hu lu hu lu A ro l-ika phaT swA hA/_zhes pa lan gsum bzlas pa'i rna rgyan gnyis ni rna ba dag la'o/_/oM badzra sUR+Ya ta mo bud+d+ha ma na sa ma ya
[\[201a.6\]]s+t+waM a rat+na d+h+r-i ka phaT swA hA/_zhes pa lan gsum bzlas pa'i mgul rgyan gyi ni mgrin par ro/_/oM shA shwa ta par ma shA shwa ta e h+ye hi dzi na dzikaphaT swA hA/_zhes pa lan gsum bzlas pa'i lag gdub gnyis ni lag pa dag la gdu bu bzhin no/_/oM phuHphuHhi hi hi pradz+nyA d+h+r-i ka phaT swA hA/_
[\[201a.7\]]zhes pa lan gsum bzlas pa'i ska rags ni sked pa la'o/_/yang dag gnas zhes pa'i rjes la/_rim pa ji lta ba bzhin du/_'khor lo mi bskyod pa yi gzugs/_/zhes pa dang /_rna rgyan gnyis ni gsung rdo rje/_/zhes pa dang /_mgul rgyan phreng ba rin 'byung ldan/_/zhes pa dang /_lag gdub
[\[201b\]]
[\[201b.1\]]rtag pa'i bdag nyid do/_/zhes pa dang /_ska rags don yod grub pa ni/_/zhes bcug ste/_rdo rje sems dpa' zhes pa la sogs pa brjod par bya'o/_/oM badzra satwa hUM zhes pa lan gsum bzlas pa'i thal ba ni yan lag thams cad la dgod par bya'o/_/bud med rnams kyis ni thal ba dang bral
[\[201b.2\]]ba'i phyag rgya gzung bar bya ste/_skyes pa rnams kyis ni thal ba lhan cig phyag rgya drug go/_/gang yang bud med skyes pa lta stangs la sogs pa'i nus pa thob pas gzhan don du dpa' bo'i brtul zhugs blang bar 'dod na/_de rnams rdo rje phag mo'i gzugs dang bde mchog gi gzugs ye
[\[201b.3\]]shes sems dpa' dang ro gcig tu rnam par bsams la/_'khor lo la sogs pa sngar bzhin du mos pa bya zhing /_mgo bo'i phreng ba la sogs pa rnams rang rang gi sngags kyis lha'i rang bzhin du mos te/_oM badzra bai ro tsa nI ye hUM hUM phaT swA hA/_zhes pa lan gsum bzlas
[\[201b.4\]]nas 'khor lo la sogs pa de bzhin du bsgom par bya'o/_/sangs rgyas lnga'i bdag nyid kyi thod pa yang ste/_bai ro tsa na'i sngags gang yin/_mgo bor thod pas brgyan pa'o/_/zhes gang gsungs pa'o/_/thod pa ni 'dir 'khor lo'i gzugs kyang ngo /_/oM hr-IHha ha hUM hUM phaT/_ces lan
[\[201b.5\]]gsum bzlas pa'i rna rgyan gnyis te/_yi ge bdun pa'i gsang sngags kyis/_/rna rgyan gyis ni rna bar mdzes/_/zhes gang gsungs pa'o/_/rdo rje phag mo'i rtsa ba'i sngags sam/_oM sarba bud+d+ha zhes pa la sogs pa'i sngags kyis lan gsum bzlas pa'i mgul rgyan te/_
[\[201b.6\]]rdo rje phag mo'i sngags gang yin/_mgrin par mgul rgyan rnam par brgyan/_/zhes gang gsungs pa'o/_/oM haH/_na ma hi/_swA hA hu/_bau Sha Da he/_hUM hUM ho phaT haM/_zhes pa lan gsum bzlas pa'i gdu bu gnyis te/_dpa' bo'i go cha drug gis ni/_phyag rgya 'di ni lus la mdzes/_/_
[\[201b.7\]]zhes gang gsungs pa'o/_/oM baM hoM yaM hriM hUM hUM phaT phaT/_ces pa lan gsum bzlas pa'i ska rags te/_rnal 'byor ma drug ces pa yi/_/sngags kyis ska rags rgyan du bya/_/zhes gang gsungs pa'o/_/oM shrI badzra he he ru ru kaM hUM phaT DA ki nI dz+wa la sam+ba raM swA hA/_zhes pa lan gsum
[\[202a\]]
[\[202a.1\]]bzlas pa'i mi mgo lnga bcu'i phreng ba ni mgrin pa la ste/_lha yi snying po'i sngags kyis ni/_/brgya phyed phreng bas rnam par brgyan/_/zhes gang gsungs pa'o/_/oM sarba bud+d+ha DA ki nI ye badzra bar+Na nI ye hUM hUM phaT phaT swA hA/_zhes pa lan gsum bzlas pa'i stag gi pags
[\[202a.2\]]pa ni sham thabs kyi ched du ste/_sangs rgyas kun gyi mkha' 'gro mas/_/pags pa'i gos ni 'dzin pa mchog_/ces gang gsungs pa'o/_/oM pra tsaN+De hUM hUM phaT/_ces pa la sogs pa nas/_oM rU pi nI ye hUM hUM phaT/_ces pa'i bar sngags sum cu rtsa drug gis lan gsum bzlas shing /_'chad
[\[202a.3\]]par 'gyur ba'i mtshan nyid can gyi sngags kyis/_gang ba'i snod ni lag par te/_/'khor lo kun gyi rnal 'byor ma'i/_/sngags kyis btung ba'i thod pa'o/_/zhes gang gsungs pa'o/_/kha T+wAM ga dang Da ma ru/_/na mo b+ha ga wa te bA re sha ya zhes pa bcom ldan 'das kyi rtsa ba'i sngags kyis
[\[202a.4\]]lan gsum mngon par bsngags te/_rdo rje sems dpa' la sogs pa'i tshigs su bcad pas so/_/slar yang sngags de nyid kyis lan gsum bzlas pa'i tshangs skud dang /_mgrin par 'phyang ba'i do shal dang /_rdo rje'i rgyan dang /_rkun ma'i skra las byas pa'i cod pan dang /_skor gnyis pa'i
[\[202a.5\]]ska rags dang /_thal ba dang /_dpung rgyan dang /_rkang gdub dang /_g.yer kha rnams ni rang rang gi gnas su ste/_dpa' bo'i rtsa ba'i sngags kyis kyang /_/tshangs skud la sogs gnas su gdags/_/zhes gang gsungs pa'o/_/de la phreng gcig gis tshangs skud bya'o/_/phreng brgyad
[\[202a.6\]]kyis ni ska rags te/_de nyid bud med kyi rked par bcu drug gis te/_nyi shu rtsa lngas ni do shal lo/_/gang yang /_skud pa gcig gis tshangs skud de/_/skud pa brgyad kyis ska rags nyid/_/bud med bcu drug shes par bya/_/nyi shu rtsa lnga'i phreng ba can/_/zhes gsungs pa'o/_/yang na
[\[202a.7\]]mi'i rgyus pa las byas pa'am/_skra las byas pa'i tshangs skud do/_/'dir 'khor lo la sogs pa dang rdo rje'i rgyan rnams ni ji ltar rigs par mi'i rus pa las byas pa'o/_/de la gcig ni spyi bor te/_de skad du/_thod pa'i dum bu so lnga par/_/byas pa'i cod pan 'dzin par byed/_/_
[\[202b\]]
[\[202b.1\]]ces gsungs so/_/dpa' bo'i spyod pa'i brtul zhugs nyid la/_rgyal bu gzhon nu'i brtul zhugs kyi spyod pa dang /_rdo rje thod pa'i spyod pa'i brtul zhugs zhes kyang dpal sam+bu Ta'i rgyud du gsungs so/_/de'i rjes su phyag rgya lnga la sogs pa rtag tu mchod pa bya'o zhes pa spyod pa'i brtul zhugs sbyin pa'i cho
[\[202b.2\]]ga'o//_//de nas mchog sbyin bla ma yis/_/phyag rgya yang dag lung bstan bya/_/de nyid de bzhin gshegs gyur nas/_/slob ma rdo rje 'dzin bdag nyid/_/g.yon pas chos gos 'dzin pa dang /_g.yas pas mchog sbyin phyag ldan pas/_de bzhin gshegs kun lhan gcig tu/_/tshigs bcad 'di
[\[202b.3\]]nyid brjod par bya/_/srid pa'i ngan 'gro las bton pas/_/srid mtha' shin tu grub bya'i phyir/_/rdo rje sems dpa' de bzhin gshegs/_/bdag gis khyod 'dri lung bstan bgyi/_/kye'i che ge mo rdo rje zhes bya ba'i de bzhin gshegs pa sid+d+h+ya sa ma ya s+t+waM b+hu r+b+h+ya wa swaHzhes pa'i sngags brjod cing
[\[202b.4\]]slob ma lung bstan par bya ste/_gang yang 'di ltar bstan pa la de bzhin gshegs pa thams cad kyis dbyangs gcig tu bla na med pa yang dag par rdzogs pa'i byang chub tu lung ston par mdzad do zhes pa lung bstan pa'i cho ga'o//_//rig ma dang rdo rje dang spyod pa'i brtul zhugs dang /_lung bstan
[\[202b.5\]]pa 'di rnams la rgyud la sogs pa kha cig tu ni dbang bskur pa nyid kyi tha snyad byas so/_/de'i rjes su slob ma rnam par snang mdzad la sogs pa'i gzugs bsam gtan gyi mdun/_'khor lo rin chen de bzhin du/_/pad+ma dang ni rdo rje ste/_/rjes su gnang ba de rnams sbyin/_/tshigs su bcad pa
[\[202b.6\]]'di rnams sbyin/_/sems can kun la phan don du/_/sems can kun la thams cad nas/_/ji ltar sna tshogs 'dul ba yi/_/chos kyi 'khor lo rab tu bskor/_/dzA ya dzA ya sarba ta thA ga ta a d+hi pa ti pra wa rta ya d+harma tsakraM sems can kun la phan don du/_/ji ltar sna tshogs 'dul
[\[202b.7\]]ba yi/_/sangs rgyas rin chen rab tu ston/_/oM badzra rat+na d+harma bi shud+d+ha dz+nyA na a b+hi zhe ka pA ta oM oM oM/_/sems can kun la phan don du/_/'jig rten kun la thams cad nas/_/ji ltar sna tshogs 'dul ba yi/_/'dod chags dag pa rab tu ston/_/oM badzra d+harmA bi shud+d+ha dz+nyA na rA ga pad+ma
[\[203a\]]
[\[203a.1\]]dal swa b+hA wa badzri AH/_sems can kun la phan don du/_/'jig rten kun la thams cad nas/_/ji ltar sna tshogs 'dul ba yi/_/rdo rje'i mchod pa rab tu bskor/_/badzra karma bi shud+d+ha dz+nyA na sarba pU dza swA b+hA wa AHTha/_slar yang khyad par gyi rjes su gnang ba sbyin par bya ste/_oM badzra b+ha Sha raM
[\[203a.2\]]zhes brjod cing a yig las skyes pa'i dung dang /_g.yon par dbyangs tha ma las skyes pa'i dril bu dbyangs tha ma brjod cing byin la/_slob ma dril bu 'khrol du gzhug cing /_thams cad nam mkha'i mtshan nyid de/_/nam mkha' la yang mtshan nyid med/_/nam mkha' mnyam par sbyor ba
[\[203a.3\]]yis/_/kun mchog mnyam pa nyid du gsal/_/deng nas brtsams te dang bcas pa'i/_/sems ni bskyed pa tsam gyis ni/_/chos kyi 'khor lo rab tu bskor/_/chos kyi dung ni bla med pa/_/kun nas yongs su gang bar gyis/_/zhes pas so/_/slar yang /_rnam pa sna tshogs las byas pa'i/_/rin
[\[203a.4\]]chen bdun ni gtad par bya/_/gri gug dang ni kha twAM ga_/bgrang phreng glegs bam sa bor/_/gyo mo rnal 'byor dbyug pa dang /_/zhes brjod pa'i mthar/_pad+ma'i lag pas lham dang ni/_/rnal 'byor pa yi sgom thag rnams/_/legs par dga' ba'i bsam pa yis/_/sngags
[\[203a.5\]]chen de yis sbyin par bya/_/the tshom med pa'i bsam pa yis/_/khyod 'dir blo gros ngan mi bya/_gsang sngags spyod pa'i tshul mchog ni/_/mnyam med rang gis rang gsal bya/_/de ltar byas na sangs rgyas la/_/phan btags byas pa gzo ba yin/_/rdo rje 'dzin pa de kun yang /_/khyad
[\[203a.6\]]la rtag tu kun srung mdzad/_/shes rab las kyi rang bzhin bdag_/yid bzhin nor bu ltar mtho bas/_/skye med dogs dang bral ba yis/_/de ltar sems can don gyis shig_/ces brjod do/_/des phyag byas la/_gtso bos ji ltar bka' bsgo ba/_/de bzhin du ni bdag gis bgyi/_/_
[\[203a.7\]]zhes brjod par bya ste rjes su gnang ba sbyin pa'i cho ga'o//_//de'i rjes su/_spyi bo ru ni gdugs bzung nas/_/skor ba byed du bcug nas ni/_/dkyil 'khor sgor ni thal sbyor ba/_/gdugs pa bcas dbab cing 'di brjod bya/_/rgyud rnams 'dzin par gyur pa yi/_slob ma 'di ni phul ba
[\[203b\]]
[\[203b.1\]]lags/_/zhes brjod pas de ltar dkyil 'khor gyi dbang phyug la gsol ba btab la/_gdugs gzhan du gzhag nas slob ma'i snying la 'bab pa'i tshig brjod par bya ste/_da ni khyed rnams dkyil 'khor gyi/_/slob dpon sngags dang rgyud 'dzin par/_/sangs rgyas byang chub sems dpa' dang /_/_
[\[203b.2\]]lha rnams kyis kyang dgongs par 'gyur/_/sems can rnams la brtse don du/_/khyed kyis dkyil 'khor cho ga bzhin/_/rab tu 'bad pas bri bar bya/_/sgrub pa po rnams sngags la sbyor/_/mchog tu gsang ba dam pa yi/_/dkyil 'khor mthong bzhin rab zhugs pas/_/sdig pa kun
[\[203b.3\]]las rnam par grol/_/de ring khyod rnams bde bar gnas/_/bde chen thog pa 'di la ni/_/phyin chad 'chi ba yod med de/_/srid pa'i sdug bsngal las khyod 'das/_/srid pa shin tu mtha' grub po/_/sangs rgyas rdo rje can kun gyis/_/de ring tshe ldan dbang bskur te/_/khams gsum gyi
[\[203b.4\]]ni rgyal srid che/_/rje bo nyid du khyod nges so/_/'dod chags bral ba lta bu'i sdig_/khams gsum na ni gzhan med de/_/de bas 'dod la chags bral nyid/_/khyod kyis nam yang mi bya'o/_/'dod pa kun la spyod pas khyod/_/gang la 'jigs pa med par gyis/_/sha lnga bdud rtsi lnga bza'
[\[203b.5\]]bya/_/de las gzhan yang dam tshig bsrung /_/srog chags gsad par mi bya zhing /_/bud med rin chen spang mi bya/_/slob dpon spang bar mi bya ste/_/sdom pa las ni 'da' mi bya/_/shes rab thabs kyi bsam pa yis/_/mi bya cung zad yod ma yin/_/ma 'jigs khyod la sdig pa med/_/_
[\[203b.6\]]rdo rje sems dpa'i gsung ji bzhin/_/zhes pa'o/_/dbugs dbyung ba sbyin pa'i cho ga'o//_//dbyugs dbyung sbyin nas slob ma la/_/bla mas dam tshig spyod rigs bya/_/rigs lnga las ni yang dag byung /_/dam tshig lnga ni mnyan par gyis/_/sangs rgyas chos dang dge 'dun te/_/dkon
[\[203b.7\]]mchog gsum la skyabs su song /_/'di ni sangs rgyas rigs dge ba'i/_/dam tshig sdom pa yin par 'dod/_/rdo rje dril bu'i phyag rgya yang /_/blo chen khyod kyis gzung bar bya/_/byang chub sems gang de rdo rje/_/shes rab dril bu zhes byar brjod/_/slob dpon brnyas par mi bya ste/_/_
[\[204a\]]
[\[204a.1\]]bla ma sangs rgyas kun dang mnyam/_/'di ni rdo rje'i rigs dag pa'i/_/dam tshig sdom pa yin par gsungs/_/rin chen rigs la de bzhin du/_/nyin dang mtshan mo lan gsum du/_/zang zing chos dang mi 'jigs byams/_/sbyin pa rnam bzhi rab tu sbyin/_/phyi dang gsang ba theg pa
[\[204a.2\]]gsum/_dam chos khyod kyis gzung bar bya/_/'di ni pad+ma'i rigs dag pa'i/_/dam tshig sdom pa mchog yin no/_/las kyi rigs mchog chen po la/_/sdom pa thams cad ldan par ni/_/yang dag nyid du gzung bar bya/_/mchod pa'i las kyang ci nus bgyis/_/'di las gzhan du'ang
[\[204a.3\]]bcu bzhi ni/_/rdo rje'i theg la pham par bshad/_/nyin lan gsum dang mtshan lan gsum/_/nyin re zhing ni bzlas par bya/_/bshes gnyen rdo rje'i spun zla dang /_/rnal 'byor ma rnams bsnyen bkur bya/_/spang bar mi bya dor mi bya/_/ji ltar nus bzhin yang dag spyad/_/theg pa dman
[\[204a.4\]]pa 'dod mi bya/_/sems can don la rgyab phyogs min/_/'khor ba yongs su mi spong zhing /_/mya ngan 'das la rtag dga' min/_/lha rnams dang ni gsang ba pa/_/khyod kyis brnyas par mi bya zhing /_/phyag rgya bzhon pa mtshon cha dang /_/mtshan ma 'gom par mi bya 'o/_/khyod kyis
[\[204a.5\]]srog chags gsad mi bya/_/ma byin par yang mo blang ngo /_/'dod pa log par mi spyad cing /_/brdzun du smra bar mi bya'o/_/sems can gdul phyir ma gtogs pa/_/bya ba ma yin pa thams cad spangs/_/dam pa nye bar bsten bya zhing /_/rnal 'byor ma kun bsnyen bkur bya/_/lus kyi las ni
[\[204a.6\]]rnam gsum dang /_/ngag gi rnam pa bzhi rnams dang /_/yid kyi rnam pa gsum dag ni/_/ci nus par ni rjes su skyongs/_/'di dag dam tshig yin par gsungs/_/da ni khyod kyis bsrung bar bya/_/de bzhin des kyang brjod par bya/_/slob dpon bdag nyid chen po ste/_/_
[\[204a.7\]]gtso bos ji ltar bka' stsal pa/_/de bzhin du ni bdag gis bgyi/_/de ltar yid ni rab dang rdo rje nyid du gyis/_/rang gi dam tshig mi zad bde ster snod du gyis/_/'gro ba bde ba nyung las rdo rje sems dpa' dang /_/mtshungs pa'i rtag pa nyid du phyin par 'gyur/_/_
[\[204b\]]
[\[204b.1\]]gzhan yang gang dag cho ga ji lta ba bzhin du mngon par dbang bskur ba la dge ba nyid kyi phyir/_sangs rgyas dang byang chub sems dpa' thams cad kyis sdug pa'i bu dang 'dra bar thugs dang bas gsang sngags par dgongs par mdzad pa 'di ni chos rnams kyi chos nyid yin no zhes so/_/dam tshig bsgrag
[\[204b.2\]]pa'i cho ga'o//_//de ltar mngon par dbang bskur ba thob cing dbugs phyung bas dga' ba'i slob mas kyang /_de bzhin du bgyi'o zhes pa dang /_deng bdag skye ba 'bras bur bcas/_/bdag gi gson pa'ang 'bras bur bcas/_/de ring sangs rgyas rigs su skyes/_/sangs rgyas sras su dang
[\[204b.3\]]bdag gyur/_/zhes brjod par bya'o/_/de nas rjes su mthun pa'i yin/_/slob ma las ni blang bya ste/_/des kyang dkyil 'khor de nyid ni/_mngon du byas nas slar yang dbul/_/rgyal srid sa gzhi chung ma dga' ba'i bu dang bran mo de ni de bzhin bran bzang dang /_/glang po rta dang nor dang so ba gser
[\[204b.4\]]dang shing rta gos dang mtshon cha de bzhin du/_/phun tshogs ma he rnams dang khyim sogs mchog de rnams dang dam pa rnams kyang bsten pa ste/_/bdag nyid kyang ni nges par shes bya gzhan ci'ang slob ma rnams kyis rig pa'i bla ma la'o/_/de ma byas na bsod nams ci/_/smyung gnas dang ni
[\[204b.5\]]dka' thub gang /_/bla na med mdzad slob dpon ni/_/rdo rje sems dpa' mchod par bya/_/de la phul bas sangs rgyas rnams/_/kun la rtag tu phul bar 'gyur/_/de la byin pas bsod nams tshogs/_/tshogs las dngos grub bla na med/_/mdor na de 'dra'i bya ba rnams/_/bla ma dam
[\[204b.6\]]pa mnyes bzhin bya/_/bla ma mnyes na dngos grub las/_/gzhan min zhes ni thub pas gsungs/_/zhes pa la sogs pa'o/_/da ni dbang gi dag pa bshad de/_/'dir me tog lhung bas nye bar mtshon pa'i de bzhin gshegs pa'i rang bzhin gyis yongs su dag pa nges par gsal bar
[\[204b.7\]]bya ba'i phyir/_mgo bo'i phreng ba'i dbang bskur ba'am/_/ma rig pa'i dri ma 'khrud par nus pa nyid du bsgrub pa'i phyir chu'i mngon par dbang bskur ba'o/_/rgyas 'debs kyi de bzhin gshegs pa 'dus bya ba bskyed pa dang /_gtsug tor bskyed par nus pa nyid kyi chen du cod pan gyi
[\[205a\]]
[\[205a.1\]]mngon par dbang bskur ba'o/_/nyon mongs pa la sogs pa'i dgra rtsa ba nas 'don pa nyid kyi phyir dpa' bo'i dar dpyangs 'ching ba ni cod pan gyi dbang gi 'khor yin te/_kha cig tu ni dbang bskur ba tha dad par brjod do/_/dbyer med pa'i ye shes skye bar 'gyur bar nus pa nyid du bsgrub
[\[205a.2\]]pa'i phyir rdo rje'i mngon par dbang bskur ba'o/_/stong pa nyid dang snying rje dbyer med pa bla na med pa'i ye shes 'byung ba'i mnga' bdag chos 'byung rtogs par bya ba'i ched du chos 'byung mtshon par byed pa dril bu sgra dang bcas pas mngon par dbang bskur ba'o/_/bdag po'i ched du mngon par
[\[205a.3\]]dbang bskur ba ni bdag po'i dbang du yang brjod do/_/'byung bar 'gyur ba na thub pa'i dbang po'i go 'phang gi ming du 'os pa'i sa bon bsgrub pa'i ched du ming gi mngon par dbang bskur ba'o/_/'di nas brtsams te rnam par dag pa zung 'jug gi byang chub rtogs par bya ba'i ched du
[\[205a.4\]]brtson par gyis shig ces nges par bya bar dgongs nas de'i rang bzhin gyi rdo rje 'dzin pa la sbyor ba ni rdo rje'i dam tshig go/_/chos kyi phung po brgyad khri bzhi stong ston pa'i nges pa ster ba'i de bzhin nyid rtogs pa la sbyar ba'i ched du sgra dang bcas pa'i dril bu'i dam tshig go_/shes rab
[\[205a.5\]]dang thabs kyi rang bzhin bde ba chen po'i bdag nyid rdzogs pa'i sangs rgyas kyi rang bzhin shin tu brtan par nus pa nyid du bsgrub pa'i phyir phyag rgya'i dam tshig go/_/de nyid kyi phyir mkha' 'gro ma rdo rje gur las/_dam tshig gnyis kyi 'khor can phyag rgya'i dam tshig kho na
[\[205a.6\]]rdzogs pa'i sangs rgyas kyi dbang du gsungs so/_/rgyud gzhan du ni dam tshig gsum slob dpon gyi dbang gi don du gsungs te/_de ltar yang sngar shes rab bcu drug ces pa la sogs pa gsungs so/_/dri ma 'khrud par nus pa nyid ni dam tshig gsum gyi rnam par gzhag
[\[205a.7\]]ba gnyi ga la mi 'gal lo/_/ji ltar sa bcu pa la phyir mi ldog pa'i byang chub sems dpa' chen po rnams phyogs bcu'i de bzhin gshegs pa rnams kyis mngon par dbang bskur ba de bzhin du/_dam tshig gsum dang bcas pa 'di yang de rnams dang bla mas dpag tu
[\[205b\]]
[\[205b.1\]]med pa'i sems can gyi phung po la gzhal du med pa'i chos ston pa la sogs pa'i slob dpon du bya ba'i ched du khams gsum gyi chos kyi rgyal srid la dbang bas na/_slob dpon gyi dbang bskur ba ni phyir mi ldog pa rnams dang 'dra bas na phyir mi ldog pa'i dbang ste phyir mi ldog pa nyid kyi sa bon nyid
[\[205b.2\]]kyang bskrun par byed pa'o/_/de'i phyir de la ltos nas phyir mi ldog par bya ba'i ched du dbang bskur ba dang /_phyir mi ldog par bye dpa'i dbang bskur ba ni/_phyir mi ldog pa dang ldan pa'i dbang dang phyir mi ldog pa'i dbang du brjod do/_/de nyid kyi phyir/_rdo rje gsang ba ye shes kyis/_/slob dpon
[\[205b.3\]]zhes bya gsum du 'dod/_/ces pa'i lugs ni blo gros ngan pa rnams kho na'i yin no/_/'di dag la sogs pas ni nyan thos kyi dam tshig gis rtse ba spang bar bya'o zhes pa'i nges pa'i ched du/_rdzogs pa'i sangs rgyas rdo rje 'dzin pas rdo rje lhan cig rab tu sbyor bas rtse bar bya ba'i don du gang gis me
[\[205b.4\]]tog 'thor ba'o/_/rdzogs pa'i sangs rgyas rdo rje 'dzin pas rtag tu rang gi dam tshig la mchod par bya'o zhes pa ni/_phreng ba kun nas 'phang ba'o/_/sems can thams cad kyi bsam pa ji lta ba bzhin du dam pa'i chos yang dag par brjod pa'i don du oM gyi yi ge dang swA'i yi ge klog pa'o/_/_
[\[205b.5\]]sangs rgyas kyi gar rab tu bskor zhing gar gyi rjes su chags pas skye bo rnams gdul ba'i ched du ting ting shags 'dzin pa'o/_/sems can thams cad la sangs rgyas kyi ye shes 'jug pa'i don du spos kyi kun du bskyod pa'o/_/byang chub kyi yan lag bdun gyis yang dag par 'byor zhing /_/mtshan
[\[205b.6\]]sum cu so gnyis dang dpe byad brgyad cus rnam par mdzes pa'i de bzhin gshegs pa'i sku thob pa'i ched du me tog nges par 'grems pa'o/_/ma rig pa'i mun par mun pa'i sems can rnams ye shes kyi sgron mes yang dag par snang bar bya ba'i ched du snang gsal dbul ba'o/_/'byung bar
[\[205b.7\]]'gyur ba na thub pa'i dbang po'i sems dang tshul khrims dang ting nge 'dzin dang shes rab dang rnam par grol ba dang rnam par grol ba'i ye shes thob par bya ba'i ched du dril bu dbul ba'o/_/bgegs med pa nyid dang zhi ba la sogs pa'i dngos grub kyi sa bon dgod pa dang /_don dam pa'i sngags
[\[206a\]]
[\[206a.1\]]kyis dngos grub kyi zhing dag par bya ba'i ched du sngags brjod pa'o/_/mi shes pa'i rab rib bsal nas lha'i mig mngon par shes pa bskyed pa'i ched du mig sman no/_/de bzhin du yang gzugs brnyan dang 'dra bar sna tshogs par lta ba 'du bya ba'i ched du me long gi dbang ngo /_/bdud bzhi
[\[206a.2\]]las rnam par rgyal nas/_shin tu phra pa'i chos kyi dbyings kyi 'ben la sleb pa'i sa bon dgod pa'i ched du mda' 'phang ba'o/_/dad pa dang shes rab kyi zhing du bya ba'i don dang /_dam tshig bsrung ba'i don dang /_ngag dag pa'i don du gsang ba'i mngon par dbang bskur pa'o/_/phul du phyin pa'i ye shes
[\[206a.3\]]'di la yod pas shes rab ni phyi rol gyi gzhon nu ma yin la/_de las ye shes ni sems rnam par rtog pa dang bral ba ste/_rnam par dag pa dang lhan cig skyes pa'i dga' ba ni shes rab ye shes kyi mngon par dbang bskur ba'o/_/ye shes de nyid dri ma dang bral zhing yongs su dag par rtogs
[\[206a.4\]]pa ni bzhi pa'i mngon par dbang bskur pa'o/_/'di dag ni bde ba chen po'i ros yid 'khrud par byed pa'i phyir na dbang ngo /_/'di dang 'brel ba kho nar shes rab nyid zag pa med pa'i bde ba dam pa 'phel zhing mngon sum du byed pa'i thabs yin pa'i phyir/_las dang po la sogs pa'i gnas
[\[206a.5\]]skabs su yang spang bar mi bya'o zhes pa ni rig ma'i brtul zhugs so/_/gang tshe rnam par mi rtog pas/_/las kun thabs dang bcas par spyod/_/rnam par mi rtog sgom pa ni/_/brtul zhugs rnams kyi bla ma'i bla/_/zhes sogs rdo rje mkha' 'gro mas gsungs pa'i phyir brtul zhugs can
[\[206a.6\]]gyis ci bya/_des na ye shes lnga'i rang bzhin gyi byang chub kyi sems kyi brtul zhugs kho na la sbyin du sbyor ba'i phyir rdo rje'i brtul zhugs so/_/spyod pa dang bral na yang byang chub kyi sems mi rtog go zhes bslab pa'i don du spyod pa'i brtul zhugs te de ni rnam pa gsum mo/_/de la dang po nang gi
[\[206a.7\]]bdag nyid kyi phyag rgya gsum dang sbyor ba ni mchog ste/_de ltar yang /_kha T+wAM ga ni lha yi sku/_/cang te'u shes rab dang ni rtags/_/zhes pa dang /_sngags ni thod pa'i btung ba'o/_/zhes gsungs so/_/lha'i sku dang gzhom du med pa'i gtum mo sgra tsam dang gnyis su med pa'i
[\[206b\]]
[\[206b.1\]]bde ba chen po nyams su myong pa'i rten ni kun rdzob byang chub kyi sems te/_de ltar gsum ni mtshon par byed pa'o/_/gnyis pa ni/_de bzhin gshegs pa lnga rnam par dag pa chos kyi dbyings kyi ye shes la sogs pa bskyed pa la sbyor ba lhur byed pa ste rnal 'byor ma dang spyod pa'i rtul zhugs so/_/_
[\[206b.2\]]gsum pa ni lta stangs bzhi dang mngon par shes pa lnga la sogs pa'i nus pa thob par gyur pa na sems can gyi don sgrub pa lhur pa ste/_'jig rten las phyir rol pa'i rnal 'byor pa'am rnal 'byor ma nang gi bdag nyid kyi rgyan ma lus pa'i don gyi mthu mchog tu byed pa stong pa nyid dang snying rje dbyer med pa'i
[\[206b.3\]]rang bzhin byang chub kyi sems 'byung ba la nges par sbyor ba'o/_/de ltar yang rnal 'byor ma kun du spyod pa'i rgyud las/_dang po mnyam gzhag rnal 'byor pas/_/'bad de nus pa bskyed par bya/_/nus pa bskyed pa'i rjes la ni/_/brtul zhugs spyod pa yid 'ong ba/_/rigs lnga mnyam
[\[206b.4\]]par kun spyod pa/_/rigs gcig tu ni yang dag brtag_/mi rtog sems gcig bdag nyid kyis/_/'dod pa lnga la spyad par bya/_/de ltar dpal ldan he ru ka'i/_/ye shes bsam pa kun rdzogs mdzad/_/shes rab che ldan de yi ni/_/gnyis med ye shes brtul zhugs bzung /_/_
[\[206b.5\]]spyod pa'i brtul zhugs la zhugs pa'i/_/rnal 'byor rab nges shes par bya/_/zhes gsungs so/_/'byung bar 'gyur ba na thub pa'i dbang po'i go 'phang du 'os pa 'jig rten dang 'jig rten las 'das pa'i dbang phyug thob pa'i ched du glegs bam dang thod lo kor dang sam bo ra 'dzin pa'o/_/_
[\[206b.6\]]rgyal srid la sogs pa'i bde ba la ltos pa med par bya ba'i ched du bsod snyoms la brten par gyur pa'o/_/mi chod pa'i bsam gtan dang bzlas pa bya ba'i ched du gyo mo'i snod dang rnal 'byor ma'i dbyug pa 'dzin pa'o/_/ma rig pa thams cad gcad par bya ba'i ched du gri gug 'dzin
[\[206b.7\]]pa'o/_/'di dag thams cad kyang spyod pa'i brtul zhugs nyid kyi 'khor yin no/_/khams gsum dang dbyer med pa'i chos nyid rtogs pa'i rim pa'i rnal 'byor dang ldan pa 'di khyod yin no zhes gzengs bstod pa'i don du lung bstan pa'o/_/de ltar yang b+hur zhes pa steng gi 'jig
[\[207a\]]
[\[207a.1\]]rten no/_/b+hu wa zhes pa rlung gi dkyil 'khor la sogs pa 'khor dang bcas pa'i sa 'og go/_/swAH zhes pa ni mtho ris te 'du shes med min skye mched kyi mthar thug pa'o/_/de gsum char yang khyod yin te/_gang gi phyir de rnams kyi rang bzhin te de kho na nyid kyi
[\[207a.2\]]dam tshig ste rab tu dga' ba'i sa la sogs pa rim gyis rtogs par nus pa nyid kyi phyir ro zhes pa ni/_sa ma ya s+t+waM b+hu r+g+hu wa swaH zhes pa 'di'i don to/_/cho ga ji lta ba bzhin du dngos grub bsgrubs te chos bstan pa la sogs pa rnams kyis sems can gyi don gyis shig ces pa ni rjes su
[\[207a.3\]]gnang ba'o/_/khyod kyis 'dod pa rnams la nye bar longs spyod kyang sgrib pa thams cad las nges par grol pa'i sangs rgyas nyid de rang ngo zhes dkyil 'khor du 'jug pa la sogs pa byas pas rgyas par 'os pa la mngon par sbyor ba rtogs par bya ba'i ched du dbugs dbyung ba'o/_/phyi dang gsang ba dang de [(]kho [,]kho na [)]
[\[207a.4\]]nyid kyi dam tshig gsum bsrung ba'i don du dam tshig bsgrag pa'i cho ga'o/_/rdo rje'i brtul zhugs la sogs pa lnga po 'di rnams kyang slob dpon gyi dbang gi rjes dang /_rig pa'i dbang gi rjes la de dang de tsam gyis tshim pa rnams la shes par bya'o zhes pa ni kha cig tu'o/_/sngags dang mig sman
[\[207a.5\]]dang me long dang mda' 'phang pa rnams ni rig pa'i dbang gi rjes la'o/_/rig ma'i brtul zhugs ni shes rab dang ye shes kyi dbang bskur ba'i rjes la yang kha cig tu'o/_/kha cig tu ni slar yang sngags la sogs pa dang spyod pa'i brtul zhugs dang /_spyir rjes su gnang ba dang dam tshig gsum ni
[\[207a.6\]]skal ba dang ldan pa rnams la'ang ma bshad de/_ji ltar rigs par dbang gzhan rnams su de dang de'i don yod pa rnams la dgongs pas so/_/kha cig rjes su gnang ba dang dbugs dbyung ba dag gi phyir mi ldog pa'i dbang du bsdus te/_'dir ni thams cad tha dad du brjod do/_/gang yang
[\[207a.7\]]mkha' 'gro ma rdo rje'i gur las/_dang po chu yi dbang yin te/_/gnyis pa cod ban gyi ni dbang /_/gsum pa rdo rje'i dbang yin te/_/bzhi pa rang gi bdag po yin/_/lnga pa ming gi dbang yin te/_/drug pa rdzogs pa'i sangs rgyas dbang /_/bum pa'i dbang ni bdun pa ste/_/brgyad pa
[\[207b\]]
[\[207b.1\]]gsang ba'i dbang yin no/_/dgu pa shes rab dbang bskur te/_/de nyid rdo rje'i sbyor ba yis/_/kun du rdo rje'i brtul zhugs sbyin/_/rang nyid ston pas lung ston te/_/'di dag dbang mchog rim pa'o/_/zhes gsungs shing 'di nyid brtag pa'i rgyal po gnyis par yang /_/slob dpon gsang
[\[207b.2\]]ba shes rab dang /_/bzhi pa de yang de bzhin no/_/zhes gsungs so/_/de la chu dang cod pan dang rdo rje dang bdag po dang ming dang slob dpon gyi dbye ba drug ni bum pa'i dbang ste/_thams cad du de bzhin gshegs pa rnams dang spyan ma la sogs pa'i rim pa rnams kyis bum pas mngon par dbang
[\[207b.3\]]bskur ba'i phyir ro/_/slob dpon gyi dbang ni mchog tu nye bar blang bar bya ba nyid kyis phul du byung ba dang bcas par dbang bskur pa'i phyir/_bum pa'i dbang ni bdun pa ste/_/zhes gsungs la/_slob dpon gyi dbang de 'byung ba'i rgyu yin pas chu'i dbang la sogs pa lnga yang slob dpon gyi dbang du brjod de/_
[\[207b.4\]]des na thams cad la 'gal ba med do zhes pa 'di ni gzhan dbang bskur ba'i cho ga'o//_//rang nyid kyang dam tshig nyams na 'di lta bu'i dbang bskur ba nyid ji ltar slob dpon 'jug pa'i cho gar gzung zhing bshad pa de bzhin du blang bar bya'o/_/'on kyang gal te bla ma dam pa dang shin tu ring ba dang lam
[\[207b.5\]]bgrod dka' ba la sogs pa'i nye bar 'tsho bas bgrod mi nus pa'i phyogs na gnas pa ste gzhan du ma yin no/_/rtag tu yi dam byed pa ni shes rab dang thabs ro gcig par rang gi 'dod pa'i lha'i rnal 'byor gyi yid kyis rang bzhin gyi dkyil 'khor bsgoms nas dkyil 'khor gyi dbang phyug las
[\[207b.6\]]chu'i dbang la sogs pa dang gsang ba dang shes rab ye shes dang bzhi pa'i mthar thugs pa rnams dang dbugs dbyung ba'i mthar thug pa blang bar bya'o zhes pa rang dbang bskur ba'i cho ga'o//_//rdo rje sems dpa'i sdom pa dang ldan pa 'di'i yang ltung ba ni rigs rnam pa gnyis te/_
[\[207b.7\]]rtsa ba'i ltung ba dang spom po'i ltung ba'o/_/de rnams ji ltar na/_/bla ma dam pa'i thugs dkrugs pa/_/rtsa ba'i ltung ba dang por gsungs/_/bde gshegs bka' las 'das pa ni/_/ltung ba gnyis par brjod pa yin/_/rdo rje spun la khros pa yis/_/nyes pa gsal byas
[\[208a\]]
[\[208a.1\]]gsum pa ste/_sems can rnams la byams pa spong /_/bzhi pa yin par rgyal bas gsungs/_/chos kyi rtsa ba byang chub sems/_/de spong ba ni lnga pa ste/_/rang dang gzhan gyi grub pa'i mtha'i/_/chos la smod pa drug pa yin/_/yongs su ma smin sems can la/_/gsang ba sgrogs
[\[208a.2\]]pa bdun pa ste/_/phung po lnga bdag sangs rgyas nyid/_/de la smod pa brgyad pa'o/_/rang bzhin dag pa'i chos rnams la/_/som nyi za ba dgu pa ste/_/gdug la rtag tu byams ldan par/_/byed pa de ni bcu pa'o/_/thog mtha' bral ba'i chos rnams la/_/der rtog pa ni bcu gcig pa/_/sems can dad
[\[208a.3\]]dang ldan pa yi/_/sems sun 'byin pa bcu gnyis pa/_/dam tshig rdzas ni ji bzhin rnyed/_/mi bsten pa ni bcu gsum pa/_/shes rab rang bzhin bud med la/_/smod par byed pa bcu bzhi pa/_/zhes pa ni rtsa ba'i ltung ba'o/_/rnal 'byor sdom ldan rnal 'byor mar/_/rnal 'byor pa gang
[\[208a.4\]]stobs kyis gtse/_sbom po'i ltung ba dang por bshad/_/de la mtho btsams pa yang ngo /_/rgyud las gsungs pa'i rjes 'brangs nas/_/byin rlabs med pa'i bdud rtsi yang /_/de yi sbom po'i ltung pa ni/_/gnyis pa rab tu skye bar byed/_/tshogs kyi 'khor lor rtsod pa dang /_/dam tshig la ni
[\[208a.5\]]dmod pa dag_/rnal 'byor pa de'i sbom po yi/_/ltung ba gsum par bshad pa yin/_/gang tshe gsang ba'i chos mthong la/_/g.yo sgyu'i blo yis mi sbed par/_/rab tu gsal bar bya na de'i/_/sbom po'i ltung ba bzhi par 'gyur/_/gang zhig dad pa'i sems can ni/_/gsang ba'i chos la
[\[208a.6\]]dga' ba yi/_/phyin ci log ni 'chad byed pa/_/sgom po'i ltung ba lnga par 'gyur/_/nyan thos theg pa dman pa rnams/_/zhag bdun lhan cig gnas pa dang /_/de la sbom po'i ltung ba ni/_/shin tu lci ba drug pa skye/_/rnal 'byor nges par mi shes par/_/rnal 'byor mngon pa'i nga
[\[208a.7\]]rgyal sems/_/de yi sgom po'i ltung ba ni/_/bdun par 'gyur bar the tshom med/_/snod du gyur pa'i sems can gang /_/phyi yi chos la dga' ba la/_/gsang pa'i chos rnams yang dag 'chad/_/de yi sbom po'i ltung ba ni/_/brgyad pa nyid du 'gyur ba yin/_/zhes pa ni sbom
[\[208b\]]
[\[208b.1\]]po'i ltung ba'o/_/de'i phyir ltung ba gnyis kyis gzung bas dam tshig med na ji ltar nus pa'i ston mo sbyin pa sngon du 'gro ba'i 'bul ba byas nas bla ma dam pa'i ma dun du sdig pa bshags pa dang sngar gyi gsum la skyabs su 'gro ba la sogs pa brtsams te sngar bzhin du rdo rje 'dzin pa'i sdom pa gzung bar
[\[208b.2\]]bya'o zhes pa/_gdams pa dang bcas shing 'khor dang bcas pa'i dbang gi cho ga'o//_//'dir zhi ba la sogs pa'i don du sbyin sreg bya'o zhes sngar gsungs te/_des na/_dkyil 'khor sbyin sreg dang bral ba'i/_/rab gnas 'dir ni bstan pa med/_/de'i phyir slob mar phan 'dod pas/_/sbyin
[\[208b.3\]]sreg cho ga yang dag bya/_/sems can dbye bas mtha' yas te/_/rigs kyi dbye bas rnam pa lnga/_/las kyi dbye bas rnam pa bzhi/_/thab khung zhes bya'i mtshan nyid 'di/_/rnam mang brjod pa yongs sngangs nas/_/de ni bdag gis legs bsdus te/_/zhi ba la sogs rab dbye bas/_/_
[\[208b.4\]]thab khung mtshan nyid brjod par bya/_/zhi ba'i thab khung zlum pa ste/_/kha khyer 'dam skyes ge sar bcas/_/dbus su chu skyes 'dab brgyad dang /_/sor brgyad pa yi 'khor lo dgod/_/rgyar ni kun nas khru gang ba/_/sor bzhi yang dag spangs ba'o/_/kha khyer la ni sor bzhi ste/_/rgya
[\[208b.5\]]ni dpangs kyi tshad yin no/_/rgyas pa la ni gru bzhi 'am/_/gang yang zur brgyad khru do pa/_kun nas sor brgyad spangs par te/_/dbus su chu skyes 'dab brgyad la/_/sor drug pa yi rin po che/_/rgyar ni dpangs kyi tshad ldan pa'i/_/sor mo brgyad pa'i kha khyer gyis/_/kun
[\[208b.6\]]nas yongs su 'khor ba'o/_/dbang la zhi rgyas thab de bzhin/_/cung zad kha ni rgyas pa'o/_/stegs bu la sogs zhi ba yi/_/thab khung bzhin du bshad par bya/_/dgug pa la yang de bzhin 'dod/_/pad+ma'i dbus su dbang la ni/_/b+ha ga lta bu 'dod pa ste/_/dgug pa'i
[\[208b.7\]]dbus su lcags kyu dgod/_/rdo rje rtse gcig rnam pa can/_/mngon spyod la ni brjod par bya/_/rtsub cing gseg ma'i sa gzhi'i char/_/thab khung gru gsum rgya la ni/_/sor mo nyi shu ba yi tshad/_/sor mo gsum ni spangs pa ste/_/rgya dang dpangs ni tshad mnyam pa/_/phyi
[\[209a\]]
[\[209a.1\]]rol kha phyir gzhol gyur ba'i/_/kha khyer sor mo gsum pa'o/_/mthil dbus rtse gsum la gnas pa'i/_/rdo rje rnon po sor brgyad pa'i/_/rtse mo byang du phyogs pa ste/_/ro bsregs thal ba rnga mo'i brun/_/me tog dri ngan la sogs gtor/_/las kun pa yi thab khung
[\[209a.2\]]ni/_/zhi ba'i thab dang mnyam pa ste/_/'on kyang rab rgyas pad+ma 'dra/_/kha khyer rdo rje phreng bas bskor/_/dbus su mnyam par gnas pa ni/_/rdo rje rin chen chu skyes dang /_/sna tshogs rdo rje yongs bskor dag/_/'khor lo rtsibs brgyad mdzes pa'o/_/zhi dang dbang gi thab ni shar/_/rgyas
[\[209a.3\]]pa byang gi phyogs su ste/_/lho phyogs su ni dgug pa bshad/_/gshin rje'i phyogs su mngon spyod do/_/zhi dang rgyas dang de bzhin du/_/dbang dang mngon spyod thab kyi sar/_/byug pa 'jim pa me tog dri/_/dkar ser dmar po nag po'o/_/rgya yi cha yi tshad gang yin/_/de yi phyed na
[\[209a.4\]]zabs su 'dod/_/rang rang thab dbyibs kha khyer te/_/sa sogs ma lus dbang bzhin no/_/las kyi dbye bas thab rnams la/_/rdul tshon rang bzhin dgram par bya/_/slob dpon la yang de dang de'i/_/yol ba la gnas dus ldan 'gyur/_/zhes pa thab khung gi cho ga'o//_//dgang
[\[209a.5\]]gzar gser dang zangs las byas/_/de bzhin ni ma pa'i rang bzhin bstan/_/mchod sbyin shing las byas pa'ang rung /_/de dag gi yang yu ba ni/_/sor mi nyi shu rtsa bzhi ba'i/_/tshad can zlum por 'dod pa ste/_/rdo rje la sogs khu tshur gyis/_/gzung du rung zhing sgom pa nyid/_/yu
[\[209a.6\]]ba'i rtse mor 'dab ma ni/_/sor bzhi ba ste gru bzhi'o/_/zabs su sor gnyis gru bzhi yang /_/dbus su rdo rjes mtshan pa nyid/_/gdang gzar rtse mor bug pa ni/_/sor gang tsam du rab bstan pa'o/_/chu skyes 'dab la sor bzhi pa'i/_/dbus su rtse gsum dgod par bya/_/yu
[\[209a.7\]]pa'i rtsa bar sor drug pa'i/_/rdo rje rin chen gyis mtshan 'dod/_/blugs gzar yu ba dag gzar bzhin/_/rtsa bar rdo rje'i dbyug pa nyid/_/blugs gzar kun du khru gang tsam/_/rtse mor kun nas sor gnyis pa'i/_/chu skyes 'dab ma'i rnam pa ste/_/dbus su rdo rje dgod
[\[209b\]]
[\[209b.1\]]par bya/_/dgang gzar blugs gzar med gyur na/_/sor mo lnga dang gsum po yang /_/rab tu sbyar ba dag gis ni/_/bde legs rdzogs par gzhan dag gsungs/_/zhes pa dgang gzar dang blugs gzar gyi cho ga'o//_//a shwA dU dang p+la k+Sha sogs/_/'o ma can shing lo mar bcas/_/rtse mo
[\[209b.2\]]mnyam bcad mtho gang tsam/_/rlan bcas rma med rtse mo dag_/'o ma sbrang rtsi mar la bsnyugs/_/rtse gcig dkar po'i dri yis bran/_/zung dag mnyam par gyur pa yi/_/yam shing rnams kyis sbyin sreg bya/_/chags pa gas pa phra dang sbom/_/rtse mo nyams dang rtse gnyis pa/_/skam po sgur po
[\[209b.3\]]mi 'dod par/_/shes bya bsreg bya gzhan bshad bya/_/zho dang 'o ma zas mchog dang /_/dUr ba 'bras yos nas dang til/_/ku sha tsu ta'i 'dab ma dang /_/me tog dkar po'i ge sar dang /_/tsan+dan pri yang ku dang ni/_/me tog thang chu'i sreg rdzas gsungs/_/ji ltar rnyed pas sbyin sreg
[\[209b.4\]]bya/_/sbrang dang mar bsres zhi ba la'o/_/rgyas par ya shing de rnams nyid/_/tshad ni gang zhig khru gang ste/_/'o ma zho dang mar bsres pa/_/lag gzungs ser po dri yis bran/_/zas mchog gong bu zho zan dang /_/ka r+Ni ka ra ti la chen po/_/pad+ma dang ni dpal 'bras dang /_/sA lu'i
[\[209b.5\]]'bras dang 'bru rnams dang /_/de bzhin nA ga ge sar dang /_/me tog brgya pa lhan cig tu/_/kun nas mngar gsum bsres pa yi/_/sreg rdzas rgyas la ji bzhin 'dod/_/rtsam+ba ka dang a sho ka_/ba ku la dang pri yang ku/_/la gu tsa dang a mra sogs/_/sor lnga'i nA ga ge sar gyi/_/ge sar
[\[209b.6\]]rnams dang dmar po yi/_/'bras bu rnams dang me tog gi_/sreg rdzas rnams ni dbang la'o/_/dgug pa la yang de bzhin nyid/_/'on kyang tsher ldan lcags kyu'i dbyibs/_/las kun pa la 'dab ldan pa'i/_/u du m+ba' ra bA la sha/_pA k+Sha a shwa d+Tha seng ldeng /_/sa mA a ba marga dang /_
[\[209b.7\]]a karka ka Sh+ma a mra/_/bai kaM ka ta n+ya gro d+ha/_/gsar ba'i yam shing 'di rnams gzung /_/mdzub gang rtse gcig sbyin sreg 'gyur/_/mngon spyod la ni yungs kar dang /_/tsha ba'i til mar khrag dang ni/_/nim pa'i 'dab ma ke tshe dang /_/rnga mo la sogs brun rnams dang /_/bshang gci ro bsregs
[\[210a\]]
[\[210a.1\]]thal ba dang /_/skra dang tsher ma khwa sogs kyi/_/gshog pa rus pa rkang pa'i rdul/_/sha chen tshil bu la sogs pa'i/_/rdzas 'di rnams dang dgra yi lus/_/byas nas dum bur bcad pa la/_/re re dug dang khrag lan tshwa/_/mngon par bsreg pa'i sreg rdzas 'gyur/_/gang zhig
[\[210a.2\]]zhi dang rgyas pa'i rdzas/_/gang yin bdag nyid bza' ba yang /_/mar dang bsres pa'i gu gul dang /_/sbos skar de kun rtag tu sbyar/_/swA hA'i bdag nyid sngags kyis ni/_/dbye bas sbyin sreg mang du bya/_/dri dang me tog nyer spyod rnams/_/las kyi sbyor bas bya ba nyid/_/ces pa sreg
[\[210a.3\]]rdzas kyi cho ga'o//_//zhi ba'i bud shing thab khung las/_/cung zad thung ba'i mchod sbyin shing /_/'brog dgon pa lang lci ba dag_/srog chags med pa lhan cig 'dod/_/rgyas pa'i bud shing 'brog dgon pa'i/_/ba lang lci ba ma gtogs pa/_/ji skad gsungs bzhin bstan pa ste/_
[\[210a.4\]]rang gi thab mnyam 'bras bur bcas/_/dbang la nim pa skyur ba'i shing /_me tog ldan pa'i bud shing ste/_/dgug par tsher ma can zhes bya/_/mngon spyod la ni skam po dang /_/tsha ba tsher ldan dri ngan dang /_/de bzhin dur khrod skyes pa'i shing /_/bong bu rnga mo la sogs spangs/_/las kun
[\[210a.5\]]la yang de rnams kun/_/zhes pa bud shing gi cho ga'o//_//zhi bar dkar po'i tshes gcig nas/_/brtsams te dkar po'i gos sogs can/_/srod la shar du kha bltas nas/_/stan bzang pad+ma'i gdan gyis 'dug_/las dang rjes mthun bsam gtan bsgrub/_/byams dang snying rje
[\[210a.6\]]dang ldan pas/_las dang mthun pa'i rnal 'byor gyis/_/zhi ba'i yid kyis yang dag spyad/_/rgyas par zla ba gang ba nas/_/brtsams te ser po'i gos sogs can/_/snga dro shar du kha bltas nas/_/bzang po'i 'dug stangs kyis gnas brtsams/_/dbang la dmar po'i gos sogs can/_/_
[\[210a.7\]]nub tu kha bltas mthon po yi/_gdan la rdo rje'i skyil krung gnas/_/bde zhing dga' bas bya bar gsungs/_/dgug pa la ni thams cad mtshungs/_/'on kyang steng du kha bltas 'dod/_/lha rnams mnyes par byed pa la'ang /_/nub tu kha bltas yang dag spyad/_/mngon spyod sngon
[\[210b\]]
[\[210b.1\]]po'i gos sogs sam/_/gang yang khro zhing khrag ldan gos/_/kha ni gshin rjer bltas te 'dug_/sra ba'i stan nam rtsub mo'i sa/_/bsgrub bya'i gzugs brnyan brang la ni/_/brtan par kun nas gnas pa 'am/_/yang na stan ni med par yang /_/rkang bas rkang ba mnan te bsdad/_/nag po
[\[210b.2\]]yi ni tshes gcig gi/_/nyi ma gung ngam mtshan phyed la/_/so rnams 'cha' zhing smin ma dag/_khro gnyer bsdus te spyad par bya/_/rengs dang rmongs pa dbang ldan blta/_/de bzhin rdo rje skyil krung ste/_/pau ShaT sngags kyi mthar ldan pas/_/thab khung gru bzhir byas pa la/_/ser dang dkar
[\[210b.3\]]ba'i rgyan gyis spras/_/rgyas mtshungs cho gas gang dag gnas/_/bskrad la de bzhin mer phyogs te/_/rnga mo la sogs sngangs kyis byug_/dkar gnag gis brgyan dug gis bri/_/rdzas dang sngags ni 'di dag ste/_/khwa ta la sogs gshog pa mchog_/spel tshig dang ni yang dag ldan/_/'dir
[\[210b.4\]]ni khwa sogs gshog pa dang /_/che ge mo u ts+tsha Ta ya/_/hUM phaT ces pa'i sngags rnams ni/_/bris pa dag dang ldan pa'o/_/dbye ba de bzhin bden bral du/_/phyogs der rkang pa bzlog pas 'dug_/ser po nag pos rnam par brgyan/_/tsha ba'i til mar dug gis bri/_/thams cad du
[\[210b.5\]]phyogs dang phyogs bral gang du kha bltas pa'i thad ka'i phyogs dang phyogs bral du gnas pas so/_/yang don dam par phyogs rang rgyud pa ma yin pa'i phyir ji lta ba bzhin du nges par gnas pa de'i nga rgyal chen po'i yid kyis ting nge 'dzin dang ldan pas de kho na bzhin thams cad bya'o/_/gser
[\[210b.6\]]dngul rdo dang zangs dang shing /_/sas byas nya phyis dung dang ni/_'dab ma'i kyong bu zhabs bsil dang /_/bsang gtor zhal bsil mchod yon snod/_/zhi bar der gnas 'o ma dang /_/dkar po'i dri sogs 'dus byas te/_/sngags rig bdag nyid sngags pa yis/_/chu la swA hA'i mtha'
[\[210b.7\]]can bzlas/_/rgyas par der ni til zho bsre/_/ser po'i dri sogs 'dus byas te/_/chu la oM yig mtha' can te/_/rang gi sngags kyi bzlas pa bya/_/dbang la dmar po'i dri la sogs/_/'dus bya chu la hoH yig gi/_mtha' can sngags kyi bzlas pa bya/_/dgug par dzaH yig mtha'
[\[211a\]]
[\[211a.1\]]can bdun/_/mngon spyod la ni khrag dang bcas/_/ba lang chu dang ko Ta ba/_/nag dang ngan pa'i dri sogs ldan/_/chu la phaT mtha'i sngags bzlas bya/_/kun du dri dang me tog dang /_/ku sha 'bras yos til dang ldan/_/las dang rjes mthun chu la ni/_/ji ltar rnyed pa rab tu gzhug_/mchod
[\[211a.2\]]yon snod dang de bzhin du/_/las kun pa yi chu yi snod/_/las kun pa yi chu sngags ni/_/rang gi sngags kyis bsngags par bya/_/pad+ma'i snod gnyis g.yon logs su/_/rnam par bkod par gyur pa'i chu/_/lag pa g.yas pas bzung ba yis/_/yam shing sogs la bsang gtor bya/_/_
[\[211a.3\]]bsreg par bya ba'i rdzas rnams gzhan/_/rang gi g.yas su gzhag bya ste/_/bsad dang bskrad dang dgug pa la/_/bsang gtor dgod pa bzlog ste bya/_/zhi bar 'o ma can gyi shing /_/gtsubs pa'am gang yang dgon pa'i me/_/rgyas par nags chen tshig pa 'am/_/rgyal po la sogs khyim byung
[\[211a.4\]]ste/_/dbang la smad 'tshong rje'u rigs khyim/_/dgug par gar mkhan 'gron sogs las/_/drag por ro bsregs rus pa'am rdo/_/gdol ba'i khyim nas byung ba'i me/_/drag po'i dgug par yang 'di nyid/_/ji bzhin rang rang las kun la'o/_/zhes pa me'i mtshan nyid kyi cho ga'o//_//de nas me rnams blang bya ste/_/_
[\[211a.5\]]gtsang ma'i snod du yang dag gzhag_/gtor ma sbyin zhing bsrung ba bya/_/sngon du dril bu dkrol ba nyid/_/bgegs mthar byed pa'i sngags dang ni/_/de nas slar yang yi ge gsum/_/mchod yon zhabs bsil la sogs dbul/_/de dag dang ni bzlas pa'i chu/_/ku sha'i rtse mos bzung
[\[211a.6\]]ba yis/_/lan gsum g.yas skor gtor bar bya/_/mngon spyod la ni g.yon pa yis/_/mchod yon la sogs thams cad bya/_/skam po'i rtswa dang lhan cig me/_/thab khung du ni rab tu gzhug_/oM dz+wa la dz+wa la hUM brjod de/_/rlung yab las byung rlung dang ni/_/rigs kyi
[\[211a.7\]]snying po bdun bzlas pa'i/_/blugs gzar gnas pa'i mar gyis sbar/_/de yis yang dag 'bar ba'i mer/_/gsang la tsha ba'i til mar ro/_/ku sha gsar pa ma grugs pa/_/ljang gu ba lang rna ba tsam/_/oM badzra satwa AH zhes pa/_/sngags kyis yongs su bzlas pa rnams/_/_
[\[211b\]]
[\[211b.1\]]sgrub pos dang por ku sha gnyis/_/g.yon nas so sor kha khyer la/_/rtse mo shar du bstan pa dang /_/gshin rjer phyogs dang nub tu bstan/_/rtse mo byang dang de nas shar/_/thab la ku shas g.yogs par bya/_/rgyas dang dbang dang mngon spyod kyi/_/thab la rim pa ji bzhin du/_/rtse mo byang
[\[211b.2\]]dang rtse mo nub/_/rtse mo lho ru de bzhin nyid/_/dang por ku sha gnyis g.yon nas/_/de ltar kha khyer la yang dgod/_/'dir yang sgrub pa po gang du mngon par phyogs pa de la ltos nas shar la sogs pa'i phyogs kyi tha snyad byas te/_don dam par na phyogs dngos por med pa'i phyir ro/_/de
[\[211b.3\]]nas/_sngags rig rang gi lhag pa'i lha'i/_/sa bon las ni thab khung bskyed/_/me rnams 'bar ba shes gyur nas/_/de dbus bdag med bsgom par bya/_/de nas raM yig las skyes pa'i/_/gru gsum me ni bskyed pa'i dbus/_/pad+ma nyi ma la gnas pa'i/_/raM yig sa bon las byung
[\[211b.4\]]ba'i/_/bong thung lto ba 'phyang sha rgyas/_/zhal gsum phyag drug 'bar ba ste/_/spyan gsum ral pa'i cod pan can/_/sma ra mchod phyir thogs dang ldan/_/las dang rjes mthun sku mdog dang /_/gos dang rgyan rnams dag gis brgyan/_/dang po'i phyag gnyis rol pa yis/_/rang
[\[211b.5\]]'od la ni yang dag 'khyud/_/g.yon na dbyug pa spyi blugs te/_/g.yas na bgrang phreng mi 'jigs sbyin/_/de bzhin du rnam par shes pa'i 'od zer gyi phreng ba dang rgyas 'debs kyi dbang po dang yang dag par ldan pa me'i dkyil 'khor la gnas pa'i sa bon raM de nyid dang snying gar me lha rnam par
[\[211b.6\]]bsgoms la/_dam tshig sems dpa'i snying ga'i sa bon gyi 'od zer gyi lcags kyus nam mkhar dam tshig sems dpa' dang 'dra ba'i me lha ye shes sems dpa' me'i mtshams nas byon pa drang srong gi tshogs kyis yongs su bskor ba rtsa ba'i zhal ni sku mdog dang mthun pa ste/_de nyid
[\[211b.7\]]dkar po yin na g.yas pa dang g.yon pa'i zhal nag po dang dmar po dag dang /_ser po dang dmar po dang ljang gu nyid la ni sngon po dang dkar po dag dang /_sngon po nyid la ni dkar po dang dmar po dag rnam par bltas nas g.yas pa'i mthe bo mi 'jigs pas bskyod pa dang sngags 'dis
[\[212a\]]
[\[212a.1\]]spyan drang bar bya'o/_/oM e h+ye hi mahA b+hU ta de ba r-i Shi dwi dza sa ta ma/_gr-i hi tA hu ti/_ma hA ra a smin san+ni hi twa b+ha wa/_zhes pas spyan drangs pa de dang lhan cig 'ongs pa'i bgegs gshin rje gshed la sogs pas bskrad nas de nyid dzaH hUM baM hoH/_zhes brjod pas rim pa ji
[\[212a.2\]]lta ba bzhin du dgug pa dang gzhug pa dang bcing ba dang mnyes par bya'o/_/de nas oM AH hUM ar+g+haM pra tI ts+tsha hUM zhes pa 'dis mchod yon dbul zhing ar+g+haM gyi sgra'i gnas su pA t+yaM zhes pa la sogs pa bcug pas zhabs bsil dang zhal bsil dang bsang gtor rnams kyang phul nas las dang rjes
[\[212a.3\]]su mthun pa'i me tog la sogs pa rnams dang gsang ba'i mchod pas kyang mchod par bya'o/_/de la 'di'i mchod yon la sogs pa'i rim pa ni/_ku sha yi ni chun po yis/_/dang po'i snod du bsang gtor gsum/_/kun du bzlas byas chu yis ni/_/de nyid du ni zhabs bsil dbul/_/_
[\[212a.4\]]khu tshur 'og tu phyogs pa yi/_/mdzub mos me tog gzung byas nas/_/mthe chung ming med gung mo dang /_/mdzub mo rim gyis bkrol bas so/_/gnyis pa dung gi mchod yon te/_/gnyis pa nyid du so sor dbul/_/rdo rje snyim pa phye bas so/_/gsum par zhal bsil
[\[212a.5\]]dbul bya ste/_/khu tshur mdzub mo mthe bong gi/_/skam pas gzung ba'i me tog rnams/_/sangs rgyas rnams kyi spyan snga ru/_/sor mo rim gyis lan gsum bskor/_/mdzub mo gung mo ming med dang /_/mthe chung rnams ni bkrol bas so/_/zhes pa ni man ngag go/_/de
[\[212a.6\]]nas/_oM badzra a na la ma hA b+hU ta dz+wa la ya sarba b+hasmi ku ru sarba duSh+TA na hUM phaT dr-i sh+ya dzaH hUM sa ma ya s+t+waM sa ma yo\u0f85haM zhes pa gsum gyis dam tshig bsgrag par bya'o/_/de nas/_/dril bu yongs gyur dgang gzar te/_/blugs gzar rdo rje las byung 'dod/_/ces bsams gsang sngags rig pa
[\[212a.7\]]yis/_/rim pa 'dis ni sbyin sreg bya/_/lag pa g.yon pa gan rkyal du/_/mar gyis gang ba'i dgang gzar gzung /_/g.yas pa'i khu tshur kha sbub kyis/_/blugs gzar gan rgyal mar gyis dgang /_/kun nas dgang gzar la gnas pa/_/byang chub mchog gis de
[\[212b\]]
[\[212b.1\]]dag gzung /_/lag pa pus mo'i nang byas nas/_/ting 'dzin mchog ni bsam bya ste/_/slar yang rdo rje me lha'i khar/_/lce la hUM yig dgod par bya/_/dgang gzar g.yas skor byas nas ni/_sreg blugs rdzogs par dbul bar bya/_/de la sngags ni 'di yin te/_oM ag+na
[\[212b.2\]]ye di pyA di pya a bi Sha a bi Sha ma hA shri ye ha bya ka bya bA hA na ya swA hA/_zhes pas sbyin bdag nus pa'i dbang gis sreg blugs rdzogs pa gsum mam bdun nam nyi shu rtsa gcig dbul bar bya'o/_/oM ag+na ye swA hA/_zhes pa ni mar gyi sreg blugs kyi sngags
[\[212b.3\]]so/_/zhi rgyas la sogs sngags rnams la/_/byang chub mchog dang nor bu dang /_/pad+ma khro bo'i khu tshur bzhis/_/dgang gzar blugs gzer gzung ba bstan/_/mngon spyod tsha ba'i til mar dang /_/dug dang bcas pas sbyin sreg bya/_/khro bo yi ni g.yon skor te/_/lag pa pus
[\[212b.4\]]mo'i phyi nas so/_/'dam skyes 'dab ma so gnyis snod/_/mar gang bu ga cung zad gnas/_/ku sha'i rtse mo las 'dzag pa/_/thab kyi steng der dgod par bya/_/ye shes kyi ni rgyun rab tu/_/thab khung lte bar 'bab par bya/_/drag por tsha ba'i til mar dang /_/dug dang bcas
[\[212b.5\]]pa 'bab pa'o/_/dgang gzar blugs gzar gyi khal yi ge gsum dgod par bya zhing rang gi lha'i sa bon las byung ba bsgom par bya'o/_/zhi ba dang rgyas pa dang dbang du bya ba dang dbang du byas pa'i dgug pa rnams la swA hA dang oM dang hoH dang dzaH ste drag po la ni hUM hUM phaT ces pa sngags kyi
[\[212b.6\]]mthar brjod par bya zhing /_zhal cung zad gdangs pa dang drag po dang drag po'i dgug pa ni zhal shin tu gdangs pa'o/_/de nas 'bar ba'i mtshan ma ni/_/bgegs dang bral ba mtshon bya ste/_/'od zer dang bcas g.yas skor dang /_/snum zhing de bzhin du ba med/_/gser dang dngul
[\[212b.7\]]dang byi ru sogs/_/'dra zhing rnga yab dbyibs can dang /_/rtse gsum rdo rje dung dang ni/_/chu skyes nya dang dpal be'u 'dra/_/bum pa bkra shis gdugs dang ni/_/rgyal mtshan ral gri blugs gzar dbyibs/_/rnga sgra zab mo dri zhim ldan/_/shin tu dri ma med pa dang /_/me tog bai DUR+ya
[\[213a\]]
[\[213a.1\]]'dra dang /_/dbang po'i gzhu dang mtshungs rnams dge/_/zhes pa thun mong bstan pa ste/_/da ni khyad par brjod par bya/_/zhi bar kha dog dkar por snang /_/rgyas pa la ni ser por mtshungs/_/dbang la dmar zhing rtse mo mchog_/mngon spyod la ni sngo nag go/_/rtse mo gcig
[\[213a.2\]]pa mchog tu bstan/_/rtse mo gnyis pa 'bring du 'dod/_/rtse mo 'bar ba dman pa yin/_/sgrub pos mdor bsdus shes par bya/_/rnam par chad cing 'bar bar dka'/_/rtsub mo'i sgra ldan de mi 'dod/_/me stag 'phro dang de bzhin du/_/'od zer dman dang du ba mang /_/ro yi dri dang rul
[\[213a.3\]]pa'i dri/_/kha dog mi snum rtse mo gug_/de bzhin g.yon du 'khor ba dang /_/bsreg phor me yis ldag pa'i dbyibs/_/drag po'i las la shis pa ste/_/de ltar mi dge'i las la'o/_/de bzhin gshegs pas bgegs bsal te/_/las rnams thams cad rang gis byas/_/yan
[\[213a.4\]]lag de dag nyid kyis ni/_/mar gyi sreg blugs bdun dbul lo/_/slar yang mar sogs sngags rnams kyis/_/sngar bzhin dgang gzar gyis gang /_/sreg blugs rdzogs pa gsum mam bdun/_/yang na gcig rnams dbul bar bya/_/de la dang por sngags 'di rnams
[\[213a.5\]]kyis yam shing la sogs pa sbyang bar bya ste/_oM AH hUM swA hA/_yam shing sbyang ba'o/_/oM shriM swA hA/_mar gyi'o/_/oM swA swA hA/_rdzas rnams bkru ba'o/_/oM dzr-iM swA hA/_'bru rnams sbyang ba'o/_/oM ku ru ku ru swA hA/_rdzas gzhan rnams sbyang ba'i sngags so/_/'dir ni rim pas
[\[213a.6\]]yam shing dag/_/bsregs nas yam shing me la mar/_/til dang dUr ba 'bras zho zan/_/ku sha la sogs bsreg par bya/_/de la yam shing rnams rim pas bzung ste 'chad par 'gyur ba'i rang rang gi sngags kyis yam shing dang dUr ba dang ku sha rnams ming med dang mthe bong gis
[\[213a.7\]]blangs nas so/_/rtsa ba dang ni rtse mo yis/_/zhi gyur rgyas la de bzhin no/_/rtse mos dbang ste de bzhin dgug/_/rengs dang rmongs pa dag la'ang de/_/rtsa ba'i cha yis 'chi bar 'gyur/_/dbus kyis bskrad par 'dod pa yin/_/snying rje ldan pas de shes nas/_/sbyin sreg cho ga ji
[\[213b\]]
[\[213b.1\]]bzhin bya/_/oM badzra brah+ma ne swA hA/_pa lA sha'i'o/_/oM badzra yadz+nyA ya swA hA/_u du m+WA ra'i'o/_/oM sa ha ka rA ya swA hA/_a mra'i'o/_/oM ka dam+pA ya swA hA/_ka dam+pI'o/_/oM sarba to b+ha drA ya swA hA/_gam+b+ha ri'i'o/_/oM bo d+hi pr-i k+Sha ya swA hA/_a shwad+tha'i'o/_/oM badzra lA tA ya swA hA/_
[\[213b.2\]]p+lak+Sha'i'o/_/oM badzra shI bA swA hA/_sa mI'i'o/_/oM badzra ku be rA ya swA hA/_n+ya gro d+ha'i'o/_/oM ga trA ya swA hA/_seng ldeng gi'o/_/oM badzra a sho kA ya swA hA/_mya ngan med pa'i'o/_/oM badzra la ku tsA ya swA hA/_la ku tsA'o/_/oM badzra arka ya swA hA/_arkI'i'o/_/oM badzra sru bA ya swA hA/_
[\[213b.3\]]be kang+ka'i'o/_/oM badzra bi lo D+ha kA ya swA hA/_bi lo D+ha ka'i'o/_/oM badzra ma da nA ya swA hA/_myos byed tsher ma can gyi'o/_/oM badzra shi kha rA ya swA hA/_a pa marga'i'o/_/oM badzra ang+gu shA ya swA hA/_'di ni tsher ma can gyi shing thams cad kyi'o/_/oM ag+na ye swA hA/_mar gyi'o/_/oM sarba pA paM
[\[213b.4\]]da ha na badzra ya swA hA/_til gyi'o/_/oM badzra A yu She swA hA/_dUr pa kun da'i'o/_/oM badzra puSh+Ta ye swA hA/_'bras ma chag pa rnams kyi'o/_/oM sarba saM pa de swA hA/_zho zan dang bur zan dang zas mchog gi'o/_/oM a pra ti ha ta ya swA hA/_til mar gyis byugs pa'i ku sha rnams kyi'o/_/_
[\[213b.5\]]oM badzra bi dzA ya swA hA/_so ba'i'o/_/oM badzra bi gA ya swA hA/_nas kyi'o/_/oM badzra g+hasma rI ya swA hA/_gro'i 'o/_/oM badzra ma hA ba lA ya swA hA/_sran ma sha'i'o/_/oM badzra lA dzA ya swA hA/_'bras yos kyi'o/_/yang na tshim par bya ba'i ched du so ba la sogs pa rnams lha'i
[\[213b.6\]]sngags kyis so/_/pri yang ku dang tsan+dan dang gu gul gyi ril bu la sogs pa'i rdzas kyi khyad par rnams lha'i sngags kho nas bsreg par bya'o/_/bsreg bya'i rdzas thams cad kyang bshad pa la sogs pa'i bdud rtsi lngas bran zhing bdud rtsi'i dngos por bsgoms pas sreg blugs bya'o zhes
[\[213b.7\]]man ngag rig cing mang du mkhyen pa rnams gsung ngo /_/thams cad du khu ba'i rdzas rnams ni zhal du'o/_/yam shing dang mi rus kyi phye ma rnams ni 'od kyi dkyil 'khor la'o/_/zho zan dang bza' ba dang zhal bsil dang til dang dUr ba dang chu rnams ni phyag tu'o/_/dri ni thugs kar ro/_/_
[\[214a\]]
[\[214a.1\]]me tog ni dbu la'o/_/bdug spos ni shangs la'o/_/zhabs bsil ni zhabs dag la'o/_/mar me dang mchod yon ni mdun du ste mchod yon gyi chu ni snod du blugs par bya'o/_/de'i rjes su zhabs bsil dang bsang gtor byas nas/_/me lha ni 'bar ba'i rnam pas thab tu'ang rang gi
[\[214a.2\]]gzugs kyis me'i phyogs su gzhag par bya'o zhes pa me lha mnyes par byed pa'i cho ga'o//_//sbyin sreg la ni nyer mkho kun/_/ji ltar gsungs bzhin sngags pa yis/_/cho ga bzhin bya bsang gtor bya/_/slar yang mnyam bzhag me dbus su/_/rtag pa la sogs cho ga bzhin/_/las
[\[214a.3\]]dang rjes mthun bsam byas nas/_/bsreg bya gang sogs snga ma bzhin/_/phyi yi rdzas sogs dbul bar bya/_/kun gyi mthar yang bdag po yi/_/snying po nyi shu rtsa gcig gam/_/bdun nam de bzhin gsum bzlas pa'i/_/mar gyi sreg blugs rnams kyis sbar/_/slar yang bdag po'i snying
[\[214a.4\]]po'i sngags/_/bzlas pas sreg blugs gang ba bya/_/shin tu mnyam gzhag de nyid bzlas/_/brtul zhugs can gyis mchod yon dbul/_/de nas bsang gtor dang zhal bsil dang gos gsar pa dang rdo thal med pa'i so rtsi dang /_drag po'i las la ni rdo thal dang bcas pa'i so rtsi phul
[\[214a.5\]]nas sngar bzhin du yang dag par mchod cing bstod de phyag byas nas yon dbul zhing me tog dang bcas pa'i thal mo snying gar sbyar la bcom ldan 'das la bzod par gsol ba'i ched du 'di skad ces brjod par bya ste/_gang yang bdag rmongs blo yis ni/_/nyes byas cung zad gang bgyis pa/_/gang phyir
[\[214a.6\]]lus can skyabs yin phyir/_/de kun mgon khyod bzod par mdzod/_/ma rnyed yongs su ma shes dang /_/gang yang nus pa ma mchis las/_/'dir ni bya ba gang bgyis pa/_/de kun gtso bos bzod mdzad rigs/_/zhes pas bzod par gsol nas mngon par 'dod pa grub pa'i ched du gsol
[\[214a.7\]]ba gdab cing chad pa dang lhag pa'i nyes pa zhi bar bya ba'i ched du thar pa'i bsam pas/_oM badzra satwa aH zhes mang du brjod nas yi ge brgya pa bklag par bya'o/_/oM badzra satwa sa ma ya ma nu pA la ya/_badzra satwa twe no pa tiSh+Tha dr-i b+ho me b+ha wa/_su to Sh+yo me b+ha wa/_su po Sh+yo me b+ha wa/_a nu
[\[214b\]]
[\[214b.1\]]rak+to me b+ha wa/_sarba sid+d+hi m+me pra yats+tsha sar+b+ba karma su tsa me tsit+taM shre yaH ku ru hUM ha ha ha ha ho b+ha ga wAn sar+b+ba ta thA ga ta badzra mA me muny+tsa badzrI b+ha wa ma hA sa ma ya satwa AH//_de'i rjes la/_khyed kyis sems can don kun mdzad/_/rjes su mthun pa'i dngos grub stsol/_/sangs rgyas yul du gshegs
[\[214b.2\]]nas kyang /_/slar yang 'byon par mdzad du gsol/_/zhes pas yang dag par bskul nas rang gi sngags yi ge gsum gyi nang du bcug pa'i mthar muHzhes pa'i yi ge brjod cing rang gi bdag po'i mgon po yid kyis cho ga bzhin du gshegs su gsol bar bya'o/_/de nas me lha thab khung
[\[214b.3\]]du spyan drangs te/_slar yang dag par mchod nas bsang gtor dang zhal bsil dang rdo thal med pa'i so rtsi dang /_drag po la ni rdo thal dang bcas pa'i so rtsi dang /_gos gsar pa yang phul la yo byad lhag ma rnams kyis sbyin sreg byas nas dril bu dkrol zhing /_mi bskyod rdo rje zhes pa la
[\[214b.4\]]sogs pa'i tshigs su bcad pa rnams kyis bstod par bya'o/_/cho ga 'di ni phal cher rang gi mngon par 'dod pa'i dngos grub bsgrub pa'i ched du'o/_/rab tu gnas pa la sogs pa gzhan gyi don 'dod pa rnams kyi khyad par ni 'di yin te/_yon phul ba'i slob ma'i mthe bong g.yon
[\[214b.5\]]pa'i mthe chung gis bzung nas/_thab khung la g.yas skor gsum byas la blugs gzar gyis mgo la g.yas skor gyis byugs pas lan bdun du sreg blugs byas te sreg blugs gang ba 'bul du gzhug par bya'o/_/'khyil pas bzlas pa'i srung skud de'i lag pa
[\[214b.6\]]la bcings te bsang gtor bya'o/_/yod par gyur na rgyal po la sogs pa'i dge ba la dmigs nas kyang sreg blugs rdzogs pa dbul bar bya ste/_de ltar yang rgyal po dang 'jig rten skyong ba rnams dang sems can thams cad dang gang la mngon par 'dod pa rnams kyi yang
[\[214b.7\]]so sor sreg blugs lan gsum bya zhing cho ga bzhin du yon yang dbul du gzhug par bya'o zhes gsungs so/_/de'i rjes su zhal bsil phul nas bsang gtor bya zhing yang dag par mchod de mchod yon phul la bzod par gsol zhing mngon par 'dod pa'i dngos grub zhus nas
[\[215a\]]
[\[215a.1\]]oM badzra satwa AH zhes brjod pas snga ma bzhin du gshegs par yang dag par bskul la/_oM muHzhes brjod cing cho ga bzhin du gshegs su gsol bar bya'o/_/de ltar nyi ma re re zhing ngam/_bshad pa'i dus sam/_thun gsum mam thun bzhir bya'o/_/sor mo yang dag par
[\[215a.2\]]brkyang zhing sbyar bas de nas 'o ma dang 'bras ma chag pa dang /_mar dang sbrang rtsi dang ka ra rnams dgang gzar dang blugs gzar gyis blugs shing de dag med na i p+pa la'i 'dab ma 'am ser mo yang dag par brkyang zhing sbyar bas man rje'i steng du gnas pa'i zangs la sogs par tsA ru'i bza' ba blugs
[\[215a.3\]]la las dang rjes su mthun pa'i dris byugs te mgul par me tog gi phreng ba bcings nas g.yon pa'i dril bu dang lhan cig phreng ba bzung la g.yas pa'i bgrang phreng dang rdo rje yongs su gyur pa las bdud rtsir byas par bsgom zhing sngags bzlas par bya'o/_/bdud rtsi'i rang bzhin du 'o
[\[215a.4\]]thug rdzogs par byas nas thab khung gi me la ji lta ba bzhin du rang nyid rnal 'byor la mnyam par bzhag pas lha dang 'jig rten skyong ba dang bdag nyid dang sbyin bdag rnams kyang tshim par bya ste/_'di ni de bzhin gshegs pa yi/_/lhag ma'o sdig pa nyams byed zo/_/zhes slob dpon gyis
[\[215a.5\]]brjod cing lhag ma don du gnyer ba rnams la yang bgo bsha' bya'o/_/me gzhil ba ni zhi ba la/_/'o ma'o rgyas pa bsgrub pa la/_/ser po'i chu yis dbang drag la/_/'o ma dmar dang nag pos so/_/zhes pa lha mnyes par bya ba'i ched du phyi rol gyi sbyin sreg gi cho ga'o//_//'di rnams
[\[215a.6\]]thams cad chad pa dang lhag pa med par yid kyis bsgom par byas na nges par mngon par 'dod pa rnams rdzogs par 'gyur ro zhes pas/_phyi rol gyi dngos po rnams la ltos pa med par ni yid kyi sbyin sreg go/_/rang gi 'dod pa'i lha'i rnal 'byor dang ldan pas de'i ngo bo'am/_
[\[215a.7\]]rdo rje sems dpa'i gzugs sam rim pa ji lta ba bzhin du rang rang gi rang bzhin rnam par dag pa rnam par snang mdzad la sogs pa'i ngo bos gzugs la sogs pa'i 'dod pa lnga ji ltar rnyed pa the tshom med par longs spyod par bya ste/_za ba'i dus su ni rang gi bza' ba thams cad mnyam
[\[215b\]]
[\[215b.1\]]pa nyid du rnam par dag pa'i bdud rtsir byas nas lte ba'i thab khung gi mes 'khyud cing snying gar gnas pa'i rnag gi 'dod pa'i lha'i 'khor lo lag pa'i dgang gzar la sogs pas cho ga bzhin du yang dag par mnyes par bya'o zhes pa phyi'i rdzas kyis nang gi sbyin sreg gi cho ga'o//_//de nas cho ga ji lta ba
[\[215b.2\]]bzhin du zhi ba dang rgyas pa'i sbyin sreg byas te rang nyid kyis dkyil 'khor yang dag par mchod nas thams cad du ji ltar nus pas de bzhin gshegs pa la sogs pa rnams la mchod pa gyis shig ces slob ma la sogs pa rnams mchod pa byed du bcug la der zhugs pa rnams kyang
[\[215b.3\]]dam tshig gi kun du spyod pas tshim par bya'o/_/de la 'di ni dam tshig gi cho ga ste/_dang por rdo rje sems dpa' dang /_chos ston de bzhin dpa' bo dang /_/dpa' mo'i dbang phyug la btud nas/_/tshogs kyi ston mo bdag gis bshad/_/ston mo de bzhin ston mo che/_/tshogs kyi
[\[215b.4\]]'khor lo 'khor lo che/_/mtshan mo'i 'khor lo mtshan mor bshad/_/de bzhin phyogs phreng 'khor lo'o/_/dge 'dun ston mo ston mo che/_/gaN+DI brdungs pa ston mo che/_/tshogs pa lhan cig 'khor lo ste/_/de bas lhag pa 'khor lo che/_/nyin re'am zla ba so so 'am/_/de
[\[215b.5\]]bzhin du ni lo re'am/_/brgyad dang bcu bzhi gzhan yang 'dir/_/rgyas pa yi ni tshes rnams la/_/mchod rten rnams ni nges par ya/_/dam tshig bsrung ba'i don du ste/_/'dus ston mtshan mo'i 'khor lo yang /_/byang chub 'grub pa'i ched du bya/_/bza' bca' de bzhin 'gam bya dang /_/_
[\[215b.6\]]gzhi ba dang bldag pa myang bya rnams/_/btung ba la sogs mnyam ldan pa'i/_/ro drug ldan pa ston mor 'dod/_/yo byad thams cad bsgrubs nas ni/_/khyad par dus la spyan drang bya/_/dang por maN+Dal byas nas ni/_/me tog rnams dag so rtsi sbyin/_/sangs rgyas dge 'dun yo byad
[\[215b.7\]]rnams/_/snga mor nye bar dbul bya ste/_/glu gar de bzhin rol mo yis/_/de bzhin gshegs pa bsnyen bkur bya/_/der yang smon lam byas nas ni/_/dge 'dun ston mo brtsam par bya/_/ba byung byugs pa'i sa yi char/_/me tog de bzhin bdug spos ldan/_/gyo mo gseg ma
[\[216a\]]
[\[216a.1\]]rnams bsal nas/_/gdan rnams rab tu brtag par bya/_/sangs rgyas rjes su rim pa yis/_/kun la phyag sogs byas nas kyang /_/ji bzhin gdan la yang dag 'dug_/lus ngag sems ni yang dag bsdam/_/nag po chen por gtor ma sbyin/_/de bzhin du yang gong
[\[216a.2\]]bu'i zas/_/khang par za bar 'dod rnams kyang /_/de ltar 'dod bzhin yang dag gzhag_/so rtsi de bzhin snod rnams dang /_/'dag chal dang ni so shing dang /_/dri yi chu rnams de bzhin sbyin/_/sbyin pa 'dus pas longs spyod de/_/slar yang zhal bsil la sogs dbul/_/'dus pa rnams
[\[216a.3\]]la yon phul te/_/de kun bsod nams thun mong du/_/blo ldan mkhas pa rnams kyis bya/_/phyag 'tshal bzod par gsol nas ni/_/dge 'dun ston mo gshegs su gsol/_/zhes pa ni ston mo'o//_//chos sgrogs nyid dang de bzhin du/_/gnas brtan nye bar spyan 'dren dang /_/khyad par dus kyi
[\[216a.4\]]spyan 'dren la'ang /_/gaN+DI kun nas brdung bar bya/_/sngar bzhin bde gshegs spyan drangs te/_/bla na med pa'i mchod pa dang /_/nyer spyod lnga yi mchod pa rnams/_/de nyid yid kyis mchod par bya/_/lhag ma'i rdo rje 'khor lo dang bcas pa spyan drangs te zhi ba la sogs pa'i gzugs kyis
[\[216a.5\]]btung ba'i don du lag pa gnyis rab tu brkyang bar bltas la 'khor lo bskor ba'i mdun du bzlas pa'i khyad par rnams blangs nas der gzhug par bya zhing dam tshig gi spos la sogs pa sbyin par bya'o/_/de nas sngags brjod cing lag pa gnyis kha dang nye bar rab tu brkyang ste/_kha bdud rtsis
[\[216a.6\]]gang bas gtor na lhag ma'i rdo rje 'khor dang bcas pa des mgu bar 'gyur ro/_/'khor dang bcas pa rmi lam du mthong zhing bya ba yang byed par 'gyur ro/_/de la sngags ni 'di yin te/_/oM ku ru ku ru bat+ta li bat+ta li ma hA bat+ta li sid+d+hi mu khe/_sma shA na bA si ni pre ta mu khe/_sma shA na bA si ni pre ta mu khe/_tsaN+Da kA ra li ru d+hi
[\[216a.7\]]ra pr-i ye/_sa ma yA rak+Shi/_yo gAM ba ri/_ki la ki la/_rA be pi tri ba na ma d+h+yer/_b+hu dza ha b+ha ka kha ha/_sa ha ga na rU d+he/_d+hU mAM ga ri/_tsaN+Da kA ra li/_tiSh+Tha swi ku ru ku ru hUM/_gr-ih+Na gr-ih+Na sarba duSh+TA na b+hak+Sha b+hak+Sha hoHpaiM phaiM che ge mo'i sarba big+h+nA na shIn+taM ku ru ku ru phaT swA hA/_zhes pa ni thams cad du lhag
[\[216b\]]
[\[216b.1\]]ma'i gtor ma'i sngags so//_//de nas der ni dri bzangs chu/_/zhal bsil rnams ni sbyin par bya/_/dri dang me tog so rtsi rnams/_/byin nas slob dpon sngon 'gro bas/_/sbyin pa'i tshigs su bcad pa brjod/_/de yi 'bras bu yongs su bsngo/_/nus pa yis ni yon phul nas/_/tshogs
[\[216b.2\]]kyi 'khor lo gshegs su gsol/_/de la sbyin pa'i tshigs su bcad pa ni/_dud 'gro'i skye gnas rnams la yon ni brgya 'gyur sdig pa can gyi mi la'ang stong phrag ste/_/tshul khrims ldan pa rnams la stong phrag brgya 'gyur du ni gsung gi dbang phyug gis rab gsungs/_/phyi rol 'dod pa
[\[216b.3\]]rnams la chags bral nye bar gnas pa la ni bye ba brgya phrag brgya/_/lam la gnas pa rnams la slar yang tshad med 'bras bu ster bar yon las yang dag 'byung /_/bsod nams 'di yis thams cad gzigs pa yi/_/go 'phang thob nas skyon gyi dgra bcom ste/_/rga nad
[\[216b.4\]]'chi ba'i rlabs chen 'khrugs pa yi/_/srid pa'i mtsho las 'gro ba 'don par shog_/ces pas bsod nams yongs su bsngo bar bya'o zhes pa ni tshogs kyi 'khor lo'o//_//'di nyid phyi rol du song nas/_/dur khrod du ni byed pa na/_/skal ba dang ldan slob dpon gyis/_/'khor
[\[216b.5\]]lo chen por de brjod bya/_/me tog bdug spos snang gsal dang /_/de bzhin dri dang phreng ba spos/_/ji ltar yod bzhin btung ba dang /_/bza' ba rnams kyang rig par bya/_/dbus su btung ba yi ni snod/_/der ni g.yo ba med par gzhag/_/lhag ma'i 'khor lo spyan drangs la/_/_
[\[216b.6\]]bsnyen bkur byas te rab tu gzhag_/de yi steng du thod pa ni/_/mtshan nyid dang ldan dgod par bya/_/me tog spos sogs mchod pa rnams/_/las kyi rdo rje can gyis dbul/_/bdud rtsi lnga dang sha lnga rnams/_/sngags kyi byin gyis brlabs nas slar/_/yo byad thams cad
[\[216b.7\]]rab tu gzhug_/lha yi rnam pa'i rnal 'byor gyis/_/sna tshogs bshes gnyen sogs thod par/_/btung ba'i snod rnams rab tu brtag_/bza' dang btung ba la sogs kun/_/ji ltar sngar gyi de bzhin 'dir/_/sngags kyi khu ba'i rang bzhin phyir/_/sngags kyi btung ba zhes par
[\[217a\]]
[\[217a.1\]]dran/_/sngags kyi lha yi rnal 'byor bdag/_/sngags kyi btung ba yang dag spyod/_/tshogs kyi 'khor lo gshegs gsol bya/_/go yu la sogs 'bras bu dbul/_/bla mar gus pas phyag byas nas/_/gnas ji lta bar byon par gsol/_/zhes pa ni 'khor lo chen po'o//_//_
[\[217a.2\]]ri yi phug dang sman ljongs dang /_/rgya mtsho'i 'gram dang skyed mos tshal/_/nags tshal dag gam rdzing bur yang /_/mtshan mo'i 'khor lo yang dag brtsam/_/bdud rtsi lnga dang sha lnga rnams/_/sangs rgyas lnga yi rang bzhin dge_/stan lnga la ni mnyam par 'dug/_/rigs lnga dag tu rnam
[\[217a.3\]]par gnas/_brda dang dgongs par nan tan bya/_/rnal 'byor pa nyid 'ongs gyur na/_/de la sngon du gdan byin te/_/mtshan mo'i 'khor lo kun nas brtsam/_/sgo bzhi rnams su khro bo bzhi/_/gnod mdzes gtsug tor las byed pa/_/gzugs kyi rdo rje ma la sogs/_/rnal 'byor ma
[\[217a.4\]]rnams rang sar dgod/_/slob dpon mi yi pags pa la/_/ba lang sogs la gzhan rnams kyang /_/mtshan mo dag pa'i blo yis ni/_/sangs rgyas lnga rnams mchod par bya/_/khri la sogs par mnyam gnas pa'i/_/dpa' bo dpa' mo'i dbang phyug mnyam/_/de nas 'khor
[\[217a.5\]]lo byin gyis brlab/_/mnyam par snying rje brtan pas so/_/tshigs bcad lan gsum brjod pa yis/_/steng du me tog sogs gtor te/_/de tshe lha rnams spyan drang bya/_/yang dang yang du phyag rgya'o/_/mtshan mo'i 'khor lo gsal byas nas/_/ye shes 'khor lo rab tu
[\[217a.6\]]gzhug_/'jam pa'i rdo rje bdag nyid kyi/_/rnal 'byor pa yi dkyil 'khor mchod/_/mchod nas rnal 'byor ma 'khor lo/_/ji ltar dga' ba mi spang ste/_/g.yas dang g.yas min sbyor ba yis/_/kun spyod der ni brtag par bya/_/rnal 'byor rnal 'byor ma rgyud du/_/gang gsungs
[\[217a.7\]]tshogs kyi 'dus pa rnams/_/tshogs de mchod cing dam tshig gi_/kun spyod rig pa'i bla mas so/_/rnam pa lnga ni rnam dag pa'i/_/de bzhin gshegs rnams mchod par bya/_/snying rjer zhugs pa'i rnal 'byor pas/_/sems can don byed nges par ro/_/rdo rje pad+mar rang
[\[217b\]]
[\[217b.1\]]gnas pas/_/byang chub sems ni spro mi bya/_/der ni dga' ba sogs dbye ba'i/_/de bzhin nyid las de bzhin rtogs/_/bsam pa thams cad yongs spangs te/_/lha yi gzugs su sems pa'am/_/rnam par mi rtog rang bzhin las/_/der ni rnal 'byor pas gnas bya/_/mtshan
[\[217b.2\]]mo'i 'khor lo'i cho ga las/_/'ga' yang dor ba nyid min te/_/ma ma sring mo nyid dang ni/_/bu mo dang ni tsha mo dang /_/bdag can de bzhin chung ma dang /_/sgyug mo dang ni de bzhin yang /_/pha yi sring mo ma rnams te/_/shes rab brgyad rnams grub mchog ster/_/de rnams mchod
[\[217b.3\]]pa'i bya ba ni/_/bo la kak+ko la sbyar nas/_/sangs rgyas nyid ni sangs rgyas kun/_/rang gis yang yang rtogs par bya/_/sngags kyi bzlas med dka' thub med cing sbyin sreg med/_/dkyil 'khor can yang med cing dkyil 'khor yang ni med/_/de ni sngags bzlas dka' thub de sbyin sreg/_/_
[\[217b.4\]]de ni dkyil 'khor can dang dkyil 'khor yang /_/mdor bsdus nas ni sems ni 'dus pa'i gzugs can nyid/_/yid ni brtan nam g.yo 'am ci/_/rang gi sems la so sor brtag/_/gang bshad 'jigs pa'i gzugs can gyi/_/spyod pa longs spyod phyi ram gsungs/_/de lta'i
[\[217b.5\]]cho gas mtshan mo yi/_/'khor lor blo bzang dbang bskur slar/_/bsgoms pa'i stobs kyis dngos grub ni/_/'di nyid kyi ni srid par skye/_/bsgom pa la sogs de bzhin 'dir/_/nyung ba'am byas pa med na yang /_/gal te ltung ba med gyur na/_/bdun par de yi dngos grub
[\[217b.6\]]'gyur/_/e ma thabs dang nus pa yis/_/theg pa chen por legs 'ongs nas/_/'dod ldan ma la brtan 'khyud de/_/'dod pa'i lha ni bsten par bya/_/sngar bzhin gtor ma mchod pa sogs/_/byas nas 'khor lo gshegs su gsol/_/'khor lo'i dbang po'i phyag byas
[\[217b.7\]]nas/_/ji ltar bde bar gnas par bya/_/zhes pa ni mtshan mo'i 'khor lo'o//_//'thung gcod kyi ni dam tshig bya/_/de yang grong gi dbus rnams sam/_/dkyil 'khor khang pa'i phyi rol du'ang /_/mkhas pas phyogs phreng sbyin par bya/_/gdong ni 'ga' yang mi blta ste/_/_
[\[218a\]]
[\[218a.1\]]yongs su dri nyid 'ga' yang min/_/sna tshogs gzugs kyis sems can rnams/_/nges par der ni 'ongs gyur na/_/byon nas byon la legs shes bya/_/'dab ma'am snod rnams rab tu brtag_/gza' btung la sogs de rnams sbyin/_/thams cad ji ltar 'dod
[\[218a.2\]]bzhin bya/_/dang po bar dang mtha' rnams su/_/gtor ma gsum ni mkhas pas sbyin/_/so rtsi dri dang me tog sogs/_/phul nas 'khor lo gshegs su gsol/_/zhes pa ni phyogs phreng 'khor lo'o//_//dam tshig gang la thams cad rnal 'byor mar gyur cing bde ba'i don du 'khor lo'i dbang
[\[218a.3\]]phyug ma'i g.yon phyogs su thabs gcig yod par gyur na ni dpa' mo'i dbang phyug ma'i 'khor lo'o/_/gang du thams cad dpa' bor gyur cing bde ba'i don du 'khor lo'i dbang phyug gi g.yon du rnal 'byor ma gcig yod par gyur pa ni dpa' bo'i 'khor lo'o/_/'khor lo 'di gnyis nyin par yang dga'
[\[218a.4\]]ba na bug pa med pa'i khang par thun gnyis yan chad bya bar shes par bya'o/_/de'i phyir dpa' bo dang dpa' mo'i dbang phyug gi 'khor lo dag la gal te shes rab gcig dang thabs gcig kyang med par gyur na de'i tshe sbyin pa'i bdag po'i bsod nams las bzlog par 'gyur ro/_/shes rab thabs kyi
[\[218a.5\]]bde ba dag/_/med na 'khor lo thabs mi 'gyur/_/gang zhig shes rab kyis dman pa'i/_/'khor lo de ni rtsod med dang /_/lhan cig pa yi 'khor lo'o/_/zhes pa 'di bcom ldan 'das kyi gsung ngo /_/tshogs kyi 'khor lo'i cho ga'o//_//de gsungs pa tshogs kyi 'khor lo'i cho gas
[\[218a.6\]]dkyil 'khor gyi khang par bza' ba dang btung ba la sogs pa rnams 'khor lo la phul te/_/der zhugs pa rnams yang dag par tshim par bya'o/_/de rnam dang lhan cig mtshan mo mi nyal bar gar dang glu la sogs pa dang byang chub sems kyi rtog pas yang dag par mchod nas khyed rnams kyis
[\[218a.7\]]'jug pa 'di su la'ang smra bar mi bya'o zhes brjod par bya'o/_/de nas slob ma rnams gzhag ste phyi rol du phyogs kyi gtor ma dang mchod pa la sogs pa byas la nang du zhugs nas 'khor lo la phyag 'tshal te/_mchod yon la sogs pa 'khor lo'i dbang po la phul nas dge
[\[218b\]]
[\[218b.1\]]ba rnams yongs su bsngos te/_dkyil 'khor la lan gsum g.yas skor byas la/_bcom ldan 'das la mngon par phyogs pas shar sgor 'dug ste yi ge brgya pa lan gsum brjod nas ma rnyed pa zhes pa la sogs pas bzod par gsol zhing /_khyed kyis sems can don kun mdzad/_/ces pa la sogs
[\[218b.2\]]pa dang /_oM AHhUM badzra muHzhes pas ye shes kyi dkyil 'khor gshegs su gsol nas/_rang gi sprul pa'i dkyil 'khor bdag nyid la bstim ste/_oM a kA ro mu khaM sarba d+harmA NAM a d+ya nut+pan+na t+r+wA ta oM AHhUM phaT swA hA/_oM AHhUM muHzhes 'don cing chos thams cad skye ba med par mos pas
[\[218b.3\]]dril bu dkrol zhing lag par gnas pa'i rdo rjes shar gyi sgo nas brtsams te tshangs pa'i thig gi lam nas gtso bo'i gnas kyi bar du dbye zhing mgo bo la rdul tshon cung zad blugs nas pad+ma la sogs pa dbyi bar bya'o/_/de nas sgo rnams dang zur rnams kyang lag pa na gnas pa'i rdo rje'i rtse mos
[\[218b.4\]]mngon par gzhig par bya'o/_/de'i rjes su oM badzra kI la ut+kI la ya sarba kI lan badzra d+har A dz+nyA ya hUM hUM hUM phaT hoHzhes pa hUM bzhi pas g.yon brkyang dang skam pa'i phyag rgyas phur bu rnams bton la/_oM ru ru s+phu ru dz+wa la tiSh+Tha sid+d+hi lo tsa ne sarba ar+tha sA d+ha ne swA hA/_zhes pa brgya rtsa brgyad bzlas
[\[218b.5\]]pa'i 'o mas bkru bar bya'o/_/phur bu'i lha rnams kyang gshegs su gsol zhing phur bu'i khung bu rnams kyang dgang bar bya'o/_/zhi ba la sogs pa don du gnyer ba rnams la rdul tshon cung zad sbyin par bya'o/_/de bzhin dkyil 'khor khang pa nyid du skye bo med par byas nas rdul tshon yang dag
[\[218b.6\]]bsdus/_/phyi nas ba las byung ba rnams kyis 'di ltar mtha' dag 'khor lo la ni mkhas pas gtor/_/de nas ba byung rnams kyis byug pa rab tu bya ste ri mo rnams kyang byug par bya/_/me tog rnams ni nges par dgram zhing phyag byas nas ni sa yi lha mo mnyes par bya/_/phyi nas dpal
[\[218b.7\]]ldan rnam rgyal rdul tshon rnams kyis rab tu bkang ste thab kyi thal ba sogs/_/bgegs dgra'i bum par de bzhin nyid de cho gas dam pa'i gos rnams 'di dag mgrin pa la'o/_/rnal 'byor ma yis bzung nas glang chen steng du de ltar mthon por spro bas khyer nas ni/_/klu yi gtor
[\[219a\]]
[\[219a.1\]]ma byas nas chu klung rnams sam mtsho rnams su ni blugs par bya/_/cho ga 'di ni sbyin bdag gis byin pa'i ras kyis brgyan pa'i rnal 'byor ma rnams kyis bzung la 'do li la gnas pa'i slob dpon nam slob mas dril bu'i sgra dang bkra shis kyi glu dang rol mo'i sgra dang gdugs dang rgyal mtshan
[\[219a.2\]]dang ba dan la sogs pa'i mchod pa rnams dang ldan pas khyer nas chu klung chen po dang mtsho chen po dang chu zab mo'i 'gram tu 'dug la ba byung gis byugs pa'i sa'i char dkar po'i dris maN+Dal byas te/_de'i dbus su pad+ma 'dab ma brgyad bris te/_lte bar rdo rje sems dpa' dang 'dab ma brgyad la
[\[219a.3\]]klu rnams snga ma bzhin du mchod cing klu gtor gyi sngags kyis 'o thug gi gtor ma phul nas mchod de klu rnams la byin gyis brlabs pa'i rdul tshon gtor nas chu la bskur bar bya'o/_/klu rnams kyis bkur sti chen pos sa 'og gi gzhi la khyer bar bsam par bya'o/_/gang rdul tshon khyer ba'i
[\[219a.4\]]bum pa de dag chus bkang nas de kho na nyid du khyer te de dag gis zhi ba'i don du dkyil 'khor khang pa la sogs par gtor bar bya'o/_/phyi nas de yi chen po'i bsam pa yis ni mtha' dag gnyen dang bcas pa'i rigs rnams kyis/_/spro ba chen pos cho ga bzhin du gzhon nu ma yi ston
[\[219a.5\]]mo bde ba chen po bya/_/sdug bsngal can la'ang 'byor ba'i rjes su mthun pa'i sbyin pa dri med mkhas pas sbyin par bya/_/dge 'dun rnams la yang ni ston mo gos dang bcas shing yon dang bcas pa gus pas so/_/de la 'di ni gzhon nu ma mchod pa'i cho ga ste/_gzhon nu ma rnams lha mo'i
[\[219a.6\]]gzugs/_/yang dag gnas pa cho gas mchod/_/dkyil 'khor yang dag byas nas ni/_/sa der nus pas spyad par bya/_/dkyil 'khor gang du lha mo ji snyed yod pa de snyed kyi gzhon nu ma rnams nyi ma sngon ma la maN+Dal la sogs pa sngon du 'gro bas snyan gsan dbab par bya zhing /_de nas
[\[219a.7\]]gcig gam gnyis sam gsum mam bzhi la sogs pa sbyin bdag gi nus pa'i dbang gis mchod par bya'o/_/de yang rdul tshon dor ba'i rjes su dri bzangs la sogs pas khrus bya zhing gos dmar pos brgyan par byas nas gus pa dang bcas te spyan drangs pa rnams bcom ldan
[\[219b\]]
[\[219b.1\]]'das ma bzhin du yongs su brtags la/_zhabs bsil dang /_zhal bsil la sogs pa phul nas dkyil 'khor gyi khang par gzhug par bya'o/_/shar du mngon par phyogs par byas nas ku sha'i chun po rnams gdan gyi 'og tu byin la de'i steng du 'dug par bya'o/_/de'i rjes su slob dpon gyis
[\[219b.2\]]ji lta bar dkyil 'khor du sa bon dang mtshan ma yongs su gyur pa las skad cig gis dkyil 'khor dbang phyug rnam par bsgoms te/_ye shes sems dpa' dang dbyer med pa la mchod yon la sogs pa phul nas mgo bor sin+d+hu ra dang mgrin par skud pa'i phreng ba dang mig la thur mas mig
[\[219b.3\]]sman dang me tog dmar po'i rgyan rnams kyang sbyin par bya'o/_/de nas bzhi mnyam la sogs pa ji ltar rnyed pa'am dri bzangs kyis dpral ba dang snying ga dang lag pa dang rkang pa dag la byug par bya'o/_/gtor ma byin te de nas ni/_/sngags pas bza' ba de dag dbul/_/bza' dang bca' dang
[\[219b.4\]]de bzhin 'gam/_/myang dang gzhib dang bldag pa dang /_/tsA ru sgron ma chang bcas kun/_/yang dag sbyangs te dbul bar bya/_/bstod dang mchod pa yang dag ldan/_/sngags kyi bzlas par rtag tu brtson/_/phyag rgya chen po mngon 'dod pa'o/_/mkhas pas gzhon nu ma rnams mchod/_/de
[\[219b.5\]]ltar yang /_chang dang sha rnams kyis kyang rdo rje'i lha mo rnams/_/myur bar rab tu 'bad pas so sor mchod byed na/_/gus dang ldan pas de rnams mchod sbyin skye bo ni/_/dpal ldan rdo rje'i theg par gnas dgar gnas de la/_/yang dag tshim par sems la mchog ni ster bar 'gyur/_/de yi
[\[219b.6\]]lag par mchog rnams nges par gnas pa'o/_/zhes bcom ldan 'das kyis dpal sdom pa 'byung ba las gsungs so/_/dge dang mi dge'i mtshan ma rnams/_/rgyas par de nyid shes bya ste/_/yang dag bsdus phyir 'dir ma brjod/_/bdag ni mangs pas 'jigs phyir ro/_/de nas zhabs bsil
[\[219b.7\]]phul nas ni/_/dri bzangs rnams kyis lag pa byug_/so rtsi rnams dang yon phul nas/_/lag par me tog rab tu dbul/_/shis pa brjod pa de thob nas/_/bsod nams yongs su bsngo bar bya/_/thams cad gshegs gsol byas nas ni/_/phyag bya rang khyim byon par gsol/_/_
[\[220a\]]
[\[220a.1\]]zhes pas dkyil 'khor du gzhon nu ma'i mchod pa byas nas/_de yi rjes su bza' dang bca' dang 'gam pa rnams dang sna tshogs ro mchog rnams dang btung ba dang /_/gzhi ba dang bldag dang me tog so rtsi rnams dang de'i gos rnams dang g.yon rnams rab tu dbul bya ste/_/'khor lo'i khang par 'khor lo
[\[220a.2\]]'o de rjes 'byor pas bzo bo 'dus pa rnams kyang tshim par bya/_/phyi nas rab tu gnas pa'i lha dang de rjes ljongs kyi skye bo mchod par bya zhing tshim par bya/_/khang pa rnams dang sgo dang stegs bu lhag par gnas pa'i cho ga dang ni thab khung khri rnams las/_/gang gang dngos po rab phul de dang de rnams
[\[220a.3\]]mtha' dag 'dir ni slob dpon rgyal po nyid kyis te/_/'di rnams slob dpon las ni gzhan gyis ma yin de bzhin bzo rnams la yang cung zad nyid mi 'gyur/_/de rnams thams cad sbyin pa dang ni bsod nams la yang bla ma'i rang nyid 'dod pas sbyar bar bya/_/sbyin bdag rnams kyis rab tu gnas pa byas pas
[\[220a.4\]]sku gzugs la sogs skyed du rung ba rnams/_/rol mo la sogs pa yi mchod pas rang gi gnas su khyer la mchod pa bya'o/_/man ngag rnams kyis yongs su sbyangs pa'i dge ba mchod sbyin rnams kyis 'bras bur gyur pa ni/_gnyis kas sangs rgyas rnams kyi 'bras bu thob cing phan par byed pa'i
[\[220a.5\]]sbyin pas sbyin bdag bde/_/slob dpon gyis kyang sems can kun la bde ba sbyin pa thob cing rab gnas bdag nyid kyi/_/rgyal po gnas kyi bdag po rnams dang skye bo rnams la nges par kun du dge ba ste/_/zhes pa dkyil 'khor nye bar bsdu ba'i cho ga'o//_//de ltar 'di ni bris pa'i dkyil 'khor gyi
[\[220a.6\]]cho ga ste/_/yid kyis rjes su bsgrub pa'i cho ga nyid 'bras bu dang ldan no zhes pa yid kyi cho ga kho na mchog yin no/_/de'i phyir dkyil 'khor gyi mnga' bdag gi gzugs kyis sa yongs su gzung ba la sogs pa dang sku gzugs la sogs pa'i rab gnas dang /_slob ma la mngon par dbang
[\[220a.7\]]bskur ba dang gshegs su gsol ba dang zhi ba'i sbyin sreg gi mthar thug pa thams cad yid kyis bya'o/_/de nyid kyi phyir 'di ltar gang gi tshe 'di dag thams cad yo byad 'ga' zhig dang bral bas bya bar mi nus pa'am/_/mi rigs pa'am ma rnyed pa de'i tshe bsam pas thams cad bya'o/_/_
[\[220b\]]
[\[220b.1\]]phyi rol gyi dngos po yod pa la yang bsam gtan kho na gtso bo yin no/_/'jig rten pas mthong bas na sbyin pa la mngon par dad pa la sogs pas bsod nams 'phel bar bya ba'i chad 'ba' zhig tu phyi'i cho ga 'dod do/_/yo byad dang bral bas ni bsam pa kho nas cho ga thams cad bsgrub par bya'o/_/_
[\[220b.2\]]de'ang /_dngos po thams cad med gyur na/_/bsam pa nyid kyis yongs su brtag_/ces gsungs so/_/de'i phyir las dang po pas kyang sems brtan pos yid kyis sprul pa'i dkyil 'khor du rab tu gnas pa la sogs pa bya zhing skal ba dang ldan pa'i skye bo rnams kyang mngon par dbang bskur bar bya'o/_/_
[\[220b.3\]]de ltar dpal ldan sangs rgyas thod pa'i rgyud du/_shes rab pad+ma'i nang du ni/_/dpag tshad bye ba'i dkyil 'khor la/_/rigs gsum dkyil 'khor de dbus su/_/mkhas pas slob ma dbang bskur bya/_/zhes gsungs shing gzhan du'ang /_yid kyis 'ga' zhig nyid du ni/_/rgyal bas dkyil
[\[220b.4\]]'khor bya bar bzhed/_/zhes gsungs te yid kyi dkyil 'khor gyi cho ga'o//_//'dir brjod pa'i cho ga rnams kyang bya ba gzhan rnams la yang dang po dang mthar bgegs thams cad nye bar zhi ba'i ched du gtor ma sbyin par bya'o/_/de la 'di ni cho ga ste re zhig dang por slob dpon ji ltar rnyed pa'i
[\[220b.5\]]cod pan la sogs pas rnam par brgyan pa dpal rdo rje sems dpa'i mdun du sha ka Ta dang pi Ta ka la sogs pa'i snod chen po rnams su zan dang khur ba dang la du dang dzam+bu ti la sogs pa dang nya sha dang btsong dang sgog skya dang chang dang chu dang 'o ma la sogs pa dang me tog dang ldan pa/_bla re la sogs pas
[\[220b.6\]]brgyan cing rol mo mkhan gyi mdun du bstar ba 'am zan dang chu la sogs pa tsam yang rung ji ltar rnyed pa yang dag par bkod nas bza' ba dang bca' ba dang bldag pa dang btung ba la sogs pa rnams sngar tshogs kyi 'khor lor bshad pa'i bdud rtsi bsgrub pa'i cho gas bdud rtsir bskyed par bya'o/_/de
[\[220b.7\]]nas bsdus pa'i rim pa'i cho ga'am yan lag bzhi pa'i cho ga 'am sa bon la sogs pa las sam skad cig gis kyang rdo rje sems dpa'i gzugs kyi mdun du dri bzangs la sogs pas maN+Dal byas par rang gi 'khor lo'i dbang phyug la sogs pa'i de bzhin gshegs pa la sogs pa thams cad yang dag
[\[221a\]]
[\[221a.1\]]par mchod nas/_mi bskyod rdo rje zhes pa la sogs pa'i tshigs su bcad pa dril bu 'khrol ba sngon du 'gro bas bstod de/_rang gi snying ga'i sa bon gyi 'od zer gyis khro bo dang bcas pa'i srung ba'i 'khor lo rtsibs bcu pa'i lte ba la gnas pa'i gzhal yas khang gi nang na bzhugs pa'i
[\[221a.2\]]dkyil 'khor dang dbang po la sogs pa 'khor dang bcas pa dang klu rnams dang sems can thams cad kyang bkug nas dbang po la sogs pa skad cig gis 'od gsal bar rab tu zhugs pa'i rjes la 'dus pa'i lha shes rab dang bcas pa'i ngo bor rnam par bsams te/_mdun du zhabs bsil la
[\[221a.3\]]sogs pa sngon du 'gro bas dril bu dkrol zhing rdo rje gsor te stong pa nyid dang snying rje dbyer med pa'i byang chub kyi sems su lhag par mos pa dang 'khor gsum yongs su dag pas gtor ma rnams/_oM AHhUM che ge mo badzra zhes rang gi 'khor lo'i dbang po la sogs pa nas gnod mdzes kyi bar
[\[221a.4\]]gyi lha rnams re re nas ming nas spros shing de dag gi sa bon yang brjod de/_sarba du Sh+Ta sa ma ya mu dra pra b+ha ny+dza ka ma ma shAn+tiM rak+Shany+tsa ku ru swA hA hUM/_oM sarba t+ya d+h+wa dza da sha di ka/_lo ka d+hA twa nan+tag ga na/_sa mu dra me g+ha byU ha pra sa ra/_pa ra mA nu ra dzo maN+Da la/_pa raM pa ra a nan+ta rga ta/_sa mA pat+t+ya pa s+thi tA/_
[\[221a.5\]]d+harma d+hA tu sa ma ba sa ra NA/_A kA sha d+hA tu paR+Ya ba sA naM/_sarba t+ya d+h+wa dza da sha di ka_/lo ka d+hA tu a nan+ta me g+ha b+h+yU ha/_pra sa ra ga ga na sa mA/_sarba lo ka pA lAHsarba satwany+tsa/_tad+ya thA/_badzra yu d+ha mA ya badzra/_badzrA na la badzra kA la badzra mu sa la nA ga badzra/_badzrA ni la/_badzra b+hai ra wa/_badzra shauN+Da badzra kro d+ha/_badzra
[\[221a.6\]]kuN+Da li badzra pra b+hA/_mon badzra be ma tsi tri/_/pr-i thi bI de wa tA sa pa ri wA rAH/_i maM pu Sh+paM d+hU pa dI pa gan+d+ha nai wi d+yaM A di saM yu k+ta ba li u pa ha ra/_pra tI ts+tsha u pa b+hu dz+ya/_ma ma hi ra N+ya su wa r+Na/_d+ha na d+h+ya na A yuHyau waN a ro gya sat+su kha/_prA hA ra kA na sarba bi g+h+nAM bi nA ya kA na/_sarba du Sh+TA na pra du Sh+TA na/_ma nu
[\[221a.7\]]Sh+ya a ma nu Sh+yA/_dzam+b+ha ya stam+b+ha ya ban+d+ha ya bi d+h+wan+sa ya/_ma ma hi ra N+ya sU war+Na d+ha na d+hA nya A yuHyau ba na/_a ro gya sat+su khA ni/_ma hA su kha pra br-id+d+ha ye/_bA yad A bo d+ha maN+Da paR+Ya n+taM/_D+hau ka ya ti sa dA sa hA yi ka sha' n+tiM ra k+Sha ny+tsa ku ru hUM/_zhes pa'i sngags rnams dang klu gtor gyi sngags kyis kyang dbul bar
[\[221b\]]
[\[221b.1\]]bya'o/_/de rnams kyang rang gi dkyil 'khor gyi bdag po nas brtsams te gnod mdzes kyi mthar thug pa rnams dang /_de nas dbang po la sogs pa 'khor dang bcas pa rnams dang de'i rjes su klu rnams dang /_de nas sems can thams cad kyi lce hUM las byung ba'i rdo rje rtse gcig pa dmar po rnams kyi
[\[221b.2\]]'od zer gyi sbu gus sam/_yid kyis bdud rtsi bkug pa rnams nye bar gsol bas bde ba chen po'i rang bzhin stong pa nyid dang ro gcig pa ji srid 'dod kyi bar du bsam par bya'o/_/zhal bsil dang dri bzang po can gyi tsan+dan dang so rtsi la sogs pa rnams phul nas yang dag par mchod de/_bya ba
[\[221b.3\]]bsgrub pa lhur byed pa rnams la bzod par gsol zhing sngar bshad pa'i yi ge brgya pa'i sngags bzlas la/_oM yo ga shud+d+haHsarba d+harmAHyo ga shud+d+ho\u0f85haM/_zhes brjod nas pad kor dang 'khyud pa'i phyag rgya byas te rang gi lha'i 'khor lo bdag nyid la rab tu gzhug go/_/bsrung ba'i 'khor lo la
[\[221b.4\]]gnas pa'i khro bo bcu dang /_dbang po la sogs pa bsrung zhing 'dod pa bsgrub pa la mkhas pa rnams dkyil 'khor gyi khang pa'i phyi rol gyi phyogs bcur rnam par dgod par bya ste/_dkyil 'khor gyi las rtsom pa nas gzung ste ji srid mthar thug pa'i bar ro/_/rdul tshon gyi dkyil 'khor
[\[221b.5\]]gshegs su gsol ba'i rjes su ni gtor ma sbyin pa la sogs pa byas nas khro bo rnams bdag nyid la rab tu gzhug cing se gol gsum byas nas dbang po la sogs pa rnams gnas ji lta bar gshegs su gsol/_gzhan yang nyi ma so so la gtor ma dbul ba ni de lta nyid do/_/'di ni
[\[221b.6\]]gshegs su gsol ba'i sngags te/_/khyed kyis sems can don kun mdzad/_/rjes su mthun pa'i dngos grub gnang /_/sangs rgyas yul du gshegs nas kyang /_/slar yang 'byon par mdzad du gsol/_oM AHhUM a kA ro mu khaM sarba d+ha rmA NAM a d+yA nu t+pan+na twA ta hUM muHzhes pa'am/_
[\[221b.7\]]oM AHhUM badzra muHzhes brjod pas gshegs su gsol lo/_/'dir zhi ba la sogs pa'i bya ba gtso che ba'i dbye ba dus dang phyogs dang kha dog gi dbye ba rtogs par bya'o/_/dkyil 'khor gyi khang pa'i phyi rol shar la sogs pa'i phyogs rnams su khro bo bcu'i gong bu rnams dang nye bar zan
[\[222a\]]
[\[222a.1\]]la sogs pa'i gtor mas sen thi la sogs pa bkang ba 'am kham phor rnams sam snyim pas dbul bar bya'o/_/sa'i gong bu rnams las phyi rol du sa'i gong bu bco lnga dang /_de dag med na maN+Dal rnams kyi steng du dbang po la sogs pa bco lnga po rnams la sbyin par bya'o/_/_
[\[222a.2\]]dbang po'i g.yas phyogs su sgyu ma rdo rje ste khyab 'jug dang rdo rje 'jigs byed ni lus ngan te/_de'i g.yas phyogs su log 'dren dang /_rdo rje khro bo ni dbang ldan te dbang ldan dang nye ba'i dbang ldan dag gi dbus su nyi ma dang zla ba dang tshangs pa rnams dang chu lha dang bden bral gyi bar du thag bzangs ris
[\[222a.3\]]dang sa'i lha mo dag la'o/_/de ltar dbang po la sogs pa'i ba dan bco lnga ni rang rang gi phyogs su'o/_/dbang po la sogs pa'i gong bu las phyi rol du sa'i gong bu brgyad dam ba byung gi maN+Dal byas pa rnams su klu rnams la kham phor du'o thug la sogs pa sbyin par bya'o/_/phyi rol du gtor ma'i
[\[222a.4\]]zan la sogs pa la mar dang sbrang rtsi dang chu dang chang dang 'o ma ste rgyun pa lngas g.yas skor du gtor bar bya'o/_/gzhan gyi don du gtor ma sbyin pa na yang sngags la ji ltar yod pa'i bdag gam la 'am bdag gi zhes pa ni ji ltar gnas pa bzhin du bklag par bya ste/_de yang bdag nyid du lhag par mos par
[\[222a.5\]]bya'o/_/'di la phan btags pa na bdag nyid la phan btags par 'gyur te/_bar dag tu yang don rnam par shes par bya'o zhes pa 'dus pa'i 'byung po thams cad pa'i gtor ma'i cho ga'o//_//d+harma d+ha tu sa ma ba sa ra NA zhes pa ni stong pa nyid dang snying rje ro gcig pa dang stong pa nyid kyi mthar thug pa
[\[222a.6\]]zhes pa'i don to/_/gtor ma'i cho ga la khro bo bcu po rnams kyi gtor ma rnams so so'i sngags rgyud du gsungs pa rnams kyis 'bul ba ni shin tu khyad par du sngags par 'gyur te/_sngags de rnams kyang mang bas 'jigs nas 'dir ma brjod do/_/gang yang dpal 'khor lo sdom pa'i
[\[222a.7\]]rnal 'byor dang ldan pas dri bzangs la sogs pa'i maN+Dal byas par rang gi 'khor lo yang dag par mchod cing rkang pa brgyad pa'i sngags kyis bstod de rang gi snying gar gnas pa'i hUM yig gi 'od zer rnams kyis khro bo dang bcas pa'i srung ba'i 'khor lo rtsibs bcu pa'i lte bar chud pa'i
[\[222b\]]
[\[222b.1\]]gzhal yas khang gi nang na gnas pa'i dkyil 'khor dang srung ba'i 'khor lo'i phyi rol gyi phyi phyogs rnams su dbang po la sogs pa 'khor dang bcas pa dang sems can dpag tu med pa rnams kyang nang du bkug nas dpral ba'i dbyings su 'bar ba'i phyag rgya bcings te 'gying ba dang bcas pas pheM
[\[222b.2\]]zhes pa lan gsum brjod cing mdun du dkyil 'khor spyan drang ngo /_/oM k+kaka D+ha na/_ban+d+ha na kha ka khA dan sarba du Sh+TA nAM/_ha na ha na g+ha g+ha g+ha ta ya che ge mo'i shI n+taM ku ru hUM hUM phaT phaT dzaHswA hA/_zhes pa 'dis dbang po la sogs pa bkug nas skad cig gis stong pa nyid la rab tu zhugs pa'i rjes
[\[222b.3\]]la rig pa dang bcas pa'i bde mchog gi lha'i skur rnam par bsgoms te zhal bsil la sogs pa dbul ba sngon du 'gro zhing snga ma bzhin du 'khor gsum yongs su dag pas lag pa g.yon pa'i mthil du zla ba la gnas pa'i hUM las skyes pa'i sna tshogs rdo rje'i lte bar bdud rtsi'i snod bkod pa'am
[\[222b.4\]]bsgom pa lag pa g.yas pa rdo rje khu tshur byas pa'i sdigs mdzub brkyang pas de ston cing /_bcom ldan 'das dang de'i shes rab ma dang mkha' 'gro ma la sogs pa dang khwa gdong ma la sogs pa la ji ltar rigs par phyogs su g.yon skor dang me'i zur nas brtsams te phyogs bral rnams
[\[222b.5\]]su g.yas skor gyis te/_oM badzra DA ka i maM ba liM gr-i h+Na gr-i h+Na hUM phaT/_oM dzaH hUM baM hoH sa ma ya s+t+waM dri sh+ya hoH zhes pa'i sngags lan gcig dang gnyis dang gsum dang bzhi dang lnga brjod pas phul nas 'khor lo gsum gyi lha rnams la/_oM ka ra ka ra ku ru ku ru ban+d+ha ban+d+ha trA sa ya trA sa ya
[\[222b.6\]]k+Sho b+ha ya k+Sho b+ha ya hrauM hrauM hraHhra phaiM phaiM phaT phaT da ha da ha pa tsa ba tsa b+hak+Sha b+hak+Sha ba sa ru d+hi ra an+ta mA la ba la m+bi ne gr-ih+Na gr-ih+Na sap+ta pA tA la ga ta b+hu dzang+ga~X sarbaM bA tardza ya ta rdza ya A ka D+D+h+ya A kaD+D+h+ya hriM hriM dz+NauM dz+NauM k+Sh+maM k+Sh+maM h+'aM h+'aM hiM hiM hUM hUM ki li ki li si li si li hi li hi li d+hi li d+hi li hUM hUM phaT swa hA/_zhes
[\[222b.7\]]pa'i sngags lan cig brjod pas dbul bar bya'o/_/de'i rjes su srung ba'i 'khor lo'i rtsibs la gnas pa'i khro bo bcu po rnams la oM khaH badzra d+h+rika badzra hUM ka ra badzra hUM phaT/_oM badzra daN+Da badzra hUM phaT/_oM badzra a nA lArka badzra hUM phaT/_oM badzra kuN+Da li badzra hUM phaT/_oM badzra
[\[223a\]]
[\[223a.1\]]yak+Sha badzra hUM phaT/_oM badzra kA la badzra hUM phaT/_oM badzra ma hA ba la badzra hUM phaT/_oM badzra b+hi Sha Na badzra hUM phaT/_oM badzra uSh+NI Sha tsa kra brti badzra hUM phaT/_oM badzra pA ta la badzra hUM phaT/_ces ba'i sngags bcu'i hUM phaT ces pa'i sngon du i maM ba liM gr-i h+Na gr-ih+Na gr-ih+Na che ge mo'i shAn+tiM ku ru rak+Sha ku ru
[\[223a.2\]]zhes pa bcug la/_lan re brjod pa rnams kyis g.yon dang g.yas su bskor ba dag dang steng dang 'og tu dbul bar bya/_/phyi rol du dbang po la sogs pa rnams la oM kha kha khA hi khA sarba de ba nA ga yak+Sha rak+Sha sa b+hU ta pre ta pi shA tsa un+ma da a pa smA ra DA ka DA ki nya dA ya i maM ba liM gr-ih+Na n+tu sa ma ya
[\[223a.3\]]rak+Shan+tu/_sarba sid+d+hi m+me pra ya ts+tshan+tu ya thai baM/_ya thaiSh+TaM/_b+huny+dza tha/_pi pa tha/_dzi g+ha tha/_mA ti kra ma tha/_ma ma sarbA kA rta yA sa tshu khaM bi br-id+d+ha ye/_sa hA yi kA b+ha wan+tu hUM hUM phaT phaT swA hA/_zhes pa 'di lan bzhi brjod pas bskor phyogs gnyis dang steng 'og tu dbul bar bya'o/_/'dir yang
[\[223a.4\]]de rnams dang dkyil 'khor gyi bdag bo nas brtsams te gnod mdzes kyi mthar thug pa zhes pa la sogs pa dang sngags gzhan rnams kyang shes par bya'o/_/yi ge brgya pa ni 'dir gzhan yin te/_oM badzra hi ru ka sa ma ya ma nu pA la ya/_he ru ka twe no pa tiSh+tha dr-i D+ho me b+ha wa/_su to Sh+yo me b+ha wa/_
[\[223a.5\]]a nu rak+to me b+ha wa/_su po Sh+yo me b+ha wa/_sarba sid+d+hi m+me pra yats+tsha sarba karma su tsa me tsit+taM shre yaH ku ru hUM ha ha ha ha hoH b+ha ga wAn badzra he ru ka mA me muny+tsa he ru ka b+ha wa ma hA sa ma ya satwa AH hUM phaT swA hA/_zhes pa'o/_/'dir brjod pa'i khro bo bcu mngon par brjod pa bla mar gsungs pa rnams kyi
[\[223a.6\]]sku mdog dang phyag mtshan la sogs pa ni yang dag par bsdus te sngar brjod pa'i dpal bde mchog gi dkyil 'khor du shes par bya'o/_/bde mchog gi 'byung po thams cad pa'i gtor ma'o//_//yang na dpal kye'i rdo rje'i gzugs kyis snying gar gnas pa'i hUM yig gi 'od zer rnams
[\[223a.7\]]kyis khro bo dang bcas pa'i srung ba'i 'khor lo rtsibs bcu pa'i lte bar chud pa'i gzhal yas khang na bzhugs pa'i dkyil 'khor dang srung ba'i 'khor lo'i phyi rol gyi phyogs rnams su dbang po la sogs pa 'khor dang bcas pa dang /_sems can dpag tu med pa rnams kyang bkug
[\[223b\]]
[\[223b.1\]]nas dbang po la sogs pa 'od gsal bar rab tu zhugs pa rnams shes rab dang bcas pa'i he ru ka'i gzugs su gyur par rnam par bsams la/_zhabs bsil la sogs pa dbul ba sngon du 'gro bas snga ma bzhin du sbyangs pa'i gtor ma rnams/_/oM de ba pi tsu badzra i maM ba liM gr-i h+Na gr-i h+Na che ge mo'i
[\[223b.2\]]shAn+tiM rak+Shany+tsa ku ru ku ru hUM hUM hUM phaT swA hA/_zhes pa'i sngags kyis bcom ldan 'das la dbul bar bya ste/_oM AH nai rAt+ma zhes pa la sogs pas mtshan pa brjod cing sa bon yang smos nas i maM ba liM gr-i h+Na grih+Na che ge mo'i shIn+taM rak+Sha ny+tsa ku ru swAhA/_zhes pa 'dis bdag med ma la sogs pa rnams
[\[223b.3\]]la'o/_/na maH sa man+ta bu d+d+he b+h+yo/_na mo badzra mung+ga ra ha stA ya/_tsan+t+ra lAk+She pa kA rA ya hUM phaT/_na maHsa man+ta bud+d+he b+h+yo/_ma hA daN+Da d+hA ra bi bi d+ha su ra a su ra mr-ita na b+hU tan+ni ra ma than hUM phaT/_namaH sa m+n+ta bu d+d+he b+h+yo/_hu lu hu lu ma hA pad+ma a mr-i tI ku ru ma hA bi Sh+'aM aH na maH sa m+n+ta bu d+d+ho b+h+yo/_na mo badzra kro d+hA ya ma hA daM Sh+Tota
[\[223b.4\]]ka Ta b+hai raM bA ya badzra saM do ha dar+pA ya a mr-i ta kuN+Da li hUM phaT/_na maHsa man+ta bud+d+he b+h+yo/_na mo a tsa la kAny+tse ta mo Ta mo Ta tu Ta tu Ta g+ha g+ha g+hA ta ya g+hA ta ya hUM phaT/_na maH sa man+ta bud+d+he b+h+yo/_Tak+ki hUM dzaH na maH sa ma n+ta bu d+d+he b+h+yo/_oM ya ma daN+Da ya nI la da N+Da ya tu ru tu ru mu ru mu ru sarba du Sh+TA na mA ra ya hUM
[\[223b.5\]]phaT/_na maH sa man+ta bud+d+he b+h+yo/_na mo ma hA bA la u tsu Sh+ma kro d+ha rA dzA ya sarba nA ga nAM hr-i ya tA Da ya hUM phaT/_na maH sa man+ta bud+d+hA nAM/_na maH sa man+ta d+ha rmA NAM/_na maH sa man+ta saM g+hA nAM/_oM si tA ta pa tre/_oM bi ma la/_oM shang+kar/_oM pra d+yaM gi ra/_badzra uSh+NI Sha tsakra brti sarba yan+ta man+t+ra mU la karma ban+d+ha naM/_tA Da naM kI la na m+pa ma
[\[223b.6\]]ma kr-i te/_ye na ke na tsi ta kr-i taM/_sarban+tu tshin+da tshin+da b+hi n+b+ha b+hin+d+ha tsi ri tsi ri gi ri gi ri ma ra ma hUM hUM hUM hUM hUM hUM hUM hUM hUM hUM hUM hUM phaT phaT phaT/_oM sum+b+ha ni sum+b+ha hUM/_gr-ih+Na gr-i h+Na hUM/_gr-i h+NA pa ya gr-i h+NA pa ya hUM/_A na ya ho b+ha ga wa' na bi d+yA rA dza hUM phaT/_ces pa'i sngags bcus shar la sogs pa dang dbang ldan la
[\[223b.7\]]sogs par g.yas skor dang steng dang 'og tu gshin rje gshed la sogs pa'i khro bo bcu mkha' 'gro ma rdo rje gur du gsungs pa rnams la'o/_/oM in+da dza ma dza la dzak+kha b+hUM ta bah+ni bA u rak+kha tsan+da sudz+dza/_mA da pab+pa ta la pa ta la aT+Ta sap+pa sA ta/_i daM ba liM b+huny+dza/_dzig+ha phul+la d+hU pa maM sa
[\[224a\]]
[\[224a.1\]]sing+g+ha aM b+ha kadz+dza sap+pa/_sA da khan+ti khu Ni phe Da ga da/_oM a kA ro mu khaM sarba d+harmA NAM A d+yA nut+pan+na twA ta oM AH hUM phaT swA hA/_zhes pa'i sngags kyis dbang po la sogs pa rnams la'o/_/oM in+da zhes pa la sogs pa ming nas 'bod pa rnams ni rang rang gi phyogs kyi sems can
[\[224a.2\]]dpag tu med pa mtshon par byed pa'o/_/gA dang zhes pa ni lus la'o/_/'di yang de rnams kyi mnga' bdag nas brtsams te gnod mdzes kyi mthar thug pa zhes pa la sogs pa ni 'dus pa'i gtor ma'i cho ga bzhin du shes par bya'o/_/'dir yang khro bo'i sngags rnams kyi hUM yig rnams dang /_
[\[224a.3\]]aH yig sngon du i maM ba liM gr-i h+Na gr-i h+Na zhes brjod par bya ste/_khro bo rnams kyi sku mdog dang phyag mtshan la sogs pa ni sngar bshad pa'i 'jam pa'i rdo rje'i dkyil 'khor bzhin no zhes pa ni/_kye'i rdo rje'i 'byung po thams cad pa'i gtor ma'i cho ga'o//_//de bzhin du khyim dang gtsug
[\[224a.4\]]lag khang la sogs pa bsrung ba dang bde legs su bya ba'i don du dpal ldan dpung pa bzang pos yongs su zhus pa rnal 'byor gyi rgyud chen por gsungs pa'i sngags kyi tshigs su bcad pa rnams kyis cho ga bzhin du gtor ma sbyin par bya'o/_/de la 'di ni cho ga ste/_zho dang 'o ma dang mar
[\[224a.5\]]dang sbrang rtsi dang ka ra dang sha med pa'i tshod ma dang bza' ba dang dri bzang po'i chu dang dri bzang po can gyi me tog dkar po dang /_rtse mor me tog gi phreng ba dang me tog sil ma dang /_tsan+dan dkar po la sogs pa dri bzang po'i rdzas rnams dang /_a ka ru dang gu gu la dang /_yan lag bcu pa'i bdug spos
[\[224a.6\]]dang snang gsal la sogs pa ji ltar rnyed pa dang ji ltar nus pas bde legs su 'gyur ba'i don rnams nye bar gsog par byed do/_/grong khyer la sogs pa'i bgegs zhi ba'i ched du sha ka Ta la sogs pa'i snod chen po zhes pa ni rnam par rgyas pa nyid de/_khur ba dang til dang 'bras yos dang /_srita sin+da dang /_
[\[224a.7\]]dzam+bu ti ka dang /_nges pa nyid du 'byor pa dang rjes su mthun pa rnams sbyin bdag las nye bar blang bar bya zhing 'di rnams thams cad cha gnyis su yongs su brtags pa dri bzang pos rnam par bsgos pa rnams chu shing gi 'dab ma 'am zhib ma sar pa la sogs par so sor gzhag par bya'o/_/slob dpon
[\[224b\]]
[\[224b.1\]]gyis khrus dang gtsang sbra dang yan lag dri zhim po dang ldan pas lus la gos gtsang ma bgos te ji ltar rnyed pa'i cod pan la sogs pas brgyan nas snying rje dang byams pa la yongs su gnas pa'i yid kyis pus mo g.yas pa'i lha nga sa'i gzhi la btsugs te lag pa thal mo sbyar ba byas la/_shar ram byang
[\[224b.2\]]du kha bltas nas cha gcig gis gdon rnams mchod pa'i ched du tshigs su bcad pa 'di rnams brjod par bya'o/_/lha dang lha min klu dang grub pa kun/_/'dab bzangs nam mkha' lding dang lus srul po/_/dri za gnod sbyin gdon gyi rigs rnams dang /_/gang yang sa la gnas pa'i lha rnams ni/_/_
[\[224b.3\]]bu smad bcas shing g.yog 'khor bcas pa la/_/bdag gi pus mo sa la btsugs nas ni/_/thal mo sbyar te khyed la gsol 'debs kyis/_/gsan nas phan gdags slad du 'dir gshegs shig/_/'byung po gang dag ri rab steng gnas dang /_/dga' ba'i tshal dang lha yi gnas khang
[\[224b.4\]]dang /_/shar nub ri dang nyi zla'i khyim rnams dang /_/ri bo kun la gang dag gnas pa dang /_/chu bo kun dang chu bo 'dus rnams dang /_/rin chen gnas na lhag par gang gnas dang /_/mtsho dang rdzing bu lteng ka khron pa dang /_/khrus kyi chu dang ri yi chu rnams dang /_/grong dang phyugs lhas rnams dang bas
[\[224b.5\]]mtha' dang /_/khang stong dag dang lha yi khyim rnams dang /_/dka' thub gnas dang tshogs khang glang chen bres/_/'byung po sna tshogs phug gnas gang dag dang /_/lam srang rnams dang tshong 'dus gzhi mdo dang /_/gang dag shing gcig drung dang lam po che/_/dur khrod chen po nags tshal chen po dang /_/_
[\[224b.6\]]seng ge dred dang glang chen gnas rnams dang /_/'brog chen 'jigs su rung bar gang gnas dang /_/gang dag gling mchog dag na gnas pa dang /_/lhun po dur khrod dag na gnas pa rnams/_/de rnams rab tu dge bar gyur nas su/_/me tog dri dang phreng ba bdug spos dang /_/gtor ma snang
[\[224b.7\]]gsal cho gas gus 'bul gyis/_/'di rnams bzhes nas gsol zhing btung bar mdzod/_/'dir yang las kyi 'bras bu ldan par mdzod/_/de ltar gdon rnams la mchod pa byas nas phyogs kyi mchod pa gcig pa'i yid kyis rab tu bya'o zhes pa/_cha gzhan gyis phyogs kyi bdag
[\[225a\]]
[\[225a.1\]]po rnams mchod pa'i ched du tshigs su bcad pa 'di rnams brjod par bya'o/_/dbang po can gyi lha tshogs 'khor dang bcas/_/khyad 'phags gtor ma 'di ni bzhes su gsol/_/me dang gshin rje bden bral sa yi bdag/_/chu bdag rlung dang nor gyi bdag po dang /_/dbang dang ldan pa
[\[225a.2\]]'byung po'i lha rnams dang /_/steng gi nyi zla tshangs pa chen po dang /_/lha rnams kun dang gang dag sa steng klu/_/sa 'dzin lha dang gtsang ba'i tshogs bcas la/_/so so so sor re res phul ba rnams/_/tshim zhing thob pas bzhes par mdzad nas su/_/rang rang phyogs su legs par bzhugs
[\[225a.3\]]nas kyang /_/rang rigs sde dang sras bcas grogs su bcas/_/spos dang gtor ma me tog zhal zas rnams/_/'di dag gsol zhing bsnams te btung mdzad nas/_/'dir yang las kyi 'bras bu ldan par mdzod/_/de nas khyim dang gtsug lag khang dang grong khyer la sogs pa'i dbang
[\[225a.4\]]ldan gyi mtshams su yo byad de rnams thams cad nyid bzhag par bya'o/_/zho dang zan dang dzam+bu ti ka rnams snod gcig tu bsres nas pi Da ka la sogs par bya zhing /_til dang 'bras yos ni snod so sor byas nas g.yas skor gyis khyim la sogs pa'i phyi rol nas zhugs te gtor ma
[\[225a.5\]]sbyin par bya'o/_/snang gsal la sogs pa'i yo byad gzhan rnams ni dbang ldan gyi mtshams nyid du gzhag par bya zhing spos dang chu ni dor bar bya'o/_/de ltar yang gtor ma byin pa'i zan la sogs pa ji ltar dbang ldan gyi mtshams ji srid par ro zhes so/_snga dro'am dus khyad
[\[225a.6\]]par can gyi dus su gtor ma dbul bar bya zhing snga dro'i nyi ma la gtor ma byin pa'i phyi nas slob dpon gyis kha na ma tho ba med pa'i bza' ba rnams chu tshod bdun na bza' bar bya ste/_nyi ma nub pa na yang gtor ma mang du dbul ba nyid do/_/slob dpon la yang ji ltar nus pa'i yon dbul
[\[225a.7\]]par bya ste/_'di dag ni bgegs nye bar zhi ba'i don dang gzhan yang 'dod pa'i bya ba'i don dang bsod nams kyi don du yang rjes su gnas pa'o zhes pa ni dpung pa bzang pos yongs su zhus pa'i mdo rgyud chen por gsungs pa'i gtor ma'i cho ga'o//_//gtor ma bzhi po 'di dag ni bskyed pa'i
[\[225b\]]
[\[225b.1\]]rim pa la'o/_/rdzogs pa'i rim pa la ni shes rab dang thabs las g.yo ba med pa'i sems kyis dgongs par gsol ba tsam gyis spyan drangs pa'i shes rab dang thabs kyi rang bzhin nyid dang 'dod pa'i dkyil 'khor gyi dbang phyug la sogs pa'i lha dang bcas pa'i dbang po la sogs pa rnams la ye
[\[225b.2\]]shes kyi ro dang tha mi dad pa'i gtor ma dbul ba ni gtor ma'i cho ga'o//_//gdon sogs nyes pa nye bar zhi ba'i ched nyid dang /_/dbul ba'i sdug bsngal rab tu nyams par bya phyir dang /_/tshe thung ba rnams tshe ni 'phel ba'i rgyu yi phyir/_/dkyil 'khor gsum gyis bde legs byed pa rab tu bstan/_/_
[\[225b.3\]]de phyir mi rnams rang la phan pa'i bsam pa yis/_/gdon gyi nyes pa nye bar zhi ba nyid bya ste/_/cho ga 'di ni shin tu rnam dag thugs ldan pa'i/_/sangs rgyas rnams kyis 'gro ba'i don gyi rgyur gsungs phyir ro/_/gza' yum gyi ni dkyil 'khor la/_/thig rnams bri bar bya ste slar/_/rtsa ba'i
[\[225b.4\]]thig gi nang du ni/_/cha chung bzhi ni spangs byas nas/_/sngags pas der ni sbyin bya ste/_/zur thig gnyis kyi bar du'o/_/de yi nang du zlum po ni/_/de yi mthar thug bar du bya/_/cha chung gcig nas slar yang bskor/_/de la rdo rje phreng ba bya/_/lhag ma de yang cha gsum la/_/pad+ma 'dab
[\[225b.5\]]ma brgyad pa bya/_/de la zur thig la sogs rnams/_/gsang sngags rig pas dbye bar bya/_/rtsa ba'i thig gi nang du ni/_/sgo yi bar ni spangs pa dang /_/de yang nang du thig bya ste/_/cha chung bzhi yi bar de bzhin/_/lhag ma pad+ma 'dab brgyad tshang /_/'di las lhag dang chad pa min/_/nor rgyun ma
[\[225b.6\]]yi dkyil 'khor te/_/cho ga rig pa rnams kyis bya/_/tshangs las cha chung rig byed mthar/_/zlum po gcig ni bskor bar bya/_/de nas cha chung phyed spangs te/_/zlum po gnyis pa'i thig yin no/_/de nas cha chung bzhi spangs par/_/rtsibs kyi zlum po gsum pa ste/_/de nas cha chung yongs dor
[\[225b.7\]]bar/_/mu khyud zlum po bzhi pa'o/_/de nas cha chung gnyis spangs nas/_/zlum po ge sar thig yin te/_/cha chung rig byed spangs nas ni/_/zlum po pad+ma'i 'dab ma'i yang /_/de yi phyi rol zlum po gsum/_/cha chung gnyis par du'o slar/_/pad+ma 'dab brgyad bri bya ste/_/phyogs dang
[\[226a\]]
[\[226a.1\]]phyogs bral rnams su'o slar/_/rnam par rgyal ba'i 'khor lo ni/_/don kun grub par byed pa ste/_/sems can kun la phan bltas nas/_/'di ni ye shes rdo rjes bya//_//de la dang por gza' yum gyi cho ga bri bar bya'o/_/dbus kyi lte bar pad+ma dkar po'i steng du gur gum gyi
[\[226a.2\]]dri'i maN+Dal la lha nyi ma bsam par bya ste/_/dka' thub can gyi gzugs 'dzin pa sku mdog dmar po phyag dag gis chu skyes dkar po bsnams pa/_/nyi ma bye ba'i 'dod dang mtshungs pa'o/_/'di la ni 'o thug gi bza' ba dang /_/kun du ru'i bdug spos kyang dbul bar bya ste/_oM AH me g+ha u
[\[226a.3\]]la kA ya swA hA/_zhes pa snying po'i sngags kyis mchod par bya'o/_/shar gyi 'dab mar chu skyes dmar po'i steng du pri yang ku'i dri'i maN+Dal la zla ba bram ze'i gzugs 'dzin pa sku mdog dkar po ral pa'i cod pan can/_/phyag gis bgrang phreng dang me tog ku mu dal gnas pa'i spyi blugs 'dzin pa'o/_/_
[\[226a.4\]]'di la ni mar gyi bza' ba dang sih+la'i bdug spos dbul bar bya ste/_oM tsan+d+ra a mr-i ta bi kra mA ya shI ta aM sha be AH swA hA/_lho'i 'dab mar pad+ma dkar po'i steng du tsan+dan gyi dri'i maN+Dal la bkra shis ni dge slong gi gzugs 'dzin pa/_sku mdog dmar po gos dmar po dang cod pan can/_g.yon
[\[226a.5\]]pas shak+ti 'dzin cing g.yas pas mchog sbyin mdzad pa'o/_/'di la ni sran ma nag po'i zan nam bu ram gyi zan gyi bza' ba dang /_gu gul gyi bdug spos kyang dbul bar bya ste/_na mo rak+ta ad+ga ra dz+wa la ku mA rA ya swA hA/_nub kyi 'dab mar chu skyes dmar po'i steng du a ka ru nag po'i dri'i
[\[226a.6\]]maN+Dal la gza' lhag tu grags pa ni tshangs par spyod pa'i gzugs can sku mdog ser po sma ra dmar po can/_g.yas pa dang g.yon pa dag gis bgrang phreng dang spyi blugs 'dzin pa'o/_/'di la ni sran mung+ga dang rgya sran sbyar pa'i bza' ba dang gan+d+ha ra sa'i bdug spos te/_rA dza su tra bud+d+ha
[\[226a.7\]]su pI ta war+Na ya namaH oM bud+d+hA ya swA hA/_byang gi 'dab mar chu skyes dkar po'i lte bar de ba dA ru'i dri'i maN+Dal la phur bu dge slong gi rnam pa gser btso ma'i 'od can/_sma ra dmar po dang ldan pa bgrang phreng dang spyi blugs 'dzin pa'o/_/'di la ni zho zan nam 'o thug gi bza' ba dang sbang dang mar gyi
[\[226b\]]
[\[226b.1\]]bdug spos te/_lo ti ta war+Na nir ga mA ya br-i ha sa pA da ye oM na mo b+ho ga spa dA ya swA hA/_me'i 'dab mar tsan+dan gyi dri'i maN+Dal pa sangs ni phyugs bdag gi brtul zhugs 'dzin pa sku mdog dkar po ral ba'i cod pan can/_bgrang phreng dang spyi blugs 'dzin pa'o/_/'di la ni 'o thug gi bza'
[\[226b.2\]]ba dang ga bur gyi bdug spos kyang dbul bar bya ste/_oM na maH shAkra a d+hi pa ta ye a su ra ut+ta mA ya shud+d+he bi ra dze swA hA/_bden bral gyi 'dab mar 'dam skyes dkar po'i steng du sngon po dang tsan+dan gyi dri'i maN+Dal la spen pa ni nag po phyogs kyi gos can du shes par bya ste/_ral pa seng skya'i
[\[226b.3\]]cod pan can sma ra can bgrang phreng dang 'khar gsil 'dzin pa'o/_/'di la ni sran nag las sbyar ba'i zan gyi bza' ba dang gan+d+ha ra sa'i bdug spos dbul bar bya ste/_oM sha na nI la a pa su kr-iSh+NA ya kr-iSh+NA bar+Na b+hu ga swA hA/_rlung gi 'dab mar chu skyes dmar po'i steng du paN+Di ta ka ri'i dri'i maN+Dal la
[\[226b.4\]]sgra gcan ni thod pa dang ldan pa lus phyed nyi ma'i shing rta la gnas shing 'jigs su rung ba'i spyan gnyis dang ldan pa/_mche ba rnam par gtsigs shing smin ma'i khro gnyer dpral bar bsdus pa kha dog lnga pa'i sprin gyi gseb na gnas ba/_phyag gis nyi ma dang zla ba za ba'i tshul gyis gnas pa'o/_/_
[\[226b.5\]]'di la ni nya dang sha 'am til las sbyar ba'i bza' ba dang bil ba'i bdug spos te/_oM na mo pi kr-i ta pa kwa ru d+hi ra rA ho b+hid+ga any+dza sin+nA b+hA ya a mr-i ta pr-i yA ya swA hA/_dbang ldan gyi 'dab mar pad+ma dmar po'i steng du sbyar spos kyi dri'i maN+Dal la gtum po'i gzugs can mjug rings ni du ba'i
[\[226b.6\]]mdog can thal mo sbyar ba klu'i rnam pa can gyi mjug ma 'khyil ba'o/_/'di la ni snum khur gyi bza' ba dang spos dkar gyi bdug spos kyang dbul bar bya'o/_/oM na mo d+hU mra A b+ha wa r+Na san+ni b+hA ya dz+yo ti ka ta be swA hA/_dkyil 'khor gyi shar gyi sgor sangs rgyas bcom ldan 'das
[\[226b.7\]]gser gyi mdog can ting nge 'dzin gyi phyag rgya mdzad pa'o/_/lho'i sgor phyag na rdo rje sngo bsangs phyag g.yas pas rdo rje thugs kar 'dzin zhing phyag g.yon pa sa la gnas pa'o/_/nub kyi sgor 'jig rten dbang phyug dmar po g.yas pas mchog sbyin dang g.yon pas mi 'jigs
[\[227a\]]
[\[227a.1\]]pa mdzad pa'o/_/byang gi sgor 'jam dpal gzhon nu gur gum gyi mdog can chos 'chad kyi phyag rgya mdzad pa'o/_/dbang ldan du ni gza' thams cad de sna tshogs pa'i mdog dang /_sna tshogs pa'i dbyibs dang rnam pa sna tshogs pa'i gzugs can no/_/mer ni rgyu skar thams cad de rang
[\[227a.2\]]rang gi bzhon pa la yang dag par gnas shing thams cad thal mo yang dag par sbyar ba'o/_/bden bral du ni nye bar 'tshe bar byed pa thams cad de 'jigs su rung ba'i gzugs can no/_/rlung du ni rdo rje btsun ma rig pa chen po ste dkar po dang sngon po dang dmar po'i zhal gsum ma rtsa ba'i phyag dag
[\[227a.3\]]ni rnam par bshad pa'i phyag rgya 'dzin cing /_g.yas pa dag na pad+ma dang rin po che 'bar ba dang g.yon pa dag na zhags pa dang shak+ti bsnams pa/_rin po che'i cod pan can zla ba'i gdan la rdo rje skyil krung gis bzhugs pa lo brgyad gnyis lon pa rgyan thams cad dang ldan pa'o/_/dkyil
[\[227a.4\]]'khor gyi sgo'i phyi rol du shar du yul 'khor skyong dang /_lhor 'phags skyes po dang /_nub tu spyan mi bzang dang /_byang du lus ngan po ni ser po dang nag po dang dmar po dang ser po ste rang rang gi phyag mtshan dang ldan ba'o/_/de la sangs rgyas la sogs pa'i zhal zas ni sangs rgyas la'o thug dang /_
[\[227a.5\]]phyag na rdo rje la 'o ma dang /_'jig rten dbang phyug la bu ram gyi zan dang /_'jam dpal la zho'i zan dang /_gza' thams cad la mar gyi zan dang /_rgyu skar thams cad la zho'i zan dang /_nyer 'tshe byed pa thams cad la sran nag gi zan dang /_bcom ldan 'das ma la 'o ma dang dri bzang po'i
[\[227a.6\]]bdug spos dang /_thams cad la spos dkar gyi bdug spos dang rang rang gi mdog can gyi ba dan rnams rang rang gi mdog can gyi sdong bu rnams la mar gyi snang gsal dang /_rang rang gi mdog can gyi ras bzang po rnams kyang dbul bar bya'o/_/sangs rgyas la sogs pa'i sngags kyi tshig
[\[227a.7\]]rnams ni/_oM na mo bud+d+hA ya swA hA/_oM badzra d+hA rA ya na maH swA hA/_oM pad+ma d+hA rA ya na maH swA hA/_oM ku mA rA ya na maH swA hA/_oM sarba gra ha nAM na maH swA hA/_oM sarba nak+Sha hrA NAM swA hA/_oM sarba u pa dra bA nAM swA hA/_oM ma hA bid+ye hUM hUM hUM phaT swA hA/_oM d+h+re ta raSh+TA ya swA hA/_oM bi rU D+ha kA ya
[\[227b\]]
[\[227b.1\]]swA hA/_oM bi rU pa k+ShA ya swA hA/_oM ku bai rA ya swA hA/_'di rnams thams cad la rang rang gi sngags de nyid kyis mchod yon dbul bar bya ste/_de'ang nyi ma la ni til dmar po dang zangs dang tsan+dan dmar pos so/_/zla ba la ni dngul dang til dkar po dang tsan+dan dkar pos so/_/bkra shis la ni
[\[227b.2\]]zangs dang 'bras dmar po dang tsan+dan dmar pos so/_/gza' lhag la ni nas dang byi ru dang gur gum gyis so/_/phur bu la ni gser dang yungs kar dang gur gum gyis so/_/pa sangs la ni mu tig dang 'bras ma chag pa dang tsan+dan dkar pos so/_/spen pa la ni lcags dang sran nag dang gla
[\[227b.3\]]rtsis so/_/sgra gcan la ni lcags dang til nag po dang dri thams cad kyis so/_/mjug rings la ni lcags dang sran mud+ga dang dri bzang pos so/_/lhag ma rnams la ni mar dang sbrang rtsis dung bkang ste rin po che lnga bcug nas mchod yon dbul lo/_/dzaH hUM baM hoH zhes pa'i
[\[227b.4\]]sngags kyis dgug pa dang gzhug pa dang bcing ba dang mnyes pa'i cho gas ro mnyam par gyur par rnam par bsams te sngar bshad pa'i me tog dang bdug spos la sogs pas so so'i sngags kyis yang dag par mchod par bya'o/_/de la 'di dag gis rim pa ji lta bar 'di rnams
[\[227b.5\]]thams cad mchod pa byas nas gza' thams cad kyi sngags rnams re re zhing lan brgya rtsa brgyad bzlas par bya'o/_/de'i rjes su gza' rnams kyi yum zhes bya ba'i gzungs lan bdun bklag par bya'o/_/de nas gza' yum gyi snying po'i sngags brgya rtsa brgyad dam stong ngam
[\[227b.6\]]gzhan yang ji ltar nus pa yongs su bzlas te rang gi mngon par 'dod pa'i dngos grub zhus nas yi ge brgya pas brtan par bya zhing cho ga bzhin du gshegs su gsol la sngar bzhin du chu klung gi chu rnams la dor bar bya'o/_/phyi nas slob dpon la sogs pa rnams kha na ma tho pa med
[\[227b.7\]]pa'i bza' ba la spyad par bya zhing yon la sogs pa ji ltar nus pa dbul bar bya'o zhes pa gza' yum gyis bde legs su byed pa'i cho ga'o//_//nor rgyun ma'i cho ga bshad par bya ste/_stong pa nyid bsgoms pa'i mthar hrIH yig yongs su gyur pa las pad+ma ser po'i steng du a
[\[228a\]]
[\[228a.1\]]yig las zla ba'i dkyil 'khor dang /_slar yang de'i steng du b+h+rUM yig yongs su gyur ba las rin po che'i ri bo dang de'i steng du b+hUM yig gi sa bon las nor rgyun ma bsgom par bya ste/_sku mdog ser po zhal gcig phyag drug ma rol pa'i 'dug stangs kyis bzhugs pa/_de
[\[228a.2\]]bzhin gshegs pa'i cod pan can phyag g.yas kyi dang pos mchog sbyin gyi phyag rgyas gter ston par mdzad pa/_gnyis pas rin po che'i char 'bebs par mdzad pa/_/gsum pas de bzhin gshegs pa rdo rje 'dzin pa rgya mtsho'i dbyangs la phyag mdzad pa/_phyag g.yon gyi dang pos
[\[228a.3\]]bum pa bzang po dang /_gnyis pas 'bras kyi snye ma dang /_gsum pas shes rab kyi pha rol tu phyin pa'i glegs bam 'dzin pa rgyan thams cad dang ldan par bsam par bya'o/_/snam bu gnyis pa la nub kyi phyogs su de bzhin gshegs pa rdo rje 'dzin pa rgya mtsho'i nges par sgrogs pa ser
[\[228a.4\]]po rdo rje'i skyil krung gi brla la phyag g.yon pa bzhag cing g.yas pas mchog sbyin mdzad pa'o/_/g.yas su 'phags pa spyan ras gzigs dbang phyug dang /_g.yon du phyag na rdo rje ste de dag kyang dmar po dang ljang gu mchog sbyin dang rdo rje'i phyag can g.yon pa dag ni rgyal po rol pa'i tshul gyis
[\[228a.5\]]gnas pa/_rdo rje skyil krung gis bzhugs pa'o/_/shar du lha mo i lA nye bar mkho ba thams cad la dbang byed pa ser mo'o/_/de'i g.yon du chu bdag ro bcud la dbang byed pa dkar po'o/_/de'i g.yas su dzam+b+ha la sngon po'o/_/me mtshams su tsi pi kuN+Da li cung zad dmar po'o/_/_
[\[228a.6\]]bden bral du ki li mA li ma ra ka ta ltar ljang ba'o/_/rlung du sgo'i dbang po ser po'o/_/dbang ldan du spyod pa'i dbang po dkar ser ro/_/snam bu gsum pa la mer sbas pa'i lha mo ljang gu'o/_/bden bral du shin tu sbas pa'i lha mo dmar mo gdugs 'dzin pa'o/_/rlung du lha mo dbyangs can ma ser
[\[228a.7\]]mo phyag na rgyal mtshan no/_/dbang ldan du zla ba chu shel gyi lha mo dkar mo ba dan gyi phyag rgya can no/_/shar du gang ba bzang po gur gum gyi mdog can ne'u le dang bi dza pa'u ra ka'i phyag rgya can no/_/lhor nor bu bzang po sngon mo 'od dang ldan pa rin po che dang bi dza pa'u ra ka'i phyag rgya can no/_/nub tu
[\[228b\]]
[\[228b.1\]]nor sbyin ma dmar mo bum pa bzang po dang bi dza pU ra ka'i phyag rgya can no/_/byang du rnam thos sras ser po rin po che'i myu gu dang pi dza pU ra ka'i phyag rgya can no/_/thams cad sems dpa'i skyil krung can te/_gang bshad pa de rnams ni g.yas pa bi dza pU ra ka'i phyag can dang /_g.yon
[\[228b.2\]]pa brla la brten pa'o/_/'di dag ni lha rnams dgod pa'i rim pa'o/_/bcom ldan 'das ma'i rtsa ba'i sngags ni/_oM ba su d+hU ra swA hA/_oM lak+Sh+mA b+hu ta la ni bA si nI ye swA hA/_nye ba'i snying po'o/_/thams cad la yang dang por oM yig dang mthar swA hA dang /_rang rang gi ming spel ba'i sngags kyis
[\[228b.3\]]mchod par bya'o/_/de nas gang su yang rung rigs kyi bu 'am rigs kyi bu mo mchog tu dad pa dang ldan pas nor rgyun ma'i sku gzugs sam bris sku rab tu bkod de ji ltar 'byor pa'i mchod pa byas nas nyi ma re re zhing mchod par mnyam par gzhag ste/_gzungs rnams ma chad par bklag
[\[228b.4\]]par bya'o/_/de'i rim pas ni thams cad du phun sum tshogs par 'gyur ro/_/de nas nyin par snga mo nas rdul tshon ser po'i dkyil 'khor byas te brtul zhugs dang ldan pas mtshan mo 'das par byas nas/_slar yang snga mor dri bzang po'i chus khrus byas la gtsang zhing
[\[228b.5\]]dri ma med pa'i gos gyon te tshangs par spyod par gyur pas dge ba'i gnas su sku gzugs sam bris sku rab tu bkod/_/tsan+dan gyi maN+Dal byas te the tshom med pas gzungs rnams bar ma chad par lan gsum bklag par bya'o/_/de lta na rigs kyi bu'am rigs kyi bu mo de'i khyim skyes
[\[228b.6\]]bu chen po'i tshad tsam du nor gyi rgyun gyis gang bar 'gyur te nor thams cad dang /_so ba dang /_gser dang dngul dang nye bar mkho ba thams cad kyis so/_/nye bar 'tshe ba thams cad kyang med par 'gyur ro/_/gang yang de bzhin nyid du maN+Dal zlum po byas nas slar yang snga mor dri
[\[228b.7\]]zhim po'i chus khrus byas pa gtsang zhing dri ma med pa'i gos gyon te/_myos byed kyi btung ba la sogs dang bral zhing kha na ma tho ba dang lan tshwa med pa'i bza' ba dang tshangs par spyod pa dang ldan par gyur pas/_rgyas pa'i don du rang gi khyim mam gzhan gyi khyim mam dge ba'i gnas
[\[229a\]]
[\[229a.1\]]sam khang pa'i mdzod mig tu tsan+dan gyi maN+Dal gru bzhi pa byas la/_bcom ldan 'das de bzhin gshegs pa dang 'phags pa spyan ras gzigs dbang phyug dang /_sangs rgyas dang byang chub sems dpa' thams cad dang sngags kyi lha rnams kyi spyan sngar ji ltar 'byor pa'i mchod pa
[\[229a.2\]]rgya chen po byas te/_shin tu mnyam par gzhag pas bcom ldan 'das ma de nyid bsgom par bya zhing /_sems rtse gcig pas sbyin bdag la phan pa dang bde ba'i bsams pa dang dad pa dang mchog tu the tshom med pas gzungs 'di nyin mtshan gcig gam nyin mtshan bdun du gzhan
[\[229a.3\]]dang mi smra zhing rgyun ma chad par bklag par bya'o/_/slob dpon gyis de bzhin gyi brtul zhugs dang ldan pas mtshan mo gsum du bya zhing /_nyin mo'ang gsum du byas nas mchod pa dang gtor ma dang nye bar mkho ba thams cad kyis mchod par bya'o/_/de bzhin du sbyin bdag gis
[\[229a.4\]]kyang brtul zhugs dang ldan pas thams cad brtsam par bya zhing klog pa'i dus su yang ji ltar nus pas sems can rnams la gser la sogs pa'i sbyin pa gtang bar bya ste/_de nas bklags pas 'grub par 'gyur ro/_/de la mig btsums pa tsam la nor rgyun mas skyes bu chen
[\[229a.5\]]po dang 'tsham pa'i nor gyi rgyun gyis sbyin bdag gi khyim yongs su 'gengs par 'gyur te/_nor thams cad dang so ba dang gser dang dngul dang nye bar mkho ba thams cad kyis so/_/nye bar 'tshe ba thams cad kyang med par 'gyur ro/_/de nas sngar bzhin du rdul tshon gyi dkyil 'khor
[\[229a.6\]]gshegs su gsol la rdul tshon thams cad khang ba'i mdzod mig du bcug nas gzhag par bya ste/_gang du rdul tshon bcug pa der ni thams cad zad pa med par 'gyur ro/_/rgyal mtshan dang ba dan la sogs pa gzhan dag ni chu klung gi chu la dor bar bya'o/_/slob dpon la sogs
[\[229a.7\]]pa rnams kyang kha na ma tho ba med pa'i bza' ba dang yon la sogs pas mnyes par bya'o zhes pa nor rgyun ma'i gzungs bklag pa'i cho ga'o//_//rigs kyi bu dag de bzhin gshegs pa thams cad kyi gtsug tor rnam par rgyal ma zhes pa'i gzungs 'di ni/_/'chi ba'i chad pa chen po
[\[229b\]]
[\[229b.1\]]'dzin pa rnams dag par byed cing sdig pa sel bar byed pa ste gang su dag tshe ring bar 'dod pa rnams kyis 'chad par 'gyur ba'i rim pas de nyid bklag par bya'o/_/rnam par rgyas pa'i sa phyogs 'ga' zhig tu 'jim pa dang ba byung rnams kyis nye bar byugs te dri bzang po'i chus mngon par gtor
[\[229b.2\]]la/_rnam par bkra ba'i bla re bres nas rdul tshon dkar pos 'khor lo rtsibs brgyad pa rnam par bkod pas brgyan par byas pa de'i dbus su ni/_de bzhin gshegs pa rang bzhin nam rnam par rgyas pa'i gtsug tor te/_rim pa ji lta bar shar la sogs pa'i rtsibs rnams su nam mkha'
[\[229b.3\]]dang mnyam pa las byung ba'i gtsug tor dang /_sa'i snying po las byung ba'i gtsug tor dang /_nor bu'i snying po las byung ba'i gtsug tor dang /_ro'i snying po las byung ba'i gtsug tor dang /_dpag tu med pa las byung ba'i gtsug tor dang /_gzi brjid snying po las byung ba'i gtsug tor dang /_rnga sgra'i
[\[229b.4\]]dbyangs las byung ba'i gtsug tor dang /_rlung gi snying po las byung ba'i gtsug tor rnams dgod par bya'o/_/de'i phyi rol du shin tu mdzes pa'i pad+ma 'dab ma bcu drug pa byas nas 'dab ma re re zhing rim pa ji lta bar so sor zla ba bcu drug la de bzhin gshegs pa bcu drug dgod par bya ste/_nang
[\[229b.5\]]stong pa nyid las byung ba'i gtsug tor dang /_phyi stong pa nyid las byung ba'i gtsug tor dang /_phyi nang stong pa nyid las byung ba'i gtsug tor dang /_stong pa nyid stong pa nyid las byung ba'i gtsug tor dang /_'dus byas stong pa nyid las byung ba'i gtsug tor dang /_'dus ma byas stong pa nyid las
[\[229b.6\]]byung ba'i gtsug tor dang /_mtha' las 'das pa stong pa nyid las byung ba'i gtsug tor dang /_thog ma dang tha ma med pa stong pa nyid las byung ba'i gtsug tor dang /_dor ba med pa stong pa nyid las byung ba'i gtsug tor dang /_rang bzhin stong pa nyid las byung ba'i gtsug tor dang /_chos thams
[\[229b.7\]]cad stong pa nyid las byung ba'i gtsug tor dang /_rang gi mtshan nyid stong pa nyid las byung ba'i gtsug tor dang /_mi dmigs pa stong pa nyid las byung ba'i gtsug tor dang /_dngos po med pa stong pa nyid las byung ba'i gtsug tor dang /_ngo bo nyid stong pa nyid las byung ba'i gtsug tor dang /_
[\[230a\]]
[\[230a.1\]]dngos po med pa'i ngo bo nyid stong pa nyid las byung ba'i gtsug tor rnams so/_/de bzhin gshegs pa 'di dag gis gdan gyi maN+Dal byas nas dus ji lta bar me tog gi tshom bu dgod par bya'o/_/'di'i steng du man ji'i khar chu'i snod du rnam par snang mdzad kyi snying po can gyi mchod rten gzhag
[\[230a.2\]]cing /_gser gyi byang bu la sngags dang spel ba'i bsgrub bya'i ming mngon par bris la gzhag ste bum pa chus dgang bar bya'o/_/pad+ma'i phyi rol phyogs bzhir chus gang ba'i bum pa bzhi gzhag par bya'o/_/yal 'dab dang bcas pa dang gdugs dang ba dan gyis nye bar mdzes par byas nas/_slar
[\[230a.3\]]yang shar du bgegs rab tu zhi bar byed pa'i lha mo rnam par rgyal ma dang /_lhor 'chi ba rab tu zhi bar byed pa'i lha mo rnam par rgyal ma dang /_nub tu nyon mongs pa rab tu zhi bar byed pa'i lha mo rnam par rgyal ma dang /_byang du phung po'i nang zhi bar byed pa'i lha mo rnam par rgyal ma dang /_mer
[\[230a.4\]]rdo rje'i phreng ba tshe sbyin ma dang /_bden bral du sgyu 'phrul chen mo dang /_rlung du gser gyi 'od can ma dang /_dbang ldan du tshe ster bar byed pa gser gyi phreng ba ma rnams te/_snod bzhi chus yongs su bkang nas dri bzang po dang bsres te me tog gi phreng ba 'phyang ba bzhi dgod par bya'o/_/rdul tshon gyi
[\[230a.5\]]ba'i re khA gsum gyi nang ma'i nang ma la sA lu'i zan nam 'jim pa las mchod rten stong bya'o/_/gal te ma 'byor na brgya gzhag par bya'o/_/phyogs bzhir bsnyen bkur ba'i phyir mchod pa rgya chen po bya ste/_dUr ba dang kun+da gzung ste chos klog pa pos gzungs 'di bklag par bya zhing /_
[\[230a.6\]]mchod rten so so'i dbu la mchod par byas la rab tu gnas par bya'o/_/'bras ma nyams pa dang dU ra ba dang kun+da stong gis dbus kyi mchod rten gyi dbu la dor nas mchod par bya zhing /_/me tog dang bdug spos dang snang gsal dang dri dang gtor ma dang zhal zas dang gdugs dang ba dan la
[\[230a.7\]]sogs pa'i mchod pa thams cad re re zhing nges par stong stong gi phreng ba byas nas yang dag par mchod par bya'o/_/yongs su rdzogs pa ji srid par mar me'i phreng ba ma chad par bya zhing /_rtag tu mnyam par gzhag pas gtsang ma'i dngos por bya'o/_/chos ston pa po slob dpon dang
[\[230b\]]
[\[230b.1\]]las kyi rdo rje rnams kyis dri bzang po'i chus khrus byas te/_dkar po'i rang bzhin gyi gos dang rgyan gyis brgyan te sdom pa dang ldan pas shar du mngon par phyogs te bklag par bya'o/_/de ltar byas na zhag bdun gyi tshe ni lo bdun gyi tsher 'gyur la/_lo bdun gyi tshe ni lo bdun cur
[\[230b.2\]]'tsho bar 'gyur la dus ma yin par 'chi ba'ang mi 'byung bar 'gyur ro/_/zhes pa gtsug tor rnam par rgyal ma bklag pa'i cho ga'o//_//'dir rdul tshon gyi dkyil 'khor bris pa la sogs pa na gal te sa 'og nas chu rdol ba dang me dang rlung dang /_sprin dang thog dang mi dang lha'i sde dang
[\[230b.3\]]glang po la sogs pa bgegs kyi nye bar 'tshe ba lhas byas pa'am/_mi la sogs pas byas pa 'byung ba srid de/_de'i tshe cho ga ji lta ba bzhin du rdo rje'i rang bzhin gyi sa gzhi dang /_ra ba dang /_gur dang mda'i dra ba dang /_bla re rnams kyi nang gi bar snang la gnas pa'i rtsibs kyi rtse mo la brtan
[\[230b.4\]]par bzhugs pa'i shin tu 'jigs su rung ba'i khro bo bcur byin gyis brlabs pa'i rtsibs bcu pa'i 'khor lo ser po g.yas su bskor ba'i lte ba'i dbus su gnas pa'i gzhal yas khang gi rnam par dkyil 'khor khang par shin tu brtan par skad cig gis lhag par mos par
[\[230b.5\]]bya ste/_rdo rje'i rang bzhin nyid la sogs pas bgegs thams cad bzlog par 'gyur ro zhes so/_/gang yang rgyun mi 'chad par snying rje chen po dang ro gcig pa'i stong pa nyid kyi ting nge 'dzin goms par byed pa de la ni dpag tu med pa'i bgegs rnams kyang rab tu zhi bar 'gyur te
[\[230b.6\]]de'i phyed du ni rim pa 'di dag ma yin no zhes pa bgegs bzlog pa'i cho ga'o//_//sangs rgyas rnam pa byas pa'i 'bras/_/bcom ldan 'das kyis gang gsungs te/_des na sangs rgyas rnams kyi sku'i/_/mtshan nyid 'dir yang bri bar bya/_/sku gzugs mtshan nyid
[\[230b.7\]]thams cad ni/_/rab rdzogs bde ba ster ba'o/_/gang tshe de nyid rnam nyams 'gyur/_/de tshe sdug bsngal rab sbyin byed/_/bde ba ci zhe na de bshad pa/_/bcom ldan 'das kyi mchod rten rnams dang sku gzugs la yang phra rab rdul ni ji snyed pa/_/de snyed de dag
[\[231a\]]
[\[231a.1\]]byed pa po ni lha yi sa gzhir nges pa nyid du rgyal srid dang /_/gzugs dang gzugs med ting nge 'dzin gyi phun sum tshogs pa mtha' dag spyad par gyur nas kyang /_/bde ba kun rdzogs mthar ni skye rgar lhung ba bral nas sangs rgyas go 'phang thob par 'gyur/_/de'i phyir gzugs kyi
[\[231a.2\]]sku'i mtshan nyid bshad par bya'o/_/de la yang dag par rdzogs pa'i sangs rgyas rnams dang /_rdo rje 'dzin pa rnams kyi sku'i ring bar dpung pa gnyis ngos su rab tu brkyang ba ste zheng du yang ngo /_/tshad rnams ci zhe na/_rang gi sor gyi sor phyed dang bcas pa'i bcu gnyis ni mtho'o/_/mtho
[\[231a.3\]]de nyid bcu la ni sor nyi shu rtsa lnga lhag pa'i brgya'o/_/spyan ma la sogs pa lha mo rnams kyi ni sor bcu gnyis la mtho'o/_/mtho de nyid dgu la sor brgya dang brgyad de zheng du yang ngo /_/byang chub sems dpa' rnams kyi yang sor bcu gnyis pa'i mtho bcu pa nyid do/_/thung zhing lto ba
[\[231a.4\]]'phyang ba rnams dang /_khro bo rnams kyi yang mtho brgyad pa ste sor dgu bcu rtsa drug go/_/rol pa'i khro bo rnams kyi ni mtho bcu pa dang /_sor brgyad dang nyi shu pa ste dpangs dang zheng du yang ngo /_/yan lag dang nye ba'i yan lag thams cad kyang shes par bya'o/_/ston pa chos 'chad pa la
[\[231a.5\]]byon pa'i dus su/_/shA ri'i bus bcom ldan 'das la 'di skad ces gsol to/_/bcom ldan 'das mi bzhugs pa na dad pa'i rigs kyi bu'am rigs kyi bu mo rnams kyis ci ltar bsgrub par bgyi/_bcom ldan 'das kyis bka' stsal pa/_shA ri'i bu nga yongs su mya ngan las
[\[231a.6\]]'das par gshegs pa na'ang mchod pa dang bsnyen bkur bya ba'i don du sku gzugs bya'o/_/n+ya gro d+ha'i dkyil 'khor ni ji snyed pa'i zheng de snyed pa'i lus te/_ji snyed pa'i sku yang de snyed pa'i zheng ngo /_/thams cad du yan lag dang nye ba'i yan lag ste lus kyi cha shas rnams sgom
[\[231a.7\]]zhing snum pa dang /_rol pa dang sgeg pa dang bdun mtho ba dang 'gram pa che ba nyid dang /_spyi bo gdugs kyi rnam pa dang phrag pa legs par gnas pa dang /_gtsug tor la sogs pa shin tu legs par gnas pa'o/_/de yang dpangs dang zheng dang mtho dang tshigs bskum pa dang /_brkyang
[\[231b\]]
[\[231b.1\]]ba rnams kyi tshad ni sangs rgyas kyi sku rnams dang byang chub sems dpa' rnams kyi yang ngo zhes pa'i gsung las so/_/de la snum pa ni pags pa snum pa'o/_/rol pa ni yid 'phrog pa'o/_/sgeg pa ni gsum du 'khyog pa nyid la sogs pa'i yon tan gyis so/_/bdun mtho ba zhes pa la
[\[231b.2\]]bdun ni lus kyi cha shas yin zhing mtho ba ni nges par mtho ba dang shin tu mtho ba zhes pa'i rnam grangs so/_/de dag gang zhe na/_zhabs gnyis dang /_phyag gnyis dang /_phrag pa gnyis dang /_mgul pa rnams so/_/gzhan ni rab tu grags te cung zad mtho ba yang mtho ba zhes bya'o/_/de la
[\[231b.3\]]gtsug tor ni sor bzhi ste skra'i gnas kyang ngo /_/de bzhin nyid du dpral ba dang shangs la'o/_/shangs kyi 'og nas ko sko'i mthar ni nas bzhi lhag pa'i sor bzhi'o/_/'di nyid ni cha chung phyed dang bcu gsum ste zhal gyi cha'o/_/ko sko ni sor gnyis su 'gyur pa dpangs la ste rgya la yang de bzhin
[\[231b.4\]]du sor bzhir 'dod do/_/'gram pa dag la sor bzhi ste rna ba'i rtsa bar son pa la'o/_/spyan gyi 'og gi pags pa dag las 'og gi cha ni 'khur bar 'gyur ro/_/de dag ni sor gnyis su mtho ba dang rgyar yang de dag sor gnyis pa ste/_byang chub sems la ltos pa'i'o/_/lhag pa dang bcas
[\[231b.5\]]shing yongs su rdzogs par gyur pas seng ge chen po'i 'gram pa ji lta ba ni sangs rgyas dang rdo rje 'dzin pa rnams kyi ste cung zad mtho ba'o zhes pa'i don to/_/khro bo rnams kyi ni leb mor rnam par rgyas shing lhag pa'o/_/ma mchu'i rgya la sor gnyis te dpangs la ni cha chung gsum mo/_/sor
[\[231b.6\]]sum cha la ni cha chung zhes bya'o/_/mchu'i dbus su ni bim pa'i 'bras bu lta bu'o/_/sor gcig ni zhal gyi gru ste zhal gyi zheng la sor bzhi'o/_/ji lta bar skyes shing bkod pa'i tshems bzhi bcu ni rgyal po'i tshems la sogs pa'i rim pas so/_/ya mchu dag la sor phyed dang nas
[\[231b.7\]]bzhi ni rgya dang dpangs dag la'o/_/shangs kyi rtse mo'i 'og tu mchu la sor sum cha pad 'dab kyi rnam pa bya ste sma ra'i dbus ni mchu'i sgros so/_/shangs kyi zheng la ni sor gnyis te de'i phyed sor ni dpangs la'o/_/sangs rgyas rnams kyi ni cung zad lhag pa'o/_/shin tu khros pa rnams kyi
[\[232a\]]
[\[232a.1\]]cung zad leb cing ngos su son pa'o/_/sor phyed par mnyam zhing zlum pa ni shangs kyi bug pa'o/_/de'i shangs kyi ka pa dang shangs kyi rtse mo'i 'khyog pa rgya la sor phyed do/_/spyan gyi sbubs la sor bzhi'o/_/de'i dbus la sor gcig gi rgya'o/_/smin ma'i 'og nas brtsams te/_
[\[232a.2\]]'og gi mthar thug pa la sor gsum mo/_/spyan dag gi bar du shangs kyi rtsa ba sor gcig go/_/smin ma ni sor bzhi ste de ni gzhu'i rnam pa'o/_/dbus kyi zheng la sor gnyis te rdo rje 'dzin pa rnams kyi'o/_/khro bo rnams kyi ni 'khyog po'o/_/sangs rgyas rnams kyi ting nge 'dzin gyi gzigs
[\[232a.3\]]stangs la nas gnyis te rgyar sor gnyis dang nas drug lhag pa nya'i rnam pa'o/_/byang chub sems dpa' rnams kyi ni zheng la nas bzhi dang ring bar nas nyi shu ste ut+pala'i rnam pa'o/_/thams cad bud med sgeg mo rnams kyi ni ring bar nas bco brgyad dang zheng la nas drug ste nya'i lto ba'i rnam
[\[232a.4\]]pa'o/_/shangs dang nye ba'i spyan gyi mtha' ste nang zur la nas bzhi'o/_/pha rol gyi mtha' ste phyi zur la nas bzhi'o/_/spyan gyi nor bu la sor gsum mo/_/'bur por nas gnyis su mtho ba'o/_/nag po la ni mnyam par nas lnga'i tshad de zhal grwa'i thig dang mnyam pa'o/_/spyan gyi
[\[232a.5\]]dbus su pu ta li ga ni sor phyed dang gnyis kyi lnga cha'i zheng ste sor gcig ni spyan 'bras yin la/_sor gsum gyi bzhi cha ni rab tu gsal pa spyan gyi bu'o/_/pad+ma'i 'dab ma'i rnam pa spyan gyi sbubs ni sor gsum mo/_/nang zur gyi cha ni shangs kyi bu ga'i thig dang mnyam pa'o/_/spyan 'bras
[\[232a.6\]]dang mnyam par ko sko dang zhal gyi grwa zung yang de bzhin no/_/smin ma dag gi bar la ni sor phyed dang gnyis so/_/de nyid du mdzod spu ni sor gcig pa ste zla ba gang ba lta bu'o/_/shangs dang mdzod spu dang gtsug tor rnams kyi thig ni mtshungs pa'o/_/smin ma dag ni ri mo dang mnyam par
[\[232a.7\]]snyan dag ste/_dpangs su sor bzhi dang zheng du sor gnyis so/_/de'i 'dab ma ni nas bzhi'o/_/de dag gi steng gi 'dab ma'ang nas bzhi ste de'i dpangs su ni sor gcig go/_/bug pa ni nas bzhi'o/_/'gram pa dang snyan gyi bug pa'i bar du snyan gyi 'khyil pa ni gdengs ka'i
[\[232b\]]
[\[232b.1\]]rnam pa ste nas gnyis so/_/snyan shal dag ni sor bzhir ring ba ste sboms su ni ji ltar mdzes pa'o/_/sngar gyi gtsug tor la sogs pa nas mgrin pa'i mthar thug pa la ni nas bzhi lhag pa'i sor nyi shur bshad do/_/da ni mgrin pa la sogs pa nas long bu'i 'og gi mthar
[\[232b.2\]]thug pa'i cha dbye bar bya ste mgrin pa la ni sor bzhi'o/_/mgrin pa nas thugs ka la sor phyed dang bcu gsum mo/_/thugs ka nas lte ba'i mthar thug pa la yang de bzhin no/_/lte ba nas gsang gnas kyi mthar thug pa la yang sor phyed dang bcu gsum mo/_/brla la ni sor
[\[232b.3\]]nyi shu rtsa lnga ste byin pa la yang de bzhin no/_/pus mo la sor drug go/_/long bu la sor gnyis so/_/long bu'i 'og tu sor bzhi'o/_/yang dag par rdzogs pa'i sangs rgyas dang rdo rje 'dzin pa dang byang chub sems dpa' rnams mtho bcu par bshad pa'i rnam par dbye ba ste/_
[\[232b.4\]]gzhan rnams ni ji ltar rigs par shes par bya'o/_/spyi'i nor bu ni ji ltar mdzes shing dri ma med pa bya'o/_/rdo rje 'dzin pa rnams kyi nor bu ni gtsug tor gyi dbus su ral pa'i cod pan sor bcu gnyis pa bya zhing /_/dpa' bo rnams dang byang chub sems dpa' rnams kyi yang ral
[\[232b.5\]]pa'i cod pan sor brgyad pa'o zhes pa khyad par te/_sor bcu pa'o zhes pa ni 'ga' zhig gi'o/_/gtsug tor gyi 'og tu bskor ba la sor bcu gnyis so/_/dpral ba'i steng du ni gdugs kyi rnam pa ste sngon po g.yas su 'khyil pa ni steng du yang ngo /_/spyi bo ni mtho ba ste snyan gyi mdun
[\[232b.6\]]dang rgyab tu bskor ba la sor sum cu so gnyis ni spyi bo'i rgya'o/_/mgrin pa'i zheng la sor brgyad de de'i mtha' skor la sor nyi shu rtsa bzhi'o/_/mgrin pa'i sor brgyad spangs nas snyan dang nye ba'i sor bzhi dang bcas pa'i sor bcu gnyis ni phrag pa'i zlum po la 'gyur te mtshan
[\[232b.7\]]nyid dang ldan pa rnams la'o/_/phra ba'i gnas dang bral ba'i phrag pa nas gru mo'i bar la sor nyi shu ni dpung pa'o/_/gru mo la ni sor gcig go/_/gru mo'i 'og nas nor bu 'ching ba'i steng ni phyag ngar te sor bcu drug go/_/nor bu 'ching ba la ni sor gcig go/_/nor bu 'ching ba'i 'og
[\[233a\]]
[\[233a.1\]]nas sor mo gung mo'i rtse mo'i mthar thug pa la ni sor bcu gnyis te phyag lag go/_/de ltar sor lnga bcu'o/_/dpung pa'i dbus nas bskor ba la sor nyi shu ste/_nye ba'i dpung pa'i dbus nas bskor ba la sor bcu drug go/_/nor bu 'ching ba'i mtha' skor la ni sor bcu gnyis
[\[233a.2\]]te/_nor bu 'ching ba nas phyag gi mthil la sor bdun no/_/sor mo gung mo la cha chung lnga'o/_/de'i tshigs phyed kyis thung ba ni mdzub mo ste ming med ni de dang mnyam pa'o/_/tshigs gcig gis thung ba ni mthe'u chung ste sor mo thams cad ni tshigs gsum pa'o/_/de rnams kyi tshigs phyed
[\[233a.3\]]kyis sen mo'o/_/nor bu 'ching ba las sor bzhi spangs nas sen mo'i rtse mo ji srid pa la sor bzhi ni mthe bong ste tshig gnyis pa'o/_/nas phyed ni sor mo'i rtsa ba'o/_/mthe bong gi mtha' skor la ni sor bzhi'o/_/mthe bong nas mdzub mo la ni sor bzhi'am gsum mo/_/nor bu 'ching
[\[233a.4\]]ba nas mthe chung gi rtsa ba'i mthar thug pa la ni sor lnga'o/_/phrag pa nas mchan khung gi mthar thug pa la sor dgu ste mchan khung nas nu ma ji srid pa la sor bcu drug go/_/brang nas rgyab dag gi mtha' skor la sor lnga bcu drug ste/_nu ma dag gi bar la sor phyed dang bcu gsum mo/_/_
[\[233a.5\]]nu ma nas lte ba'i bar la sor bcu drug go/_/lte ba nas brtsams te rgyab dang lhan cig lte ba ji srid pa la sor bzhi bcu drug go/_/lte ba'i khung bu la sor gcig ste mtha' skor la yang ngo /_/de bzhin du rked pa'i rgya la sor bco brgyad do/_/tshang ra dag gi rgya dang dpangs la ni
[\[233a.6\]]sor bzhi bzhi'o/_/brla'i rtsa ba dag gi dbus la sor bcu gnyis te mtha' skor du ni sum 'gyur ro/_/de dag gi bar gyi dpangs la sor lnga'o/_/rgya la sor lnga ni sgo nga'i shubs dag la'o/_/de'i steng du sor gnyis kyi zheng ni gsang ba la sta ring ba la nas gnyis dang bcas pa'i
[\[233a.7\]]drug go/_/brla'i dbus kyi mtha' skor la sor sum cu rtsa gnyis so/_/pus mo'i mtha' skor la sor nyi shu rtsa brgyad do/_/byin pa'i dbus kyi mtha' skor la sor nyi shu rtsa bzhi ste/_byin pa'i 'og gi mtha' skor la ni sor nyi shu rtsa gcig go/_/zhabs kyi long bu'i 'og tu rting pa la
[\[233b\]]
[\[233b.1\]]sor bzhi ste 'og dang steng la sor drug go/_/zheng gi rgya yongs su bskor ba la ni sor bco brgyad de long bu las pha rol mthe bong gi sen mo'i ji srid pa la'o/_/zhabs dag la ni sor bcu gnyis te zheng la sor drug go/_/steng dang 'og tu sor gnyis te zhabs dag gi ngos kyi zheng la'o/_/zhabs
[\[233b.2\]]kyi sor mo lnga ni tshigs gnyis gnyis pa'o/_/de rnams kyi rtse mor tshigs phyed kyis sen mo'o/_/zhabs kyi mthe bong gi zlum la sor lnga ste ring bar ni sor gsum mo/_/de dang mnyam pa'i mdzub mo'o/_/de las nas phyed kyis dman pa ni gung mo'o/_/de las brgyad chas dman
[\[233b.3\]]pa ni ming med de/_de las kyang brgyad chas dman pa ni mthe'u chung ngo /_/sor mo rnams kyi dpangs la ni sor gcig ste sor mo'i rtse mo ni sor phyed kyis mtho ba'o/_/zhabs dag gi phyi rol gyi steng ni rus sbal gyi rgyab dang mtshungs pa ste/_/de dag gi 'og tu 'khor lo la sogs pas
[\[233b.4\]]brgyan pa'o/_/bya gag gi sgo nga dang til gyi rnam pa dang gru bzhi dang zlum po rnams thams cad du mnyam pa'i rtags kyi zhal bya ste rnam pa bzhi'o/_/rdzogs pa'i sangs rgyas rnams dang rdo rje 'dzin pa rnams kyi zhal ni bya gag gi sgo nga'i rnam pa'o/_/spyan ma la sogs pa lha mo gzhon nu
[\[233b.5\]]rnams kyi ni til gyi gzugs kyi rnam pa'o/_/byams pa la sogs pa byang chub sems dpa' rnams kyi zhal ni rdo rje 'dzin pa chen po rnams dang 'dra ba'o/_/rol pa'i khro bo rnams kyi ni byang chub sems dpa' rnams dang 'dra'o/_/thung zhing lto ba 'phyang ba'i khro bo rnams kyi zhal ni maN+Dal
[\[233b.6\]]gyi rnam pa ste zlum po'o/_/gshin rje la sogs pa rnams kyi gdong ni gru bzhi ste bsnun pa'i lta ba can no/_/gru bzhi dang zlum po'i zhal gnyis ni rnam par 'gyur ba'i rnam pa can no/_/zhi ba'i zhal rnams ni mnyam par gzigs pa dang rab tu dang ba dang snum pa dang nges par gzigs
[\[233b.7\]]pa na steng du ma yin pa dang mi rig pa dang 'og tu ma yin par thams cad mthong bar bya'o zhes pa'o/_/spyan ma la sogs pa rnal 'byor ma rnams kyi ni gtsug tor dang gsang ba dang brla dang rgyab kyi zlum pa las sor bcu dang bcas pa dang mkhregs shing stug pa'i nu ma dag go/_/lte
[\[234a\]]
[\[234a.1\]]pa'i zlum las bcu'i cha spangs nas rtsed pa'i gnas mdzes pa'o/_/byang chub sems dpa' rnams kyi tshad las brang gi bcu'i cha dang gsang ba'i cha yis kyang dpa' bo rnams kyi nu ma zung dag go/_/khwa gdong ma la sogs pa rnams kyi de dag gi mtho gnyis kyis nu ma dag
[\[234a.2\]]ste mkhregs pa'o/_/bcom ldan 'das dpal bde mchog gi ni sngar byas pa'i mtshan nyid can gyi zhal gyi gnas las nas bzhi spangs nas cha bcu gnyis kyi zheng la 'og gi zur dag tu cha phyed dang gnyis dang gsum mdor ba'i zlum po ni bcom ldan 'das kyi rtsa ba dang g.yon pa dang g.yas pa dang rgyab
[\[234a.3\]]kyi zhal rnams so/_/bcom ldan 'das kyi g.yas pa'i zhal ni bya gag gi sgo nga dang 'dra ba ste rdo rje phag mo dang dum skyes ma dang gzugs can ma dang lha mo gzhon nu ma rnams kyi yang ngo /_/rgyab kyi zhal ni til gyi gzugs kyi rnam pa ste mkha' 'gro ma'i'o/_/rtsa ba'i zhal dang 'dra ba ni lA
[\[234a.4\]]ma'i'o/_/g.yon pa'i zhal dang 'dra bar a mra lta bu ni dpa' bo dang dpa' mo'i dbang phyug ma rnams kyi yang ngo /_/khwa gdong ma la sogs pa rnams kyi ni khwa la sogs pa'i gdong dang 'dra'o/_/bcom ldan 'das kyi g.yon pa dang g.yas pa dang rgyab kyi zhal rnams kyi spyan ni dgod pa dang 'jigs
[\[234a.5\]]pa dang mi sdug pa dang 'dra ba'o zhes pa ni khyad par ro/_/dbang po dang dbang ldan dang rlung lha dang chu lha dang nye dbang dang tshangs pa rnams ni mtho dgu pa ste bya'i sgo nga'i zhal lo/_/thags bzangs ris dang bden bral dang gshin rje'i khro bo'i rang bzhin no/_/lus ngan po dang me lha ni rol pa thung
[\[234a.6\]]du mtho brgyad pa ste bya'i sgo nga'i zhal lo/_/zhi ba'i gza' rnams dang nyi ma yang brgya byin gyi tshad dang 'dra bar 'dod do/_/drag po rnams ni khro bo'i rang bzhin no/_/sgra gcan ni lus phyed pa ste mjug rings ni lus phyed klu'i rnam pa'o/_/klu thams cad ni mtho dgu pa ste bya'i sgo nga'i zhal lo/_/_
[\[234a.7\]]ba Du dang mi'u thung dang tshogs bdag rnams ni mtho lnga pa bya'o/_/de la mtho gcig gis ni zhal lo/_/mgrin pa nas gsang ba ji srid pa la mtho gnyis so/_/gsang ba nas rkang mthil ji srid pa la mtho gnyis te de ltar mtho lnga'o/_/de la rdzogs pa'i sangs rgyas rnams kyi ni
[\[234b\]]
[\[234b.1\]]snying rje dang zhi ba'i nyams dang ldan pa'o/_/rdo rje 'dzin pa rnams kyi zhal dang sku thams cad ni nyams dgu'i nyams dang ldan pa'o/_/byang chub sems dpa' la sogs pa rnams kyi ni sgeg pa'i nyams lhag pa'o zhes pa rab tu brkyang ste brjod pa'o/_/de rnams kyi sku'i mtshan dang dpe byad
[\[234b.2\]]rnams dang rjes su dpe byad rnams brjod par bya'o/_/'di lta ste/_phyag dang zhabs kyi mthil la 'khor lo rtsibs stong pas mtshan pa nyid dang /_zhabs rus sbal dang 'dra bar legs par rab tu gnas pa nyid dang /_phyag dang zhabs kyi sor mo rnams dang pa'i rgyal po bzhin du dra bas 'brel pa nyid
[\[234b.3\]]dang /_phyag dang zhabs 'jam zhing gzhon sha chags pa nyid dang /_phyag gnyis dang zhabs gnyis dang phrag pa gnyis dang mgrin pa rnams yang dag par mtho bar rab tu bstan pas sku'i bdun mtho ba nyid dang /_sor mo rnams ring ba nyid dang /_rting pa yangs pa nyid dang /_sku che zhing drang ba nyid
[\[234b.4\]]dang /_zhabs kyi long bu mi mngon pa nyid dang /_sku'i spu rnams gyen du phyogs pa nyid dang /_byin pa ri dwags e n+ya'i lta bu nyid dang /_phyag ring ba nyid dang /_mdoms kyi gsang ba sbubs su nub pa nyid dang /_gser gyi kha dog nyid dang /_pags pa srab pa nyid dang /_ba spu rnams re re nas g.yas
[\[234b.5\]]phyogs su 'khyil pa nyid dang /_zhal mdzod spus brgyan pa nyid dang /_sku stod seng ge lta bu nyid dang /_dpung mgo shin tu zlum pa nyid dang /_thal gong bar med pa nyid dang /_ljags la ro bro ba'i mchog nyid dang /_n+ya gro d+ha ltar chu zheng gab pa nyid dang /_gtsug tor spyi bor gnas pa nyid dang /_
[\[234b.6\]]ljags ring zhing srab pa nyid dang /_tshangs pa'i dbyangs dang ldan pa nyid dang /_'gram pa seng ge'i lta bu nyid dang /_tshems dkar pa nyid dang /_bdud bzhi mthar mdzad pa nyid kyi phyir mche ba bzhi po ma gtogs pa bcom ldan 'das kyi tshems mnyam pa nyid dang /_tshems thags bzang
[\[234b.7\]]ba nyid dang /_tshems bzhi bcu tshang ba nyid dang /_spyan mthen mthing nyid dang /_spyan gyi rdzi ma ba'i lta bu nyid do zhes pa ni/_mtshan bzang po sum cu rtsa gnyis so//_//dpe byad rnams brjod par bya ste/_sen mo zangs kyi mdog lta bu nyid dang /_sen mo mdog snum pa nyid dang /_
[\[235a\]]
[\[235a.1\]]sen mo mtho ba nyid dang /_sor mo rnams zlum pa nyid dang /_sor mo rnams rgyas pa nyid dang /_sor mo rnams byin gyis phra ba nyid dang /_rtsa shin tu mi mngon par gnas pa nyid dang /_rtsa mdung med pa nyid dang /_long bu mi mngon pa nyid dang /_zhabs mi mnyam pa med pa nyid
[\[235a.2\]]dang /_seng ge'i stabs su gshegs pa nyid dang /_glang po che'i stabs su gshegs pa nyid dang /_ngang ba'i stabs su gshegs pa nyid dang /_khyu mchog gi stabs su gshegs pa nyid dang /_g.yas phyogs su gshegs pa nyid dang /_mdzes par gshegs pa nyid dang /_mi go bar gshegs
[\[235a.3\]]pa nyid dang /_sku 'khrul bag chags pa nyid dang /_sku byi dor byas pa lta bu nyid dang /_sku rim par 'tsham pa nyid dang /_sku gtsang ba nyid dang /_sku 'jam pa nyid dang /_sku rnam par dag pa nyid dang /_sku mtshan rnams yongs su rdzogs pa nyid dang /_sku'i kho lag yangs shing bzang ba nyid dang /_
[\[235a.4\]]gom pa snyoms pa nyid dang /_spyan rnam par dag pa nyid dang /_sku shin tu gzhon sha can nyid dang /_sku zhum pa med pa nyid dang /_sku rgyas pa nyid dang /_sku shin tu grims pa nyid dang /_yan lag dang nying lag shin tu 'byes pa nyid dang /_gzigs pa rab rib med cing rnam par dag pa
[\[235a.5\]]nyid dang /_dku zlum pa nyid dang /_dku skabs phyin pa nyid dang /_dku ma rnyong pa nyid dang /_phyal phyang de ba nyid dang /_lte ba zab pa nyid dang /_lte ba g.yas phyogs su 'khyil pa nyid dang /_kun nas blta na sdug pa nyid dang /_kun du spyod pa gtsang ba nyid dang /_sku la
[\[235a.6\]]sme ba dang gnag bag med pa nyid dang /_phyag shing bal ltar shin tu 'jam pa nyid dang /_phyag gi ri mo mdangs yod pa nyid dang /_phyag gi ri mo zab pa nyid dang /_phyag gi ri mo ring ba nyid dang /_ha cang mi ring ba nyid dang /_mchu bim pa ltar dmar pa nyid dang /_ljags mnyam pa dang /_ljags
[\[235a.7\]]srab pa nyid dang /_ljags dmar pa nyid dang /_'brug gi sgra dang ldan pa nyid dang /_gsung snyan cing mnyen la 'jam pa nyid dang /_mche ba zlum po nyid dang /_mche ba rno ba nyid dang /_mche ba dkar pa nyid dang /_mche ba bzhi po ma gtogs pa'i tshems rnams mnyam pa nyid dang /_mche
[\[235b\]]
[\[235b.1\]]ba rnams byin gyis phra ba dang /_shangs mtho ba nyid dang /shangs gtsang ba nyid dang /_spyan yangs pa nyid dang /_rdzi ma stug pa nyid dang /_spyan dkar nag 'byes shing pad+ma'i 'dab ma lta bu nyid dang /_phyag ring zhing rgyas pa nyid dang /_smin tshugs ring ba nyid dang /_smin ma 'jam pa nyid dang /_
[\[235b.2\]]smin ma snum pa nyid dang /_smin ma'i spu mnyam pa nyid dang /_phyag ring zhing rgyas pa nyid dang /_snyan mnyam pa nyid dang /_snyan gyi dbang po ma nyams pa nyid dang /_dpral ba legs par dbyes pa nyid dang /_dpral ba'i dbyes che ba nyid dang /_dbu shin tu rgyas pa nyid dang /_dbu skra bung ba ltar gnag
[\[235b.3\]]pa nyid dang /_dbu skra stug pa nyid dang /_dbu skra 'jam pa nyid dang /_dbu skra ma 'dzings pa nyid dang /_dbu skra mi gshor ba nyid dang /_dbu skra dri zhim pa nyid dang /_phyag dang zhabs kyi mthil la dpal be'u dang bkra shis dang dga' ba 'khyil pas brgyan pa nyid kyang ngo //_//sngon dang sngon gyi
[\[235b.4\]]skye ba rnams su rnam pa mang po'i bsod nams nye bar bsags pa'i dge ba'i rtsa ba las bcom ldan 'das kyis dpe byad brgyad cu gsungs shing /_chos kyi dung gi mdo sde las kyang bcom ldan 'das la ri mo brgyad cus rjes su mtshan par gsungs pa ni 'di lta ste/_gang yang 'jam dpal
[\[235b.5\]]dpe byad brgyad cu rjes su grub pa'i bsod nams kyi phung po de nyid kyi bsod nams kyi phung po du ma bye ba 'bum brgya stong du bsgyur ba la ni de bzhin gshegs pa'i phyag dang zhabs kyi mthil la mtshan pa gcig bskyed par 'gyur ro/_/de bzhin du so sor ri mo rnams rjes su mtshon par 'gyur
[\[235b.6\]]ro/_/ri mo brgyad cus rjes su mtshan pa de bzhin gshegs pa'i phyag dang zhabs kyi mthil la mngon par skye bar 'gyur ba ni 'di lta ste/_gdugs dang rgyal mtshan dang dpal be'u dang phreng ba dang lcags kyu dang cod pan dang ral gri dang bum pa dang glang po dang rta dang stag dang nam mkha' lding
[\[235b.7\]]dang chu srin dang nya dang rus sbal dang rma bya dang ka la bing+ka dang shang shang dang tsa ko ra dang ngur pa dang ne tso dang ngang pa dang phug ron dang rdo rje dang chu gter chen po dang 'dod 'jo dang ba lang dang klu dang ra dang khyu mchog dang ri dang shing dang sa dang ri dwags nag po dang nor bu rin po che dang dung gi mchog dang 'khor lo dang
[\[236a\]]
[\[236a.1\]]gzhu dang mnga'o/_/sel gyi gzugs rnams rnam pa mang po 'dres pa mthong na chu la nges par dor bar bya/_/snying por yod cing gnas par gyur na rigs 'chad dngos grub med cing nad rnams skye bar 'gyur/_/de bzhin du yang /_gos dang sgra la sogs pa rnams/_bsal nas rang
[\[236a.2\]]byung me tog dang /_'od dpag med pa yang dag bsres/_/byugs pa'i ras bris mchog yin no/_/shes rab thabs ni mnyam sbyor ba/_/snying la bzung nas sngags rig pas 'dri bar 'gyur ba'i lha'i sngags brgya dang bcas pa'i brgyad kyis nges par bsngags nas ras bris byas na phun
[\[236a.3\]]sum tshogs pa dang bde ba thams cad thob par 'gyur ro zhes pa shing la sogs pa gnas pa'i sel dbyung ba'i cho ga'o//_//mchod rten gyi bum pa ni gser dang 'bras kyi phung po dang 'khri shing du grags pa'i dbye bas grangs ji lta ba bzhin du tha yig gi dbyibs dang gtsug tor lta bu
[\[236a.4\]]dang bya'i sgo nga lta bu dang til lta bu'o/_/gru bzhi pa'i sa cha la bcu gnyis su byas te phyed dang gnyis dang phyed dang gsum gyi cha zur gnyis su dor nas zlum pa la bum par 'gyur ro/_/bum pa'i phyed kyis ni bang rim du 'gyur zhing bum pa'i phyed kyis ni khri'o/_/de bzhin du bre dang rtse mo'i mthar te
[\[236a.5\]]sku gzugs kyi dbang gis gdugs so/_/de yang gcig dang gsum dang lnga dang bcu gsum ni rdzogs pa'i sangs rgyas dang rdo rje 'dzin pa rnams kyi'o/_/dgu dang bdun ni nyan thos dang rang sangs rgyas kyi'o/_/'dod chags kyi khams dang ma bral ba rnams kyi mchod rten la ni pad+ma zlum pa lta bu ste gzhan
[\[236a.6\]]du ma yin no/_/de ltar na sku gzugs kyi dbye bas srog shing gzugs par bya'o/_/sangs rgyas bzhi'i khri dang slar yang rnam par snang mdzad ni gtso bor bya zhing bum pa'i phyi rol bzang po bzhi las sangs rgyas bzhis rnam par mdzes pa'o/_/zur la ka bas bteg pa bya zhing byang chub sems
[\[236a.7\]]dpa' la sogs pas brgyan pa'o/_/gdugs kyi rnam pa ni srog shing gi steng du ste char khebs kyi ming can no/_/do shal dang do shal phyed pa dang dril bu la sogs pa dang g.yer kha'i dra bas brgyan pa'o/_/de'i steng du nor bu bya ste pad+ma zlum pa ni mthar ro zhes pa ni kha cig gi'o/_/cho ga mtshan
[\[236b\]]
[\[236b.1\]]nyid dang ldan pa bya ste cho ga rim pa rnams kyis so zhes pa mchod rten gyi mtshan nyid kyi cho ga'o/_/da ni rdo rje dang dril bu la sogs pa phyag mtshan rnams kyi mtshan nyid brjod par bya'o/_/mtho gang gi dpangs dang zheng la cha chung gnyis pa'i sa ste de'i dpangs ni sum 'gyur ro/_/snga ma dang phyi ma'i cha dag gis
[\[236b.2\]]zur bzhi po rnams su phyed dang bcas pa'i re'u mig bskor nas tshangs pa'i thig gi dbus kyi g.yon dang g.yas dag gi re'u mig gnyis yongs su dor te snga ma dang phyi ma'i re'u mig gi dbus kyi tshangs thig gi mthar thig bzhi btab pa las dbus kyi rtse mo'o/_/rtse mo'i gnyis ka'i ngos dag tu cha
[\[236b.3\]]gnyis phyis pa las cha gnyis gnyis kyis rtse mo bzhi'o/_/cha gnyis kyi dpangs ni chu srin gyi kha nas byung ba'o/_/cha gnyis kyi rtsa ba ni seng ge'i sna shin tu mdzes pa'o/_/ngos su cha gnyis kyi dpangs dang cha bzhi pa'i dum bu ni zla ba phyed pa'i rnam pa'o/_/cha brgyad du mtho zhing 'khyog pa ni gsum du
[\[236b.4\]]'khyog pa ste 'od zer 'phro ba gsum gyis rnam par mdzes pa'o/_/dbus kyi chal ni tshangs thig gi dbus nas phyogs bzhir thig gnyis dor te zlum por bskor bas lte ba'o/_/de'i steng du cha phyed pa'i rked chings dor nas cha gnyis pa dag gis rnam par rgyas pa'i pad+ma'o/_/rked chings kyi khyud mo'i
[\[236b.5\]]steng dang 'og tu khyud mo phra mo gnyis dang sbyar te bya'o/_/rked chings la ni rin po che'i phreng ba bya'o/_/cha phyed kyis ni ge sar ro/_/cha gcig gis ni zla ba rdzogs pa ste lhag ma rnams phyis pa na ni bcom ldan 'das kyi dam tshig gi rdo rjer 'gyur ro/_/sor bzhi nas brtsams te sor nyi shu'i bar gyis rdo rje
[\[236b.6\]]byas te sor nyi shu la sogs su ni mi bya'o/_/zhes pa lung las so/_/khro bo'i ni zur rnams su cha re dor nas kha gyes pa'o/_/rtse mo gnyis dor ba las ni rtse gcig pa ste klu kun nas skyod par byed pa'o/_/rtse dgu pa ni zur rnams su rtse mo bzhi byas pa ste 'on kyang dbus kyi rtse mo ni zlum po'o/_/_
[\[236b.7\]]rtse mo bcu gnyis pa'i sna tshogs rdo rje ni lte ba'i phyogs bzhir rtse mo gsum byas pa'o/_/de nyid rtse mo lnga par byas pas rtse mo nyi shu pa'i sna tshogs rdo rje'o/_/slar yang de nyid la steng dang 'og tu rtse mo lnga lnga byin pa las rtse mo sum cu pa'i sna tshogs rdo rje'o zhes so/_/dril bu ni sngar gyi cha rnams
[\[237a\]]
[\[237a.1\]]sngar dang 'dra ba ste/_dbus kyi cha phyed kyis zla ba'o/_/cha phyed kyis ge sar ro/_/chag cig gis pad+ma'o/_/cha bzhi las shes rab kyi zhal lo/_/cha bzhi pa bum pa'o/_/cha gnyis kyis bum pa'i gdan no/_/cha gzhan dag gi zur dag las cha bzhi spangs nas 'dab ma brgyad pa'i pad+ma ste
[\[237a.2\]]lte ba dang ge sar dang ldan pa'o/_/lte ba'i steng gdan gyi 'og tu ri mo gsum pa mgrin pa'i gzugs can bya'o/_/cha phyed byas pa'i rked chings gnyis kyi dbus su rdo rje'i phreng ba rnam par mdzes pa cha gcig go/_/dbus su do shal dang do shal phyed pa rnam par gnas pa cha bzhi'o/_/snga ma bzhin du 'og tu rdo rje'i
[\[237a.3\]]phreng ba rnam par mdzes pa cha gcig go/_/kun nas nges par song ba'i mu khyud la cha gcig ste rdo rje 'dzin pa chen po'i'o/_/mi bskyod pa'i ni cung zad kha gyes pa'o/_/do shal dang do shal phyed pas brgyan pa'i dbus su do shal gyi snying por phyogs su 'khor lo dang rin po che dang pad+ma dang sna tshogs rdo rje'o/_/_
[\[237a.4\]]yang na sna tshogs rdo rje'i gnas su ral gri ste rnam par snang mdzad la sogs pa rnams kyi'o/_/phyogs bral rnams su spyan dang rdo rje dang yu ba dang bcas pa'i pad+ma dang ut+pal rnams te spyan ma la sogs pa'i'o/_/'og dang steng du rdo rje phreng ba'i gnas la 'khor lo dang rin po che dang pad+ma dang sna tshogs
[\[237a.5\]]rdo rje'i phreng ba'o zhes pa ni/_de bzhin gshegs pa'i rigs kyi dbye bas rtogs par bya ste/_rnam par snang mdzad la sogs pa'i gnas su mi bskyod pa la sogs pa rnams kyi mtshan nyid do/_/'dir dril bu'i mgrin pa nas brtsam pa te 'khar ba dag pa'i rang bzhin no/_/de'i steng du cha gnyis ni
[\[237a.6\]]gser la sogs pa'i rang bzhin gyi rdo rje yang ngo /_/dril bu kha cig ni chu skyes cung zad kha bye ba can no/_/kha cig ni ba lang gi gdong lta bu'o/_/kha cig ni pad+ma'i rnam pa yang ngo zhes pa ni khyad par ro/_/'dir rdo rje'i dbus dang shar la sogs pa'i rtse mo dang lte ba'i mthar thug pa rnams la
[\[237a.7\]]mi bskyod pa dang rnam par snang mdzad la sogs pa bsam par bya'o/_/yang na dbus su rnam par snang mdzad de shar la sogs pa'i 'dab ma rnams la byams pa dang sa'i snying po dang phyag na rdo rje dang nam mkha' mdzod dang 'jig rten dbang phyug dang 'jam dpal dang sgrib pa thams cad rnam par
[\[237b\]]
[\[237b.1\]]sel ba dang kun du bzang po dang cha brgyad pa la rdo rje sems dpa'o/_/pad+ma gzhan gyi shar la sogs pa'i 'dab ma rnams la rdo rje lcags kyu ma dang rdo rje zhags pa ma dang rdo rje 'phro ba ma dang rdo rje 'bebs pa ma rnams te/_me la sogs pa rnams su skul byed ma dang rin chen skar mda' ma dang
[\[237b.2\]]rdo rje lcags sgrog ma dang gzhan gyis mi thub ma rnams so/_/phyogs gzhan gyi rtse mo rnams la ni dbus su ye shes mkha' 'gro ma dang /_shar du rdo rje mkha' 'gro ma dang /_byang du rdo rje dag mo mkha' 'gro ma dang /_nub tu ro langs ma dang /_lhor gtum mo rnams so/_/dril
[\[237b.3\]]bu de'i steng du kha 'og tu phyogs pa'i pad+ma rnams la g.yas skor gyis phyogs su spyan ma dang mA ma kI dang gos dkar mo dang sgrol ba rnams dang /_phyogs bral du nor 'dzin ma dang skul byed ma dang khro gnyer can ma dang rdo rje phreng ba ma rnams so/_/bum pa'i steng gi zhal ni shes rab kyi pha rol tu
[\[237b.4\]]phyin ma'i sku'o/_/de'i steng du pad+ma dang zla ba dang rdo rje rnams kyang snga ma bzhin no/_/mi bskyod pa la sogs pa lha 'di rnams kyi sku mdog la sogs pa ni sngar bshad pa'o/_/de nas dam tshig sems dpa'i lha rnams bskyed de snying ga'i sa bon gyi 'od zer gyis ye shes sems dpa'
[\[237b.5\]]spyan drangs pa la mchod yon la sogs pa dbul ba sngon du 'gro bas de rnams la rab tu gzhug cing cho ga bzhin du rab gnas byas nas mchod pa la sogs pa byas la lha rnams yongs su gyur ba las rtse mo la sogs pa'i gzugs su yang dag par gnas pa'o/_/rdo rje thabs kyi rang bzhin dang
[\[237b.6\]]dril bu shes rab kyi bdag nyid dang /_gnyis ka yang don dam pa byang chub kyi sems kyi rang bzhin no zhes shin tu brtan par mos pa byas nas/_oM sarba ta thA ga ta sid+d+hi badzra sa ma ya tiSh+ThaH e Sha s+t+waM d+ha ra ya mi hIH hi hi hi hi hUM hUM phaT swA hA/_zhes brjod cing rdo rje g.yas pa'i rgan po
[\[237b.7\]]ming med dag gis dang /_oM badzra g+haN+Ta hUM zhes brjod cing dril bu yang g.yon pa dag gis bzung nas g.yon pa'i dkur bzhag ste/_rdo rje sems dpa' la sogs mnyes par bya'o zhes lhag par mos la/_/so hi i badz+dza mul+lA lu tA ri atwa bi mok+kha d+ha ram bi mo kweM bA dz+dza tu hUM bAdz+dza
[\[238a\]]
[\[238a.1\]]uts+tsha Da d+ha raM tu hUM hUM hUM hoH zhes brjod cing rdo rje gsor bar bya'o/_/de nas rdo rje g.yas pa'i dkur gnas pa 'am gsor zhing /_oM badzra d+ha rma ra Ni ta pra ra Ni ta/_sam+p+ra ra N-i ta/_sarba bud+ng+ha k+She tra pra ts+tsha li te/_pradz+nya bA ra mi ta nA da sam+b+ha we/_badzra satwa hr-i da ya san+to Sha Ni hUM hUM hUM ho ho hoH swA hA/_
[\[238a.2\]]zhes brjod la dpung pa'i dbyug pa bskyod pas dril bu dang por/_lte ba snying ga de nas mgrin/_/kha dang sna yi bu ga gnyis/_/rna ba dag dang mig dag dang /_/de bzhi spyi bor dril bu dkrol/_/zhes so/_/slar yang rdo rje gsor ba sngon du 'gro bas rgyud las ji ltar gsungs pa'i sngags
[\[238a.3\]]brjod cing dril bu dkrol bar bya'o zhes te/_pad kor rnam pa gsum mam rnam pa lnga pus mo'i khongs su bya'o zhes pa rdo rje dang rdo rje dril bu'i mtshan nyid la sogs pa'i cho ga'o//_//Da ma ru la ni kha'i tshad gru bzhi ba'i sa la cha bcu gnyis te tshangs thig gnyis btab nas tshangs pa'i thig
[\[238a.4\]]nas bzung ste lte ba nas g.yas dang g.yon gyi zur ji srid par bskor zhing tshangs pa dang zur gyi thig gi mtha' rnams phyis pa las Da ma rur 'gyur ro/_/tshangs pas gzung bar ran pa'i sbom pa dang rna ba'i mthar thug par ring ba ni yu ba ste gdong gi tshad kyi gru bzhi'i sa la snga ma bzhin du rtse
[\[238a.5\]]mo gsum pa'i rdo rje yul re rer steng du brkyang ba las rtse mo gsum du 'gyur ro/_/de nas kha T+wAM ga ni dam tshig gi rdo rje lta bu'i rdo rjes rtse mor rnam par mdzes pa ste de'i 'og tu mi mog skam po gsum gyis mdzes shing sna tshogs rdo rje dbus su brgyan pa/_rtse mo gcig pa'i rdo rje gcig
[\[238a.6\]]ni rtsa ba'i gnas su'o zhes kha cig go/_/dbyug pa'i steng du skam po dang rlon pa'i mi mgo gnyis dang de'i spyi bor sna tshogs rdo rje dang /_de'i lte bar bum pa zlum po 'dab ma la sogs pas kha brgyan pa dang /_kha'i steng du dam tshig gi rdo rje ba dan ltar rab tu 'phyang ba'o zhes pa ni gnyis
[\[238a.7\]]ba'o/_/gnyis ka yang yu ba'i steng sbom zhing dbus nas phra ba ste dril chung la sogs pas brgyan pa'o/_/mgo bo la sogs pa rnams ji ltar mdzes par bya'o zhes/_mtho'i tshad gru bzhi pa cha bcu gnyis kyis la chang gzungs cha bzhi ni dbus su'o/_/de bzhin du cha bzhi ni 'khyog
[\[238b\]]
[\[238b.1\]]pa ste rtse mo'i rnam pa'o/_/cha brgyad kyi zur nas cha dgu'i zur ji srid par 'khyog pa ni gri gug ste chang gzungs kyi steng du rdo rje phyed pas brgyan pa'o/_/thod pa ni/_gser gyi sgo dang yang dag ldan/_/rnam par shes bya mi yi mgo/_/bram ze la sogs las byas pa/_/re re'i thod pa 'phel ba'o/_/_
[\[238b.2\]]kha dog dman gyur thod pa dang /_/rna ba'i steng du bug pa dang /_/rgyab tu bug pa dum bu can/_/bud med rnams kyi rtag tu yang /_/mkhas pas rnam shes dang ldan pa'i/_/sngags pas de bzhin mgo zhes bya/_/dpral ba rna ba'i dung dag la/_mu tig phreng 'dra'i ri mor gyur/_/gcig gnyis
[\[238b.3\]]gsum bzhi'i dum bu dang /_bcu drug bcu gnyis ri bong can/_ba lang gdong dang dkar dmar gyur/_/cung zad ring zhing mdzes pa dang /_pad+ma'am pad+ma 'dra ba'i dbyibs/_/ser dmar dkar po de lta bu'i/_/thod pa rab tu bstan pa ste/_/lhag ma rnams ni rab tu spang /_/zhes so/_/rang gi
[\[238b.4\]]'dod pas 'khyil pa byas te sor gnyis su sbom pa mtha' gnyis la rdo rjes brgyan pa ni zhags pa'o/_/mgrin pa gnas khrag 'dzag pa'i gdong bzhi pa ni tshangs pa'i mgo bo'o/_/dgra sta'i kha ni zhal gyi tshad de yu ba ni khru do pa mtha' skor du sor drug pa ste steng du rdo rjes brgyan pa'o/_/de dang
[\[238b.5\]]'dra pa la lcags kyu ni mtho gang pa'i rtse mo gug pa'o/_/glang po che'i pags pa ni rna ba'i bar du 'dzin pa'o/_/tho ba ni sna tshogs dang 'dra ste 'og kyang phyogs gcig gi rtse mo rnams gcig pa zlum po'i yu ba can no/_/gzhu ni mtho bcu pa ste zheng la sor bzhi pa chang gzungs kyi cha ring par
[\[238b.6\]]sor bcu drug pa 'khyog po'i dbus la sor brgyad pa mtha' skor gyi zlum la sor dgu pa/_mchog ma rnam par rgyas shing rgyud pa'i mtshan nyid dang ldan pa'o/_/phrag pa brtan par byas nas dpung pa g.yon pa brkyang ba'i khu tshur gyis dbus nas bzung ste/_g.yas pa'i mig mda' ji lta ba
[\[238b.7\]]bzhin du blta ba'i dbang gis mde'u'i bar du rdo rje khu tshur gyis khru do ba'i mda' sna dang mchu'i thad nas rna ba'i bar ji srid par 'then nas cung zad g.yo ba dang bcas pas yongs su 'dzin pa'o/_/ring par sor sum cu so drug pa 'khrul 'khor gyi zheng la sor bzhi pa sor bzhir ring ba'i skam
[\[239a\]]
[\[239a.1\]]pas dbus nas bzung ba/_sor bzhi bzhi ngos su gyes pa/_/klu'i gdengs ka'i rnam pas mdzes pa de dag gi dbus su ko sko lta bu sor gang du rnam pa rgyas pa/_dpangs kyi mthar sor bzhi ba'i yu ba mdzes pa dang ldan pa/_las dang rjes su mthun
[\[239a.2\]]par sor brgyad pa'i tshad la sor gcig pa'i 'dab ma can gru bzhi dang gdugs dang zla ba phyed pa'i rnam pa can gyi sgo skyong byed dang ldan pa/_sor gnyis pa'i snying pos rnam par mdzes par byas pa ni ral gri'o/_/'khor lo la ni cha gcig gis lte ba zlum po dang de'i phyi rol du cha phyed kyis
[\[239a.3\]]snying po'i mu khyud zlum po dang /_slar yang de'i phyi rol du rkang pa dang bcas pa'i cha gcig gis rtsibs kyi zlum po dang /_de'i phyi rol du yang cha phyed kyis snying po'i mu khyud zlum po dang zhes pa ste rtsibs bzhi pa la sogs pa 'khor lo thams cad kyi tshad do/_/lcags sgrog gis rtse mor
[\[239a.4\]]bcings pa'i lcags kyi bil ba can ni ka Na ya'o/_/mnga' lta bu sgro gsum dang ldan zhing gdong gi tshad can ni 'phang mdung ngo /_/de dang 'dra ba la sgro dang ldan zhing ring ba kha T+wAM ga'i rnam pa can ni mda' bo che'o/_/mdung dang rdo rje la sogs pa rnams kyi tshad ni rab tu grags pa nyid kyi phyir ma bris so/_/_
[\[239a.5\]]mtshon cha thams cad 'dzin pa na rna ba'i steng du bstan to zhes pa mtshon cha'i mtshan nyid kyi cho ga'o//_//mchod rten dang mgron khang dang gtsug lag khang la sogs pa rab tu brtsams pa yang dag par gnas pa la mchog tu 'bad pa na/_gaN+DI dang srog shing dang rtse mor gnas ba dang /_
[\[239a.6\]]sgo la sogs pa ka ba dang bskyed pa'i shing gi dpangs dang zheng dang kho lag dang zlum rnams dang gnas kyi bdag po dang thig 'dzin pa la sogs pa mtha' dag gis de dag gi tshad yongs su gros byas nas slob dpon dang shing mkhan rnams dang lhan cig nags tshal gyi ltad mo la 'gro bar
[\[239a.7\]]bya'o/_/tshogs pa na phun sum tshogs pa'i skar ma dang gza' dang nyi ma bzang po brtags te sngags pas bgegs mthar byed kyi gzugs kyis dus yongs su brtags la shar dang byang gi phyogs su kha bltas nas so//_//nags tshal dang ri dang dga' ba'i sa gzhi mchog gi cha la rab tu 'jug
[\[239b\]]
[\[239b.1\]]par bya'o/_/bzang po'i gnas su skyes la sdug cing snum pa/_sngo bsangs dang dmar po dang ser po'i mdog can 'bras bu zhim po dang ldan zhing dri bzang ba me tog dang 'o mas 'byor ba/_yal ga dang lo ma yongs su rdzogs shing yon tan dang rigs dang bzhon pa dang ldan pa drangs so/_/shing skyes
[\[239b.2\]]nas lo brgya lhag cing nyis brgya'i bar dang ldan pa dar la bab pa rnams te/_shing sU ma nA ga dang /_nA ga ge sar dang /_shrI ShI sa dang /_a shwa d+ha dang /_shing shang dang /_mya ngan med pa dang /_dzam+bu dang /_pA la sha dang /_tsan+dan dang /_kiM shu ka dang /_kaM ki l+li dang /_tA la dang /_sA la dang /_
[\[239b.3\]]a mra dang /_tsam+ba ka dang /_bil ba dang /_tsan+dan dmar po dang /_bai kad+ka ta dang /_ba ku la dang /_ro hi Ni dang /_seng ldeng dang /_srI par+Na dang /_tin+tu dang /_sha ra ka dang /_sbrang gi shing dang /_ardzu na dang /_de ba da ru dang /_pa TI rigs te khang bzangs la sogs pa'i las la 'os pa rnams
[\[239b.4\]]so/_/gzhon pa dang rgas pa dang yan lag 'khyog pa rnam ni ma yin te/_gzhon pa ni lo brgya ma lon pa dang /_rgas pa ni lo gnyis brgya lhag pa'o/_/skam po dang gcig tu dang yal ga chag pa dang tshig pa dang 'dab ma nyil ba dang /_yan lag gas pa dang /_dur khrod dang khung bu dang bya
[\[239b.5\]]skyibs dang lha'i gnas dang lam du skyes pa dang tsha ba dang kha ba dang grong gi mi gtsang ba'i yul du gnas pa dang /_mtshe 'u dang chu klung gi dogs su skyes pa la sogs pa rnams dang /_bya dang lag 'gro'i tshang bcas pa dang /_rdo rjes bsnun pas dum bur song ba rnams spangs te/_de rnams
[\[239b.6\]]kyi nang nas rigs shing kun du bzang ba rnams 'dir brtag par bya'o/_/de la yang thun mtshams kyi dus su bzo bo dang bcas pa'i shing mkhan rnams yang dag par bsrung bar bya zhing bdud rtsi 'khyil ba'i rnal 'byor dang ldan zhing spro ba dang bcas pas bde bar gshegs pa sras dang bcas
[\[239b.7\]]pa dang /_phyogs kyi lha rnams dang nags tshal gyi shing gi lha rnams nye bar spyod pa lngas yang dag par mchod do/_/phyogs kyi gtor ma byas nas bzo bo dang bcas pa'i sngags pa rnams bza' ba dang btung bas yongs su tshim par byas la bde bar gshegs pa dang lha rnams la bcom
[\[240a\]]
[\[240a.1\]]ldan 'das zhes pa la sogs pa'i tshigs su bcad pa rnams kyis gsol ba gdab par bya'o/_/lhan cig tu rab tu dga' ba'i sems dang zhi ba'i yid dang gnyis su med pa'i rnal 'byor gyis nyal bar ste/_rmi lam bzang na yang dag par 'grub cing rmi lam ngan na las
[\[240a.2\]]thams cad pa'i bzlas pa bya'o/_/nad par snga bar do ldan rnam par snang mdzad kyi rnal 'byor gyis mchod pa thams cad yang dag par ldan pas shing gi rgyal po de la gnas pa'i phyogs kyi lha'i gzugs can rnams yang dag par mchod par bya ste/_sA la dang thang shing dang til se'i shing
[\[240a.3\]]rnams la yang dag par gnas pa'i lha mo ni 'jig rten gyi ma mo dang de la gnas pa'i zhing skyod ni ri rab chen po zhes bya ba 'di'o/_/sU ma nA ga dang nA ga ge sar dang tsam ba dang mya ngan med pa rnams kyi lha mo ni gsang ba ma dang /_de rnams srung ba'i zhing skyod ni stobs po che zhes bya'o/_/a ru ra'i shing
[\[240a.4\]]dang ha rI ti dang pa Ta'i shing la kar+Na mo ti ka dang he tu'o/_/tsu ta'i shing la am+bi ka dang pha na la'o/_/tA la'i shing la shan+ka ri ka dang skra gyen du brdzes pa'o/_/ka dam+pa'i shing la lha mo bzhin bzang mo dang /_'jam 'bras kyi shing la lha mo 'jam 'bras la gnas ma ste zhing gi bdag po dag ni dril bu
[\[240a.5\]]chen po'o/_/sbrang gi shing la skyes bu'i dbang phyug dang sha shA'o/_/gser gyi shing la lha mo gtum mo dang zhing skyong skye ba bzang po'o/_/shal ma li'i shing la lha mo chen mo me zhal dang /_star ka'i shing la 'dod ma ste zhing skyong dag ni 'jigs pa'o/_/shr-id+ga'i shing la phun tshogs chen
[\[240a.6\]]mo dang zhing skyong mi gdong zhes bya ba rnams so/_/gnas la sogs pa'i dbye ba rigs pa 'di lta ste mangs pas 'jigs nas ma bshad pa'i phyag dag sku mdog dang mtshon cha dang sngags ni rgyud kyi nad nas 'bad pas nges par gzung bar bya'o/_/gtsug lag khang sogs rgyu ru ni/_/_
[\[240a.7\]]de ring shing gcod bdag spro bas/_khyed rnams da ni bzod mdzad nas/_/shing gzhan la ni gnas par mdzod/_/shing gzhan rgan po la song ba'i lha rnams mtha' dag la gtor ma dang mchod pa la sogs pa'i khyad par rnams kyis yang dag par mchod par bya'o/_/shing mkhan bgegs
[\[240b\]]
[\[240b.1\]]mthar byed kyi gzugs can btung ba dang bza' ba dang so rtsi dang phreng ba dang tsan+dan dang gos dang gser rnams kyis yang dag par mnyes par byas la sta re'i so la rdo rje'i sbrang rtsi yang dag par byugs nas lag pa g.yas pas bstod de/_dge ba'i yid kyi shar dang byang du phyogs pas nyi ma la blta zhing
[\[240b.2\]]gcad par bya'o/_/lhan cig pa'i gtso bo rnams bsrung ba'i ched du dpal ldan rma bya chen mo bklag par bya'o/_/mchog dang mchog ma yin pa'i mtshan ma rnams sngags pa chen pos kun nas blta bar bya ste/_mchog ma yin na ni de rnams spang bar bya zhing /_mchog yin na mkhas pas
[\[240b.3\]]thams cad yang dag par mchod par bya'o/_/byang gi phyogs su 'gyel na sbyin pa po la nor dang las 'grub pa la sogs pa ston pa'o/_/dbang ldan gyi phyogs su 'gyel na rig pa dang ye shes yang dag pa la sogs pa ston pa'o/_/dbang po'i phyogs su shing 'gyel na rgyal ba
[\[240b.4\]]dang 'byor ba'i khyad par yang dag pa la sogs pa ston pa'o/_/gzhan gyi bar du ma reg par 'gyel ba na bde ba dang mchog go/_/me'i mtshams su ni me'i 'jigs pa'o/_/yi dwags kyi bdag po'i phyogs su song na 'chi ba ston no/_/bden bral du ni nad kyi 'jigs pa'o/_/chu dang rlung du song
[\[240b.5\]]na chu dang rlung gi 'jigs pa'o/_/shing gzhan la nyed pa dang bcas shing song na rje'i 'jigs pa ston pa'o/_/'dar zhing du bas ring por lhung na sbyin pa po la sdug bsngal 'thob po/_/gcod pa'i dus su khyi dang /_rnga mo dang /_sprul dang /_phag dang /_ce spyang dang /_bod bu dang /_/bya
[\[240b.6\]]rog dang /_bya rgod de/_gdug pa can rnams mthong na/_'ching ba'i 'jigs pa dang bgegs mang bar 'gyur ro/_/gal te bcad pa na shing las khrag 'dzag na sbyin pa po 'chi ba la sogs pa ston pa'o/_/zho dang mar dang sbrang dang 'o ma byung na gsod pa dang /_'ching ba'i 'jigs pa la sogs pa ston
[\[240b.7\]]pa'o/_/mngar ba dang /_bska ba'i ro la sogs pa dang /_dag pa dang /_gso bsangs dang /_dri bzang po mnam pa dang /_ro'i rgyun snum pa dang bcas pa 'bab pa ni rang bzhin par bsten to/_/gcod pa'i shing gang gzung ba'i kha dog gi rnam par dbye ba mthong ba gang yin pa de'i kha dog gi
[\[241a\]]
[\[241a.1\]]rnam pa'i dbye ba las snying po'i rnam pa rgyu mtshan shes pas bstan te/_btsod ka dang /_ser skya dang /_ser po dang /_phug ron gyi mdog dang /_ral gri'i mdog dang /_dmar po dang /_sngo bsangs rnams las so/_/btsod kyi kha dog gi rtags las ni sbal pa rjes su shes par bya ste de ni
[\[241a.2\]]med do/_/ser skya las ni nang na byi ba ste des ni chom rkun dang glo'i nad skyed par byed de/_ser po las ni dbyig ste des kyang nor nyams pa skyed par byed do/_/phug ron gyi mdog las ni khyim gyi dbyig ste des kyang rgyal po dbul por byed do/_/skya rings kyi mdog las ni rtsangs pa yod pa ste/_des ni
[\[241a.3\]]'dir sna tshogs pa'i nad du 'gyur ro/_/sngo bsangs las ni sprul 'byung ste des kyang sbyin bdag chen po'i nor zad pa'o/_/ral gri'i kha dog gi dbye ba las ni chu ste de'i 'jigs par 'gyur ro/_/dpal be'u dang 'phel ldan dang /_dga' ba 'khyil ba dang /_'khor lo dang bkra shis dang /_chu
[\[241a.4\]]skyes dang gdugs dang /_lcags kyu dang /_bum pa dang /_rgyal mtshan dang /_rnga yab rnams ni chen po'i mtshan mar bstan to/_/de lta bu sogs dge dang mi dge ba/_/mtha' dag slob dpon chen pos legs brtags nas/_/bcad pa dang ni gshog pa de snyed pa/_/shing gi mchog
[\[241a.5\]]la blo dang ldan pas bya/_/rtsa ba dang ni rtse mo dbus kyi char/_/mdzer pa can rnams kun du bltas la yang /_/kun la bcu yi cha ni lhag pa ste/_/tshad la sogs pa thams cad du ni bya/_/de nas mchod rten la sogs pa bsgrub pa'i ched du rdo'i khyad par dam par gnas pa rnams yongs su shes
[\[241a.6\]]par bya ste/_ri'i shod dang chu klung gi 'gram dang /_bzang po'i 'jug ngogs dang lha nye bar longs spyod pa'i shing dang /_phug dang lha'i dbang po dang nor sbyin dang phyugs bdag dang tshangs pa rnams dang lhan cig 'grogs pa'i steng nas lhung ba dang shar dang byang dang steng gi phyogs su kha bltas pa'i rdo
[\[241a.7\]]rnams ni bsngags so/_/shar du phyogs pa ni rang 'dod pa ster zhing /_lus ngan du phyogs pas bu dang bu mo dang rigs skyed par byed do/_/dbang ldan du phyogs pas grol ba'i 'bras bu ster zhing /_steng nas phyogs pas thams cad du mkha' la spyod pa 'grub bo/_/mchod rten gyi nye 'khor
[\[241b\]]
[\[241b.1\]]dang /_dur khrod dang lam gyi bzhi mdo dang /_dmar po dang myur du bros pa dang /_grog ma'i shing dang 'byar ba dang /_kha dog mang po dang gzhan gyi las byas pa'i rdo rnams dor bar bya'o/_/'khar ba dri ma med pa lta bus ni sbyin pa po la 'chi ba ster bar byed pa ste/_de ni gsod par 'gyur ro/_/_
[\[241b.2\]]dkar po dang /_ser po dang /_dmar po'i kha dog rnams las/_skyon byed pa ni ri mo nag po dang mnyam par ldan pa yin pas/_gang gis snying por mtshan ma mthong ba na spang bar bya ste skyon mang ba'i phyir ro/_/byis pa dang lang tsho dang /_bar ma dang rgan po ste/_rnam pa bzhi ni rdo rje'i rigs
[\[241b.3\]]rnams so/_/byis pa ni shin tu 'jam zhing /_bzod bsnun pa dang lhan cig pha gu lta bur 'gyur ba'o/_/rgan po ni rtsub cing kha dog ngan pa dbyangs dang bral ba sbal pa lta bu ste dman pa'o/_/bar ma ni phra ba'i yon tan dang ldan zhing dri zhim pa dang /_sgra zab pa dang bsil ba dang mkhregs pa'o/_/_
[\[241b.4\]]brtan pa dang mnyen pa dang shin tu snum pa ni lang tsho ste 'dod pa ster bas mchog go/_/dkar po dang ser po dang ljang gu dang dmar po dang sngo bsangs kyi kha dog dang 'od dang ldan pa yang lang tsho can no/_/rigs la sogs pa'i dbye bas phye ba shes par byas nas/_sngags la sogs pas kyang bsngags
[\[241b.5\]]par bya'o/_/rdo ba bzang po nag po yin yang gal te ri mo dkar po phra mo dang thig le rnams dang yang dag par ldan na blo dang gnyen dang ldan par 'gyur ro zhes pa nags tshal gyi cho ga'o//_//gaN+DI rnam pa bzhi ni sku'i mtshan nyid kyi rab tu dbye bas shes par bya'o/_/thams cad du bla na med
[\[241b.6\]]pa'i dag pas nyi shu lhag pa'i cha brgya ni srid du ste 'jig tshogs la lta ba'i ri'i rtse mo nyi shu rnam par [(]brnyil [,]bsnyil [)]ba'i don du'o/_/rgyar ni bzhi lhag pa'i cha nyi shur yang dag par blta'o/_/bden pa'i rnam pa bcu drug gis de ni cha bcu drug par bshad do/_/dbus kyi cha lnga'i gcig ni kha zlum
[\[241b.7\]]po'i cha ste/_tshul khrims dang ting nge 'dzin dang shes rab dang rnam par grol ba dang rnam par grol ba'i ye shes gzigs pa'i phung po'o/_/'di dag ni 'jig tshogs rnam par dag pa ste des na 'dir cha shas lnga pa'i char bkod pa'o/_/ring bar sor brgya dang bcu pa ni rab tu sbyor ba'i
[\[242a\]]
[\[242a.1\]]rnam par shes pa'i rnam par dag pa'o/_/de'i rgyar ni nyi shu rtsa gnyis te sems bskyed pa nyi shu rtsa gnyis kyi rnam par dag pa'o/_/zur bcu gnyis dang mnyam par ldan pa ni rten cing 'brel bar 'byung ba'i chos nyid kyi rnam pa'o/_/nyon mongs pa dgu bcu rtsa brgyad rab tu
[\[242a.2\]]nyams pa'i lam bsgoms pa'i rnam pas de'i tshad ni de snyed du ring ba'o/_/stong pa nyid kyi rnam pa nyi shu ni khor yug tu'o/_/rnam par thar pa brgyad rnam par dag pas zur brgyad kyis brgyan pa'i gaN+DI'o/_/sor mo bzhi dang mnyam ldan pa'i/_/sor mo brgyad cu srid du bstan/_/srid
[\[242a.3\]]ni chos kyi phung po'o/_/ma 'dres chos kyi rnam pa yis/_/yongs su bskor ba bco brgyad de/_/lag pa'i 'dab mas de tshad shes/_/'di rnams kyi ni tshad bshad pa/_/rgya dang dpangs kyi rim pa'o/_/de nyid bcu drug rnam pa yis/_/de tshad zlum po gzhan ni dbus/_/bden pa
[\[242a.4\]]bcu gnyis khyad par las/_/zlum pa'i bdag nyid gaN+DI'o/_/nor bu'i rtsa bar 'od zer gnas/_/khams gsum sems can dbyangs rnam pa/_/brtsam par bya zhes tshigs bcad gnyis/_/yongs su dag pa'i dril bu zung /_/rtse mor sor bzhi sor gsum dang /_/sor mo phyed dang gsum
[\[242a.5\]]dang gnyis/_/sbal pa'i gdong dang 'dra ba ni/_/sangs rgyas ye shes rnam pa mchog_/gsum gcig lnga dang bdun gyi nas/_/dman pa tshad rnams kun la bzang /_/'dir ni tshad rnams bshad las gang /_/yid la 'thad pa de rnams bya/_/sna tshogs tshon rnams kyis ni legs par
[\[242a.6\]]byugs/_/gang yang tshad ldan tshon gyi phreng ba 'bar/_/dmar po'i tshon gyis 'bar zhing sa bzang skyes/_/brdungs na dbyangs bzang ba ni gaN+DI'o/_/rnam pa mang po'i yon tan tshogs dang ldan/_/khrus sogs cho ga rig pa'i sngags pa yis/_/dbang ldan zur gyi cha la gser dang ni/_/rin
[\[242a.7\]]chen la sogs khri la chu skyes gnas/_/the'u dang legs par mnyam par ldan pa yi/_/gaN+DI dang por rab tu gnas pa ste/_/d+hIHyig gi sa bon las skyes pa'i gaN+DI chen po shes rab dang ye shes kyi bdag nyid la oM d+hIHshru ti smr-i ti zhes pa la sogs pa rtsa ba'i sngags lan brgya rtsa
[\[242b\]]
[\[242b.1\]]brgyad dang rgyud las skyes pa rnam par dag pa ye d+harmA'i tshigs su bcad pa lan gsum bzlas par bya'o/_/chung ba cha gsum phra zhing na ku la/_/'dra ba'i rnam pa zlum po'i rnam pa can/_/sdug cing sra ba'i shing las nges byas pa/_/gang yang dmar po yi ni tshon gyis byugs/_/mchog
[\[242b.2\]]gi dang po'i sa bon las byung ba'i/_/the'u rdo rje'i rang bzhin rnam par dag_/ring bar cha ni bcu gnyis pa yin te/_/yongs su zlum la sor mo drug pa'o/_/bcu gnyis cha ni gsung rab yan lag ste/_/drug kyang pha rol phyin pa dag pa nyid/_/chos kyi yan lag 'khor lo bskor ba na/_/_
[\[242b.3\]]lugs 'byung lugs las bzlog pa'i rnam pa las/_/spro dang sdud pa'i rnam pas lan gsum du/_/yan lag drug gi sbyor ba lta bur brdung /_/sku gsum la ni rnam par thim pa dang /_/dkon mchog gsum la phyag 'tshal tshul gyis so/_/gtsug lag khang du cho ga dran pa yis/_/_
[\[242b.4\]]rtag tu nyin bzhin lan gsum bzhi 'am lngar/_/zhi bsgom dmigs pas gaN+DI rdung byed na/_/gnas der yon tan tshogs kyis phun tshogs pa'i/_/dge sbyong rnams ni brtan par nges gnas 'gyur/_/gang yang sgra ni thos par gyur pa der/_/nor dang skye bo phun tshogs rgyun
[\[242b.5\]]ldan 'gyur/_/byin gyis brlab pa'i sngags ni oM d+hIHshru ti smr-i ti ma ti ga ti bi dza ye pra dz+nya pra dz+nyA ba la d+hIHd+hA ra Ni swA hA/_zhes pa gaN+DI'i mtshan nyid kyi cho ga'o//_//oM suk+Sh+me suk+Sh+me shAn+te shAn+te dAn+te dAn+te a pa ma ro pe ni ra lam+b+he/_ni rA ku le/_ni rba Ne/_ya sho ba ti/_ma hA te dza sarba bud+d+ha
[\[242b.6\]]a d+hiSh+Sha na a d+hi Sh+thi te swA hA/_zhes pa ni rnam par snang mdzad kyi gzungs te sngags 'dis mchod rten la sogs pa rnams la srog shing gzugs par bya'o/_/khang bzangs rnams kyi brgyad dang bcu'i cha shas kyi zheng ni sgo'i dbus kyi cha ste de'i tshad kyis yal 'dab dang /_de'i nyis 'gyur ni sgo'i
[\[242b.7\]]dpangs su bstan cing sgo khyud dang dpung pa dang re bzhi rnams ni de'i cha lnga par bshad do/_/legs par 'byor zhing mtshams rnams 'brel ba/_rin po che dang chu skyes rnam par phye ba'i gzugs yang dag par gnas pa'o/_/dri ma dang bral ba'i bsam gtan la gnas pas hUM yig la
[\[243a\]]
[\[243a.1\]]yang dag par bskyed pa ni sgo chen po ste dad pa'i dbang po la sogs pa dang /_dag pa'i bsam gtan ni mdzes pa'i rta babs dang ldan pa'o/_/sngags pas snga ma bzhin du sgo rnams la so sor lan brgya dang rtsa brgyad kyis yang dag par bzlas pa ste/_shar la sogs pa'i phyogs
[\[243a.2\]]su yang dag par gnas pa rnams gshin rje gshed kyi sngags dang /_lho'i phyogs su yang dag par gnas pa ni dpa' bo'i rgyal po shes rab mthar byed kyi sngags dang /_nub kyi phyogs kyi char gnas pa ni pad+ma mthar byed kyi snying po'i sngags dang /_byang gi phyogs kyi char gnas pa ni dpa'
[\[243a.3\]]po'i rgyal po bgegs mthar byed kyi sngags kyis so/_/legs par rnam par phye ba'i tshad du bslang ba'i sgo rnams cho ga bzhin du legs par mchod par bya'o zhes pa sgo glegs bslang ba'i cho ga'o//_//rin chen dang bcas rdo rje'i steng du gnas/_/zlum dang srid kyi tshad rnams yang
[\[243a.4\]]dag ldan/_/gru bzhi la sogs yon tan mang ldan zhing /_/snying po brtan cing mi 'khyog legs gnas pa'i/_/ka ba thams cad rtse mnyam seng ge la/_/sogs pa'i ting 'dzin stegs bur yang dag gnas/_/stong nyid rnam par thar pa rnam dag pas/_hUM gi yi ge las
[\[243a.5\]]skyes rdo rje ste/_/phyogs dang phyogs bral rnams su legs par gzugs/_/rang rang phyogs kyi khro rgyal snying po'i sngags/_/lan ni brgya dang rtsa brgyad rnams su yang /_/so sor rim pas yang dag bzlas par bya/_/zhes pa ni ka ba gzugs pa'i cho ga'o//_//gtsug lag khang sogs
[\[243a.6\]]pa yi steng gnas par/_/myur ldan pas ni shing rnams mngon par gzung /_/'dab ma ma rnying pa yi dus dag tu/_/skar ma mgo la sogs pa bsngags pa yin/_/gser dang dngul rnams dag gis pad+mar ni/_/rig byed ma yi gzugs ni mnyam par ldan/_/na mo rat+na tra yA
[\[243a.7\]]ya/_na mo bud+d+ha bo d+hi satwe b+h+yaH_na mo\u0f85 Sh+tam hA AR+ya pung+galA ya/_na maHsap+ta b+h+yo pung+g+ha ko Ti b+h+yaHta d+ya thA/_oM hrIHhrIHhrIHsarba nA ga nAM/_a nan+ta ku lA nAM/_ba su ki ku lA nAM/_tak+Sha ka ku lA nAM/_shang+kha ka ku lA nAM/_shang+kha pA la ku lA nAM/_karko Ta ku lA nAM/_pad+ma ku lA nAM/_ma hA pad+ma ku lA nAM/_ba la hA ku lA nAM/_
[\[243b\]]
[\[243b.1\]]puN+Da rI ka ku lA nAM/_g+ha na ku lA nAM/_me g+ha ku lA nAM/_dza la d+ha rA ku lA nAM/_dzi mU ta ku lA nAM/_saM brta ku lA nAM/_e ra ba ku lA nAM/_ku mu da ku lA nAM/_kah+ma ha ra ku lA nAM/_sau gan+d+hi ka ku lA nAM/_ha na ha ne sha re Na/_ban+d+ha ban+d+ha tsA pe na/_hA Ta ya tA Ta ya/_u pa le na/_b+hi tA nAM/_a pa yaM de hi pra lA ya/_
[\[243b.2\]]kA la i ba dza la d+ha raM a be ta ra ya baR+Sha na nA gA na ba shi ku ru ku ru phaHkA rA pa ya kA rA pa ya phuHphuH_oM ku ru kul+le hUM phaT swA hA/_shin tu brtan pa'i bya 'dab rgyan dang bcas/_/bla re mang po'i tshogs kyis dkyil 'khor bkram/_/stegs bu'i tshad kyi nyis 'gyur rab 'phyang ba/_/tshad dang
[\[243b.3\]]ldan pa bya 'dab chen po'o/_/lan ni brgya dang rtsa brgyad rnams su yang /_/dpal ldan gtsug tor 'khor los sgyur ba'i sngags/_/yang dag bzlas shing mchod bya gtor ma dang /_/sbyin sreg cho ga rgya chen ldan pas bya/_bum pa'i chu yis mngon par dbang bskur zhing /_/gdugs dang gos
[\[243b.4\]]dang 'dab mas brgyan par bya/_/zhes pa'i sngags ni/_na maHsa man+ta bud+d+he b+h+yaHoM pra h+yaM gi ra uSh+NI Sha tsa kra brti sarba yan+t+ra ban+d+ha/_in+d+ra b+hu ba naM ban+d+ha/_ma hA b+hu ba naM ban+d+ha/_ma hA br-iSh+Ti ban+d+ha/_br-ik+Sha de ba tAM ban+d+ha/_rA ya i hA bA si nAM ye na ke na tsi ta kr-i ta b+ha ya A d+hi kaM/_tshin+d+ha tshin+d+ha/_bin+d+ha bin+d+h+ya/_tsi ri tsi ri/_gi ri gi ri/_mi ri
[\[243b.5\]]mi ri hUM hUM phaT phaT swA hA/_gtsug lag khang la sogs pa'i steng du shing dgod pa'i cho ga'o//_//da ni sku gzugs la sogs pa'i/_/lha rnams bzhugs pa'i ched du yang /_/khang chung dang ni chen po yi/_/rtsig pa'i khang pa bya bar 'dod/_/'degs pa'i sa yi tshad kyis ni/_/chung ngu la sogs
[\[243b.6\]]dbye ba las/_/mda' bzhi la sogs nas zhi mda'/_/sum cu rtsa drug par du bya/_/legs pa'i tshad ldan skyes bu yi/_/sor mo la sogs lhan cig tu/_/khru gcig byas pa khru shing ste/_/mda' shing zhes pa'ang brjod par bya/_/bcu gnyis khru yi mthar thug pa/_/de ni chung ngur
[\[243b.7\]]grags pa ste/_/khru ni nyi shu rtsa bzhi yi/_/mthar thug pa ni bar ma yin/_/sum cu rtsa drug khru yi mtha'/_/de ni mchog tu grags pa'o/_/'di rnams dbye ba yis ni 'dir/_/'degs pa'i sa yi cha 'phel bas/_/tshogs par gyur pa 'ba' zhig der/_/khru shing bcu drug pa yang
[\[244a\]]
[\[244a.1\]]bya/_/snying por khang mig bzhi pa dang /_/phyi rol re'u mig rtsig pa rnams/_/mang po rkang pa'i cha yis ni/_/rtsig pa rnams ni 'phel bar 'dod/_/gang la steng du khur che na/_/lhag pa yang ni bya ba ste/_/'degs pa'i 'khor sa med pa dang /_/khang mig
[\[244a.2\]]med pa mdzes ma yin/_/yod pa der ni cha lnga pa'i/_/dga' ba'i ska rags rked par bya/_/lha rnams 'gal ba med par ni/_/'od dang lhan cig mthong ba dang /_/kun la rab tu grags bya'i phyir/_/de don sgo ni ring ba nyid/_/lha rnams gang du mi 'gal bar/_/bzhengs pa nyid kyang
[\[244a.3\]]yang dag 'dod/_/sgo yi phyed kyi shing tshad gyur/_/nye bar gnas kyi lhag pa min/_/'gal ba med par lha yi phyir/_/ring ba'i sgo ni bshad pa yin/_/shin tu chung rnams mi 'gal bas/_/mchod bya rnams kyang bstan pa ste/_/cha yis rnam par rgyas pa yang /_/rab mdzes don du
[\[244a.4\]]kun la grags/_/'gro ba yi ni khang chung bzhi/_/snying po'i khang ba'i srid du bya/_/'degs pa'i rgya dang mnyam pa'i dpangs/_/'degs pa'i dpangs kyi tshad yin no/_/rnam rgyas gar ni yang dag bsdus/_/mdzes pa'i mdzes su mthun pa bya/_/sgo la sogs pa'i rnam 'jug pa/_/sngon sogs
[\[244a.5\]]slob dpon rnams kyis gsungs/_/bzhi drug brgyad rnams cha shas kyis/_/chung ngu la sogs grags rnams la/_/shin tu chung dang rnam rgyas pa'i/_/rtsig par gsungs te rnam gzhan min/_/shin tu chung dang rab ches pa/_/de dag mdzes par 'gyur ba min/_/bzhi pa'i
[\[244a.6\]]cha shas nyid kyis cha/_/sgo rnams kun tu mi 'dod de/_/grags pa bzhin du 'dab brgyad dang /_/de bzhin nyid du sgo rnams 'dod/_/khru do gsungs pa'i gcig gi chas/_/mnyam pa cha gsum grags pa la/_/bcu la sogs pa'i sgo bya 'dir/_/cung zad lhag pa lhag
[\[244a.7\]]pa'o/_/drug gi cha shas nyid kyis ni/_/bar mar ldan pa'i sgo sogs kyis/_/sgo ni nyi shu rtsa gnyis las/_/nyung min ji ltar mdzes par bya/_/so sor de rnams la ni slar/_/sgo dang 'gram logs la sogs bya/_/kun du mchog tu grags pa ni/_/brgyad kyi cha shas
[\[244b\]]
[\[244b.1\]]rnams kyis 'jug/_/rim par sgo la sogs pa rnams/_/shes ldan nyid la nges par bstan/_/'phel dang nyung ba'ang mdzes bya ste/_/nyung pa ma yin lhag pa min/_/'khor sa med pa'i 'degs byed ni/_/khang chung rnams las nyis 'gyur 'dod/_/nyis 'gyur
[\[244b.2\]]slar yang de yi ni/_/drug dang bdun la sogs pa yang /_/gru bzhi pa yi khang chung bsngags/_/ka ba mnyam pa'i sa la ste/_/man ngag gis ni khang chung yang /_/gang zhig gcig pa slar yang 'dod/_/'degs pa de yi snying po nyid/_/cung zad stong par lha gnas gcig/_/'khor
[\[244b.3\]]sar khang chung gcig pa gang /_/de yang de bzhin slar yang ngo /_/rtsig par bcas pa'i 'khor sa 'dir/_/khang chung bgrod pa'i skabs dang ldan/_/khang pa'i ngos gnyis dag tu yang /_/khang chung nang ni rdzogs pa can/_/phyogs bzhir khang chung rnams kyis kyang /_/de ni rnam par mdzes
[\[244b.4\]]pa'o/_/gang zhig 'degs pa gcig bcas pa'i/_/snying po der ni lha gnas bzhi/_/shin tu chen por grags pa ni/_/khang chung gnyis gnyis ldan par bya/_/nang gi 'khor sa dang bcas pa'i/_/so sor sgo ni phyogs phyogs su/_/de bar khang chung dang 'degs pas/_/mnyam par 'khor bas
[\[244b.5\]]shin tu mdzes/_/'khor sa lam gyi rtsig pa rnams/_/lhan cig bar ma dag tu bya/_/'dir ni de nyid snying po'i steng /_/dri yi gtsang khang brtan pa che/_/khang pa brtsegs ma'am de las gzhan/_/thams cad shin tu brtan par bya/_/'khor sa dang bcas 'degs pa dang /_/khang
[\[244b.6\]]chung ngos su rtsig pa ste/_/'degs pa'i rtsig pa mnyam par bya/_/las dang gnas la 'jug pas so/_/'khor sa rnams dang khang chung rnams/_/mtho dman rjes su mthun pa dag/_/'dir ni ji ltar rigs par bya/_/las rnams shes pa'i bzo bos so/_/brtan pa'i don du
[\[244b.7\]]'degs pa dang /_/rmang la sogs pa'i las la yang /_/rtsig pa'i cha yi rkang pa yi/_/phyed kyis kyang ni 'phel ba'ang 'dod/_/'degs pa'i dpangs ni rnam gzung ba/_/'degs pa'i rgya yi tshad yin te/_/cha gnyis slar yang steng du ni/_/chung bar bzo bo yang dag
[\[245a\]]
[\[245a.1\]]'dod/_/rdo ba'i las ni gnas don du/_/gnyis kyi cha yis gzhan dag slar/_/de ni mthong bar 'dod pa ste/_/'ga' zhig de yi steng du 'ang 'chad/_/dri gtsang khang de'i steng du yang /_/brgyad kyi cha 'am bdun don 'dod/_/ji lta'i cha yi khang brtsegs ni/_/sngar bshad pa yang bstan
[\[245a.2\]]pa'o/_/de lta'i rim pa bdag gis byas/_/mdzes pa rnam dpyod ji lta'i rim/_/'degs pa'i steng du dri gtsang khang /_/lha yi khyad par gyis de brjod/_/steng du bdun gyi cha shas rnams/_/rnam brgyad cha ste slar yang gang /_/bco brgyad steng gi rgya yin te/_/de yang bzhi bzhi'i cha shas can/_/phyi rol
[\[245a.3\]]rnams su cha shas bzhi/_/re re'ang bdun pa brgyad pa ste/_/de dag cha shas rab bskor ba/_/ngos gnyis ri mo mdzes don du'o/_/bzhi yi cha shas ngos gnyis dang /_/rab mtho gang gi dbus su gnas/_/de rnams cha bcus phung por 'dod/_/bA ren+d+ra yi bzo bo'i lugs/_/dri gtsang khang sogs sprul pa la/_/ngos gnyis der
[\[245a.4\]]yang bzo bo yis/_/cha shas dgu pa'i rgyar ldan pa'i/_/dri gtsang khang yang nges par 'jug_/sngar gsungs rjes su rim pa la'ang /_/gnyis gnyis cha ni rab 'jug ste/_/dbus su gnas pa'i lnga yi cha/_/'di ni phung por rab tu grags/_/gzhan yang cha lnga'i cha shas rnams/_/der bya dpangs su
[\[245a.5\]]gnyis slar yang /_/gsum gyi cha 'dir phung po dang /_/dpung par bzo bo rnams kyis 'dod/_/rab 'jug lnga par thig la thig_/bzung nas gzhan yang gsum pa dang /_/gnyis par 'og gi zur dag ste/_/dri gtsang mar me'i rtse mo mtshungs/_/gal te rnam gsum zhes bshad rnams/_/dbye ba med
[\[245a.6\]]de lta ba na'o/_/dbye ba med pa gang du 'byed/_/blo ldan mi 'gyur zhes mthong ngo /_/dri yi gtsang khang gsum gyi cha/_/steng du rab 'jug shes bya ste/_/rtsa bar yang ni rab 'jug dang /_/nas kyi snying po'ang mi 'dod do/_/zlum po'i dri gtsang khang gi las/_/yang na gru bzhi'i las can te/_/phung po'i rjes mthun dag pa nyid/_/_
[\[245a.7\]]gang zhig da ni cha rnams dbye/_/cha shas brgyad kyis yan lag brgyad/_/ji ltar mthong ba'i las rnams kyis/_/cha shas bcu gnyis par yang 'gyur/_/dri yi gtsang khang lhag par yang /_/ji snyed sum cu rtsa drug pa'i/_/shin tu zlum po'i gzugs can bya/_/gang yang dri yi gtsang khang 'di/_/gru bzhi pa yang
[\[245b\]]
[\[245b.1\]]blta bar bya/_/de lta'i gzugs rnams mngon 'dod pas/_/de snyed cha shas rnams kyang bya/_/lha yi rigs las rnam sprul pa'i/_/rim pa nyid de gzhan du min/_/bar bar la sogs snam bu rnams/_/dri gtsang khang sogs lus la ni/_/'phel ba dang ni thung ba yang /_/rkang pa ji ltar mdzes par bya/_/snam bu gzhung shing sogs pa
[\[245b.2\]]rnams/_/nye bar bstan pa ji bzhin bya/_/gzhan dang gzhan gyi las rnams kyang /_/ji lta ji ltar bzhin du bya/_/mgrin pa'i dpangs cha rkang pas dman/_/gzhan yang chung sogs grags rnams la/_/yongs su rdzogs pa'i cha nyid kyis/_/spyi bo'i dpangs su 'dod pa'o/_/phung por byas pa de nas lnga'i/_/cha 'di rnams kyi nang la gsum/_/_
[\[245b.3\]]de ni mgrin pa'i zlum la bya/_/mgrin pa nye ba'i mthar gnas pa'o/_/'di 'am thams cad kyi ni tshad/_/mgrin pa'i rgya la 'dod pa ste/_/phung po'i cha yis phyed kyi cha/_/sngon gyi bzo bo rnams kyi lugs/_/chen po yi ni phyed kyi chas/_/mgrin pa'i dpangs dag lhag pa min/_/rkang pas dman pa'am gzhan yang phyed/_/spyi bo yi ni
[\[245b.4\]]dpangs la 'dod/_/spyi bor gang zhig 'chi med gnas//_skyu ru ra gnas lta bur 'gyur/_/rgya dang phung po'i tshad kyis ni/_/cung zad de ni lhag pa yang /_/spyi bo'i gsum gyi cha yis ni/_/steng gi spyi bor 'dod pa yin/_/dpangs 'dir ji ltar mdzes pa ste/_/mtho dang dma' ba de bzhin no/_/mchod rten rgya ni gcig gis dman/_/mchod
[\[245b.5\]]rten dpangs ni gnyis kyi cha/_/zhes 'dir dpangs dang rgya la 'gyur/_/mchod rten spyi bo'i steng du'o/_/mgrin mtha' ji srid re re zhing /_/bya ste de yi steng du'o/_/brtan pa'i gdugs dang snam bur bcas/_/gdugs la dril bu me long ngo /_/zhes pa dri'i gtsang khang la sogs pa'i mtshan nyid kyi cho ga'o//_//'degs pa lhan cig 'phel
[\[245b.6\]]ba yis/_/der ni lnga yi cha ldan bya/_/'dir gang gsum gyi cha ldan pa/_/de yi dpangs can khang brtsegs so/_/steng du 'phel bcas 'degs pa'i dpangs/_/de bzhin du yang khang brtsegs 'gyur/_/legs par dpangs su gnas pa 'dir/_/mthong ba'ang gzhan dang ldan par 'gyur/_/sngar bzhin phung po rnam gnas pas/_/_
[\[245b.7\]]'dir yang brtsegs mar rnam gnas nyid/_/gzhan dang gzhan gyi las rnams ni/_/shes pa rnams kyis mdzes par bya/_/khang brtsegs nyid ni ring ba dang /_/phyogs 'dir thung ba'ang 'dod pa ste/_/gang du mgrin sogs rnam dbye ba/_/des slar 'dir yang snga ma bzhin/_/zhes pa khang pa brtsegs ma'i cho ga'o//_//_
[\[246a\]]
[\[246a.1\]]gsum gyi lha rnams gnas pa'i phyir/_/rgya phubs 'ga' yang blta bya ste/_/bA ren+d+rAm DA bi Da'i/_/nye bar bstan pa ji bzhin bya/_/lnga yi cha 'am drug gi cha/_/rgya phubs yang dag gnas par 'dod/_/'degs pa'i cha dad mnyam pa'i dpangs/_/bA ren+d+ra gnas steng du'o/_/rgya phubs dbus kyi lus la ni/_/DA bi Da ba
[\[246a.2\]]dum bu gnyis/_/dum bu gcig pa'i rgya phubs ni/_/bA ren+d+ra dang gau Da'i lugs/_/rgyab kyi rtse mo yang dag bsdus/_/ngos rnams rnam rgyas mkhas pa yis/_/dbus su gzhung shing snam bu rnams/_/mthong na mdzes par 'gyur ba bya/_/rnga zlum mtshungs pa dbus kyi steng /_/ngos gnyis gzhung shing mtho ba ste/_/DA bi Da ba
[\[246a.3\]]gzhung phyed kyis/_/bum pa seng ge rab mdzes 'dod/_/bA ren+d+ra ba'i rgya phubs kyi/_/las ni yul rnams kun du mthong /_/DA bi Da ba'i rgya phubs ni/_/gang du cha shas sogs la mthong /_/slar yang khang bzangs chen po gzhan yang ste/_/ri rab man+da ra dang phun tshogs mthar/_/gnas khang bgrod pa'i khang brtsegs bzang po dang /_/_
[\[246a.4\]]glang po seng ge ngang pa bu ldan mkha' lding rig byed gnas rnams la ni rgya phubs bshad/_/rig byed zhal gyi nyis 'gyur zhal rnams dang ni rgyal po'i khang pa rnams la'ang de nyid de/_/zlum po nyid dang drug dang bzhi yis dbye bas rgyan la'ang ji bzhin 'jug pa shes par bya/_/shes nas bzang po shin tu bzang po dga' ba pad+ma
[\[246a.5\]]bzang po gsum dang lnga pa dang /_/dpal be'u phyed dang dum bu med cing bya ba ldan pa de ni 'phel ldan bdag nyid de/_khyim gang rgyal po'i bde ba ldan pa bshad cing gzhan yang khang pa brtsegs ma rnams la'ang dran/_/bum pa'i steng du zla ba dra go rnams kyi go yu'i shing las phun tshogs 'jug pa nyid/_/'di dag dbye
[\[246a.6\]]bzhis brgyan pa rnams dang de la sogs pa rnams ni grong khyer te/_lA DA k+Sha dang de nas par Da ka rab gsal zhes bya de bzhin DA bi Da/_/bsam pa'i dbang gis chung ngu'i gnas dang chen po'ang sems can rnams la rnam par bstan/_/ma bshad pa rnams thos las rnam par rgyas pa'ang cho ga shes pa rnams kyis de bzhin
[\[246a.7\]]bya/_/gtsug lag khang rnams dang ni rkang pa'i dbye bas ming rnams shes par bya ba ste/_/rgya'i gnas kyi steng du ni mi bya'o zhes pa rgya phubs la sogs pa'i mtshan nyid kyi cho ga'o//_//bsam gtan don dam lha rnams kyi/_/khang pa la ni thog gcig ste/_/sangs rgyas gnas pa'i don du yang /_/sangs rgyas bzhi yi gdan
[\[246b\]]
[\[246b.1\]]rim bzhin/_/gnas pa 'am dga' ba bstan pa yi/_/rtag tu rnal 'byor rgyal po yis/_/yid sogs dang mthun khang pa nyid/_/bsam gtan la sogs bsgrub phyir bya/_/dkyil 'khor lta bu cha bzhi pa'i/_/khang pa brtsegs pa yang bya ste/_/khang brtsegs la ni khang chung 'gyur/_/de ni rta babs dang bcas bya/_/ji snyed pa la ka
[\[246b.2\]]ba'i cha/_/slar yang rnam par gnas gyur pa/_/de snyed 'dun khang steng gi dpangs/_/nyung ba min pa gzhan yang 'dod/_/khang pa brtsegs ma la sogs cha/_/de rnams sngar bzhin rab tu grags/_/slar yang brjod par 'gyur ba rnams/_/'dir ni de rnams bya ba ste/_/de dag steng du mgrin pa dang /_/dri med snying po
[\[246b.3\]]mdzes pa ste/_khang brtsegs la 'dod mchod rten dang /_/'dun khang la yang slar de nyid/_/gtsug lag khang dang tshogs khang ngam/_/de bzhin khang pa gzhan la yang /_/dra go rnams ni mi 'gal bar/_/bya ste de las gzhan du min/_/gzugs rnams ji lta ba yi gnas/_/mchog gi las kyi grogs po yis/_/bya ste slar
[\[246b.4\]]yang khang pa nyid/_/ces 'di bya ba'i rim pa'o/_/khang pa bzhi dang bsam gtan gyi khang pa la sogs pa'i mtshan nyid kyi cho ga'o//_//da ni rdo rje slob dpon rnams kyis yongs su 'das pa tha ma dga' bar byed pa'i cho ga brjod par bya ste/_gzhan don la dgyes shi ba 'tsho mdzad ma/_/spyan mar grags pa'i lha mo phyag 'tshal
[\[246b.5\]]te/_/shi ba yang dag 'tsho byed sbyor ba yi/_/shi ba bde 'gror nges sbyor bshad par bya/_/shi ba'i khang pa shin tu dben par ni/_/nyer spyod kun dang ldan pas rnal 'byor pa/_/me tog dkar po'i phreng bas gtsug tor bcings/_/zhi zhing dkar po'i dri yis rnam par byugs/_/dkar po'i gos dang rgyan ldan shar du zhal/_/_
[\[246b.6\]]bltas pa'am yang na de ru mos pa yis/_/rdo rje dang ni rdo rje dril bu gzung /_/'jam zhing yangs pa mtho ba'i stan la 'dug_/tsan+dan dkar po la sogs dri rnams dang /_/bdud rtsi lnga sbyar chu yis mdun du ni/_/maN+Dal nye bar byugs te dkar po yi/_/me tog rnams kyis nye bar mdzes pa bya/_/ar+g+ha la sogs rang gi sngags
[\[246b.7\]]rnams na/_/swA hA'i mtha' can legs bzlas bskul tshig dang /_/snying ga'i zla bar rang gi sa bon rnams/_/bltas nas gnas la sogs pa bsrung bar bya/_/de la gnas bdag rnal 'byor bsrung ba'i sngags/_/oM AHbig+h+nAM ta kr-ita hUM/_zhes pa'o/_/yang na/_na maHsa man+ta sogs so/_/cho ga bzhin du bsgrub shes
[\[247a\]]
[\[247a.1\]]rnal 'byor bas/_/spyan ma'i rnal 'byor rab tu rnam bsgrubs nas/_/snying ga'i sa bon rtse las legs grub 'dod/_/'khor los mtshan pa'i lcags kyu spro bar bya/_/de yis 'jig rten pha rol song ba'i sems/_/shin tu dmar zhing gsal ba dgug bya ste/_/chos kyi sgo yi gzugs sam yang na ni/_/rlung med
[\[247a.2\]]mi g.yo'i mar me lta bu yis/_/shi ba de yi shes pa 'ongs nas ni/_/spyi bo nas ni snying gar gzhug par bya/_/de rjes de ni shes par ldan pa yis/_/yang dag langs nas 'dug par blta bar bya/_/de yi snying gar mo ha ra ti zhes/_/bkod nas de yi 'od zer phreng 'bar bas/_/de yi lus ni stong par byas nas su/_/lhag ma rnam par
[\[247a.3\]]rig byed tsam du blta/_/de yi rjes su mo ha ra ti zhes/_/rab brjod de ni spyan ma'i gzugs su bsam/_/de yi mig dang lus la sogs pa rnams/_/thams cad du ni byin gyis brlab par bya/_/snying po ye shes lha yi thugs ka yi/_/zla ba la gnas rtsa sngags 'od zer dang /_/lha mo'i sprin gyi bdud rtsi'i 'od can
[\[247a.4\]]gyi/_/ro ldan bum pa rnams kyis dbang bskur bya/_/rang gi lus las nges par spros nas ni/_/nam mkha'i dkyil 'khor khyab par 'phros pa yi/_/'od zer gong bur gyur pa'i tshogs rnams kyis/_/de rjes spyan ma'i sprin gyis dbang bskur bya/_/de yi sngags bzlas chu yis gang ba yi/_/bum pa yis kyang de bzhin dbang
[\[247a.5\]]bskur bya/_/mgo bo la ni cod pan sbyin bya ste/_/lag pa dag la rdo rje dril bu yang /_/rdo rje'i sngags pas ku sha'i rtse mo la/_/rdo rje rtse gcig rnon po rnam bsgoms nas/_/de ni me dang mtshungs par bsam par bya/_/de rjes mnyam gzhag sems kyis de yi ni/_/snying gar bkod pa'i shes pa rnam 'phro ba/_/yang dag bskul nas 'bar bar
[\[247a.6\]]gyur pa rnams/_/rdo rje'i rtse nas rlung gis bskyod par bya/_/me yi 'od zer rnams kyis reg pa yis/_/de ni dngul chu bzhin du 'bar bar bsam/_/steng gi lam nas rnam par dgrol ba'am/_/yang na rnam dag sangs rgyas zhing du'o/_/gal te shes pa lam gzhan nas thon na/_/'khor ba'i rgya mtsho ru ni ltung bar 'gyur/_/de yi phyir
[\[247a.7\]]na steng gi lam nas su/_/de ni nges par 'pho ba bya ba yin/_/spyi bo nas ni gzugs med 'gro ba ste/_/mdzod spu nas ni gzugs kyi khams su grags/_/mig dag las ni mi yi 'gro ba nyid/_/rna ba dag nas grub pa'i lha ru 'gro/_/sna bug dag nas gnod sbyin nyid du ste/_/kha nas dri za nyid du nges par 'gro/_/lte ba nas ni 'dod pa'i lha ru ste/_/_
[\[247b\]]
[\[247b.1\]]khu ba'i lam nas yi dwags 'gro bar ro/_/chu yi lam nas dud 'gro'i skye gnas te/_/bshang ba'i lam nas dmyal ba'i 'gro ba ru/_/nges par 'gro bar shes bya de yi phyir/_/lam de dag ni rnam par spang bar bya/_/de nas thar pa'i grong khyer du gzhug pa'i phyir mdun du zhi ba'i sbyin sreg gsungs pa las yongs su rdzogs pa'i cho ga 'am
[\[247b.2\]]rdzas gcig pa'i sbyin sreg gi phyogs gsungs pa'i phyir sbyin sreg bya'o/_/de la ji srid de'i rus pa ma 'ongs pa de srid du de'i gos la de'i ming smos pa sngon du 'gro bas bya zhing /_'ongs nas ni de'i rus pa dang gos la yang bya ste nyin zhag brgyad ji srid par ro/_/yang na lho yi phyogs kyi cha la ni/_/khru gang tsam gyi stegs bu gru
[\[247b.3\]]bzhi bya/_/ba yi lci ba sar ma lhung bas byug_/ba yi rnam lnga mnyam bas mngon par gtor/_/der yang dkyil 'khor ma la ya yi ni/_/tsan+dan dkar pos byugs shing me tog gis/_/mdzes byas de steng bum pa rnam par dgod/_/mtshan nyid dang ldan sman dang yal ga dang /_/nor bu dri bzangs 'bru lnga rnams dang ldan/_/gdugs dang
[\[247b.4\]]ba dan rnams kyis nye bar mdzes/_/mgrin par sngon po'i gos kyis rnam par dkris/_/nye bar spyod pa lnga dang yang dag ldan/_/ku sha'i gdan la yang dag gzhag bya ste/_/rgya chen rigs bdag rang gi mtshan mas mtshan/_/yi ge gsum ldan rtsa ba'i sa bon gyis/_/de ni lhag par gnas par bya ba yin/_/sngags pas
[\[247b.5\]]yang na khrus kyi sngags rnams ni/_/lan grangs brgya dang rtsa brgyad bzlas pas so/_/de nas mdun du dkar po'i rdul tshon gyis/_/lte bar bcas shing mu khyud 'bar bar bcas/_/'khor lo rtsibs brgyad bris nas me tog ni/_/dkar po mdzes pas rnam par spras byas nas/_/de yi steng du bum pa stong pa yi/_/steng du bug pa dang
[\[247b.6\]]bcas kham skyogs gzhag_/de rjes de yi rus bu kham skyogs der/_/lhag ma med par yang dag dgod bar bya/_/ting 'dzin gsum dang rnam par ldan pa yi/_/de yi phyir bzlog cho ga yang dag bya/_/yungs kar me tog snyoms par ldan pa rnams/_/rim pa bzhin du gsang sngags rab brjod pas/_/de yi rus pa'am
[\[247b.7\]]yang na gos dag gam/_/de yi ming la yang dag bsnun par bya/_/de nas sngags kyi tshig tu 'gyur ba ni/_/oM sarba pA paM da ha na badzra hUM phaT/_oM sarba pA paM bi sho d+ha na badzra hUM phaT/_oM sarba karma A ba ra Na b+ha smi ku ru hUM phaT/_oM b+h+rUM bi nA sha ya A ba ra NA ni dzuM hUM phaT/_oMng+hUM bi sho d+ha ya A ba ra NA ni hUM phaT/_oM sarba karma
[\[248a\]]
[\[248a.1\]]A ba ra NA ni hUM phaT/_oM dz+wa la dz+wa la d+ha d+ha ka ha na ha na A bar NA ni hUM phaT/_oM sruM sar sa ra bra sa ra pra sa ra A ba ra NA ni hUM phaT/_oM hUM ha ra ha ra sarba A ba ra NA ni hUM phaT/_oM hUM sarba A ba ra NA ni hUM phaT/_oM sarba A ba ra NA ni bi spo Ta ya hUM phaT/_oM pr-i ta pr-i ta sarba A ba ra NA ni hUM phaT/_oM trA Ta trA Ta sarba A ba
[\[248a.2\]]raNA ni hUM phaT/_oM tshin+d+ha tshin+da sarba A bar NA ni hUM phaT/_oM da ha da ha sarba na ra ka ga te he tu na hUM phaT/_oM pa tsa pa tsa sarba phre ta ga te he tun hUM phaT/_oM ma tha ma tha sarba ti R+Ya ka ga ti he tun hUM phaT/_ces pa ni rus pa la sogs pa la bsnun pa'i sngags so/_/de nas lhag par gnas pa byas pa'i chus de'i rus pa la sogs bkru bar
[\[248a.3\]]bya ste sngags rnams brjod bzhin pas so/_/sngags ni/_oM na mo b+ha ga wa te/_sarba du rga ti pa ri sho d+ha ni rA dzA ya/_ta thA ga tA ya ar+ha te samyak+saM bud+d+hA ya/_tad+ya thA/_oM sho d+ha ne shod+ha ne/_sarba bA paM bi shod+ha ne shud+d+he ne shud+d+he bi shud+d+he sarba karma A ba ra Na bi sho d+ha ne swA hA/_zhes pa ni rus pa la sogs pa bkru ba'i sngags so/_/de nas
[\[248a.4\]]me tog gtor zhing sngags bzlas pas lam yang dag par bstan par bya ste/_sngags ni/_oM rat+ne rat+ne rat+na sam+b+ha we/_rat+na ki ra Ne rat+na mA la bi shud+d+ha/_shod+ha ya sarba pA paM hUM phaT/_'gro ba bstan pa'i sngags so/_/de nas me tog de rnams chu la gtor zhing lam rnam par sbyang bar bya ste sngags ni/_oM pad+me pad+me pad+ma
[\[248a.5\]]ud+b+ha we su kha ba tiM gats+tsha n+tu swA hA/_zhes pa ni lam sbyang ba'i sngags so/_/sngags tshig de dang de rnams la/_/bskul ba'i tshig rnams spel bar bya/_/lam sbyang ba yi sngags rnams kyis/_/me tog char pa rab tu dbab/_/bkra shis tshigs bcad 'don pa la/_/mnyam gzhag don du gzhug par bya/_/thun gsum yang na thun gcig
[\[248a.6\]]la/_nyi ma so sor de bzhin bya/_/cho ga ji ltar bshad de ltar/_/yang dag mchod cing thams cad bsdu/_/de la bkra shis kyi tshigs su bcad pa ni/_bkra shis gang zhig sems can kun la phan par dgyes/_/sangs rgyas skyon bral rnam par dag pa'i blo ldan pa/_/shes rab yan lag 'dus pas mdzes pa bde ba'i bdag_/des
[\[248a.7\]]ni khyed rnams dbang bskur mchog la bkra shis shog/_/bkra shis gang zhig lha dang lha min mis mchod pa/_/chos ni de yi bstan pa bla na med pa nyid/_/'jig rten gsum du rab tu gsal zhing bdag med pa/_/des ni khyed rnams dbang bskur mchog la bkra shis shog_/bkra shis gang zhig rab mchog chos rnams
[\[248b\]]
[\[248b.1\]]rtag tu 'dzin/_/dam pa'i sar zhugs rgyal ba'i sras po'i tshogs kyi mchog_/sems can rnams la phan par mkhas shing shin tu mdzes/_/des ni khyed rnams dbang bskur mchog la bkra shis shog_/ces pa'i bkra shis kyi tshigs su bcad pa de rnams kyang rus pa 'khrud pa'i dus su 'don nam 'don du gzhug par bya'o/_/de nas gshegs
[\[248b.2\]]su gsol ba'i sngags ni/_/oM khyed kyis sems can don kun mdzad/_/rjes su mthun pa'i dngos grub stsol/_/sangs rgyas yul du gshegs nas kyang /_/slar yang 'byon par mdzad du gsol/_/muHzhes pa'o/_/de nas mtshan mo tshogs kyi 'khor lo byas te thams cad yang dag par bsdu bar bya'o/_/'byor pa yod nang na
[\[248b.3\]]song yongs su sbyong ba'i cho ga ji lta ba bzhin du bzhengs te/_ji ltar gsungs pa'i cho ga rnams bsgrub par bya'o/_/slar yang rdo rje slob dpon gyis sbyin bdag las yon blang bar bya ste/_des kyang 'byor ba dang rjes su mthun par rab tu dbul bar bya zhing /_bkrus pa'i gos kyang slob dpon nyid la dbul bar bya'o/_/yang
[\[248b.4\]]gsungs pa/_shi ba la dmigs gang yin rnams/_/rang gi gnyen gyis slob dpon dbul/_/da ni mtho ris lam chas su/_/de la byin zhes shes par bya/_/gang zhig cung zad zhi don gyis/_/sbyin pa des 'dir nges par ni/_/bde ba can gyi sar 'gro ba/_/zhag bdun snga bar rab sbyin byed/_/de ltar gang yin kun byas te/_/_
[\[248b.5\]]cho gas lus can steng byas na/_/sdig pa thams cad spangs nas ni/_/bde ba can du nges par 'gro/_/de rjes de rus rnam sbyang bya/_/zhib mor rdo bas btags nas ni/_/chu klung shin tu rgya chen la/_/mchod pa byas te dor bar bya/_/yang nas 'dzin chen po ni/_/mthon po'i rtse mo'i mthar 'dzegs nas/_/shin tu shugs drag rjes
[\[248b.6\]]mthun pa'i/_/rlung la de ni bskur bar bya/_/shin tu drag po'i las kyi dbang du gyur pa yis/_/gal te bde ster bde ba can du ma song na/_/'di ni nges par dran pa'i 'gro ba spangs nas su/_/sum cu rtsa gsum pa yi gnas su 'gro bar 'gyur/_/zhes pa rdo rje slob dpon rnams kyis 'das pa tha ma dga' bar byed pa'i
[\[248b.7\]]mtshan nyid kyi cho ga'o//_//de ltar slob dpon rnams kyi bya ba bsdus pa dngos grub chen po'i rgyur ni rab tu 'bad pa las/_/sna tshogs gzhung las 'ongs pa la sogs mang po'i me tog tshul ni bdud rtsi'i gzugs can te/_/gang zhig byas las skyes pa'i bsod nams rgyal sras rnams kyi chen po'i sa yi
[\[249a\]]
[\[249a.1\]]tshogs gyur pa/_/de yis 'jig rten gsum gyi 'jig rten rgyal mchog kun dga' dang ldan khang bzangs rab 'jug shog/_/ces pa slob dpon gyi bya ba kun las btus pa rnam par grags pa'i dkyil 'khor gyi slob dpon chen po paN+Di ta a bad+hU tI pa dpal ldan 'gro ba'i me long gis mdzad pa rdzogs
[\[249a.2\]]so//_//rdo rje slob dpon rnams la nye bar mkho ba'i cho ga mtha' yas pa phyogs gcig tu bsdus pa'i bstan bcos chen po 'di nyid ni/_dpal ldan bla ma dam pa d+harma kIrti shrI b+ha dra'i thugs dgongs rnam par dag pa'i sgo nas/_bka' lung snyan pas bskul zhing mthun rkyen phun sum tshogs pa bsgrubs pa
[\[249a.3\]]la brten nas/_bi kra ma shI la'i paN+Di ta chen po many+dzu shrI dang /_bod kyi lo tsA ba blo gros rgyal mtshan dpal bzang pos bsgyur cing zhus te gtan la phab pa'o//_//bstan pa rin po che dang 'gro ba mang po la phan pa rgya chen po 'byung bar gyur cig_/dpal d+harma kI rti'i gsung gi bdud rtsis bskul bar
[\[249a.4\]]gyur pa las/_'jig rten phan par nges par dga' ba'i paN+Di ta dang ma ti yis/_/cho ga kun las btus pa'i rin chen phung po rnam par gsal byas pa'i/_/dge bas 'jig rten rnams ni bde ba chen po nyid dang ldan gyur cig_/phun sum tshogs pa kun nas 'bar zhing grags pa gsal bar
[\[249a.5\]]ldan pas 'di ni rtag tu gnas gyur cig_/nad dang mu ge las grol dgra mi lhag ma med pa'i sa skyong yun ring phyogs rnams srung gyur cig_/tshul khrims sogs ldan yon gnas rnams ni gsung rab mdzod rnams kun nas 'phel ba nyid gyur cig_/nyi ma zla ba ji bzhin nyid dang mtshan du dpal ldan
[\[249a.6\]]d+harma kIrti dge zhing shis gyur cig_/ces pa dag kyang paN+Di tas mdzad pa'i smon lam bsgyur ba ste ji lta ba bzhin du 'grub par gyur cig_/slar yang dpal ldan byang chub rtse mo'i zhabs rdul spyi bos len zhing gsung gi bdud rtsi 'thungs pa dge slong badzra shrIs kyang cung zad bcos shing dag par bgyis
[\[249a.7\]]so/_/de yis mtshon pa dge tshogs bdud rtsi'i 'od ldan pa/_/dpag yas phan pa de'i 'od dkar brgyad ldan pas/_/lus can snying la gnas pa'i mun bsal zhing /_/thub bstan ku mud bzhad pa'i gnyen gyur cig/_//