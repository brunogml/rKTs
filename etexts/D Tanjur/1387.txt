[\[1a\]]
[\[1b\]]
[\[1b.1\]{D2670}]@##/_/rgya gar skad du/_d+h+yA not+ta ra pa Ta la TI kA/_bod skad du/_bsam gtan phyi ma rim par phye ba rgya cher bshad pa/_bam po dang po/_dpal rdo rje sems dpa' rnal 'byor chen po'i rnal 'byor
[\[1b.2\]]pa la phyag 'tshal lo/_/rnam par snang mdzad rgyal mchog de nyid gsum rig pa/_/rig sngags tshogs kun ting 'dzin dmigs la phyag 'tshal nas/_/lung dang bla mas nges par bstan pa'i tshul dag gis/_/
[\[1b.3\]]bsam gtan phyi ma rim par phye bas cung zad dgrol/_/de la rim par phye ba 'di la don rnam pa bcu gnyis bstan pa ni 'di lta ste/_rig sngags dang gsang sngags kyi bzlas brjod dang /_bsam gtan dang /_
[\[1b.4\]]rnal 'byor gyi mtshan nyid rig sngags dang gsang sngags kyi thabs chen po'i bdag nyid che ba bstan pa'i don ni don dang po ste/_slob ma rnams de la nan tan du byed 'dod par bya ba'i phyir/_de nas ye shes kun rdzogs
[\[1b.5\]]pa/_/zhes bya ba la sogs pa tshigs su bcad pa gsum gyis bstan par rig par bya'o/_/rig sngags dang gsang sngags kyi thabs chen po de nyid kyi yul rab tu phye ste/_rnam pa thams cad bshad par khas
[\[2a\]]
[\[2a.1\]]'ches pa'i don ni gnyis pa ste/_yul so sor nges pa la kun rdzogs par ma bshad du dogs pa bsal ba'i phyir/_cho ga gang dang gang dag gis/_/bsam gtan las la gang gnas pa/_/zhes bya ba la sogs pa
[\[2a.2\]]tshigs su bcad pa gcig gis bstan par rig par bya'o/_/de la nan tan du bya ba'i dgos pa bstan pa'i phyir gsum pa ste/_de'i 'bras bu med par dogs pa bzlog pa'i phyir/_gsang sngags bsam gtan zhes bya ba/_/zhes bya ba la
[\[2a.3\]]sogs pa tshigs su bcad pa gsum gyis bstan par rig par bya'o/_/rig sngags dang gsang sngags kyi thabs chen po de nyid kyi rang bzhin bstan pa'i don ni bzhi pa ste/_de la mkhas par bya ba'i phyir/_/lha yi sku yi gnas de la/_/zhes bya
[\[2a.4\]]ba la sogs pa'i tshigs su bcad pa nas/_yan lag bcu yi cho ga las/_/zhes bya ba'i mtha'i bar du rig par bya'o/_/de bzhin du sngon gyi las kyi bag chags langs pa'i dbang ngam/_mi mthun pa ma spangs pas nyes pa gang 'byung ba
[\[2a.5\]]las gsang sngags gzhan du phyogs par 'gyur te/_de bstan pa'i don ni lnga pa ste/_de dag shes nas yongs su spang ba'i phyir/_ma dad pa dang snyom pa dang /_/bkres skom zil gnon de bzhin te/_/zhes bya ba la sogs pa'i tshigs su
[\[2b\]]
[\[2b.1\]]bcad pa nas/_gsang sngags de las gzhan du phyogs/_/zhes bya ba'i mtha'i bar du rig par bya'o/_/de nas gzhan yang yon tan gang dag 'byung ba la/_gsang sngags spyan ras gzigs kyis 'tsho ba'i bdag nyid mngon du gyur pa de bstan pa'i don ni drug pa ste/_gang zhig kun
[\[2b.2\]]du zhen pa dang /_/zhes bya ba la sogs pa tshigs su bcad pa gcig gis bstan par rig par bya'o/_/de bzhin du gsang sngags spyan ras gzigs kyis 'tsho ba'i mtshan nyid mngon du gyur nas sgrub pa po la yon tan gang 'byung ba de bstan pa'i don ni bdun pa ste/_lha dang lha min
[\[2b.3\]]sems can ni/_/dbang phyug ye shes 'jug pa rnams/_/zhes bya ba la sogs pa'i tshigs su bcad pa bzhis bstan par shes par bya'o/_/de nas yang mngon du gyur pa'i tshe yon tan byung na lus dang sems dregs pa skye ste/_bzlas brjod dang bsam gtan la sogs pa la mi 'dzin srid
[\[2b.4\]]de/_de bas na de dgag pa'i phyir brgyad pa ste/_gsang sngags lha yi mngon phyogs pa'i/_/zhes bya ba la sogs pa'i tshigs su bcad pa gcig gis bstan to/_/de bzhin du mngon du phyogs pa'i tshe na bzlas brjod la sogs pa'i dge ba la 'bad pa'i mtshan nyid la zhen pa'i phan
[\[2b.5\]]yon bstan pa'i don ni dgu pa ste/_mngon du phyogs pa'i gnas thob na/_/zhes bya ba la sogs pa'i tshigs su bcad pa gsum gyis bstan to/_/de nas gzhan yang ji skad bshad pa'i mtshan nyid la zhen pa'i yul bstan pa'i phyir bcu pa ste/_spro zhing stobs dang ldan pa ni/_/zhes bya
[\[2b.6\]]ba la sogs pa'i tshigs su bcad pa gcig gis bstan to/_/de bzhin du gsang sngags nye bar gyur pa'i gnas skabs kyi rgyur gyur ba bzlas brjod dang bsam gtan la sogs pa goms pa las byung ba sgrub pa po'i yon tan bstan pa'i phyir bcu gcig pa ste/_gnas dang zas dang grang ba dang /_
[\[2b.7\]]zhes bya ba la sogs pa'i tshigs su bcad pa bzhis bstan par shes par bya'o/_/de bzhin du gsang sngags nye bar gyur pa dang /_gsang sngags grub pa'i phan yon dang 'bras bu rnam par phye ste bstan pa'i phyir bcu gnyis pa ste/_nam zhig nye bar gyur pa na/_/zhes bya ba la
[\[3a\]]
[\[3a.1\]]sogs pa tshigs su bcad pa gsum gyis bstan par shes par bya ste de dag thams cad ni bsdus pa'i don to/_/da ni dngos po de dag gi so so'i don gyi yan lag rnam par phye ste brtag pa'i skabs dbye'o/_/de la bzlas brjod dang /_bsam gtan dang /_rnal
[\[3a.2\]]'byor gyi mtshan nyid de rig sngags dang gsang sngags kyi thabs kyi man ngag mi mthun pa'i phyogs dang gnyen por bcas shing phan yon dang bcas pa rdo rje 'dzin las tshangs pa'i me tog ces bya bas thos nas tshangs pa mi 'chi ba zhes bya ba la bstan par bsams pa'i tshig gis 'di lta ste/_
[\[3a.3\]]de nas ye shes kun rdzogs pa/_/rig sngags gsang sngags thabs chen de/_/zhes bya ba la sogs pa'o/_/de la rig sngags dang gsang sngags kyi thabs chen po bshad par bya'o zhes tshigs su bcad pa gsum bstan pa dang bshad par bya'o zhes bya ba 'di dang 'brel to/_/de nas zhes bya
[\[3a.4\]]ba'i tshig ni skabs kyi de ma thag pa ste/_gang gi phyir 'di ni bya ba'i rgyud 'phags pa rdo rje gtsug tor gyi phyogs gcig pa ste/_der yang 'di'i sngon rol du don gzhan yang 'das pa'i phyir ro/_/de zhes bya ba 'di ni rig sngags dang /_gsang sngags kyi thabs chen po zhes bya ba 'di dang 'brel to/_/
[\[3a.5\]]sngar bshad pa la snyegs pa'i tshig de zhes bya ba 'dis ni rig sngags dang gsang sngags kyi thabs chen po bstan par thog ma nyid du nyan pa pos gsol ba btab par ston pa ste/_des 'di skad smras par 'gyur ro/_/khyod kyis rig sngags dang gsang sngags kyi thabs sngar gang dris pa de bshad do zhes bya
[\[3a.6\]]ba'i don to/_/da ni rig sngags dang gsang sngags kyi thabs de/_de nyid ye shes kun rdzogs pa/_/zhes bya ba la sogs pa'i tshig gis bye brag tu bstan te/_de la ye shes kun rdzogs pa zhes bya ba ye shes ni yongs su dag pa'i sems kyi khyad par gyi mtshan nyid do/_/de kun du rnam pa thams
[\[3a.7\]]cad du gang goms pas kun du rdzogs par 'gyur ba de ni/_ye shes kun rdzogs zhes bya'o/_/de bas na 'di ltar dgongs te/_sangs rgyas dang byang chub sems dpa' dang /_nyan thos dang rang sangs rgyas rnams kyi ye shes yongs su dag pa gang yin pa de yang mngon du'am/_brgyud de 'og
[\[3b\]]
[\[3b.1\]]nas 'chad pa'i mtshan nyid rig sngags dang gsang sngags kyi thabs goms pa la 'grub ste/_de bas na 'dis kyang 'khor ba las rnam par grol ba'i mtshan nyid nyon mongs pa dang shes bya'i sgrib pa las rnam par thar pa'i rgyu yin pas de bstan to/_/'di ltar lha'i chos kyi sku goms par byed
[\[3b.2\]]pa'i mtshan nyid rig sngags kyi thabs te/_'khor ba las rnam par thar pa'i rgyu yin par 'og nas/_sgra mthar thar pa ster ba nyid/_/ces dngos su 'chad do/_/yang na ye shes kyis kun rdzogs pas na ye shes kun rdzogs pa'o/_/de la ye shes yongs su dag pa'i sems gnyis
[\[3b.3\]]su med pa rnam pa med pa'i de nyid las ye shes zhes bya ste/_des kun du yongs su rdzogs shing /_yongs su rdzogs par bya bas/_rnam pa thams cad du rtogs nas bshad pa na de skad ces bya'o/_/'di rnam pa thams cad du yongs su rdzogs pa yang bzlas brjod kyi yan lag bzhi dang /_
[\[3b.4\]]me la gnas pa la sogs pa'i sgra'i sbyor ba'i mtshan nyid rig sngags dang gsang sngags kyi thabs kyi rang bzhin yan lag ci tsam gyis dngos grub mchog dang 'bring la sogs pa thob par rig sngags dang gsang sngags dang sbyar dgos pa de tsam gyi yan lag rnams bstan pas yongs su
[\[3b.5\]]rdzogs par rig par bya'o/_/'di ltar sems yongs su dag pa'i bye brag la gnas pa'i rnal 'byor pa rnams smra ba la sogs pa mi srid mod kyi/_'on kyang de'i dbang dang /_sngon gyi smon lam gyi shugs kyis 'dul ba rnams ji ltar 'dod par/_rig sngags dang gsang sngags kyi
[\[3b.6\]]thabs ston pa'i mdo sde dang rgyud dang cho ga zhib mo nyid la sogs pa'i nges pa'i tshig rnams snang ba srid pas na/_/yongs su dag pa'i ye shes kun du rdzogs pa zhes bya'o/_/yang na 'jig rten las 'das pa rnam pa med pa'i ye shes kyi phyi nas thob pa/_dag pa 'jig rten pa'i ye shes
[\[3b.7\]]kyis bshad pa srid pas na/_ye shes kun du rdzogs pa zhes gsungs so/_/'dis kyang so sor rang gis rig pa'i ye shes kyi mthus/_/de dag bshad par bya ba yin gyi rtog ge pa'i dpyod pas chud pa'i shes pas bstan par bya ba ni ma yin no zhes bstan to/_/de bas na 'dir tshig
[\[4a\]]
[\[4a.1\]]bshad pa'i don/_bcom ldan 'das rnams kyis 'di ltar bstan par yang mngon te/_'di lta ste ye shes kyis rnam pa thams cad kun du rdzogs shing ye shes kyis thugs su chud nas yongs su rdzogs pa'i rim pas bstan pa'o zhes bya bas mngon no/_/ye
[\[4a.2\]]shes kun rdzogs pa de yang gang zhe na/_gsungs pa rig sngags dang gsang sngags kyi thabs chen po zhes bya ba'o/_/de la de ni rig sngags dang gsang sngags dag gi thabs kyang de yin la/_che ba yang yin pas na/_rig sngags dang gsang sngags kyi thabs chen po'o
[\[4a.3\]]zhes bya'o/_/de la rig sngags ni bud med kyi gzugs dang dbyibs kyi lha dang /_de ston pa'i sgra dang /_phyag rgya la sogs pa'o/_/de las bzlog pa ni gsang sngags kyi mtshan nyid do/_/rig sngags la sogs pa de dag thams cad kyang kun rdzob dang don dam pa'i bden pa
[\[4a.4\]]la gnas pa'i bye brag gis gnyis su med pa'i ting nge 'dzin dang /_gzugs dang phyag rgya dang /_tshig dang yi ge dang sgra dang /rnam pa dang bcas pa dang /_rnam pa med pa'i ye shes dang /_chos kyi dbyings kyi rang bzhin te/_de la de dag gi chos kyi dbyings kyi ye shes
[\[4a.5\]]kyi rang bzhin gang yin pa de ni so sor rang gis rig pa ste/_byin gyi rlabs kyis kyang 'dul ba'i spyod yul du nye bar bstan du mi rung ngo /_/gang yang de dag gi gzugs kyi sku la sogs par snang ba'i gzugs kyi bdag nyid rang bzhin de dag ni rnam par mi rtog pa'i ye shes la gnas pa rnams
[\[4a.6\]]kyi sngon gyi smon lam gyi shugs kyis 'dul ba'i 'gro ba mang po thams cad kyi rgyud la snang bar 'gyur bas/_don byed par shes par bya'o/_/rnam par mi rtog pa'i ye shes kyi rang bzhin la gnas pa rnams/_sngon gyi smon lam gyi shugs kyis sems can gyi don mdzad do zhes bya ba'i don 'di
[\[4a.7\]]yang nges par khas blang bar bya'o/_/gzhan du na rnam par rtog pa dang bcas pa'i shes pa mngon du btang zhing byed pa rnams ni/_mi phal pa rnams ltar rnam pa thams cad du sems can gyi don byed par mi srid par 'gyur ro/_/yang na bsam gtan pa rnams kyi yul ni bsam gyis mi khyab ste/_
[\[4b\]]
[\[4b.1\]]rnam par rtog pa dang bcas pa'i ye shes la gnas pa rnams kyang gdul bya rnams la de bzhin du snang ba mi phal pa bzhin du lhun gyis grub pa nyid du bskyed do/_/yang 'di bdag cag lta bu'i yul ma yin te/_bsam pa 'dis ci zhig bya ste gtang bar bya'o/_/rig sngags dang gsang sngags dag
[\[4b.2\]]gi nges pa'i tshig kyang bcom ldan 'das nyid kyis mdzad pa ni/_'dis nyon mongs pa rnams 'joms pa dang /_don phun sum tshogs pa thob pa'am/_'dis ji ltar gyur pa'i dngos po yang dag pa ji lta ba bzhin rig pas na rig pa ste/_ji ltar srid par lha rnam pa drug rang gi rang bzhin la rig
[\[4b.3\]]sngags zhes bya'o/_/shes pa dang skyob pa dang ldan pa'am/_gsang ste brjod pa'i phyir gsang sngags te/_rang bzhin snga ma yin no/_/thabs shes zhes bya ba ni ka la zhes bya ste/_ka la zhes bya ba'i sgra yang kha cig tu ni yan lag la bya ba yang yod de/_dper na lha'i cha shas rdzogs par
[\[4b.4\]]bya ba lta bu ste/_lha yan lag dang bcas par bya bar shes par 'gyur ro/_/de bzhin du zla ba'i cha shas zhes bya ba lta bu ste/_kha cig tu ni yan lag nyi tshe tsam la yang bya'o/_/de bzhin du lha cha shas dang bcas pa zhes bya ba 'dir yang /_sgra'i yan lag dang /_gzugs kyi yan lag
[\[4b.5\]]rnams dang ldan no zhes bya bar shes par bya'o/_/ka la zhes bya ba'i sgra kha cig tu ni dngos po 'ga' zhig mngon par sgrub par byed pa dang /_rang gi bya ba la sbyor bar byed pa la yang bya ste/_dper na mda' gzhu'i mtshon cha la sogs pa'i thabs kyi sgra lta bu ste/_de yang gang gi mda' gzhu la
[\[4b.6\]]sogs pa sgrub cing /_rang gi bya ba la sbyor ba der mngon par sgrub par byed pa dang /_bya ba la sbyor ba dag yin no/_/'di ltar mda' gzhu'i thabs shes so zhes smras na mda' gzhu la sogs pa byed pa'i cho ga dang de 'phel ba'i cho ga shes so zhes bya bar mngon na/_ka la zhes bya ba'i sgra kha
[\[4b.7\]]cig tu ni rang gi bya ba la sbyor bar byed pa nyid la bya ste/_dper na glang po che'i thabs shes zhes bya ba lta bu'o/_/der yang cho ga gang gis glang po che rang gi bya ba la sbyor bar byed pa de nyid la thabs zhes bya'i glang po che skyed par bya ba la ni mi bya'o/_/de ltar na ka la zhes bya ba'i sgra ni de la sogs pa'i
[\[5a\]]
[\[5a.1\]]don rnam pa du ma la snyegs pas skabs dang sbyar zhing gzung bar bya'o/_/de la 'dir rig sngags dang gsang sngags dag gi thabs chen po zhes bya ba de ni rig sngags dang gsang sngags dag rang gi las la sbyor bar byed pa nyid la thabs kyi tshig tu gdags kyi yan lag
[\[5a.2\]]dang skyed pa'i byed pa la ni mi bya'o/_/'di ltar rig sngags dang gsang sngags kyi thabs chen po rnam par dbye ba yang /_yan lag bzhi'i bzlas brjod kyi cho ga dang /_me la gnas pa la sogs pa sgra'i cho gas mdzad do/_/bzlas brjod la sogs pa 'di dag kyang rig sngags dang gsang
[\[5a.3\]]sngags rnams kyi rang gi las la sbyor ba nyid du dam pa rnams kyis bshad te/_rig sngags la sogs pa bskyed pa ni ma yin no/_/phra ba zhes bya ba ni de yod kyi las kyis shes par bya bas na phra ba ste/_'di ltar rang gi sems yongs su sbyang ba bzlas brjod kyi yan lag bzhi la sogs
[\[5a.4\]]pa byed pa na/_gsang sngags dang de bzhin gshegs pa bzhi dang zla ba'i dkyil 'khor rnams bsam pa ni yid kyi las 'di nyid yin no zhes bya ba'i don to/_/lha chen po la sogs pas kyang /_rig sngags dang gsang sngags kyi thabs bshad de/_de bas na bye brag tu phye ba de bzhin
[\[5a.5\]]gshegs pas gsungs zhes bshad do/_/de la gsungs pa ni bshad ces bya ba'i tha tshig go/_/klog pa dang nyan pa dang 'don pa'i sgo nas kyang rig sngags la sogs pa'i thabs nan tan du bya ba srid pas na bye brag tu bya ba'i phyir/_bsam gtan gyis kyang shin tu brgyan/_/zhes
[\[5a.6\]]gsungs so/_/de la bdag gi de kho na nyid la sogs pa ji ltar srid pa bsam pa ni bsam gtan de bsam gtan des/_bdag gi de kho na nyid dang bzlas brjod kyi de kho na nyid la sogs pa'i mtshan nyid kyi thabs kyis kun du brgyan pa ni de bzhin gshegs pa'i gzhi la sogs
[\[5a.7\]]pa sems can gsal bar snang ba'i sgo nas yongs su rdzogs par mdzes par byas zhes bya ba'i don to/_/bzlas brjod kyi yan lag bzhi la sogs pa'i mtshan nyid rig sngags la sogs pa'i thabs de yang /_srog dang rtsol ba la sogs pa med na rdzogs par byed pa mi
[\[5b\]]
[\[5b.1\]]nus pas na/_rnal 'byor thabs ni kun bstan pa/_/zhes bya ba gsungs so/_/kun ni ma lus pa ste lha rnam pa drug las ji ltar srid pa dang /_sbyor ba'i rnal 'byor gyi thabs kyi yan lag slar sdud pa dang /_srog dang rtsol ba la sogs pa'i mtshan nyid bstan pa ni bshad pa'o/_/
[\[5b.2\]]rig sngags dang gsang sngags kyi thabs chen po gang yin pa rnal 'byor de'i thabs thams cad kyang bstan pa ste/_rnal 'byor gyi yan lag thams cad bshad ces bya ba'i don to/_/des na 'di skad du rig sngags kyi thabs de nyid 'ba' zhig bshad pa ma yin gyi slar sdud pa la sogs pa
[\[5b.3\]]bsam gtan gyi yan lag dang bcas par bshad do zhes smras par 'gyur ro/_/yang 'di gnod pa sel nus pa'i sgo nas bye brag tu/_/sdug bsngal sdig pa sel ba ste/_/zhes gsungs so/_/de la sdug bsngal ni lus dang sems la gnod pa'i mtshan nyid bkres pa dang skom pa dang
[\[5b.4\]]gsad pa dang bcings pa dang yid mi bde ba la sogs pa'i rang bzhin no/_/sdig pa ni lus la sogs pa las byung ba la mi 'dod pa'i las kyi bag chags sems la yod pa ste/_de dag bzlas brjod la sogs pa'i mtshan nyid rig sngags la sogs pa'i thabs kyis sel ba'i ngang tshul
[\[5b.5\]]gang yin pa de la de skad ces bya'o/_/phyag na rdo rje'i zhal nas gsungs/_/zhes bya ba ni rdo rje 'dzin las tshangs pas mngon du thos pa bstan to/_/skye dang 'chi ba 'jig byed pa/_/zhes bya ba ni de nges par legs pa'i gnas thob pa'i rgyu yin par bstan te/_'di ltar/_sgra gnas rnal 'byor
[\[5b.6\]]ster bar dran/_sgra mthar thar pa ster ba nyid/_/ces bya ba 'og nas 'chad pa'i phyir ro/_/kun du mi tshugs zhes bya ba'i yul dang dus thams cad du sems can thams cad kyi gnod pa sbyor ba nas bzlas brjod kyi yan lag bzhi la sogs pa'i mtshan nyid rig sngags kyi thabs kyi 'bras
[\[5b.7\]]bu'i mthu la gnod par byed mi nus te/_de bas na kun du mi tshugs so zhes bya'o/_/bstan pa ste zhes bya ba ni srog dang rtsol ba'i sbyor ba la sogs pas goms par byed pa'i tshe sems ma zhi ba'i mtshan nyid mi brtan pa med pas na brtan pa ste/_zhi ba zhes bya ba'i don to/_/'di
[\[6a\]]
[\[6a.1\]]dang pha rol byed par gnas/_zhes bya ba ni de la pha rol dang 'di bas na 'di dang pha rol dag go/_/de dag byed pa ni skyed pa ste/_pha rol dang 'di byed pa'o/_/pha rol dang 'di byed pa de'i rgyu'i ngo bor gnas pa'i 'jug pa ste/_pha rol dang 'di byed par gnas
[\[6a.2\]]pa'o/_/de la pha rol ni 'jig rten pha rol lo/_/'di ni 'jig rten 'di'o/_/'di yang spyir 'jig rten pha rol dang /_'jig rten 'di dag bskyed pa tsam du bstan pa 'di ston mod kyi/_'on kyang bdag nyid che ba ston pa'i skabs yin pas na 'dod pa'i 'bras bu khyad par can
[\[6a.3\]]sgrub pa'i sgo nas 'jig rten gnyis ka'i rgyur gnas par rig par bya ste/_'dis kyang rig sngags la sogs pa'i thabs chen po de dag mngon par mtho ba'i rgyur bstan to/_/dkyil 'khor chen po la sogs 'byung /_/zhes bya ba dkyil 'khor chen po rnams ni bya ba'i rgyud kyi cho gar
[\[6a.4\]]gtogs pa'i rigs gsum gyi dkyil 'khor 'phags pa gzhan gyis mi thub pa zhes bya ba dang /_rab tu gnas pa dang /_rnam par gnon pa la sogs pa rigs gsum gyi dkyil 'khor rnams bya ba'i rgyud kyi cho gar gtogs pa'o/_/sogs pa'i tshig gis ni rigs so so dang /_
[\[6a.5\]]lha so so'i bye brag gi dkyil 'khor rnams kyang bsdu'o/_/de bas na tshig gi don ni 'di lta ste/_de bzhin gshegs pa la sogs pa rnams kyi sku dang gsung dang thugs gsang ba'i ngo bo nyid rang bzhin gyi dkyil 'khor chen po la sogs pa rnams gang goms pa las bye brag tu 'byung ba de ni dkyil
[\[6a.6\]]'khor chen po la sogs pa 'byung ba ste/_bzlas brjod kyi yan lag bzhi dang /_me la gnas pa la sogs pa sgra'i bsam gtan gyi bdag nyid rig sngags dang gsang sngags kyi thabs chen po la bya'o/_/'dis kyang rig sngags la sogs pa'i thabs de longs spyod rdzogs pa dang sprul pa'i
[\[6a.7\]]sku mang po'i rgyu yin par bstan to/_/rig sngags kyi thabs las yon tan rin po che mtha' yas pa 'byung ba de'i mthus tshig re re nas bsgrags par bya mi nus pas mdor bstan pa/_'dod pa'i don ni rjes su sgrub/_ces gsungs te/_des 'di skad gsungs pa yin no/_/nges par
[\[6b\]]
[\[6b.1\]]legs pa dang /_mngon par mtho ba'i rgyur gyur pa'i don gang 'dod pa de dag nyid 'di goms pa las byung ngo zhes pa ste/_de lta bu'i rig sngags dang /_gsang sngags kyi thabs chen po bshad par bya'o zhes bya ba la 'og nas 'byung ba dang sbyar ro/_/rig sngags dang gsang sngags
[\[6b.2\]]mnyes par bya ba'i cho ga thabs zhes bya ba de yang rnam pa gnyis te/_gcig gi dam tshig 'dzin pa dang /_dbang bskur ba dang /_sbyin sreg dang /_mchod pa la sogs pa nges pa'i mtshan nyid do/_/de las gzhan pa ni bzlas brjod kyi yan lag bzhi dang /_me la gnas pa la
[\[6b.3\]]sogs pa sgra'i bsam gtan gyi rang bzhin no/_/de gnyis las 'dir ni bzlas brjod kyi yan lag bzhi'i sbyor ba la sgra dang sems dang /_bzhi'i bsam gtan dang me la gnas pa dang /_sgra'i bsam gtan la sogs pa'i mtshan nyid kyi thabs zhes bya ba nyid rtag par bya ste/_de
[\[6b.4\]]bstan pa'i phyir/_/cho ga gang dang gang dag gis/_/bsam gtan las la gang gnas pa/_/de bzhin gshegs la phyag 'tshal nas/_/de dag ma lus bshad par bya/_/zhes gsungs so/_/de la/_cho ga gang dang gang dag gis/_/zhes bya ba ni bzlas brjod kyi yan lag bzhi dang
[\[6b.5\]]me la gnas pa la sogs pa sgra'i cho gas so/_/gang gnas pa zhes bya ba ni rig sngags la sogs pa'i thabs te/_rig sngags la sogs pa rnams sgrub pa'i thabs so/_/yul gang la de gnas she na/_bsam gtan las la zhes gsungs te/_gsang sngags la sogs pa
[\[6b.6\]]sems pa'i mtshan nyid bsam gtan gyi bya ba la gnas zhes bya ba'i don to/_/de dag bshad par bya zhes bya ba ni bzlas brjod kyi yan lag bzhi dang me la gnas pa la sogs pa'i rang bzhin du bsam gtan gyi las la gang gnas pa gang yin pa de nyid bshad pa'o/_/ma lus zhes bya
[\[6b.7\]]ba ni cho ga gang dang gang dag gis gnas pa'i cho ga de ma lus par bshad do zhes bya ba'i tha tshig go/_/de bzhin gshegs la phyag 'tshal nas/_/zhes bya ba ni phyag byas nas dam pa'i spyod pa'i rjes su 'jug pa bstan to/_/des kyang 'di skad bstan te/_bsam gtan gyi las nyid
[\[7a\]]
[\[7a.1\]]la rig sngags la sogs pa'i thabs bshad pa bzlas brjod kyi yan lag bzhi la sogs pa bsam gtan gyi mtshan nyid yin pa de nyid bstan gyi/_dam tshig dang /_dbang bskur ba dang /_sbyin sreg la sogs pa'i mtshan nyid bstan pa ni ma yin te/_de dag
[\[7a.2\]]gzhan du bshad zin pa'i phyir ro zhes bya ba'i tha tshig go/_/bzlas brjod kyi yan lag bzhi la sogs pa'i mtshan nyid rig sngags la sogs pa'i thabs kyis bsam gtan de yang ci dgos she na/_gsang sngags bsam gtan zhes bya ba/_mchog tu gsang ba yang dag gsungs/_
[\[7a.3\]]drang srong dka' thub chen po yang /_de dag med na mi 'grub po/_/zhes bya ba gsungs so/_/des ni 'di skad bstan te/_gsang sngags kyi bsam gtan med na/_gsang sngags la mngon par brtson pa'i drang srong rnams kyang mi 'grub ste/_de bas na gsang sngags kyi bsam gtan
[\[7a.4\]]bshad par bya'o zhes bstan pa'o/_/de la 'dir gsang sngags rnams kyi bsam gtan ni rnam pa gnyis te/_bzlas brjod kyi yan lag bzhi dang /_me la gnas pa dang /_sgra la sogs pa'i bsam gtan dang /_de las gzhan pa ni rang gi lha'i rnal 'byor gyi bsam gtan no/_/de la
[\[7a.5\]]tshigs su bcad pa 'dis ni bzlas brjod kyi yan lag bzhi dang /_me la gnas pa dang /_sgra la sogs pa'i gsang sngags kyi bsam gtan gyi phan yon gsungs pa ste/_de la gsang sngags de rnams kyi/_/bsam gtan mchog tu gsang ba gsungs/_/zhes bya ba dang sbyar ro/_/
[\[7a.6\]]bsam gtan zhes bya ba ni sems pa ste/_yan lag bzhi la sogs par gnas pa'i gsang sngags kyi bsam gtan yang dang yang du mngon du byed pa zhes bya ba'i tha tshig go/_/bya ba zhes bya ba'i sgra ni srid pa ste/_des gsang sngags rnams sems pa mchog tu gsang ba srid do zhes
[\[7a.7\]]bya ba'i tha tshig go/_/mchog ni dam pa'o/_/gsang ba ni mi bstan pa ste des ni 'di ltar dgongs so/_/gsang sngags kyi bsam gtan de gsang sngags thams cad grub pa'i yan lag gi snying por gyur pa yin yang rgyud so sor dag tu gsal bar rnam par phye ste ma bstan pa ni slar sdud pa
[\[7b\]]
[\[7b.1\]]dang /_srog dang rtsol ba la sogs bsam gtan gyi yan lag rnams nan tan du byed mi nus pa'i gdul bya'i 'gro ba rnams gzud pa'i phyir ro/_/mi mngon pa'i tshig tu ni thams cad du yang phal cher gsungs te/_phyis bshad par bya'o/_/gsang sngags zhes bya ba ni sgra dang yi ge'i
[\[7b.2\]]rang bzhin de bzhin gshegs pa'i thugs kar zla ba'i dkyil 'khor la sogs pa la dgod pa rnams kyi zhes bya ba'i tha tshig go/_/de dag med na zhes bya ba ni sgra dang yi ge sems pa'i mtshan nyid bsam gtan de dag med na/_dngos grub rab la sogs pa thob par mi 'gyur ro zhes
[\[7b.3\]]bya ba'i don to/_/de yang su zhe na/_drang srong dka' thub chen po yang /_/zhes bya ba ste/_des 'di skad bshad par 'gyur ro/_/drang srong rnams kyang gsang sngags bsam gtan med par mi 'grub na/_sgrub pa po gzhan lta ci smos zhes bya ba'i don to/_/drang srong zhes bya bas
[\[7b.4\]]kyang lus dang ngag dang yid bsdams pa dang ldan par bstan pa ste/_'di ltar lus la sogs pa bsdams pa ni thub pa zhes bya'o/_/thub pa yang drang srong sgra'i rnam grangs su 'jig rten na snang ngo /_/dka' thub bo zhes bya ba'i bye brag gis ni bzlas brjod dang khrus dang sbyin sreg la sogs
[\[7b.5\]]pa'i phyi rol gyi bya ba rnams bstan to/_/des ni tshul khrims dang /_brtul zhugs dang /_bka' thub dang ldan pa'i drang srong dka' thub chen po dang ldan pa yang /_gsang sngags kyi bsam gtan med na mi 'grub bo zhes bya bar bstan to/_/da ni bzlas brjod kyi bye brag gis bdag nyid che
[\[7b.6\]]ba bstan pa'i sgo nas/_bdag lha nyid du gyur pa'i rnal 'byor gyi mtshan nyid bsam gtan gyi phan yon bstan pa/_/gsang sngags rnal 'byor can rnams ni/_/gsang sngags bzlas brjod me 'bar 'dra/_/skye dang 'chi ba 'jig byed pa/_/rdo rje can gyis sngon gsungs so/_/zhes bya ste
[\[7b.7\]]de la gsang sngags kyi rnal 'byor can sgrub pa po rnams kyi gsang sngags kyi bzlas brjod ni brjod pa ste/_me 'bar ba zhes bya ba dang sbyar ro/_/de la bzlas brjod ces bya ba ni yid la smra ba dang /_gshubs te smra ba'i gsang sngags kyi bzlas brjod do/_/gsang sngags zhes bya ba ni de bzhin
[\[8a\]]
[\[8a.1\]]gshegs pa'i thugs kar zla ba'i dkyil 'khor la gnas pa'i sgra dang /_yi ge'i rang bzhin rnams kyis zhes bya ba'i tha tshig go/_/gsang sngags rnal 'byor can rnams kyi/_/zhes bya ba ni gsang sngags lha'i gzugs kyi mtshan nyid kyi rnal 'byor dang ldan zhib mi
[\[8a.2\]]gnyis pa dbyer med pa'i sgrub pa po gang yin pa de dag gsang sngags kyi rnal 'byor can te/_lha nyid kyi rnal 'byor byas pa zhes bya ba'i tha tshig go/_/de dag gi bzlas brjod gang yin pa de me 'bar ba zhes bya ba dang sbyar ro/_/de la lha'i rnal 'byor byas pa rnams kyi bzlas brjod ni me 'bar ba
[\[8a.3\]]dang 'dra ste zhes bya ba 'dis lha'i rnal 'byor gyi mtshan nyid ni lha'i rnal 'byor byas nas bsam gtan gyi phan yon bstan te/_bzlas brjod kyi dpe me 'bar ba las blangs pa yang 'di ltar dgongs te/_gang gi phyir bdag gi de kho na nyid brtag pa sngon du byas pa'i lha'i de kho na nyid kyi mtshan nyid
[\[8a.4\]]ni lha'i rnal 'byor du bstan to/_/bdag gi de kho na nyid brtag pa yang nyon mongs pa dang shes bya'i sgrib pa'i gnyen po goms par byed pa ste 'og nas 'chad do/_/de bas na lha'i rnal 'byor byas pa'i bzlas brjod rtsom pa nyid na yang nyon mongs pa dang las kyi sgrib pa thams cad kyi
[\[8a.5\]]bud shing bsreg pa'i phyir me 'bar ba dang 'dra ste/_zhes brtags so/_/rang bzhin yang yan lag bzhi'i bsam gtan la zhen pa'i sbyor bas tshul bzhin ma yin pa yid la byed pa la sogs pa'i gnyen po yin pa'i phyir ro/_/de bzhin du 'bras bu yang sangs rgyas pa'i mthar phyin pa'i bar
[\[8a.6\]]du mi shes pa'i bud shing thams cad bsreg pa'i rgyu yin pa'i phyir ro/_/de bas na/_skye dang 'chi ba 'jig byed pa/_/zhes bya ba gsungs te/_mngon du dang brgyud pa las 'gyur ro zhes bya ba'i tha tshig go/_/da ni lha'i rnal 'byor gyi mtshan nyid kyi bsam gtan dang bzlas brjod kyi yan
[\[8a.7\]]lag bzhi'i sgra'i bsam gtan de dag mjug bsdu ba'i sgo nas dus gcig tu nan tan bya bar bstan pa'i phyir/_de bas des 'dir gsang sngags kyi/_/bsam gtan tshim bya me dag la/_/dngos grub 'dod pa dag gis ni/_/rtag par rgyun du sbyor bar bya/_/zhes bya ba gsungs so/_/de
[\[8b\]]
[\[8b.1\]]la gang gi phyir bzlas brjod kyi tshe gsang sngags rnams kyi sgra dang /_yi ge'i rang bzhin gyi bsam gtan gsang ba gsungs pa dang /_lha'i rnal 'byor byas pa'i sngags pa'i bzlas brjod kyang me 'bar ba zhes bya ba gsungs pa de'i bzlas brjod byed pa de'i phyir bzlas brjod kyi tshe de bzhin
[\[8b.2\]]gshegs pa la sogs pa bzhi la gsang sngags kyi sgra dang yi ge'i rang bzhin bkod pa sems pa ni bsam gtan no/_/tshim par bya ba ni gsal bar snang bar bya'o/_/gang gi dus su zhe na me dag la zhes bya ba gsungs te/_me 'bar ba la zhes bya ba'i don to/_/me 'bar ba zhes
[\[8b.3\]]bya ba'i bzlas brjod kyis kyang lha'i rnal 'byor byas pa'i bzlas brjod bstan te/_gang gi phyir gsang sngags kyi rnal 'byor pa rnams kyi bzlas brjod kyi me 'bar ba zhes gsungs pa de'i phyir lha'i rnal 'byor byas nas/_de bzhin gshegs pa la sogs pa rnal 'byor rnam par bkod pa'i
[\[8b.4\]]gsang sngags la dmigs pa mngon du byas te/_bzlas brjod bya'o zhes gsungs pa yin no/_/me dag la zhes bya ba 'dis me la gnas pa'i gsang sngags kyi sbyor ba'i cho ga 'og nas 'byung ba bstan to zhes smra ba gang yin pa de ni skabs mi shes pas zan gyi dus na yang lan tshwa dang ldan
[\[8b.5\]]pa'i tshod ma la sogs pa'i sgra thos nas/_rta dang lhan cig tu tshod ma za bar yid ches kyang srid do/_/'di ltar gsang sngags kyi sbyor ba'i skabs rnam pa gnyis 'chad pa ni/_bzlas brjod kyi yan lag bzhi'i cho ga'i mtshan nyid dang /_me la gnas pa la sogs pa sgra'i bsam
[\[8b.6\]]gtan gyi mtshan nyid do/_/de la yan lag bzhi'i bsam gtan la ni gsang sngags gshubs te brjod pa dang /_yid kyis brjod pa gnyis/_sngags bzlas yan lag ma nyams par/_/zhes 'og nas 'chad do/_/me la gnas pa la sogs pa sgra'i sbyor ba ni sems pa
[\[8b.7\]]mtshan nyid bsam gtan nyid du 'chad de/_me yi nang gnas zhi ba ste/_/tshig rnams dag pa yan lag ldan/_/srog dang rtsol ba 'gags pa'i bdag_/gnyid spangs nas ni rnam par bsam/_/zhes bya ba la sogs pa'i gzhung gis bstan to/_/bsam mo zhes bya ba'i tshig
[\[9a\]]
[\[9a.1\]]bstan pa'i phyir ro/_/bsam pa yang bsam gtan gyi mtshan nyid de/_rtog pa dang sems pa dang /_bsam gtan zhes bya ba ni rnam grangs yin pa'i phyir ro/_/skabs 'dir ni/_rnal 'byor pa'i bzlas brjod me 'bar ba zhes bya ba gsungs so zhes
[\[9a.2\]]bya ba bshad nas mjug bsdu ba'i tshig byed pa na/_bzlas brjod me 'bar ba zhes bya ba de nyid dang /_lha dang gsang sngags dag gi bsam gtan la sbyar bar rigs kyi skabs su ma bab pa'i me la gnas pa'i sgra'i bsam gtan la ni mi bya'o/_/me la gnas pa'i sgra'i bsam
[\[9a.3\]]gtan de la ni logs shig tu bsam gtan la sogs pa'i skabs 'og nas 'chad pa'i phyir ro/_/rab tu 'phros pa ni mi dgos kyi btang ngo /_/de la brtag pa zhes bya ba ni nyi ma re re'o/_/rgyun du sbyor bar zhes bya ba ni/_bzlas brjod ma rdzogs kyi bar du ste/_'og nas
[\[9a.4\]]'chad pa'i rim gyis brjod cing gsang sngags kyi sgra la dmigs par bya'o zhes bya ba'i don to/_/'di yang gsang sngags bzlas brjod byed pa'i bsam gtan gyi tshe na bya bar/_bya ba'i rgyud thams cad kyi spyi'i cho ga bsdus pa'i rgyud 'phags pa rab tu grub par byed pa dang /_dpung
[\[9a.5\]]bzangs dang /_dpal rtog pa bsdus pa la sogs pa dang /_bye brag gi rgyud 'phags pa rnam par snang mdzad mngon par rdzogs par byang chub pa rnam par sprul pa'i byin gyis brlab pa dang /_'phags pa phyag na rdo rje mngon par dbang bskur ba dang /_byang chub kyi snying po dang /_rig
[\[9a.6\]]'dzin gyi sde snod la sogs pa las gsungs te/_/kha cig tu ni mi mngon pa'i tshig tu bshad/_/kha cig tu ni gsal bar bstan te/_/'di ltar rab tu grub par byed pa las/_/bzlas brjod byed pas bzlas brjod tshe/_/rig sngags lha nyid btang nas ni/_/sgom pa mchog tu
[\[9a.7\]]gces pa yang /_/rtog pa bzung nas yong mi bsam/_/zhes bya ba la sogs pa gsungs pa'o/_/de bzhin du dpung bzangs las kyang /_/snyom dang bud med mi dge ldan pa'i sems/_/gang dang gang du kun du rgyu ba dag_/de dang de nas bsgrim ste rnam bzlog nas/_/gsang
[\[9b\]]
[\[9b.1\]]sngags yi ge mchog la sbyar bar bya/_/zhes bya ba dang /_de bzhin du/_bsam gtan dag dang ldan pa'i sgrub pa po/_/shed las byung ba dga' ba rab tu bskyed/_/dga' las lus ni shin tu sbyangs pa thob/_/shin tu sbyangs sems bde ba'i skal ldan 'gyur/_/dga' bde
[\[9b.2\]]yid gcig ting nge 'dzin gyur na/_/de tshe bzlas brjod dogs pa med par 'gyur/_/zhes bya ba la sogs pa gsungs so/_/bdag gi de kho na nyid brtag pa yang de nyid las gsungs te/_'dod chags la sogs nyon mongs dri mar bcas/_/de bas sems ni 'khor ba yin par
[\[9b.3\]]gsungs/_/nyon mongs rnam grol shel dang zla 'dra ba/_/srid pa'i rgya mtsho mthar ni kun du bsgrags/_/zhes bya ba la sogs pa'i gzhung gis bshad do/_/de bzhin du rnam par snang mdzad mngon par rdzogs par byang chub pa las kyang bzlas brjod byed pa'i tshe/_bzlas brjod kyi
[\[9b.4\]]yan lag bzhi'i sbyor bas gsang sngags kyi sbyor ba gsal ba nyid du bshad do/_/phyag na rdo rje mngon par dbang bskur ba las kyang 'jam dpal nam sngags la lhun gyis grub par lha nyid kyi nga rgyal du gyur pa de'i tshe/_gsang sngags thams cad mngon du phyogs par gnas par
[\[9b.5\]]'gyur ro zhes gsungs so/_/rig sngags 'chang gi sde snod las kyang /_ri mo la sogs pa la gnas pa'i lha'i bsam gtan bya ba/_'dis ni snyan cha kun du bskyod/_/ne'u le rkyal bu bsgul ba snyam/_/de ltar bzlas brjod 'bad pa'i tshe/_/zhabs la sogs pa'ang rim gyis
[\[9b.6\]]brtag_/ces gsungs pa dang /_bdag gi de kho na nyid brtag pa yang gnas pa gsum dang /_rnam par thar pa'i sgo gsum la gzhol bar bya'o zhes de nyid las gsungs te/_gnas pa gsum ni 'phags pa'i dang /_lha'i dang tshangs pa'i gnas pa'o/_/de la 'phags pa
[\[9b.7\]]ni 'phags pa'i bden pa bzhi'o/_/lha'i de bsam gtan bzhi'o/_/tshangs pa'i ni chad med ba bzhi'o/_/stong pa nyid dang /_/mtshan ma med pa dang /_smon pa med pa'i mtshan nyid ni rnam par thar pa'i sgo gsum yin no zhes de las bshad do/_/dpal rtog pa bsdus pa las ni/_
[\[10a\]]
[\[10a.1\]]chos bdag med pa nyid goms par bya ba dang /_lha'i rnal 'byor gyi gzhung rab tu mang pos bstan pas 'dir ma bris so/_/de bas na de la sogs pa'i rgyud las/_ji ltar srid pa'i lha'i gzugs dang /_gsang sngags kyi sgra'i bsam gtan du byas pa nyid kyi
[\[10a.2\]]bzlas brjod gsungs so/_/gang dag tu gdul bya'i dbang gis ma bshad pa de dag ni rgyud thams cad kyi cho ga bsdus pa'i rgyud 'phags pa dpung bzangs dang /_dpal rtog pa bsdus pa la sogs pa las gsungs so/_/de dag tu yang gsang sngags kyi bsam gtan ni bstan gyi de'i
[\[10a.3\]]sbyor ba ma bshad do/_/'dir ni yan lag bzhi la sogs pa bshad pas rab tu gsal bar bstan par rig par bya'o/_/da ni rig sngags dang gsang sngags kyi thabs chen po'i yul rab tu dbye ba dang /_mtshan nyid bshad do/_/de la rig sngags dang gsang sngags ni rnam pa drug gi
[\[10a.4\]]bdag nyid do/_byang chub kyi sems kyi mtshan nyid gnyis su med pa'i ting nge 'dzin dang /_sgra dang /_yi ge dang /_phyag rgya dang /_gzugs dang /_kun rdzob kyi ting nge 'dzin rnam pa dang bcas pa'i bye brag go/_/de dag gi dngos grub mchog la sogs pa dang /_zhi ba la sogs
[\[10a.5\]]pa'i las kyi mtshan nyid rang gi bya ba sgrub pa'i thabs ni thabs so zhes mda' gzhu'i mtshon cha la sogs pa'i dpes sngar bstan zin to/_/thabs de yang 'dir rnal 'byor la gnas par 'dod kyi bya ba la gnas pa ni ma yin no/_/de la yang bye brag rnam pa gnyis te/_gcig gi bzlas
[\[10a.6\]]brjod la ltos pa dang bcas pa/_rig sngags dang gsang sngags kyi gzugs la sogs pa mngon du bya ba goms par byed pa'i mtshan nyid do/_/de las gzhan pa ni bzlas brjod la mi ltos pa me la gnas pa la sogs pa sgra la mngon par brtson pa'i mtshan nyid do/_/de yang yan lag
[\[10a.7\]]bzhi la sogs pa rig sngags dang gsang sngags kyi thabs chen po sgrub pa dang de las gzhan yang sngar lha mchod pa nas bdag gi de kho na nyid dang /_rig sngags kyi de kho na nyid bsgrub pa sngar bya bar 'dod de/_/de bas de bstan po/_lha yi sku yi gnas de la/_/dang po kho nar mchod
[\[10b\]]
[\[10b.1\]]nas ni/_zhes bya ba la sogs pa nas/_srog dang rtsol ba rab tu bsdams/_/zhes bya ba'i bar du'o/_/de'i 'og tu yang bzlas brjod la ltos pa'i rig sngags dang /_gsang sngags kyi gzugs la sogs pa mngon du bya ba goms par bya ba'i mtshan nyid rig sngags dang
[\[10b.2\]]gsang sngags kyi thabs chen po gsungs pa/_sgra dang sems dang gzhi la gzhol/_/gsang sngags mi 'gyur gzhi la gnas/_/zhes bya ba la sogs pa nas/_/mis ni dngos grub thob par 'gyur/_/zhes bya ba'i bar du'o/_/de'i 'og tu yang bzlas brjod la mi ltos par rig
[\[10b.3\]]sngags dang gsang sngags kyi gzugs la sogs pa mngon du bya ba goms par sbyor ba phan yon dang bcas par bstan pa/_gsang sngags me gnas dngos grub ster/_/zhes bya ba la sogs pa nas/_yan lag spangs pa rgyal bas mkhyen/_/zhes bya ba'i bar du'o/_/de'i 'og tu
[\[10b.4\]]gsang sngags dang rig sngags la dmigs pa/_goms par byed pa'i mtshan nyid thabs/_/zhes bya ba rnam pa gnyis po 'di nyid kyi yan lag rnams bstan pa/_srog rtsol dka' thub bsam gtan dang /_/zhes bya ba la sogs pa nas/_/yan lag bcu yi tshul las kyi/_/tshangs pa
[\[10b.5\]]rtag tu rig par bya/_/zhes bya ba'i bar du'o/_/'di ni re zhig rig sngags dang gsang sngags kyi thabs chen po yan lag dang bcas pa mdor bstan pa'i tshig rnams bsdus pa'i don to/_/yan lag gi don brtag pa ni de la/_lha yi sku yi gnas de la/_/dang po kho nar mchod nas ni/_
[\[10b.6\]]zhes pa mchod pa smos pa ni nye bar mtshon pa bstan pa ste/_de bas na gtsang sbra bya ba dang /_gnas dang /_bdag bsrung ba dang /_lha spyan drang ba la sogs pa yang 'dir bya dgos par shes par bya'o/_/gang gi phyir zhe na lha spyan ma drangs shing gnas bsrung ba ma byas par sgrub pa pos lha mchod pa'i
[\[10b.7\]]skabs med pa'i phyir ro/_/gtsang sbra la sogs pa mchod pa'i cho ga'i bar de dag kyang /_rig sngags la sogs pa'i rtog pa thams cad las shes par bya'o/_/'dir yang mchod nas zhes bya ba'i tshig gis mtshams sbyor ba tsam 'ba' zhig bstan to/_/'dir yang mchod nas
[\[11a\]]
[\[11a.1\]]zhes sngon gyi dus su bya ba'i tshig 'di 'og nas 'byung ba phyis bya ba bzlas brjod la sogs pa bstan pa'i tshig dang 'brel to/_/de la mchod nas zhes bya ba ni/_skabs 'dir mchod pa rnam pa bzhi bstan te/_phyag rgya dang /_gsang sngags dang /_yid kyi dang /_
[\[11a.2\]]zang zing dang mchod pa bzhi'i bye brag go/_/lnga pa ni nan tan gyi mchod pa ste/_lha'i sku'i gnas de la de mi srid pa'i phyir ro/_/de skabs 'dir mi sbyar ro/_/de la zhes bya ba'i tshig de lha'i sku'i gnas zhes bya ba de dang sbyar ro/_/de'i don ni 'di lta ste/_lha gang gi bzlas brjod
[\[11a.3\]]la sogs pa'i mtshan nyid rig sngags dang gsang sngags kyi thabs chen po goms par 'dod pas/_/de mchod nas bzlas brjod la sogs pa goms par bya'o zhes bya ba'i don to/_/mchod pa de yang lha de'i gang du bya zhe na/_sku'i gnas zhes bya ba ste/_de la sku nyid gnas pas
[\[11a.4\]]na sku'i gnas so/_/sku dang gzugs dang lus zhes bya ba ni rnam grangs so/_/des ni don 'di ltar 'gyur te/_ri mo dang sku gzugs la sogs pa'i lha'i gzugs kyi mtshan nyid sku'i gnas la mchod pa byas nas/_bzlas brjod la sogs pa bya'o zhes bstan to/_/rnal 'byor
[\[11a.5\]]gnas bcas pa zhes bya ba ni/_rnal 'byor gyi phyir 'dug pas na rnal 'byor gnas so/_/de la rnal 'byor ni sbyor ba ste/_ji ltar srid pa'i lha rnam pa drug la kun du sbyar ba zhes bya ba'i tha tshig ste/_de dang rjes su mthun par gnas pa ni rdo rje dang bkra shis dang sems dpa'i skyil
[\[11a.6\]]mo krung la sogs pa'i mtshan nyid do/_/bde gshegs mdun du bsams nas ni/_/zhes bya ba 'dis bzlas brjod la sogs pa'i sbyor ba thams cad/_bcom ldan 'das kyi spyan sngar bya ba bstan to/_/de ltar ci mngon zhe na/_lha'i rnal 'byor gyi mtshan nyid rig sngags kyi brtul
[\[11a.7\]]zhugs kyi gnas bstan pa'i sgo nas don dam pa'i bzlas brjod kyi gnas 'og nas/_gsang sngags la sogs ldan pa yi/_/rig sngags khro bo mang po kun/_/rgyal ba'i sku la mngon phyogs nas/_/bsam gtan ngoms phyir rtag tu gnas/_/zhes bstan to/_/da ni bdag gi de
[\[11b\]]
[\[11b.1\]]kho na nyid brtag par bya ste/_de la gzhan gyis yongs su brtags pa'i bdag ni kun rdzob kyi bden pa'i tha snyad du yang mi bzod pas na rnal 'byor pa'i gzugs la sogs pa'i phung po lnga po rnam par ma bshig pa'i rang bzhin 'di nyid la bdag ces brjod par shes par bya'o/_/rnal
[\[11b.2\]]'byor ba'i bdag de lta bu'i phyin ci ma log pa'i rang bzhin ni bdag gi de kho na nyid de/_de yang 'di ltar dgongs so/_/rigs pa dang lung dag gis brtags na/_de'i phung po lnga'i mtshan nyid kyi bdag phyin ci ma log pa'i ngo bo nyid tsam zhig lhag ma lus pa med par skur pa gdab mi
[\[11b.3\]]nus pa gang yin pa de ni bdag gi de kho na nyid do/_/de yang don dam pa'i bden pa'i yul spros pa thams cad kyi bag chags kyi gzhi dang bral ba rnam pa med pa rang gis rig pa'i ngo bo nyid gnyis su med pa'i ye shes kyi mtshan yin par 'dir 'dod do/_/de lta bu'i bdag gi de kho na
[\[11b.4\]]nyid rtogs par bya ba'i thabs gsungs pa/_phyi nas yan lag rnam grol ba/_/mi 'byed 'byed pa rnam par spangs/_/phra ba mi g.yo gsal ba ste/_/blo yi spyod yul mdun na gnas/_/bdag nyid 'di 'drar bzhag nas ni/_/zhes bya ba'o/_/de la yan lag la sogs pa
[\[11b.5\]]las rnam par grol ba'i tshig rnams dang /_bdag nyid 'di 'drar bzhag nas zhes bya ba 'di dang sbyar ro/_/de la mig la sogs pa'i yan lag las rnam par grol zhing bral ba ni/_yan lag las rnam par grol ba'o/_/yan lag rnam par grol bdag de/_/bzhag nas
[\[11b.6\]]zhes bya ba'i tshig 'og ma rnams dang yang de bzhin du sbyar ro/_/yan lag las rnam par grol ba'i bdag de yang ci 'dra ba zhig ce na/_mi 'byed ces bya ba gsungs te/_de la yan lag yongs su spangs pa'i sgo nas gzhan gyi rgyud la gnas pa'i mig dang rna ba la sogs pa'i
[\[11b.7\]]rnam par shes pas kyang mi 'byed cing mi 'dzin pas na mi 'byed pa ste/_gzugs med ces bya ba'i tha tshig go/_/da ni gzugs med pa la sogs pa'i ngo bo nyid kyi bdag ste gzugs la sogs pa la dmigs pa dgag pa'i phyir/_'byed pa rnam par spangs zhes bya ba
[\[12a\]]
[\[12a.1\]]gsungs so/_/de'i don ni 'di lta ste/_mig la sogs pa'i yan lag yongs su spangs pa nyid kyis/_mig la sogs pas bskyed pa'i rnam par shes pa dmigs par byed pa rnams med do/_/med pas na gzugs la sogs pa dbye ba rnams la
[\[12a.2\]]'dis dmigs pa spangs pa'i phyir/_'byed pa rnam par spangs pa ste/_de la 'byed pa rnam par spangs zhes bya ba snga ma bzhin du sbyar ro/_/de ni yan lag rnam par grol bas na/_bdag gzugs la sogs pa'i rang bzhin yang ma yin/_gzugs dang sgra la sogs pa la
[\[12a.3\]]dmigs par byed pa'i rang bzhin yang ma yin zhes bshad par 'gyur ro/_/de lta bu'i bdag gi rang bzhin 'di bcom ldan 'das kyis kha cig tu ni gnyis su med pa'i ye shes kyi rang bzhin du de bshad pa la/_mos pa'i sems can rnams la bstan to/_/'dir ni bdag gi de
[\[12a.4\]]kho na nyid kyi rang bzhin du bstan te/_de lta bu'i sgra thos pa tsam gyis 'dul ba'i 'gro ba bsdu pa'i sgo nas bshad par mngon no/_/de la 'di snyam du sems pa dag kyang yod de/_gal te bdag gi de kho na nyid 'di bdag rang gi phyi rol gyi gzugs kyi rang bzhin yang ma yin phyi
[\[12a.5\]]rol gyi gzugs la dmigs pa'i rang bzhin yang ma yin du zin kyang /_gang rmi lam gyi rnam par shes pa dang 'dra bar nang gi 'khrul pa las phyi rol gyi don snang ba ste/_'dir sus bkag ces gang rgol ba de'i lan du phra ba zhes gsungs so/_/de 'di ltar dgongs te/_ji
[\[12a.6\]]tsam du nang gi rgyus 'khrul pa'am/_phyi rol gyi don gyi dbang gis don gyis rnam par snang ba de tsam du bdag ces bya ba shes pa'i rang bzhin de rigs so/_/de med pa ni rnam pa thams cad du rnam par grol ba phra ba'i dngos po nyid yin par mngon no/_/da ni bdag gi de kho nyid ye shes
[\[12a.7\]]kyi rang bzhin te/_zhum pa dang rgod pa med par bstan pa/_mi g.yo gsal ba ste zhes bya ba gsungs so/_/de la mi g.yo ba ni mi 'gul ba mi 'gyur ba zhes bya ba'i tha tshig go_/'dis kyang shes rab rgod pa'i rnal 'byor pa chos rnam par 'byed pa'i rnam par rtog pa goms
[\[12b\]]
[\[12b.1\]]par byas pa'i sems g.yo ba ma zhi ba'i mtshan nyid rgod pa dang dgag pa gsungs so/_/de bas na sems mi g.yo ba ni lam la nye bar zhi ba yin no zhes bshad do/_/de bzhin du gsal ba zhes bya ba ni dang ba ste/_rmugs pa la sogs pa'i nyes pa dang bral zhes bya ba'i tha tshig go/_
[\[12b.2\]]'dis kyang zhi gnas gcig por song ba'i rnal 'byor pa chos rnam par dbye ba'i dus na yang gang ha cang mnyam par gzhag ces pa/_sems zhum pa'i mtshan nyid rmugs pa chos rnam par 'byed pa'i mi mthun pa'i phyogs su gyur pa de bkag go/_/de ltar bdag gi de kho na nyid
[\[12b.3\]]yan lag med pa/_dmigs pa med pa/_gzugs med pa/_rnam pa med pa/_mi g.yo ba/_gsal bar rjes su myong ba mtshan nyid yin yang rnam par dpyod pa'i lam ma spangs pa nyid du 'dod pas/_blo yi dpyod pa mdun na gnas/_/zhes bya ba gsungs so/_/blo ni
[\[12b.4\]]shes rab bo/_/de'i rang gi yul la 'jug pa ni dpyod pa ste/_blo'i dpyod pa'o/_/blo'i dpyod pa de shes rab kyi snang ba'i mtshan nyid de/_bdag gi de kho na nyid gang yin pa'i mdun na gnas pa de ni blo'i dpyod pa mdun na gnas pa'o/_/des 'di skad gsungs par 'gyur te
[\[12b.5\]]rang gis rig pa'i rang bzhin de rnam par mi rtog pa yin yang shes rab kyi snang ba mdun na dpyod pa nyid du 'jug go zhes bshad do/_/shes rab de bdag gi de kho na nyid dang tha mi dad du zin kyang /_bdag gi de kho na nyid kyi mdun na gnas zhes gsungs te/_snang ba'i dpe bzhin
[\[12b.6\]]no/_/de ltar ci mngon zhe na/_snang ba mngon du byas nas mig can gyis dngos po snang ba rnams mthong ngo zhes bya ba lta bu'o/_/de ltar gzung ba dang 'dzin pa'i yongs su rtog pa'i rang bzhin las rnam par grol ba gzugs med pa/_rnam pa med pa/_mi g.yo ba/_rab tu 'od
[\[12b.7\]]gsal ba/_rang gi rig pa'i rang bzhin bdag gi de kho na nyid bstan nas mjug bsdu ba'i phyir ro/_/bdag nyid 'di 'drar bzhag nas ni/_/zhes bya ba gsungs te/_'di 'drar zhes bya ba ni gong du smos pa'i mtshan nyid ltar ro/_/bzhag nas zhes bya ba ni bsam gnas zhes
[\[13a\]]
[\[13a.1\]]bya ba ste/_chos rnams kyi rang dang spyi'i mtshan nyid gsal ba'i rigs pas bsam gnas zhes bya ste/_gsang sngags kyi bzlas brjod bya'o zhes 'og nas 'chad do/_/da ni bdag gi de kho na nyid de lta bu mngon du byas pa'i snang ba las langs nas lha'i
[\[13a.2\]]de kho na nyid bstan pa'i phyir/_gsang sngags rnam par shes pas bsgom/_/bsdams nas ting nge 'dzin la gnas/_/srog dang rtsol ba rab tu bsdams/_/zhes bya ba gsungs so/_/de la gsang sngags kyi rnam par rtog pa dang bcas pa dang /_rnam par mi rtog pa'i
[\[13a.3\]]ye shes dang /_sgra dang /_yi ge dang /_phyag rgya dang /_gzugs kyi bye brag las lha rnam pa drug go/_/de lta bu'i gsang sngags la dmigs pa'i rnam par shes pa de ni gsang sngags kyi rnam par shes pa ste/_gsang sngags kyi rnam pa'i rnam par shes pa des bsgos
[\[13a.4\]]shing bsgoms pa ni gsang sngags kyi rnam par shes pas bsgos pa ste/_bdag nyid ces bya ba'i skabs dang 'brel to/_/des na 'di ltar dgongs te/_nam rnam par mi rtog pa'i rang bzhin bdag gi de kho na nyid de las ldang bar 'dod par gyur pa de na/_lha'i rang bzhin
[\[13a.5\]]rnam pa drug po des bdag bsgos nas/_lha'i de kho na nyid kyi gzugs su bya'o zhes dgongs pa'o/_/de la lha'i ngo bo nyid kyis bsgo ba'i tshul yang 'di lta ste/_ji ltar bdag gi de kho na nyid 'di rnam par mi rtog cing rnam pa med pa/_phyogs thams cad du khyab pa de bzhin
[\[13a.6\]]du/_bdag 'dod pa'i gsang sngags kyang de bzhin te/_de bas na 'di gnyis rnam pa thams cad du mtshungs pas/_lha'i rnam par mi rtog pa'i ye shes snang ba de bdag gi rnam par mi rtog pa'i bdag gi de kho na nyid ye shes snang ba'i nang du 'dus/_bdag gi yang chu dang 'o ma bzhin
[\[13a.7\]]du de'i nang du 'dus pas na/_bdag cag gnyis gcig go zhes yongs su brtags te/_yang rnam par mi rtog pa'i snang ba'i sgo de nyid du bdag dang /_lha gnyis gcig par nga rgyal mngon du byas te/_snang ba med par rang gi rig pa shin tu mngon sum du gyur par bsam
[\[13b\]]
[\[13b.1\]]gtan bya'o/_/de las langs nas gsang sngags kyi sgrar rnam par brtag go/_/de las kyang gsang sngags kyi yi ge'i rnam pa nam mkha'i nang na gnas pa snang bar bsam par bya'o/_/de dag kyang bdag gi de kho na nyid zla ba'i dkyil 'khor gyi rnam par mngon par gyur pa la/_
[\[13b.2\]]shin tu dag pa'i dngul chu gser gyi bye ma la zhen pa ltar nang du 'dus par bsam mo/_/de nas yang lha dang bdag gi de kho na nyid gcig tu gyur pa'i rang bzhin zla ba'i bdud rtsi las 'od zer rab tu 'phros pa'i sgo nas/_lhag pa'i lha'i gzugs dang /_bdag dang mi gnyis pa'i rnal
[\[13b.3\]]'byor gyi rab tu gsal bar snang zhing /_de'i nga rgyal du mngon par sgom mo/_/bsam gtan gyi rnam par rtog pa de las kyang langs nas/_mtshog ma dang spyi gtsug la sogs pa'i phyag rgya rnams kyis yan lag dang bcas par byas la/_rnam par rtog pa dang bcas pa'i lhar bsgom
[\[13b.4\]]mo/_/'di ni re zhig spyi'i gsang sngags kyi rnam par shes pa bsgom pa'i rim pa'o/_/gang kha cig tu rnam pa gzhan du gsungs pa de dag tu yang de bzhin du sbyar bar bya'o/_/da ni gsang sngags rnam pa drug po de dag nyid kyi rnam par shes pas bsgo ba ni sems pa'i mtshan nyid/_
[\[13b.5\]]bsam gtan gyi lha'i gzugs dang bdag mi gnyis par ji ltar bsams pa'i ting nge 'dzin mngon du byas pas/_yun ring du dmigs shing gsal bar snang bar bya ba bstan pa/_bsdams nas ting nge 'dzin la gnas/_/zhes bya ba gsungs te/_'dir yang bdag
[\[13b.6\]]ces bya ba dang 'brel te/_de bas na bdag bsdams nas ting nge 'dzin la gnas par bya'o zhes bya bar 'gyur ro/_/de la bdag bsdams pa ni dran pa srog dang rtsol bar ldan par ji ltar ting nge 'dzin du bya ba'i lha'i gzugs las gzhan du mi 'phro ba'o/_/ting nge 'dzin la gnas zhes
[\[13b.7\]]bya ba ni/_ting nge 'dzin rtse gcig tu dmigs pa'i mtshan nyid la mnyam par ldan pa'i sgo nas gnas pas na ting nge 'dzin la gnas te/_bdag gi bye brag la bya'o/_/de nas 'di ltar dgongs te/_rnam pa gnyis kyi lha'i gzugs bdag dang mi gnyis pa'i rnal 'byor bskyed pa ni 'di lta ste bsam gtan
[\[14a\]]
[\[14a.1\]]dang ting nge 'dzin gyis so/_/de la bsam gtan ni sems pa'i mtshan nyid de dang por bsam par bya ba'i dngos po'i rang gi gzugs la rtog pa'i rang bzhin no/_/ting nge 'dzin ni bsam gtan gyis brtags pa'i dngos po'i rang bzhin yul du gyur pa
[\[14a.2\]]las rnam par rtog pa'i rab tu spros pa dang bral ba rtse gcig tu dmigs pa rnam par mi rtog pa'i rang bzhin brjod pa med pa don tsam du yul du gyur pa'i rang bzhin no/_/de bas na dang po kho nar gsang sngags rnam pa drug gi yi ges rnam par shes pa bsgoms pa sems pa'i mtshan nyid
[\[14a.3\]]bsam gtan gyis bdag gi de kho na nyid po de lha'i gzugs su rnam par brtags nas/_yang ji ltar lha'i gzugs su bsams pa'i bdag nyid de dang /_rnam pa gcig par ting nge 'dzin gyis shin tu bsgoms pas/_gsal bar bya ba'i ting nge 'dzin la gnas zhes bya ba'i
[\[14a.4\]]tha tshig gis bstan to/_/ting nge 'dzin lag nas pa'i tshe/_/bdag nyid bsdam pa'i tshigs bcad dgos par mngon te/_bsam gtan du 'jug pa na yang bdag bsdam dgos mod kyi 'on kyang ji ltar ting nge 'dzin mngon du byed pa'i tshe/_bdag bsdam par 'dod pa de
[\[14a.5\]]ltar bsam gtan mngon du byed pa'i tshe na ma yin no/_/de ci'i phyir zhe na/_bsam gtan gyi mtshan nyid ni bsam gtan dngos po la thog ma nyid du rtog pa'i sems pa'i rnam pa can du 'dod de/_de bas na bsam gtan ni bdag nyid sna tshogs su rnam par rtog pa'i rang bzhin
[\[14a.6\]]yin pas de la bdag bsdam par ma byas kyang /_sna tshogs su rtog pa sems pa'i rang bzhin gyi bsam gtan ni thams cad du med par mi 'gyur ro/_/ting nge 'dzin ni bsam gtan gyis rnam par brtags nas nges pa'i dngos po la dmigs pa ste/_ting nge 'dzin ni sems rtse
[\[14a.7\]]gcig pa zhes bshad pa'i phyir/_de rnam pa gcig pa nyid do/_/de bas na bdag gi de kho na nyid la bsdams na/_ji ltar ting nge 'dzin du bya ba'i lha'i de kho na nyid bdag tu gyur pa las gzhan pa gang du yid 'gro bas rtse gcig tu mi 'gyur te/_de bas na bsdams nas ting nge
[\[14b\]]
[\[14b.1\]]'dzin la gnas zhes gsungs so/_/bsdams zhes smras pa de yang ji ltar bsdam par bya ba mi shes te/_de bas na/_srog dang rtsol ba rab tu bsdams/_zhes gsungs so/_/de la srog dang rtsol ba ni srog dang rtsol ba ste/_lha'i de kho na nyid la bdag nyid ting nge 'dzin
[\[14b.2\]]du gnas pas na/_de gnyis bsdams pa de la/_srog dang rtsol ba rab tu bsdams pa'i bdag ces bya'o/_/de la srog ces bya ba ni mig dang /_rna ba dang /_sna dang /_kha dang /_lte ba dang /_skyes pa dang /_bud med kyi dbang po dang /_mi gtsang ba'i khung bu dang /_
[\[14b.3\]]skra dang ba spu'i bu ga nas 'byung ba dang /_'jug pa'i mtshan nyid kyi rlung ste/_de bsdams pa yang skabs 'dir 'byung ba dang 'jug pa dgag pa'o/_/des ni bdag gi lus lha'i sku'i de kho na nyid gnyis su med par ji ltar bsams pa'i gnas ji lta ba bzhin du/_rlung 'jug pa dang 'byung
[\[14b.4\]]ba rnam par dgag pa gyen du 'dren pa'i rlung gis/_rus sbal gyi lus bskum pa dang /_lce yis chu btung ba'i tshul du bsdus te/_ji ltar bsams pa'i lha'i sku de kho na nyid dang /_bdag gi lus gnyis su med par gyur pa'i nang du ting nge 'dzin nam/_bzlas brjod ma rdzogs kyi bar
[\[14b.5\]]du'am/_ci nus par gzung ngo zhes de skad bshad pa yin no/_/rtsol ba ni dran par gsungs te/_de bsdams pa yang bzlas brjod kyi dus ma rdzogs kyi bar du'am/_ci nus par ji ltar bsams pa'i lha nyid kyi gzugs las gzhan pa gud du dmigs pa dgag pa ste/_'di de ltar
[\[14b.6\]]ci mngon zhe na/_srog ces bya ba rlung du bshad/_/rtsol bas dran pa zhes bya'o/_/zhes gzhan dag las gsungs so/_/yang na ji skad smos pa'i mtshan nyid kyi srog snga ma'i rim pa nyid kyis kun du bsdams pa rgyun bcad cing /_'gog pa ni srog rtsol ba zhes bya ste/_srog rtsol
[\[14b.7\]]ba des bdag shin tu bsdams pa ni srog rtsol ba rab tu bsdams pa'o/_/phyogs 'dir yang bdag ces bya ba'i sems bsdams pa nyid kyis/_dran pa bsdams par rig par bya'o/_/de ltar ci mngon zhe na/_sems rgyal po dran pa dang ting nge 'dzin dang yid la byed pa la sogs
[\[15a\]]
[\[15a.1\]]pa'i 'khor gyis bskor ba srog gi lta zhon pa nyid du 'dod de/_srog gi rta de bzung na/_sems rgyal po 'khor dang bcas pa nges par bzung bar 'gyur ro/_/'di ltar gzhan dag las kyang /_srog rtsol ba ni srog 'gog pa ste/_de bkag pas dran pa dang /_
[\[15a.2\]]blo dang yid la byed pa la sogs pa dang bcas pa'i bdag gi sems nges par gzung bar 'gyur ro zhes gsungs so/_/de bas na de ltar rnam par shes pa gsang sngags rnam pa drug gi rnam pa bsgoms pas lha'i de kho na nyid ces bya ba/_lha'i gzugs su bdag mngon par bsgyur la/_
[\[15a.3\]]srog dang rtsol ba 'gog pa sngar byas te/_ting nge 'dzin du gnas par byas nas/_bzlas brjod kyi yan lag bzhi la sogs pa 'og nas 'chad pa thams cad 'dir bya'o zhes bstan pa'i tha tshig go/_/de bzhin gshegs pa la sogs pa bzlas brjod kyi yan lag bzhi brtag pa
[\[15a.4\]]yang rdo rje gtsug tor gyi rgyud 'di nyid du sngar bstan te/_de bas na gzhung 'di ni bsam gtan phyi ma rim par phye ba zhes bsgrags so/_/'di ltar ming bshad pa ni yan lag bzhi'i 'og tu bsam gtan gyi phyir bshad pas na bsam gtan phyi ma'i rim par phye ba zhes bya'o/_/der
[\[15a.5\]]gang gsungs pa'i lhag ma bzlas brjod dang me la gnas pa la sogs pa'i sgra'i bsam gtan rig sngags dang gsang sngags kyi thabs zhes bya ba yan lag dang bcas pa de 'dir bshad de/_de bas na sgra dang sems dang gzhi la sogs pa rnams kyis bzlas brjod la sogs pa'i
[\[15a.6\]]yan lag rnams kyi mtshan nyid kyi tshig 'dir ma bshad pa ni 'di ltar sgra dang sems la sogs pa bshad pa thog ma nyid du rgyud 'dir bshad zin pa'i phyir ro zhes bya ba'i tha tshig go/_/der 'di dag gi mtshan nyid bshad pa yang sgra ni sngags kyi yi ge'o/_/sems ni sngags kyi gzhi zla
[\[15a.7\]]ba'i dkyil 'khor gyi rnam par gyur pa'o/_/gzhi ni de bzhin gshegs pa'i sku'i rang bzhin no/_/gzhi gnyis pa ni rang gi lha'i gzugs so/_/gzhan yang srog dang rtsol ba dang /_slar sdud pa la sogs pa'i mtshan nyid gang yin pa de dag rdo rje gtsug tor gyi rgyud 'di nyid du
[\[15b\]]
[\[15b.1\]]sngar bshad zin pas de dang 'brel ba bsam gtan phyi ma zhes bya ba rim par phye ba 'dir de dag gi mtshan nyid ma gsungs par shes par bya'o/_/ji ltar rnam par snang mdzad mngon par rdzogs par byang chub pa'i rgyud las bshad pa/_yi ge byang chub sems yin te/_/gnyis
[\[15b.2\]]pa la ni sgra zhes bya/[ (]bzhi [,]gzhi [)]ni rang gi lha gzhag par/_/rang gi lus la bya ba yin/_/gnyis pa'i gzhi ni zhes bya ba/_rdzogs pa'i sangs rgyas rkang gnyis mchog_/srog ces bya ba rlung du bshad/_/rtsol ba dran pa zhes bya'o/_/zhes bya ba la sogs pa lta bu ste/_de bzhin
[\[15b.3\]]du 'dir yang gzhi la sogs pa de dag gi mtshan nyid sngar bshad zin par blta'o/_/der yang lha nyid kyi rnal 'byor byas pa'i sngags pas mdun du de bzhin gshegs pa'i sku'i nang du bzhugs pa'i zla ba'i dkyil 'khor la gsang sngags kyi yi ge gzhag pa/_sngar byas pa'i bzlas brjod
[\[15b.4\]]kyi tshogs ni gsungs na/_gsang sngags yid kyis brjod dam gshubs te brjod pa na yan lag bzhi rnams las/_yan lag gang la dmigs shing gsang sngags brjod par bya ba dag bye brag tu ma phye'o/_/de bzhin du bzlas brjod med par yang bsam gtan nyid kyis gsang
[\[15b.5\]]sngags 'grub pa dang /_rnal 'byor dang thar pa thob bo zhes bya ba 'di yang der gsungs na/_ji ltar na de rnams bsam gtan nyid kyis bzlas brjod la mi ltos par dngos grub la sogs pa ster bar ma gsungs pas/_de la ji ltar yan lag bzhi'i gsang sngags brjod pa'i tshe/_
[\[15b.6\]]so sor nges pa'i yan lag la dmigs pa dang /_ji ltar bsam gtan nyid kyis gsang sngags rnams dngos grub dang /_rnal 'byor dang thar pa ster bar 'gyur ba de bshad par bya'o/_/de la yang re zhig bsam gtan gyi bzlas brjod kyi yan lag bzhi rnams kyi gsang sngags brjod
[\[15b.7\]]pa'i tshe/_bzlas brjod byed pas rnam pa gsum gyis dmigs pa nges par bstan pa ni/_de la lha nyid du bdag rnal 'byor byas pa'i zlos pa pos mdun na bzhugs pa'i de bzhin gshegs pa'i thugs ka na gnas pa'i zla ba la bkod pa'i gsang sngags kyi yi ge la nges par dmigs
[\[16a\]]
[\[16a.1\]]nas/_gsang sngags brjod pa de bstan pa'i phyir/_sgra dang sems dang gzhi la gzhol/_gsang sngags mi 'gyur gzhi la gnas/_/yan lag ma nyams gsang sngags bzlas/_/ngal na bdag la ngal so shig_/ces gsungs so/_/de bzhin du gzhi
[\[16a.2\]]snga ma bzhin yan lag bzhi bkod pa de bzhin gshegs pa'i gzhi'i thugs ka na gnas pa'i gsang sngags kyi yi ge dang bcas pa'i zla ba'i dkyil 'khor la sems pa las/_yid kyis slar sdud pa'i sbyor bas bdag rang gi lha'i sku'i thugs ka na 'dug pa'i zla ba la gnas pa'i gsang
[\[16a.3\]]sngags kyi yi ge la dmigs shing sngags brjod pa'i nges pa/_mi 'gyur ba dang yi ger ldan/_gzhi las gzhir gyur de bzhin te/_/rang sngags phyir ni gang brtags pa/_/yid kyi dag pa bsam par bya/_/zhes bya ba gsungs so/_/de bzhin du yan lag bzhi'i dgod pa byas pa nyid
[\[16a.4\]]kyis gsang sngags kyi sgra la dmigs shing /_gsang sngags brjod pa'i cho ga yang /_/slar sdud pa yis bsdams nas ni/_/srog dang rtsol ba bsdams pa'i yid/_/sngags rig pas ni sngags la sbyar/_/yid kyi bzlas brjod brtsam par bya/_/zhes bya ba la sogs pa gsungs
[\[16a.5\]]so/_/'di ni re zhig yan lag bzhi rnams la dmigs pa rab tu dbye ba'i tshigs su bcad pa rnams bsdus pa'i don to/_/yan lag gi don bstan pa ni sgra dang sems dang gzhi zhes bya ba la sogs pa'o/_/de la gzhol bar gsang sngags bzlas brjod bya'o zhes bya ba dang 'brel te/_
[\[16a.6\]]gang du gzhol zhe na/_sgra dang sems dang gzhi la gzhol/_/zhes smras pa'o/_/de la sgra zhes bya ba ni gsang sngags kyi yi ge'i phreng ba'o/_/sems zhes bya ba ni byang chub kyi sems kyi mtshan nyid zla ba'i dkyil 'khor gyi rnam pa'o/_/gzhi zhes bya ba ni de bzhin gshegs pa'i gzhi'o/_/
[\[16a.7\]]gzhol zhes bya ba ni zlos pa po'i bye brag ste/_/de bas na zlos pa po sgra la sogs pa la gzhol ba ni rgyun ma chad par dmigs pa'i sgo nas zhen pa'o/_/'dis ni mdun du bsams pa'i de bzhin gshegs pa'i gzhi'i thugs ka na gnas pa'i gsang sngags kyi phreng ba dang bcas pa'i zla ba'i
[\[16b\]]
[\[16b.1\]]gzugs brnyan la dmigs shing gsang sngags bzlas brjod bya bar bstan te/_sgra dang sems dang gzhi smos pa ni tshig gi rim pa'i go rims bzhin no/_/de bas na dus gcig tu yang dmigs pa 'di gsum rim pa 'di nyid kyis dmigs par bya'o zhes bya ba'i tha tshig go/_/gsang
[\[16b.2\]]sngags mi 'gyur gzhi la gnas/_/zhes bya ba ni de la shin tu bsgoms pa'i phyir rang gi snang ba'i rang bzhin las mi nyams shing mi g.yo bas ni mi 'gyur ba ste/_bdag gis shin tu bsgoms pa'i rang gi lha nyid kyi gzhi la bya'o/_/mi 'gyur ba dang gzhi yang de yin pas na mi 'gyur ba'i
[\[16b.3\]]gzhi'o/_/sgra dang yi ge la sogs pa rang bzhin gyi gsang sngags mi 'gyur ba'i gzhi ting nge 'dzin gyis rtogs pa'i gzugs kyi sku la gsang sngags mi 'gyur ba'i gzhi zhes bya'o/_/gzhi zhes bya ba ni bdag dang gzhan gyi sems dang sems las byung ba rnams kyi gzhi dang dmigs pa dang
[\[16b.4\]]rten gyi sgo nas gzhir gyur pa'am/_skyes pa la sogs pa'i gzugs su shes shing rtogs par 'gyur ba'i snang ba'i gzhi yin pas na gzhi'o/_/gsang sngags mi 'gyur ba'i gzhi de la gnas pa'i rang gi lha'i nga rgyal dang ldan pa zhes bya ba'i tha tshig go/_/gsang sngags
[\[16b.5\]]bzlas brjod bya zhes bya ba ni gsang sngags brjod pa ste/_yid kyis sam shub bur bya'o zhes bstan to/_/yan lag ma nyams zhes bya ba ni zlos pa gang gi sgra la sogs pa'i yan lag ji ltar srid pa'i nga rgyal dang /_dmigs pa gsum ma nyams shing yongs su ma btang ba de
[\[16b.6\]]yan lag ma nyams pa ste/_bzlas brjod kyi yan lag bzhi yongs su ma btang ba zhes bya ba'i tha tshig go/_/de la gsang sngags kyi yi ge dang /_zla ba'i dkyil 'khor dang /_de bzhin gshegs pa'i sku'i mtshan nyid kyi yan lag gsum ni dmigs pa yongs su ma btang
[\[16b.7\]]ba'o/_/bzhi pa ni bdag gi lha nyid kyi gzhi'i yan lag gang yin pa ste/_de ni nga rgyal du bya ba yongs su ma btang ba zhes bya ba'i tha tshig go/_/bzlas brjod kyi yan lag bzhi las de bzhin gshegs pa'i gzhi la sogs pa'i yan lag gsum la dmigs pa'i ting nge 'dzin
[\[17a\]]
[\[17a.1\]]las ldang bar bya ba'i phyir/_ngal na bdag la ngal so shig_/ces bya ba gsungs so/_/de la ngal ba ni srog dang rtsol ba bsdams pa dang /_yan lag gsum la dmigs shing gsang sngags 'don pas/_ngal na bdag gi rang bzhin la ngal so shig ces
[\[17a.2\]]bstan pa'o/_/de la bdag ni rnam par smin pa'i rang bzhin gyis lus su 'dod do/_/de ngal bso ba ni g.yeng ba spang ba'i phyir te/_rang gi lus lha'i skur bsam pa btang la rang gi lus su bsams te ldang ngo zhes bya ba'i tha tshig go/_/gtad pa'i rim pa yang 'di lta ste/_gsang
[\[17a.3\]]sngags kyi yi ge'i sgra ni de'i yig 'bru la sems pas gtang ngo /_/yi ge yang de med pa'i zla ba la sems pas so/_/zla ba'i dkyil 'khor ni de bzhin gshegs pa'i sku 'ba' zhig la sems pas so/_/de yang rang gi lha'i sku 'ba' zhig tu sems pas so/_/de yang de'i yi ge'i
[\[17a.4\]]'brul sems pas so/_/de yang de'i sgra la sems pas so/_/de'i sgra la lha'i ye shes kyi sku la sems pas so/_/ye shes kyi sku la sems pa de yang /_chos kyi sku la sems pas so/_/de yang mi dmigs pa'i bdag gi de kho na nyid la bya'o/_/de yang sgyu ma dang smig rgyu
[\[17a.5\]]la sogs par snang ba rnam par smin pa'i lus su sems pa ste/_'di ni bdag ngal so shig ces bya ba'i tshig gi don to/_/de la bdag gi de kho na nyid la sogs pa de dag thams cad nan tan du bya ba'i rim pa ni/_'di lta ste bdag gi de kho na nyid bsgom pa sngar byas te/_lha nyid kyi
[\[17a.6\]]nga rgyal mngon du byas pa'i zlos pa pos snga ma bzhin du rus sbal gyi yan lag bskum pa dang /_lce yis chu btung ba ltar lus thams cad kyi dbugs rgyu ba dang /_dbang po'i grong nang du phyogs par byas kyang /_phug gi nang na gnas pa'i mi phyi rol du blta ba'i tshul du mig zam zim du byas
[\[17a.7\]]shing /_gdong cung zad bstod de/_rang gi gsang sngags kyi yi ge phreng ba dang /_zla ba'i dkyil 'khor dang /_de bzhin gshegs pa'i gzhi rnams rim pa 'di nyid kyis ri mo bting ba la cig car dmigs pa'i tshul du yid kyis sam shub bur gsang sngags brjod par bya'o/_/bar bar du yang
[\[17b\]]
[\[17b.1\]]lus thams cad kyi rlung skad cig tsam bag yangs su byas te/_dbugs dbyung ba na/_de bzhin du rang gi lus rang gi lha nyid kyi rang bzhin du gyur pa la bltas nas yang snga ma bzhin du phyi rol du bzhugs pa'i de bzhin gshegs pa la sogs pa gsum la dmigs shing dbugs dbyung ba'i
[\[17b.2\]]lha'i mtha'i bar du srog dang rtsol ba sdom zhing bzlas brjod de bzhin du bya'o/_/rim pa 'dis bzlas brjod gtang ba'i bar bzlas brjod byas la/_sngar smos pa'i rim pas rnam par smin pa'i bdag gi lus la ngal bso'o/_/da ni yan lag bzhi dgong pa'i go rims byas pa'i zlos pa po
[\[17b.3\]]de nyid kyi gsang sngags 'don pa'i tshe/_dmigs pa'i bye brag gzhan bstan te/_de yang gsang sngags kyi yi ge bkod pa'i zla ba'i dkyil 'khor gyi rnam pa'i rim pas de bzhin gshegs pa'i gzhi las/_rang gi lha dang bdag gnyis su med pa'i gzhi la spro'o/_/de las kyang de bzhin
[\[17b.4\]]gshegs pa'i gzhi la spro ste/_gsang sngags kyi mtha' 'am/_dbugs dbyung ba'i mthar phyir 'byung ba dang slar sdud pa'i sbyor bas bya ba de bstan pa'i phyir/_mi 'gyur ba dang yi ger ldan/_/gzhi las gzhir gyur de bzhin te/_/rang sngags phyir ni gang brtags pa/_/yid kyi
[\[17b.5\]]dag pa bsam par bya/_/zhes bya ba gsungs te/_de la yid kyi zhes bya ba ni/_yid las byung bas na/_yid kyi ste yid zla ba'i dkyil 'khor gyi rnam par gyur pa'i gnas skabs so/_/yid de ji lta bu zhig yin zhes khyad par du bstan pa'i phyir/_mi 'gyur ba dang yi ger ldan/_/zhes
[\[17b.6\]]bya ste/_de la shin tu bsgoms pa'i phyir gsal bar snang ba las mi 'gyur bas na mi 'gyur ba ste/_zla ba'i dkyil 'khor la bkod pa'i gsang sngags kyi yi ge rnams la bya'o/_/yi ge de rnams kyang mi 'gyur ba ni mi 'bral ba dang rgyun mi 'chad par/_rab tu snang bar yid zla ba'i dkyil
[\[17b.7\]]'khor gyi rnam par gyur pa gang yin pa de la/_sbyar ba de ni mi 'gyur ba dang yi ger ldan pa'i yid do/_/yang de nyid bye brag tu dbye ba'i phyir/_gzhi las gzhir gyur zhes bya ba gsungs te/_gzhi las zhes bya ba ni yang dag par rdzogs pa'i sangs rgyas kyi gzhi las so/_/gzhir gyur
[\[18a\]]
[\[18a.1\]]zhes bya ba ni rang gi lha'i sku bdag gi gzhir gyur pa ste/_zla ba'i dkyil 'khor gyi rnam par gyur pa'i yid de/_gsang sngags kyi yi ge dang bcas par bdag gi gzugs rang gi lhar gyur pa de'i snying gar blta zhing dbugs dbyung ba'i mtha'i bar du bzlas brjod bya'o/_/
[\[18a.2\]]de las kyang de bzhin du yang dag par rdzogs pa'i sangs rgyas kyi gzhi la blta'o/_/de las kyang yid kyi de slar bsdus te/_snga ma bzhin rang gi lha'i sku'i gzhi la gnas par byas la bzlas brjod bya ste/_de lta bur sems shing gsang sngags gdon par bya'o zhes bya ba'i tha tshig
[\[18a.3\]]go/_/de bzhin zhes bya ba'i sgras ni bzlas brjod kyi dmigs pa'i khyad par gzhan nye bar sdud pa bstan to/_/yang yid kyi dag pa zhes bya ba de nyid kyi khyad par bstan te/_de la yid kyi dag pa ni rnam pa gnyis te/_'dod chags la sogs pa'i nyon mongs pa'i dri ma g.yeng ba dang
[\[18a.4\]]bcas pa rnams kun nas ma langs pa dang /_zla ba'i gzugs brnyan gyi rnam par gyur pa'i gnas skabs na yang /_kun du rdzogs shing dri ma med par rab tu snang ngo /_/gang brtags zhes bya ba ni/_zla ba'i dkyil 'khor gyi rnam par bsgyur zhes bya ba'i tha tshig go/_/rang sngags phyir
[\[18a.5\]]zhes bya ba ni yid zla ba'i gzugs su brtag pa'i dgos pa bstan te/_rang gi gsang sngags kyi yi ge'i gnas kyi phyir zhes bya ba'i tha tshig go/_/'di bsdus pa'i don snga ma bzhin du lha'i de kho na nyid kyi sku bdag gi gzugs su gyur par bdag nyid rab tu goms par byas shing de bzhin du
[\[18a.6\]]srog dang rtsol ba bsdams pa sngar byas te/_cung zad cig ting nge 'dzin gyis gsal bar rab tu snang bar byas nas srog dang rtsol ba bsdams pa nyid kyis mig cung zad btsums kyang yid snang ba dang bcas par mdun du btang la ha cang mi ring bar bdag gi tshad las cung zad mtho bar de
[\[18a.7\]]bzhin gshegs pa'i sku gzugs brtags te de'i thugs kar gsang sngags kyi phreng ba bzlas brjod du bya ba nang na gnas pas brgyan pa'i zla ba'i dkyil 'khor rab tu brtag go/_/de nas zla ba'i dkyil 'khor gyi gsang sngags dang bcas par snga ma bzhin du lus thams cad kyi rlung slar bsdu
[\[18b\]]
[\[18b.1\]]ba'i tshul gyis bdag gi snying ga'i nang na gnas par dbugs dbyung ba'i mtha'i bar du gsang sngags re re nas brjod pas blta zhing bdag gi gsang sngags 'don par byas nas/_yang lus thams cad nas rlung 'byung ba'i tshul du rlung dang bcas pas yid kyis de bzhin gshegs pa'i
[\[18b.2\]]thugs ka'i phyogs su btang ngo /_/zla ba'i dkyil 'khor de'i nang na gnas pa'i gsang sngags kyi phreng ba la blta zhing snga ma bzhin du rang gi snying ga'i nang na gnas pa la dmigs pa'i tshul gyis dbugs dbyung ba'i mtha'i bar du/_gsang sngags 'don pa snga ma bzhin du byas pa/_
[\[18b.3\]]rim pa 'dis bzlas brjod btang gi bar du bzlas brjod bya'o/_/rlung 'byung ba'i dus na yang yan lag bzhi char yang thang cig tu dmigs par bya'o/_/da ni de bzhin du bzlas brjod kyi yan lag bzhi po shin tu bsgoms pas lus thams cad kyi rlung bsdus nas dbang po'i grong slar sdud pa'i tshul
[\[18b.4\]]gyis gsang sngags kyi sgra 'don pa la dmigs shing bzlas brjod bya ba bstan pa'i phyir/_slar sdud pa yis bsdams nas su/_/srog dang rtsol ba bsdams pa yis/_/gsang sngags rig pas sngags dang sbyar/_/yid kyis bzlas brjod brtsam par bya/_/'di nyid kyi ni cho ga yis/_/
[\[18b.5\]]yang na shub bur bya yang rung /_/sngags rig dngos grub 'dod pa yis/_/bzlas brjod gzhan du mi bya'o/_/zhes gsungs so/_/de la yid gsang sngags la sbyar nas/_/yid kyis bzlas brjod rtsom mo zhes bya ba dang sbyar ro/_/yid de yang ji lta bu zhig tu bya ste/_gsang
[\[18b.6\]]sngags la sbyar zhe na/_slar sdud pa yis bsdams nas ni/_/zhes bya ba gsungs te/_mnyam par ma bzhag pa'i yid rang dgar 'byung ba mig la sogs pa'i sgo nas ji ltar srid par phan tshun du rab tu rgyu ba lus thams cad kyi rlung bsdu ba'i tshul gyis slar bkug la rang
[\[18b.7\]]gi lus kyi nang du 'jug pa ni slar sdud pa ste/_slar sdud pa des bsdams shing btsums la nang du phyogs par byas nas zhes bya ba'i tha tshig ste/_de lta bu'i yid de gsang sngags la sbyar ro zhes bya ba dang 'brel to/_/yang de nyid kyi khyad par bstan pa ni/_srog dang rtsol ba
[\[19a\]]
[\[19a.1\]]bsdams zhes bya ba ste/_gong du mos pa'i mtshan nyid kyi srog dang rtsol ba dag yid gang gis bcum zhing bsdams pa'am/_srog dang rtsol ba dag bsdams pa ste/_de dag nyid kyis bsdams shing mi g.yo bar byas pa la/_srog dang rtsol ba bsdams pa
[\[19a.2\]]zhes kyang bya'o/_/de ni srog dang rtsol ba bsdams pa'i yid yin te/_rlung gi lam dang dran pa brtul/_/zhes bya ba'i don to/_/gsang sngags rig pa sngags la sbyar/_/zhes bya ba ni gsang sngags kyi sgra la dmigs pa'i yid de gsang sngags kyi yul la sbyar ba
[\[19a.3\]]ste/_mngon par 'dod ces bya ba'i tha tshig go/_/yid kyis mngon du smra zhing rnam par rtog pa'i phyir yid kyi bzlas brjod do/_/'di nyid kyi ni cho ga yis/_/zhes bya ba ni/_gsang sngags kyi sgra la dmigs pa'i cho gas so zhes bya ba'i tha tshig go/_/shub bur yang
[\[19a.4\]]rung zhes bya ba ni/_gsang sngags shub bur smra zhing 'don pa'i bzlas brjod do/_/shub bu ni 'bad mi dgos par gsang sngags 'don pa'i sbyor ba'o/_/de'i dgongs pa 'di lta ste/_slar sdud pa dang srog dang rtsol ba shin tu bsdams pas dbang po'i byed pa mang po rang dbang med par
[\[19a.5\]]nang du phyogs par byas pa'i zlos pa po sgra chen por 'don par mi srid pas na gsang sngags sgra chung ngur 'don pa ni shub bu'i mtshan nyid du zhar la shes par bya'o/_/shub bur yang rung zhes bya ba de nyid kyis yid kyi bzlas brjod las shub bu'i bzlas brjod kyi phyogs gzhan bstan par mngon mod
[\[19a.6\]]kyi yang na zhes bya ba'i sgra smos pas ni gtsug lag mdzad pas yid kyis bzlas brjod nyid bsngags par mngon no/_/de'i don 'di ste/_yid kyis bzlas brjod nyid ting nge 'dzin phra ba rgyu yin pas rtag tu 'di nyid bya'o/_/gal te brgya la shub bur bzlas brjod byed 'dod na de yang de'i tshe de
[\[19a.7\]]nyid kyi sbyor bas bya'o zhes bstan to/_/yong ni slar sdud pa dang srog dang rtsol ba bsdams pas yid dang rlung dang /_dbang po'i byed pa'i tshogs nang du phyogs par byas pas shub bur brjod par dka' ste/_de bas na yid la byed pa nyid rigs so/_/ting nge 'dzin dbang du ma gyur ba rnams tshig
[\[19b\]]
[\[19b.1\]]brjod na ting nge 'dzin nyams par 'gyur ba yang srid de/_rig pas de dang sbyar na yang yid kyi bzlas brjod nyid mchog yin no/_/dngos grub 'dod pas zhes bya ba ni dngos grub 'dod pa'i phyir gsang sngags kyi bzlas brjod byed pa gang yin pa de dag gis bzlas brjod kyi cho ga
[\[19b.2\]]'di nges par nan tan bya'o zhes dgongs pa'o/_/'jig rten pha rol gyi bsod nams la sogs pa'i phyir byed pa ni 'di skad du gsungs pa'i cho ga las nyams shing ci nus par bzlas brjod byas na yang nyes par mi 'gyur ro zhes bya ba'i tha tshig go/_/sgra la dmigs pa'i bzlas brjod
[\[19b.3\]]la yid kyi dang shub bur bzlas brjod bya ba smos pa ni 'dir nye bar bstan pa'i mtshan nyid du blta ste/_de bas na snga ma'i bzlas brjod dag la yang sbyar bar bya'o/_/'di'i bsdus pa'i don kyang snga ma bzhin du yan lag bzhi'i cho ga byas shing de bzhin gshegs pa'i gzhi la bltas nas/_
[\[19b.4\]]lus thams cad kyi rlung gi lam gyi rjes su 'brang ba'i sems kyi rta mngon du phyogs par byas la rus sbal gyi lus bskum pa dang lce yis chu btung ba'i tshul du rlung slar sdud pa'i sbyor bas yid nang du phyogs par bya ste/_rang gi lha dang /_gnyis su med par shin tu bsgoms pa'i gzugs
[\[19b.5\]]kyis bdag khyab par byas la dran pa dang rlung 'byung ba'i lam bkag ste/_brjod par bya ba'i sgra la dmigs shing sems bzung nas dbugs dbyung ba'i mtha' 'am/_gsang sngags kyi mtha'i bar du gsang sngags 'don pa byas la/_yang de bzhin du rlung gi lam gyi rjes su 'brang ba'i
[\[19b.6\]]sems phyir phyogs par byas la/_de bzhin gshegs pa la sogs pa gsum la bltas nas slar bsdus te/_de bzhin du gsang sngags kyi sgra la dmigs pa'i bzlas brjod byas pa yang de bzhin du 'byung ba dang slar bsdu ba'i tshul gyis ji tsam 'dod pa'i bar du bzlas brjod bya'o/_/
[\[19b.7\]]de ltar gsang sngags brjod pa'i cho ga gang dang po la dmigs pa gsum gsungs pa ni de bzhin gshegs pa dang de'i nang na gnas pa'i gsang sngags dang bcas pa'i zla ba'i dkyil 'khor la dmigs pa'i bye brag go/_/gsang sngags zlos pa'i cho ga gnyis pa la ni dmigs pa
[\[20a\]]
[\[20a.1\]]gnyis te/_bdag gi snying ga'i zla ba'i dkyil 'khor dang /_de'i nang na gnas pa'i gsang sngags kyi yi ge'i phreng ba'o/_/rim pa gsum pa la ni bzlas brjod bya ba'i gsang sngags kyi sgra la dmigs pa ste/_bzlas brjod gsum gyi bye brag go/_/bzlas
[\[20a.2\]]brjod kyi de kho na nyid dang /_bdag gi de kho na nyid dang /_rig sngags kyi de kho na nyid kyi mtshan nyid rig sngags dang gsang sngags kyi thabs chen po bshad zin to/_/da ni rig sngags dang gsang sngags kyi dngos grub kyi lam 'di nyid yin gyi gzhan ni ma yin te/_/thun mong ma yin pa'i rgyu yin
[\[20a.3\]]par bstan pas ji skad smos pa'i mtshan nyid rig sngags dang gsang sngags kyi thabs 'di la nan tan bstan par bya ba'i phyir ro/_/rig sngags de nyid ma lus dang /_/bdag gi de nyid cho ga dang /_bzlas brjod de nyid chog shes na/_/mis ni dngos grub thob par 'gyur/_/de la bzlas brjod kyi
[\[20a.4\]]de kho na nyid mchog ces bya ba ni bzlas brjod kyi yan lag la dmigs pa'i mtshan nyid gong du smos pa gang yin pa de la bzlas brjod kyi de kho na nyid ces bya ba ste/_bzlas brjod kyi yan lag bzhi ma yin pa las dam par gyur pas na mchog go/_/de bas na de shes na dngos grub thob po zhes bya
[\[20a.5\]]ba dang 'brel to/_/'o na bzlas brjod kyi de kho na nyid rab tu nan tan byas nas zhes smra bar rigs so/_/gang gi phyir zhe na nan tan ma byas par shes pa tsam gyis 'bras bu yod pa mi snang ngo /_/dper na 'jig rten na rmos dang tshong gi cho ga shes kyang nan tan ma byas na de'i 'bras bu dang ldan par mi
[\[20a.6\]]snang ste de ni mi rigs pa'o/_/de la nyes pa med de 'bras bu la rgyu btags te/_bstan par dgongs pa'am/_nan tan la sogs pa'i mtshan nyid du brjod par dgongs pa'o/_/rig sngags de nyid ma lus dang /_/zhes bya ba ma lus dang zhes smos pa ni rig sngags rnam pa drug gi de kho
[\[20a.7\]]na nyid yongs su shes par bstan to/_/bdag gi de nyid cho ga yang /_/zhes bya ba ni cho ga'i tshig smos pas 'di skad bstan te/_bdag gi de kho na nyid kyi cho ga smos pas rnam par dpyad kyi bdag gi de kho na nyid des thob par gyur pa la ni mi bya'o/_/de ci'i phyir zhe na/_bdag gi de kho na nyid
[\[20b\]]
[\[20b.1\]]gnyis su med pa'i ye shes kyi mtshan nyid sngar smos pa de nyid thob na sangs rgyas su gyur pa nyid yin pas/_de la bzlas brjod bshad ci dgos/_/zhes dgongs pa'o/_/da ni bzlas brjod la mi ltos par bsam gtan 'ba' zhig las ji ltar 'dod pa'i dngos grub dang /_rnal 'byor
[\[20b.2\]]dang thar pa thob pa'i cho ga bya ba bstan par bya ste/_de'i phyir gsang sngags kyi bsam gtan gyi gnas bstan pa'i phyir/_dben pa'i skyed mos tshal dang ngogs/_/phug dang ri bo nags tshal du/_/brtul zhugs gnas sam sdom pa yis/_/sngags pa bsam gtan byed cing gnas/_/zhes
[\[20b.3\]]bya ba gsungs so/_/de la bsam gtan gyi gnas bstan pa'i dgongs pa ni/_/'di ltar gnas rnam pa gnyis te/_lus dben pa dang /_sems dben pa'i rgyu'i bye brag go/_/de la bzlas brjod la ni pad+ma'i mtsho dang /_ri dang phug la sogs pa'i mtshan nyid yon tan gang yang rung ba
[\[20b.4\]]dang ldan pa'i gnas kyi bye brag tu yang las dang dngos grub kyi rjes su mthun par bya ba'i phyir gnas 'cha'o/_/bsam gtan la ni lus dben pa dang /_sems dben pa'i rgyu gnyis ka dang ldan pa nyid kyis gnas su gnas par rigs te/_de bas na de gnyis ka'i yon tan gyi rgyu
[\[20b.5\]]dang ldan pa nyid/_dben pa'i skyed mos tshal la sogs pa bsam gtan gyi skabs su bstan to/_/bzlas brjod kyi gnas ni de dag nyid dang gzhan dang gzhan dag kyang rgyud 'di'i sngon rol du gsungs par blta'o/_/bsam gtan byed cing zhes bya ba ni nye ba'i mtshan nyid de ting nge 'dzin
[\[20b.6\]]bsgoms pa la yang blta bar bya'o/_/brtul zhugs ni rab tu byung ba dang /_rig sngags kyi brtul zhugs la sogs pa'o/_/sdom pa ni gso sbyong la sogs pa'i mtshan nyid do/_/bsam gtan byed cing zhes gsungs pa de yang /_bsam par bya ba ni 'dir lha'i rang bzhin de de bas na de nyid
[\[20b.7\]]brtag par bya'o/_/de la lha'i rang bzhin rnam pa gsum ste/_'di ltar gzugs kyi sku'i bdag nyid kyi lha'i rang bzhin dang /_sgra'i bdag nyid kyi lha'i rang bzhin dang /_don dam pa'i lha'i rang bzhin no/_/de'i gzugs kyi bdag nyid kyi lha'i rang bzhin yang rnam pa gnyis te/_gcig ni
[\[21a\]]
[\[21a.1\]]mig la sogs pa'i yan lag gi dbyibs kyi rang bzhin no/_/gnyis pa ni phyag rgya'i rang bzhin no/_/sgra'i rang bzhin gyi lha'i bdag nyid la yang rnam pa gnyis te/_gcig ni yi ge'i mtshan nyid do/_/gnyis pa ni sgrar brjod pa'i rang bzhin no/_/sgrar brjod pa'i
[\[21a.2\]]rang bzhin de yang rnam pa gsum ste/_gcig ni rkan dang mchu la sogs pa'i rtsol bas bskyed pa shub bu la sogs par bzlas brjod byed pa'i sgra'i rang bzhin no/_/gnyis pa ni yid kyis spyir gsang sngags 'don pa'i rang bzhin no/_/gsum pa yang gsang sngags kyi yi ge re re
[\[21a.3\]]nas sems pa'i bdag nyid rnam par rtog pa'i rang bzhin no/_/don dam pa'i lha'i rang bzhin yang rnam pa gnyis te/_de la gcig ni chos kyi dbyings kyi rang bzhin no/_/de las gzhan pa ni de la dmigs pa snang ba med par rnam par mi rtog pa'i ye shes kyi rang bzhin no/_/de ltar
[\[21a.4\]]lha'i rang bzhin thams cad kyi bye brag 'di dag gi bzlas brjod kyi yan lag bzhi'i cho ga la lha'i de kho na nyid dang /_bzlas brjod kyi mtha'i bar du ji ltar dpyad par bya ba de dag ni bshad zin to/_/bzlas brjod la mi ltos par bsam gtan las gsang sngags kyi 'bras bu 'dod pas ni/_rang
[\[21a.5\]]bzhin gsum 'og nas 'chad pa'i rim pas ji ltar srid par bsam gtan du bya'o/_/de la/_gcig ni ji skad smos pa sgra/_/zhes bya ba lha'i bye brag gi bdag nyid gsang sngags kyi yan lag gi bye brag gi yi ge rnams so sor yid kyis rnam par brtags pa'i bsam gtan gyi rang bzhin no/_/gnyis
[\[21a.6\]]pa ni rig sngags de nyid kyi tshig tu smra ba'i yi ge sgra'i rang bzhin no/_/gsum pa ni yongs su dag pa gnyis su med pa'i ye shes kyi yul chos kyi dbyings kyi rang bzhin no/_/de la rang bzhin gsum po ji ltar srid pa de'i bsam gtan gyi sbyor ba dang bsam gtan gyi 'bras bu bstan pa'i phyir/_
[\[21a.7\]]gsang sngags me gnas dngos grub ster/_/sgra gnas rnal 'byor ster ba dran/_/sgra mthar thar pa ster ba nyid/_/'di dag de nyid gsum po yin/_/zhes gsungs so/_/de la/_gsang sngags me gnas dngos grub ster/_/sgra gnas rnal 'byor ster ba dran/_/zhes bya ba'i tshig
[\[21b\]]
[\[21b.1\]]gnyis kyis ji ltar srid pa'i lha'i rang bzhin gnyis kyi bsam gtan gyi sbyor ba las dngos grub mchog dang /_sems mnyam par gnas pa'i mtshan nyid rnal 'byor 'grub par bstan to/_/sgra mthar thar pa ster ba nyid/_/ces bya ba des kyang chos kyi dbyings kyi rang bzhin gyi lha'i bsam
[\[21b.2\]]gtan gyi thar pa thob pa bstan to/_/sbyor ba gsum gyi bsam gtan de dag ni kun rdzob yin yang ji skad du smos pa'i 'bras bu thob pa las gzhan du mi 'gyur pas na/_'di gsum char yang de kho na nyid gsum du gsungs so/_/bzlas brjod la sogs pa'i de kho na nyid bstan pa la yang
[\[21b.3\]]dgongs pa 'di nyid yin par shes par bya'o/_/de dag gis don 'di dag ji ltar bstan pa de yang gleng ba la 'grel pa'i tshigs bcad bshad pas de ma thag tu 'og nas bstan par bya'o/_/de la yang bzlas brjod kyi cho ga gong du smos pa bzhin du gsang sngags kyi bsam gtan gyi cho ga la
[\[21b.4\]]yang bdag gi de kho na nyid shin tu bsgoms shing sgra zhes bya ba lha'i sgra snang ba dang /_gnyis su med par mos par byas la de bsgom par 'dod de/_de bas na thog ma nyid du bdag gi de kho na nyid sngar gsungs pa'i mtshan nyid tshigs su bcad pa 'dis bshad pa/_mi 'byed las byung dngos po
[\[21b.5\]]rnams/_/blo can gyis ni bdag la bsdam/_/sngags pa yan lag 'das pa gnas/_/zhen pa med par bsam gtan bya'o/_/zhes gsungs so/_/de la sngags pas bsam gtan bya'o/_/bsam mo zhes bshad pa ci zhig bsdam par zhe na/_mi 'byed las byung dngos po rnams/_/
[\[21b.6\]]bsdams nas zhes bya ba gsungs so/_/de la mig la sogs pa'i dbang po'i rnam par shes pas mi 'byed pas na mi 'byed pa ste yid do/_/de la mtshungs par ldan pa'am/_de'i rgyus gang 'byung zhing skye ba de rnams mi 'byed pa las byung ste/_sems dang sems las byung
[\[21b.7\]]ba'i mtshan nyid de rnams bsdams nas zhes bya ba dang 'brel to/_/de dag bsdams pa yang kun nas dkris pa'i ngo bor mi skye ba ste/_ji skad smos pa'i mtshan nyid bsdams pa de yang gang du bsdam zhe na/_bdag la zhes bya ba gsungs te/_yid la zhes bya ba'i don to/_/des 'di skad du
[\[22a\]]
[\[22a.1\]]gsungs par 'gyur te/_ji skad du gsungs pa'i mtshan nyid snang ba med pa gnyis su med pa'i bdag gi de kho na nyid mngon du byed pas kun nas dkris pa de dag mi 'byung zhing /_bag chags su gnas pa'i mtshan nyid ni bsdams pa'o/_/de'i gzhi yang yid kyi
[\[22a.2\]]rang bzhin bdag gi de kho na nyid yin pa'i phyir/_bdag la zhes bya ba gsungs so/_/blo dang ldan pa zhes bya ba ni shes rab dang ldan na de kho na nyid brtag nus par 'gyur ro zhes bya ba'i tha tshig go/_/yan lag 'das la gnas zhes bya ba ni 'di snyed cig go zhes yongs su chad par yan
[\[22a.3\]]lag tu dbye zhing bgrang du yod pa ni yan lag ste/_mig dang rna ba la sogs pa'i yan lag rnams la bya'o/_/sngags pa gang gis yid la mi byed pa'i sgo nas sam/_chos bdag med par sgrub pa'i rigs pas sun phyung ste/_yan lag de dag las 'das shing rgal ba dang /_
[\[22a.4\]]yongs su btang ba de ni yan lag las ma 'das pa ste/_yan lag las 'das pa zhes bya ba'i don 'di la yan lag las 'das par gyur nas gnas pa ni/_yan lag 'das la gnas pa ste/_snang ba med pa'i ye shes gsal ba las ma langs zhes bya ba'i don to/_/de ltar
[\[22a.5\]]bdag gi de kho na nyid la gnas pas sgra zhes bya ba'i lha'i rang bzhin dang /_chos kyi dbyings kyi lha'i rang bzhin bsam par bya'o zhes bstan pa'i phyir/_bsam gtan bya'o zhes gsungs so/_/ji ltar bsam gtan bya zhe na/_zhen pa med par zhes gsungs te/_zhen cing
[\[22a.6\]]chags pa dang bral ba gang yin pa de ni zhen pa med pa ste/_'dis kyang bsam gtan du bya ba'i dngos po la mngon par chags pa dgag pa gsungs te/_mngon par chags pa dgag pa de yang shes rab kyi snang ba'i sgo nas bdag gi de kho na nyid rnam par bcad pa nyid la dgag par
[\[22a.7\]]rig par bya'o/_/ci'i phyir zhe na/_bsam gtan du bya ba la chags na gong nas gong du chos rnam par 'byed par mi 'gyur bas/_khyad par mi thob par 'gyur ba'i phyir ro/_/kun rdzob kyi lha'i de kho na nyid kyi mtshan nyid la bsam gtan du bya ba la ni de la mngon par chags par 'dod pa
[\[22b\]]
[\[22b.1\]]nyid pas zhen pa med par bya zhes bya ba'i dgag pa de la dgongs par ni de la mkhas pa rnams kyis mi blta'o/_/de la de lta bu'i bdag gi de kho na nyid la gnas nas lha'i de kho na nyid mngon du bya ste/_sgra zhes bya ba'i lha'i de kho na nyid mngon du bya ba'i phyir/_sgra zhes bya ba phreng bar sbyar/_/
[\[22b.2\]]yi ge brgyus pa mi 'gyur rnams/_/dril bu'i sgra bzhin ma chad par/_/yid la zhen par sems pa na/_/zhes bya ba la sogs pa gsungs te/_/'dis kyang snang ba med pa'i ye shes kyi mtshan nyid bdag gi de kho na las ldang ba dang /_gsang sngags kyi sgra'i rnam pa'i lha'i rnal
[\[22b.3\]]'byor bstan te/_'dir yang bdag gi de kho na nyid rnam par mi rtog pa snang ba med pa'i mtshan nyid kyi phyi nas thob pa'i sgra'i bdag nyid kyi lha'i de kho na sgra'i rnam par rtog pa lhan cig tu skyes pa nyan pa dang chu dang 'o ma bzhin du sgra dang gcig tu gyur par sems pa'i rnal 'byor gyis
[\[22b.4\]]gsal bar rab tu snang ba rnam gyur pa de na/_sngags pa de sgra'i bdag nyid kyi lha'i sbyor ba la gnas par gyur pa de bstan to/_/de la sgra zhes bya ba yi ge rnams phreng bar sbyar ba sems pa na zhes bya ba dang sbyar te/_de bas na yi ge rnams phreng bar sbyar zhes bya ba ni gsang sngags kyi yi ge'i
[\[22b.5\]]sgra gcig brgyud par ma chad pa'i mtshan nyid bsam gtan du bya ba la sbyar nas zhes bya ba ste/_bkod nas zhes bya ba'i tha tshig go/_/phreng bar sbyar bar zhes spyir gsungs te/_de bas na sgra zhes bya ba bye brag tu bstan to/_/sgrar snang ba gsang sngags kyi yi ge'i sgra gcig nas gcig tu
[\[22b.6\]]brgyud pa'i mtshan nyid ces bya ba'i tha tshig go/_/kha cig tu sgra'i tshig ni yi ge la yang sbyar mod kyi 'on kyang 'dir gsang sngags kyi sgra nyid du rig par bya ste/_dril bu'i sgra bzhin rgyun mi 'chad par zhes 'og nas 'chad pa'i phyir te/_dril bu'i sgra ltar sgra 'byung ba yi ge'i mtshan nyid
[\[22b.7\]]kyi sgra la mi srid pa'i phyir ro zhes dgongs pa'o/_/bsam gtan du bya ba'i gsang sngags kyi yi ge'i sgra gcig nas gcig tu 'byung ba'i mtshan nyid sgra zhes bya ba'i phreng ba sbyar ba ni gsang sngags kyi yan lag gi yi ge'i sgra rgyun mi 'chad par rab tu snang bar 'dod pas na/_yi ge brgyus pa zhes
[\[23a\]]
[\[23a.1\]]gsungs so/_/de la yi ge rnams brgyus pas na yi ge brgyus pa ste/_phreng ba zhes bya ba dang sbyar ro/_/des kyang yi ge brgyud pa'i phreng ba bkod pa'i mtshan nyid de nyid sbyar nas zhes bya ba 'dis bstan mod kyis nges par bya ba'i phyir yang brjod par bya ste/_de bas na mi 'gyur
[\[23a.2\]]zhes bya bas bye brag tu bstan to/_/brgyus pa de mi 'gyur ba ni rang bzhin mi 'gyur zhing mi g.yo ba'i ngang tshul can gsang sngags kyi yi ge'i sgra rgyun ma chad par rab tu snang ba zhes bya ba'i tha tshig go/_/yang yi ge'i sgra de dag nyid gcig nas gcig tu 'byung ba'i mtshan nyid kyi phreng ba bye brag tu
[\[23a.3\]]bstan pa'i phyir/_dril bu'i sgra bzhin ma chad par/_/zhes bya ba gsungs so/_/de la dril bu'i sgra ni gang rna lam du sgra bsgrags pa'i phyi rol gyi dril bu'i sgra 'dra bar lhan cig skyes pa rgyun mi 'chad par yi ge'i sgra'i rgyun mngon par mi gsal ba de 'dir 'dod do/_/de bas na de lta bu'i dril bu'i sgra
[\[23a.4\]]bzhin du rgyun mi 'chad pa dang 'brel ba'i yi ge'i sgra gcig nas gcig tu 'byung ba'i phreng ba la zhen pa med par bsam gtan du bya'o zhes bya ba'i skabs dang sbyar ro/_/de dag gis ni sgra'i bdag nyid kyi lha dang mi gnyis pa'i rnal 'byor du de'i rna ba la rnam par rtog par gnas par
[\[23a.5\]]bstan to/_/de ni de lta bu'i sgra'i bdag nyid kyi lhar snang ba ting nge 'dzin gyi sbyor bas shin tu gsal bar byas nas bzlas brjod la mi ltos pa'i bsam gtan nyid kyis dngos grub thob par 'dod pas rang gi snying gar mar me'i me lce 'dra ba'i me 'bar ba'i nang du/_de'i tshig gi yig
[\[23a.6\]]'bru gcig nas gcig tu brgyud pa'i rang bzhin bsams te bsgom mo zhes bstan pa'i phyir/_yid la zhen par sems pa na/_/me yi nang gnas zhi ba ste/_/tshig rnam dag pa yan lag ldan/_/srog dang rtsol ba bkag pa'i bdag_/gnyid spangs nas ni rnam par bsam/_/zhes
[\[23a.7\]]bya ba gsungs so/_/de la sems pa na zhes bya ba ni de lta bu'i phreng ba lta bu'i de kho na nyid kyi mtshan nyid de/_bsam gtan byed pa'i tshe nyid na me la sogs pa'i rnam par rtog par bya'o zhes bya ba'i tha tshig go/_/des ni yi ger bkod pa'i sgra'i bdag nyid kyi lha sgrar rnam par rtog pa gcig
[\[23b\]]
[\[23b.1\]]nas gcig tu 'byung ba ste/_snying ga dang nye ba nyid du bsam mo zhes de skad gsungs pa yin no/_/me yi nang na gnas zhes bya ba ni snying ga'i phyogs der yang mar me'i me lce dang 'dra ba me 'bar ba'i nang na 'dug pa rnam par brtag go zhes pa'o/_/zhi ba zhes bya ba ni mi gnod pa'i rang bzhin
[\[23b.2\]]zhes bya ba'i don te/_des 'di skad du gsungs par 'gyur ro/_/de'i gnas me 'bar ba'i yi ge'i 'bru gcig nas gcig tu brgyud pa dang bcas pa de tsha ba la sogs pa reg pa'i sgo nas gnod pa'i rang bzhin ma yin pas gsang sngags kyi sgrar snang ba'i rnam par rtog pa gcig nas gcig tu 'byung
[\[23b.3\]]ba la zhi ba zhes gsungs so/_/tshig rnam par dag pa zhes bya ba ni/_gang la rkan dang mchu la sogs pa sbyar bas bskyed pa'i tshig dang yid la gsang sngags zlos pa'i mtshan nyid kyi tshig rnam par dag cing med par gyur pa de ni tshig rnam par dag pa'o/_/des 'di skad du gsungs par
[\[23b.4\]]'gyur te/_de shub bu la sogs par bzlas brjod bya ba'i sgra'i rang bzhin yang ma yin/_yid kyis bzlas brjod bya ba'i rang bzhin yang ma yin gyi gsang sngags kyi yi ge'i sgra ring por sems pa'i rnam par rtog pa'i rang bzhin no/_/med pa la gang rnam par rtog pa'i sgrar 'dogs par snang
[\[23b.5\]]ste/_ji ltar/_lto yi dri ma rnam par dag_/ces bya ba lta bu'o/_/de bas na tshig rnam par dag pa zhes bya ba tshig gi mtshan nyid rnam pa gnyis su med ces bya ba'i tha tshig go/_/yan lag ldan zhes bya ba de la yan lag gi sgra de'i tshig tu brjod pa'i yig 'bru'i phreng ba'i rang bzhin te/_yan
[\[23b.6\]]lag de dang ldan pa ni yan lag dang ldan zhing bcas pa ste/_tshig ces bya ba'i sgrar rnam par rtog pa'i phreng ba gang yin pa de yan lag dang ldan pa'o/_/des ni sgra de'i tshig gi yi ge'i 'bru'i phreng ba me 'bar ba'i nang na gnas pa de mngon par grags par rnam par brtag go zhes bya ba'i tha tshig go/_/
[\[23b.7\]]da ni de lta bu'i gsang sngags kyi sgras sems pa la zhum pa dang rgod pa spang bar bstan pa/_srog dang rtsol ba bkag pa'i bdag_/gnyid spangs nas ni rnam par bsam/_/zhes bya ba gsungs so/_/de la gong du gsungs pa'i srog dang rtsol ba bdag gi mtshan nyid sngar gsungs pa'i
[\[24a\]]
[\[24a.1\]]rim pa nyid kyis rnal 'byor pa'i rang bzhin gyi bdag gang yin pa la/_bsam gtan byed pa'i tshe bkag pa de ni/_srog dang rtsol ba bkag pa'i bdag_/ces bya'o/_/'dis kyang rnal 'byor ba'i rgod pa dgag pa gsungs te/_ci'i phyir zhe na/_dran pa dang
[\[24a.2\]]srog gi skyon ma bkag pa ni phyugs dang 'dra bar sems mnyam par gzhag pa med par nye bar zhi ba'i sems su mi 'gyur ro zhes bya ba'i don to/_/gnyid spangs nas zhes bya ba 'dis zhum pa'i phyogs su gtogs pa'i gnyid yongs su spang ba bshad pa zhum pa med pa bstan to/_/des na/_gsang
[\[24a.3\]]sngags mi gnas dngos grub ster/_zhes gang gsungs pa de bshad zin te/_gang gi phyir zhe na/_yid kyi bsam pa mer rnam par rtog pa ni me ste/_der tshig gi yi ge phreng ba dang bcas pa ji skad gsungs pa'i mtshan nyid kyi gsang sngags kyi sgra bsam par bya ba'i bsam gtan
[\[24a.4\]]zhes bya ba yi ge dang bcas pa'i gsang sngags kyi sgra'i mtshan nyid kyi gsang sngags de la gnas pas na/_me la gnas zhes bstan to/_/bsam gtan 'di yi 'bras bu yang /_/sgra la dmigs pa'i bsam gtan ni/_/'ba' zhig byas pa nyid kyis kyang /_/dngos po kun gnas
[\[24a.5\]]dam pa'i dpal/_/grub pa'i skyes bu thob par 'gyur/_/zhes 'og nas 'byung ste/_de nyid du bshad par bya'o/_/bsam gtan 'di'i sbyor ba'i rim pa yang 'di'o/_/de la thog ma nyid du gnyis su me dpa'i ye shes kyi mtshan nyid bdag gi de kho na nyid mngon du byas nas/_de'i rjes la
[\[24a.6\]]thob pa'i sgra'i bdag nyid kyi lha'i de kho na nyid du rnam par rtog pas bdag bsgos te sgra de snying ga'i phyogs na gnas pa'i me 'bar ba'i nang na 'dug cing de'i yi ge'i phreng ba gnas par srog dang rtsol ba bkag ste/_nyin re bzhin bsam gtan du bya ba ni/_ji skad du bru ba mi tsha ba la sogs pa phyi dang nang gi
[\[24a.7\]]mtshan ma byung nas bdag nyid ji ltar bsams pa sgrub nus par gyur gyi bar du'o/_/me la gnas pa'i gsang sngags kyi yi ge'i sgra'i bsam gtan 'di yang yan lag bzhi'i bzlas brjod byed pas kyang bzlas brjod kyi mjug gam gzhan du yang rung ste/_gsang sngags kyi mthu bskyed
[\[24b\]]
[\[24b.1\]]pa dang /_sems mnyam par gzhag pa'i phyir sbyar bar bya'o/_/zhes de la mkhas pa dag smra'o/_/da ni/_sgra gnas rnal 'byor ster bar dran/_/zhes gang gsungs pa de brtag par bya ste/_de la sgra ni ji skad du gsungs pa'i sgra'i bdag nyid kyi lha'i rang bzhin no/_/sgra tsam po de la
[\[24b.2\]]brjod par bya ba'i tshig gi rang bzhin dang /_/yi ge yongs su spangs pa nang gi brjod pa tsam rnam pa dang bcas pa'i yid kyi rang bzhin du gang gnas pa gsang sngags kyi don gyi rang bzhin de dag ni sgra la gnas pa'o/_/dran pa ni bsam pa ste/_rnal 'byor ster bar 'gyur ro zhes bya ba'i don
[\[24b.3\]]to/_/de la rnal 'byor ni skabs 'dir yid yengs pa brtul la/_ma yengs kyi bar du bsam gtan bya ba'i sgra'i yul la gang rtse gcig tu 'jug pa ste/_bsam gtan bya ba'i sgra'i dbyangs dang yid du sbyor ba ni rnal 'byor ro zhes sgra'i don bshad pa'i phyir te/_de bas na kha cig gis
[\[24b.4\]]rnal 'byor ni sems 'jug pa bkag pa'o zhes smras pa dang /_de bzhin du srog ces bya ba'i rlung legs par bkag pa ni rnal 'byor ro zhes gang smras pa de yang bshad par gyur te ji ltar sgra gcig pu la dmigs pa'i yid ni gang la nyon mongs pa dang nyon mongs pa med pa'i rnam par shes
[\[24b.5\]]pa 'jug pa de dag re zhig dogs pa med par bkag par 'gyur ro/_/de bzhin du yid rtse gcig tu gyur pa nyid la ni srog ces bya ba'i yid kyi rnam par shes pa'i gnas rlung gzhan du mi 'jug ste/_de bas na sems rtse gcig tu gyur na rlung bkag par don gyi dbang gis 'gyur ro/_/de
[\[24b.6\]]ltar/_sgra gnas rnal 'byor ster bar dran/_/zhes bya ba ste bstan pa'i phyir/_snying gar gnas pa phra ba ni/_/dri med zla ba'i dkyil 'khor te/_/de nang rab tu zhi ba yi/_/me lce rab tu 'od bzang ba/_/mi 'gyur gzhi ni der bzhag nas/_/der 'dug nas ni sgra bsam mam/_/mi
[\[24b.7\]]'gyur ba la yi ge gzhag_/sgra nyid 'ba' zhig bsam par bya/_/zhes bya ba gsungs so/_/des 'di skad gsungs te/_de ltar snang ba med pa'i bdag gi de kho na nyid la gnas pa nyid kyi snying ga na zla ba'i gzugs kyi nang na 'dug pa'i me lce'i nang na lha'i gzhi'am/_zla ba'i dkyil
[\[25a\]]
[\[25a.1\]]'khor 'ba' zhig la yi ge'i 'bru'i phreng ba rab tu brtags la/_cung zad tsam zhig ting nge 'dzin gyis rab tu gsal bar byas te/_de'i rnam pa yang spangs la ji skad smos pa'i sgra'i dbyangs tsam 'ba' zhig bsam gtan du bya'o zhes bya ba ni bsdus pa'i don to/_/
[\[25a.2\]]yan lag gi don bshad par bya ste/_de la phra bzla ba'i dkyil 'khor zhes pa ni sdug cing rgya che ba'i skyon spangs pa'i zla ba ni phra ba ste/_de lta bu bsgoms na rnal 'byor pa'i snying gar gnas shing sems mnyam par gnas par mi 'gyur ba'i phyir ro/_/dri ma med pa zhes bya ba ni rab tu 'od
[\[25a.3\]]gsal zhing mdangs can du bsgom par bya ba bstan pa'o/_/mi 'gyur gzhi ni der bzhag nas/_/zhes bya ba mi 'gyur ba ni gsang sngags kyi yi ge'i gzhi ste/_gnas kyi sgo nas lha'i gzugs kyi sku la gzhi zhes bya'o/_/mi 'gyur ba'i gzhi rang gi lha'i sku bzhag nas zhes bya ba ni
[\[25a.4\]]zla ba'i dkyil 'khor la gnas pa'i me lce de la bsams nas zhes bya ba'i tha tshig go/_/de ltar gang gnas pa'i lha mi 'gyur ba'i gzhi zhes bya ba la ci lha de nyid kyi gzugs bsam pa'am/_'on te gzhan 'ba' zhig bsam pa bye brag tu ma phye bas de bstan pa'i phyir/_sgra bsam
[\[25a.5\]]mo zhes bya ba gsungs te/_sngar bshad pa'i sgra'i mtshan nyid bsam zhing bsgom mo zhes bya ba'i don to/_/des 'di skad bstan par 'gyur te/_sngar zla ba'i dkyil 'khor gyi nang na gnas pa'i me lce de la lha'i sku bsam gtan du byas nas phyis bsgom pa de btang ste/_sgra 'ba'
[\[25a.6\]]zhig bsam gtan du bya'o/_/dbugs dbyung ba'i tshe yang sems kyis kyang /_/lha'i sku la dmigs par bya'o zhes bstan to/_/'dis kyang bzlas brjod kyi yan lag bzhi la dmigs pa'i sbyor ba las me la gnas pa'i gsang sngags la dmigs pa bye brag tu bstan to/_/de
[\[25a.7\]]ltar ci mngon zhe na/_bzlas brjod kyi yan lag bzhi la de bzhin gshegs pa dang /_zla ba'i dkyil 'khor dang /_gsang sngags kyi yi ge'i phreng ba dang gsum cig car dmigs pa dang /_nang du yang zla ba'i dkyil 'khor dang /_yi ge'i phreng ba gnyis dmigs pa'am/_
[\[25b\]]
[\[25b.1\]]gsang sngags kyi sgra brjod cing bsam gtan du bya ba zlos pa pos gsang sngags brjod pa'i tshe cig car bya ba sngar bstan to/_/de bzhin du me la gnas pa'i gsang sngags la dmigs pa'i sbyor ba la yang me lce'i nang na 'dug pa'i yi ge phreng ba dang bcas pa'i gsang sngags kyi sgra dang /_
[\[25b.2\]]me la sogs pa gsum char dus gcig tu dmigs pa bstan pa/_yid la zhen par sems pa na/_/me yi nang gnas zhi ba ste/_/tshig rnams dag pa yan lag ldan/_/zhes bya ba gsungs te/_me'i mtshan nyid dang /_gsang sngags kyi yi ge dang bcas pa'i gsang sngags
[\[25b.3\]]kyi yi ge'i phreng ba'i sgra la dus gcig tu dmigs nges pa'i phyir ro/_/'dir ni mi 'gyur ba'i gzhi sngar bzhag nas phyis sgra bsgom mo zhes bya ba'i phyi ma'i dus bstan pa'i tshig gis ni sgra bsgom pa'i tshe gsang sngags mi 'gyur ba'i gzhi yongs su btang ba gsungs so/_/de bzhin du
[\[25b.4\]]gzhung gzhan dag las kyang sgra'i bsam gtan byed pa'am/_rlung gis reg pa'i bsam gtan byed pa'i tshe/_gzugs la dmigs na sems g.yeng bar 'gyur ro zhes gsungs so/_/sgra'i bsam gtan nyid rnam pa gzhan du bya ba yang /_mi 'gyur ba la yi ge gzhag_/
[\[25b.5\]]sgra nyid 'ba' zhig bsam par bya/_zhes gsungs te/_snang ba med par rnam pa gcig par gnas pa na rgyun du 'jug kyang rang bzhin mi 'gyur bas na mi 'gyur ba zhes bya ste/_byang chub kyi sems la bya'o/_/de bas na de'i mtshan mar gyur ba zla ba'i dkyil 'khor la yang mi 'gyur
[\[25b.6\]]ba zhes bya ste/_zla ba'i dkyil 'khor mi 'gyur ba de la gsang sngags kyi yi ge'i 'bru'i rang bzhin rnams bzhag ste bsgoms nas sgra 'ba' zhig bsam mo zhes bya ste snga ma bzhin du sgra'i dbyangs tsam 'ba' zhig bsam mo zhes bya ba'i tha tshig go/_/'dis kyang snga ma'i
[\[25b.7\]]sgra'i bsam gtan gyi sbyor ba las bye brag tu bstan to/_/de ltar ci mngon zhe na snga ma ni rang gi lha'i sku de sems ngal bso ba'i phyir bsam gtan du byas nas phyis sgra'i dbyangs 'ba' zhig la dmigs pa gsungs so/_/'dir ni yi ge'i 'bru rnams kyi rang bzhin 'ba' zhig sems
[\[26a\]]
[\[26a.1\]]ngal bso ba'i phyir zla ba'i dkyil 'khor la bsams nas phyis sgra'i bsam gtan bya'o zhes dgongs so/_/sgra'i bsam gtan gyi sbyor ba yang phreng ba'i gsang sngags kyi yi ge re re'i sgra lus thams cad kyi rlung slar sdud pa dang /_lhan cig tu yid kyis rnam
[\[26a.2\]]par brtag cing bya'o/_/da ni me la gnas pa la sogs pa sgra'i bsam gtan gyi 'bras bu gang yin pa de bstan pa/_sgra la dmigs pa'i bsam gtan ni/_/'ba' zhig byas pa nyid kyis kyang /_/dngos po kun nas dam pa'i dpal/_/sgrub pa'i skyes bus thob par 'gyur/_/
[\[26a.3\]]zhes bya ba gsungs so/_/de la 'ba' zhig ces bya ba ni bzlas brjod la mi ltos pa'i bsam gtan 'ba' zhig gis so/_/sgra la dmigs pa zhes bya ba ni gong du dmigs pa'i rim pas sgra rig cing sgra'i rjes su song ba ste/_sgra la dmigs pa zhes bya ba'i tha tshig go/_/sgrub pa'i
[\[26a.4\]]skyes bu zhes bya ba ni nye bar bstan pa ste/_bud med kyis kyang 'thob pa'o/_/dngos po kun gnas dam pa'i dpal/_/zhes bya ba ni lha'i dang lha'i ma yin pa'i sems can thams cad kyi dngos po la gnas pa'i dpal longs spyod thob pa ste/_ji ltar 'dod pa'i dngos grub sgrub nus par
[\[26a.5\]]'gyur ba lha'i dang lha'i ma yin pa'i dpal sbyor ba las 'byung ba dang /_sbyor ba ma yin pa las byung ba gsang sngags kyi rnal 'byor gyi mthus thob par 'gyur ro zhes dgongs pa'o/_/dpal de yang yid bzhin gyi nor bu dang /_bum pa bzang po dang /_dpag bsam gyi shing dang /_ral gri
[\[26a.6\]]la sogs pas sbyor ba'i dngos grub longs spyod kyi mtshan nyid dang /_de bzhin du phra ba dang che ba la sogs pa dbang phyug gi yon tan brgyad pa'i mtshan nyid do/_/dam pa'i dpal zhes bya ba dam pa'i sgra'i khyad par ni rnal 'byor gyi mthus thob pa'i dpal te/_brtan pa dang zil gyis mi non
[\[26a.7\]]pa nyid dang /_nyon mongs pa'i gdung ba la sogs pa thul ba'i yon tan gyi tshogs la longs spyod byed par bstan pa'i phyir ro/_/da ni/_sgra mthar thar pa ster ba nyid/_/ces gsungs pa de brtag par bya'o/_/de la gong du smos pa'i sgra'i mtha' ni sgra med pa ste/_gsang sngags
[\[26b\]]
[\[26b.1\]]kyi sgra tsam la gnas pa yongs su btang ba ni sgra'i mtha'o/_/sgra'i mtha' der gsang sngags kyi chos kyi sku'i rang bzhin du gnas pa rnam par thar pa ster ba dran pa ni bsams pa'o/_/'di skad du gsungs par 'gyur te/_sgra'i gnas skabs kyi yongs su btang bas gnyis su med pa'i rnam
[\[26b.2\]]par bsgoms na/_rang gi rnam par rtog pa las byung ba'i nyon mongs pa dang /_shes bya'i sgrib pa la sems grol bar 'thob bo zhes bya ba'o/_/chos kyi sku stong pa nyid kyi mtshan nyid de yongs su dag pa dang /_yongs su ma dag pa'i sems can spyi'i thun mong yin mod kyi 'on kyang gsang sngags
[\[26b.3\]]kyi ngo bo'i rang bzhin du gnas pa de mngon du gyur par bya'o/_/gang gi phyir zhe na/_gsang sngags kyi spyod pa la zhugs pa'i rnal 'byor pa rnams kyi gsang sngags yan lag tu gyur par snang ba dang /_sgra zhes bya ba dang /_yid kyi dang /_tshig rnam par dag pa'i gnas skabs yongs su
[\[26b.4\]]btang ba'i rim pas chos kyi sku de mngon du gyur par bya'o/_/de bas na sgra'i mtha' chos kyi dbyings kyi rang bzhin bsgoms na thar pa ster ro zhes gsungs so/_/rnam pa 'di lta bu'i tshig dpyad pa la rnam pa du mar rgol ba dang /_lan ldon pa'i yul la bdag cag lta bu'i blo 'phror
[\[26b.5\]]btub mod kyi ha cang 'phros pa ci zhig bya/_btang la skabs nyid brtag par bya'o/_/gsang sngags kyi sgra'i rnam pa yid kyi rnam par rtog pa'i rang bzhin sgra'i ngo bo nyid kyi gnas skabs de yang rnam pa gsum gyis gtang bar bya ba ni gnas yongs su gtang ba dang /_de mngon par
[\[26b.6\]]'byed pa yongs su gtang ba dang /_rang bzhin yongs su gtang ba'o/_/de la gnas ni gzugs kyi yan lag gi gnas skabs te/_de la gnas pa gsang sngags kyi sgra tsam nyid la rnam par rtog pa'i rang bzhin la 'jug pa'i phyir ro/_/mngon par byed ba ni yid kyis dang shub bur
[\[26b.7\]]bzlas brjod byed pa'i sgra ste/_yid kyi rnam par rtog pa'i rang bzhin tshig tu gsal bar mngon par ston pa'i phyir ro/_/de la rang bzhin ni gsang sngags kyi yi ge'i sgrar rnam par rtog pa'i ngo bo nyid de/_yid kyis dang shub bur bzlas brjod byed pa'i sgra las gzhan pa'o/_/de bas na rnam
[\[27a\]]
[\[27a.1\]]pa gsum po des ji skad gsungs pa'i gsang sngags kyi rang bzhin gyi gnas skabs yongs su gtang ba bstan pa'i phyir/_ltos bcas yan lag gyur par snang /_/zhes bya ba la sogs pa gsungs so/_/de la/_ltos bcas yan lag gyur par snang /_/
[\[27a.2\]]zhes bya ba 'dis ni gnas yongs su gtang ba bstan to/_/sgra zhes bya ba yid kyi dang /_/zhes bya ba ni/_gsal bar mngon par byed pa yongs su gtang ba bstan pa'o/_/tshig rnam par dag pa zhes bya ba ni rang bzhin yongs su gtang ba bstan pa ste/_/de ni bsdus pa'i don to/_/yan lag gi
[\[27a.3\]]don bshad par bya ste/_de la/_/rig sngags dbang po'i yan lag spangs/_zhes bya ba ni rig sngags rnams kyi dbang po bas na/_rig sngags kyi dbang po ste/_mnyes par bya ba'i rang bzhin yin pa'i phyir/_bsgrub par bya ba'i rig sngags la bya'o/_/rig sngags zhes bya ba ni nye bar bstan pa ste/_
[\[27a.4\]]gsang sngags la yang bya'o/_/rig sngags kyi dbang po de dang 'brel ba'i yan lag spang bar bya ba ni rig sngags kyi dbang po'i yan lag spang bar bya ba ste/_spang ba yang de yin la yan lag kyang de yin pas na de skad ces bya'o/_/des ni 'di skad gsungs te/_rig sngags
[\[27a.5\]]kyi dbang po dang 'brel pa'i yan lag spang pa ni gtang bar bya ba ste/_yan lag ces bya ba'i sgra ni 'dir cha shas tsam gyi rnam grangs so/_/yang na yan lag gi tshig gnas skabs la yang bya ste/_ji ltar bdag cag gi dus 'di 'dra'o zhe'am bdag cag gi gnas skabs 'di
[\[27a.6\]]'dra'o zhes bya ba lta bu'o/_/de bas na tshig gi don 'di ltar 'gyur te/_rig sngags kyi dbang po'i spang bar bya ba'i gnas skabs sam/_cha shas ni rig sngags kyi dbang po'i yan lag spang bar bya ba ste/_rig sngags kyi dbang po'i yan lag spang bar bya ba de rgyal ba de bzhin
[\[27a.7\]]gshegs pas mkhyen pa ni rig par 'gyur ba'o/_/rig sngags kyi dbang po'i yan lag spang bar bya ba'ang ci 'dra ba zhig rgyal bas mkhyen zhe na/_ltos bcas yan lag gyur par snang /_sgra zhes bya ba yid kyi dang /_/tshig rnams dag pa zhes bya ba gsungs te/_de la ltos pa
[\[27b\]]
[\[27b.1\]]dang bcas par gyur pas na ltos pa dang bcas pa ste sngags pa'o/_/bdag gi dngos po gang la yan lag lha'i sku yan lag gi mtshan nyid kyi rang bzhin du gyur cing skyes pa de ni yan lag tu gyur pa'o/_/rig sngags kyi dbang po'i yan lag spang bar bya ba'am/_rig sngags kyi dbang
[\[27b.2\]]po'i cha shas sam/_gnas skabs spang bar bya ba gang la yan lag tu gyur ba cung zad mi gsal bar snang ba yod pa de ni yan lag tu gyur par snang ba ste/_de la/_ltos bcas yan lag gyur par snang /_/zhes de skad gsungs so/_/ltos bcas yan lag gyur bar snang ba'i rig
[\[27b.3\]]sngags kyi dbang po dang 'brel pa spang bar bya ba'i gnas skabs de/_rgyal ba de bzhin gshegs pas mkhyen to zhes bya ba'i tha tshig go/_/sngags pa srog dang rtsol ba dang dka' thub dang /_bsam gtan la sogs pa la ltos pa dang bcas pa'i yan lag tu gyur par snang ba zhes bya ba
[\[27b.4\]]rig sngags kyi gzugs kyi rnam pa dag tu gyur pa rnam par shes pa snang ba gang yin pa de ltos pa dang bcas pa yan lag tu gyur par snang ba'o/_/de yang thar pa 'dod pa bsam gtan gyi tshe/_rnal 'byor gyi mthus chos kyi dbyings kyi rang bzhin gyis lha'i cha shas la dmigs pa'i
[\[27b.5\]]tshul gyis spang bar bya'o/_/ltos pa dang bcas pa ma yin pa'i gzugs kyi yan lag gsang sngags kyi rnam par smin pa de ni sngags pa la mi srid pas/_yongs su spang bar bya ba mi rigs pa'i phyir ma smos so/_/sgra zhes bya ba la sgra ni gsang sngags shub bur bzlas brjod byed pa
[\[27b.6\]]las byung ba'i sgra de la bya ste/_rig sngags kyi dbang po yan lag spang bar bya ba rig sngags kyi dbang po'i spang bar bya'i gnas skabs gang yin pa de ni sgra zhes bya ba'i yan lag shub bur bzlas brjod byed pa'i gnas skabs la bya'o zhes bya bar dgongs pa'o/_/des ni gsang
[\[27b.7\]]sngags shub bur bzlas brjod byed pa'i rang bzhin yang grol bar 'dod pas chos kyi sku la dmigs pas spang par bya'o zhes bshad pa yin no/_/de nas yang yid las byung ba'i gsang sngags kyi sgra'i rang bzhin gyi gnas skabs kyang chos kyi dbyings la dmigs pas yongs su spang bar
[\[28a\]]
[\[28a.1\]]bya'o zhes bstan pa/_yid kyi dang zhes gsungs so/_/yid las byung bas na yid kyi ste/_rig sngags kyi dbang po'i yan lag spang bar bya zhes bya bar sbyar ro/_/de yang yid kyi bzlas brjod las byung ba'i sgra'i ngo bo nyid mnyes par bya ba'i lha'i gsang
[\[28a.2\]]sngags 'don pa'i rang bzhin gyi gnas skabs de yang grol bar 'dod pas spang bar bya'o zhes bya ba'i tha tshig go/_/tshig rnam par dag pa zhes bya ba ni rig sngags kyi dbang po'i yan lag gang la tshig rnam pa gnyis med par gyur cing rnam par dag pa de ni tshig rnam par dag pa'o/_/tshig
[\[28a.3\]]rnam par dag pa rig sngags kyi dbang po'i yan lag spang bar bya ba rgyal bas mkhyen zhes bya ba ni yid kyi rnam par rtog pa'i rang bzhin yid kyi dang /_shub bur bzlas brjod byed pa'i ngo bo nyid dang bral ba rig sngags kyi dbang po'i gnas skabs gang yin pa de yang grol bar 'dod pas
[\[28a.4\]]chos kyi sku la dmigs pas spang bar bya zhes de skad bstan par 'gyur ro/_/yang na tshigs su bcad pa de nyid kyi don 'di ltar bshad par bya ste/_ltos pa dang bcas pa dang /_yan lag tu gyur par snang ba dang /_sgra zhes bya ba dang /_yid kyi dang /_tshig rnam par dag pa'i
[\[28a.5\]]yan lag dag_/kye rig sngags kyi dbang po spang bar byas nas/_rig pa mkhas pa gsang sngags kyi don rnam par dbye ba la mkhas pa'i de bzhin gshegs par 'gyur ro zhes bya ba'i tha tshig go/_/de la grol bar 'dod pas rags rim gyis spang ba'i rim pa ni 'di lta ste/_slar
[\[28a.6\]]sdud pa dang /_dka' thub dang /_bsam gtan dang /_srog dang rtsol ba la sogs pa byas nas/_rang gi lha'i gzugs brnyan la dmigs pas rab tu sbom pa'i ting nge 'dzin brtan par byas la/_shub bur bzlas brjod byed pa'i gsang sngags kyi sgra la dmigs pa'i ting nge 'dzin
[\[28a.7\]]rab tu rags pa la dmigs pa yongs su spangs nas rags pa'i ting nge 'dzin brtan par bya'o/_/rags pa la dmigs pa de yang phra ba yid kyi sgra'i ting nge 'dzin gyis yongs su spang ngo /_/de yang rab tu spangs nas rab tu phra ba gsang sngags kyi rnam par rtog pa'i ting nge 'dzin la gnas
[\[28b\]]
[\[28b.1\]]so/_/de yang yongs su spangs te/_grol bar 'dod pas chos kyi sku la dmigs pa'i ting nge 'dzin nan tan du bya'o/_/ltos pa dang bcas pa'i sngags pa yan lag tu gyur par snang ba'i gnas skabs gang yin pa de yongs su spang ngo zhes ni gsungs na/_ji ltar de ltos pa dang
[\[28b.2\]]bcas pa ma gsungs pas de bstan pa/_slar sdud ces bya ba la sogs pa'o/_/de la slar sdud pa dang /_dka' thub dang bsam gtan dang /_srog dang /_rtsol ba dang /_cho ga ste/_de dag ni slar sdud dang dka' thub dang bsam gtan dang /_srog dang rtsol ba'i cho ga rnams
[\[28b.3\]]te/_de dag gi bya ba ni byed pa ste/_nan tan la yang de skad ces bya'o/_/de bas na ji tsam du sngags pa la slar sdud pa la sogs pa'i rnam par shes pa sna tshogs su 'byung ba de tsam du ltos pa dang bcas pa zhes bya ste/_de ni bsdus pa'i don to/_/slar sdud pa la sogs pa la
[\[28b.4\]]ltos pas na ltos pa dang bcas pa zhes bya'o/_/de la slar sdud pa dang srog dang rtsol ba ni/_slar sdud pas ni bkug nas ni/_/srog dang rtsol ba bsdams pa'i yid/_/ces bya ba'i skabs der bshad zin to/_/bsam gtan gyi sgra yang /_bsam gtan zhes bya mchog tu
[\[28b.5\]]gsang /_zhes bya ba'i tshigs su bcad pas bshad zin to/_/de bas na gang ma bshad pa de dag bshad par bya'o/_/de la dka' thub kyi bya ba bshad par bya ba ste 'dis bsrungs shing bsdams pas na dka' thub ste/_'dod chags dang /_zhe sdang dang /_rgyags pa dang /_sgyu la
[\[28b.6\]]sogs pa nyon mongs pa'i gnyen por gyur pa lus dang ngag dang yid kyis legs par spyod pa la nan tan byed pa'i ngo bo dge ba bcu'i las kyi lam gyi rang bzhin can gyi yid do/_/gzhan yang gsang sngags kyi tshul la sogs pa las bcas ba dam tshig dang /_'dul ba dang /_dpyod
[\[28b.7\]]pa dang /_nan tan gyi mtshan nyid de/_de bas na 'dod chags la sogs pa'i gnyen po dka' thub ces bya ba de nan tan du byas na/_lus dang ngag la sogs pa bsdams pas gnod par 'gyur pa'i phyir/_de'i gnyen po nan tan du byed ba gnod pa'i bdag nyid can la dka' thub
[\[29a\]]
[\[29a.1\]]ces bya ba'i tshig tu bshad do zhes dgongs so/_/cho ga bya ba zhes bya ba ni cho gar bya ba sna tshogs rnams te/_dkyil 'khor bstan pa dang /_dbang bskur ba dang /_me tog la sogs pa'i yo byad kyis mchod pa dang /_sbyin sreg la sogs pa gsang sngags mnyes
[\[29a.2\]]par byed pa'i rgyu rnams te/_de dag gi bya ba ni nan tan du bya ba ste/_cho ga'i bya ba'o/_/rnam par shes pa sna tshogs zhes bya ba ni bdag gi de kho na nyid rab tu shes par byed pa'i tshe/_/phung po lnga'i rang dang spyi'i mtshan nyid nges par rtogs pa'i rnam pa sna tshogs kyi rnam par snang ba ni rnam
[\[29a.3\]]par shes pa sna tshogs te/_sna tshogs ni rnam pa tha dad pa'i rang bzhin zhes bya ba'i don te/_/des ni dka' thub dang ldan pas dkyil 'khor gyi las bya ste/_lha mchod pa la sogs pa legs par byas nas slar sdud pa bya ste/_de yang bdag gi de kho na nyid brtag pa/_rdzogs par
[\[29a.4\]]byas pas rnam par shes pa sna tshogs pa spangs la srog dang rtsol ba mngon du byas nas lha'i rnal 'byor gyi mtshan nyid yan lag tu gyur par snang ba'i rnam par shes par nan tan bya'o zhes bstan pa ste/_de yang mjug bsdu ba'i sgo nas bstan pa/_dka' thub chen po dang ldan par/_/
[\[29a.5\]]zhes bya ba la sogs pa'o/_/de la dka' thub chen po dang ldan par byas la yan lag snang ba nan tan bya'o zhes pa dang sbyar ro/_/de la dka' thub kyi mtshan nyid ni gong du bshad pa'o/_/de'i tshe che ba yang legs par byas pa dang /_rtag tu byas pa dang /_ma nyams pa dang /_ma
[\[29a.6\]]'dres par sgrub pa'i sgo nas mthong ba de chos la 'bras bu thob par byed nus pa'o/_/chos bskyed ces bya ba ni rang gi mtshan nyid phyin ci ma log par 'dzin pa'i phyir/_bdag gi de kho na nyid kyi rang bzhin la 'dir chos zhes bya ba'i tshig tu 'dod do/_/de bskyed pa ni rnam pa med par
[\[29a.7\]]mos pa skyed pa'o/_/brtul zhugs mchog ces bya ba ni rig sngags kyi brtul zhugs la sogs pa ma 'dres pa'i tshul du gnas zhes bya ba'i don to/_/ltos bcas zhes bya ba ni slar sdud pa dang /_bsam gtan dang /_srog dang rtsol ba la ltos pa dang ldan pa'o/_/yul
[\[29b\]]
[\[29b.1\]]las grol zhes bya ba ni phyi rol gyi gzugs la sogs pa'i rnam pa'i mtshan nyid kyi yul las grol ba'o/_/yan lag snang ba bsam gtan bya/_/zhes bya ba/_yan lag ni lha'i yan lag go/_/de dag cung zad tsam snang ba ni/_snang ba ste/_rnam par smin pa'i gzugs
[\[29b.2\]]ma yin pa'i phyir/_bsam gtan dang ting nge 'dzin gyi bye brag las re zhig mi gsal bar snang ba ni yan lag snang zhes bya ba'i tha tshig go/_/yan lag snang ba de yang mngon du byas nas chos kyi dbyings kyi mtshan nyid kyi lha'i rang bzhin ji ltar mngon du bya ba de bstan pa/_der yang
[\[29b.3\]]brtul zhugs byas nas ni/_/zhes bya ba la sogs pa'o/_/der yang zhes bya ba ni yan lag goms par bya ba'o/_/brtul zhugs byas nas zhes bya ba ni yi dam bya ste/_bdag nyid lha'i rang bzhin du sems kyis byas nas zhes bya ba'i tha tshig go/_/yan lag goms par zhes bya
[\[29b.4\]]ba'i brtul zhugs de ji lta bu zhig ce na/_dogs pa zhes bya ba gsungs te/_gsal bar mi snang zhes bya ba'i don to/_/des 'di ltar dgongs so/_/ting nge 'dzin ma thob pa slar sdud pa la sogs pa la ltos pa dang bcas par bsam gtan byed pa na re zhig bdag lha'i
[\[29b.5\]]gzugs brnyan gyi rnam pa gang yin par bdag gyur par snang ba de mi gsal ba'i rang bzhin nyid de/_rnam par rtog pa dang bcas pa'i bsam gtan gyi spyod yul las byung ba'i phyir ro/_/de bas na/_rnam rtog rjes su song ba ni/_/don gsal bar ni mi snang ngo /_zhes
[\[29b.6\]]bshad do/_/de lta bu'i brtul zhugs mngon du byas nas ci zhig bya zhe na/_'jig rten smad pa'i zhes gsungs te/_bsam gtan gcig po spyad ces bya ba dang 'brel to/_/bsam gtan dngos po sems pa gang la 'jig rten smod pa yod pa de ni 'jig rten smad pa'i bsam
[\[29b.7\]]gtan no/_/des ji skad bstan pa yin te/_bdag lha'i rnam par snang bar gyur pa sgra zhes bya ba la sogs pa'i bzlas brjod dang bcas pa yid la mi byed pas yongs su spangs nas sems can dang snod kyi 'jig rten ma skyes pa'i rnam par dpyod pa smod pa'i rang bzhin gyi bsam
[\[30a\]]
[\[30a.1\]]gtan sems pa nyon mongs pa dang /_shes bya'i sgrib pa las rnam par grol ba'i phyir bya'o zhes pa'o/_/bsam gtan pa ji lta bu zhig ce na/_blo gros zhi ba bstan pa zhes gsungs so/_/de la yul la ma chags pas na blo gros zhi ba'o/_/bkres pa dang /_
[\[30a.2\]]skom pa la sogs pa'i nyon mongs pa la ji mi snyam pa ni bstan pa'o/_/'jig rten smad pa'i bstan nam gcig pu zhes bya ba gcig tu smos pa 'ba' zhig bstan pa'i don te/_'jig rten smad pa nyid kyi bsam gtan 'ba' zhig spyad kyi/_/bar bar du sgra'i bsam gtan la sogs
[\[30a.3\]]pa mi spyad do zhes pa'o/_/da ni 'di dpyad de bdag gi de kho na nyid brtag pa sngar byas nas bsam gtan pas yan lag bsgom pa'i nan tan bya'o/_/bdag gi de kho na nyid brtag pa yang 'dus byas dang 'dus ma byas pa'i dngos po thams cad sun 'byin pa'i rnam pa'o/_/de bas na chos
[\[30a.4\]]thams cad gzod ma nas ma skyes pa sgyu ma dang smig rgyu ba dang mtshungs par mos par byas na gal te gtsang sbra la sogs pa yang mi byed par 'gyur srid de/_de dgag pa'i phyir/_khu ba bshang gci zhes bya ba la sogs pa gsungs so/_/des ni 'di bstan te/_bdag gi de kho na nyid sngar
[\[30a.5\]]byas nas/_lha'i rnal 'byor la gnas kyang 'jig rten gyi kun rdzob kyi rje su 'jug pa'i mtshan nyid gtsang sbra bya zhing mi dge ba'i 'bras bur 'gyur ba sems can la gnod pa spang bar bya'o zhes pa'o/_/de la khu ba zhes bya ba ni khu chu 'byung ba'o/_/bshang gci 'byung ba la
[\[30a.6\]]sogs pa dang /_'bags pa ni khar zos pa la sogs pa'o/_/rgyu ba ni phyen no/_/dogs pa zhes bya ba ni rang gi lus lhar snang bar gnas pas kyang zhes bya ba'i tha tshig go/_/yang zhes bya ba'i tshig gis dogs pa med cing lha'i bye brag tu bsgom pa ma byas pa 'ba' zhig
[\[30a.7\]]gis bya ba ma yin gyi dogs pa can lha'i rnam par gnas pa'i zlos pa pos kyang bya bar bstan pa'o/_/bshang gci la sogs pa 'gro ba med pa 'jig rten mi 'phya ba'i phyogs su dri dang chags pa med pa'i mtshan nyid gtsang sbra bya ste/_gtsang sbra byed pa med pa ni bya ba'i rgyud kyi
[\[30b\]]
[\[30b.1\]]tshul dang 'gal ba'i phyir ro zhes bya ba'i tha tshig go/_/chos kyis kyang de lta yin te/_gang gtsang sbra la sogs pa la ltos pas gsang sngags bzlas brjod byas na 'bras bu 'phral du thob par 'gyur ro/_/rnal 'byor gyi rgyud kyi tshul la yang ji ltar bya snyam na yang der yang
[\[30b.2\]]phyi rol che chung la sogs pa byas nas mi gtsang bzhin du gsang sngags bzlas brjod bya'o zhes ni ma gsungs so/_/'bags kyang rung ma 'bags kyang rung /_gtsang yang rung mi gtsang yang rung zhes bya ba la sogs pa gang gsungs pa de dag kyang gtsang sbra la mngon par zhen
[\[30b.3\]]pa yongs su spang ba'i phyir ram/_rnal 'byor la gcig kho nar 'bad pa'i gang zag la dgongs pa ste/_gang gi phyir zhe na/_'di ni phyi rol gyi bya ba thams cad la mi ltos pa nyid du rnal 'byor goms shing sems brtan par snang ba'i mtshan nyid kyi dngos grub thob par bya ba'i phyir
[\[30b.4\]]zhugs pa yin pas de la phyi rol gyi gtsang sbra bstan pa'i cho ga 'dis ci zhig bya/_gang yang ral gri la sogs pa'i dngos grub phyi rol gyi mtshan ma la ltos pa dang bcas pa de bsgrub pa'i phyir/_'phags pa de kho na nyid bsdus pa la sogs pa dang /_rnal 'byor gyi rgyud kyi
[\[30b.5\]]dgongs pa 'grel ba rdo rje rtse mo la sogs pa las dus gsum du khrus bya ba la sogs pa yang de'i phyir gsungs te/_rgya cher 'phros pa 'dis ni ci zhig bya zhes btang ngo /_/yong ye 'di ni bya ba'i rgyud yin pas na rnal 'byor bsgom pa byas pas kyang gtsang sbra yongs su mi gtong
[\[30b.6\]]bar bya'o zhes bka' stsal to/_/dben par gtsang sbra brtsam par bya/_/zhes bya ba la stong pa nyid bsgom mo zhes bya ba gang dag 'chad pa de'i lan du bya ba ni/_gal te don 'di lta bur dgongs pa zhig yin/_stong pa nyid bsgom mo zhes gsungs par gyur mod kyi/_dben par
[\[30b.7\]]gtsang sbra bya ba'i dgongs pa ci zhig bya/_rab tu stong par smra ba dag bshang gci byas pa'i mi gtsang bas lus dang gos la reg pa'i dri nga bas 'jigs nas sgor 'jug tu yang mi ster ro/_/zas bslang du yang mi thob pas bkres pa'i sdug bsngal bas lus dang yid nyon mongs
[\[31a\]]
[\[31a.1\]]te/_dus ma yin pa nyid du thams cad stong par 'gyur ba'i mtshan nyid 'chi bar 'gyur ta re/_mi 'dod pa'i las spangs pa'i man ngag kyang /_srang dang khron pa lu ma dang /_/zhes bya ba la sogs pa gsungs so/_/de la srang la sogs par sems can la
[\[31a.2\]]gnod pa kun du mi spyad ces bya ba dang 'brel to/_de la sems can ni srog chags so/_/de dag la 'tshe ba ni gnod pa ste/_de kun du mi spyad pa ni mi bya ba'o/_/de dag gang gis mi spyad ce na/_lus ngag yid kyis zhes bya ba gsungs so/_/de la lus kyi srog gcod pa dang /_
[\[31a.3\]]ma byin par len pa dang /_'dod pas log par spyod pa dang /_mi tshangs par spyad pa spong ba'i mtshan nyid sems can la gnod pa yongs su spang ba'o/_/de bzhin du ngag gi las kyang brdzun du smra ba dang /_tshig 'khyal pa la sogs pa yongs su spang ba'i mtshan nyid do/_/
[\[31a.4\]]yid kyis ni chags sems la sogs pa spang ba'i ngo bo nyid do/_/'o na lus dang ngag dang yid kyi las kyi lam rjes su zhugs pa ni sems can rnams la gnod par srid na chags sems dang /_gnod par sems pa dang /_log par lta ba'i mtshan nyid ni yid kyi las kyi
[\[31a.5\]]lam gyi rjes su 'jug pa ste/_bdag la mi 'dod pa la sogs pa'i las la sogs par gyur du zin kyang yid kyis sems la gnod pa kun du mi spyod do zhes dgag pa sems can la gnod par go ji ltar 'gyur/_de la nyes pa med de gang gi phyir zhe na/_bdag kyang sems
[\[31a.6\]]can gyi nang du gtogs te/_de bas na bdag la yang gang mi 'dod pa'i las kyi 'bras bu tshe phyi ma la sogs par 'gyur ba de yang nye bar 'gyur ba nyid pas dgag par dgongs pa'i phyir ro/_/yang na lus dang ngag gi las bskyed pa'i rgyu sems pa bkag pas nyes pa med do/_/spang
[\[31a.7\]]ngo zhes bya ba ni bslab pa blangs pas sems can la gnod pa yongs su spangs te/_mi bya'o zhes pa'o/_/des 'di ston te sdom pa gzung ba sngar byas nas/_gang las kyi lam gyi rjes su 'jug par byed pa de sems rab tu brtas pas lhun gyis grub par yang mngon du 'gyur ro/_/
[\[31b\]]
[\[31b.1\]]da ni bsam gtan dang bzlas brjod dang sgrub pa la sogs pa'i rgyu'i lha'i rnal 'byor gyi mtshan nyid brtul zhugs gang gsungs pa/_brtul zhugs de mngon du bya ba'i gnas dang dus nges par bya ba'i phyir/_bsam gtan dang ni bzlas pa dang /_/gsang sngags bsgrub par bya ba dang /_/
[\[31b.2\]]sbyin sreg las dang dbang bskur dang /_/yul gyi bya ba rnams la yang /_/brtul zhugs gsungs pa gang yin pa/_/zhes bya ba gsungs te/_de la gsang sngags rnams kyi bsam gtan bya ba'i phyir/_/brtul zhugs gsungs pa gang yin pa/_/zhes bya ba dang sbyar ro/_/
[\[31b.3\]]de bzhin du bzlas brjod la sogs pa la yang sbyar ro/_/de la gsang sngags rnams kyi bsam gtan ni/_/me gnas dngos grub ster zhes bya ba la sogs pa sngar gsungs pa'o/_/bsam gtan de'i phyir/_gsang sngags kyi yi ge re re la rtog pa'i rnam pa tshig rnam par dag
[\[31b.4\]]pa sgra'i bdag nyid kyis bsgos pa sgra'i bdag nyid kyi lha'i rnal 'byor gyi mtshan nyid la rig sngags kyi brtul zhugs su bshad do/_/de bzhin du gsang sngags rnams bzlas brjod bya ba'i phyir brtul zhugs gsungs pa/_mi 'gyur gsang sngags gzhi la gnas/_/zhes bya
[\[31b.5\]]ba 'dis bdag nyid bdag gi lha'i skur gyur par bsam pa'i sgo nas brtul zhugs bya ba bstan to/_/de bzhin du bsgrub pa la sogs pa'i brtul zhugs kyang rang gi lha'i bdag nyid du rig par bya ste des 'di ltar sbyar ro/_/gsang sngags rnams kyi sbyin sreg gi phyir
[\[31b.6\]]brtul zhugs gang gsungs pa zhes bya ba ni gsang sngags rnams la sbyin sreg dbul ba'i phyir/_lha'i rnal 'byor bshad pa gang yin pa'o/_/gsang sngags rnams dbang bskur ba'i brtul zhugs ni gsang sngags kyi gzugs brnyan gyi sku la thim par bya ba'i phyir 'og ma
[\[31b.7\]]la sogs pas dbang bskur ba'o/_/yang na sgrub pa pos gsang sngags bsgrub par bya ba'i phyir/_gang dbang bskur bar bya ba de ni gsang sngags kyi dbang bskur ba ste/_gsang sngags kyi dbang bskur ba de la gang gsungs pa gang yin pa zhes bya ba dang sbyar ro/_/yul gyi bya ba
[\[32a\]]
[\[32a.1\]]rnams la yang /_/brtul zhugs gsungs pa gang yin pa/_/zhes bya ba ni dkyil 'khor dang /_/sgrub pa dang /_bzlas brjod kyi gnas byi dor byed pa'i tshe/_gang lha'i rnal 'byor gyi mtshan nyid brtul zhugs mngon du bya'o zhes gsungs pa'o/_/brtul zhugs de
[\[32a.2\]]gnas gang du bya ba dang /_dus ji srid du bya ba de dag thams cad bcom ldan 'das rdo rje 'dzin gyis sngon bdag la bshad do zhes cho ga 'chad pa'i tshangs pas nyan pa'i tshangs pa la smras pa/_/de yi gnas dang tshad rnams kyang /_/sngon gyi bdag nyid 'ba' zhig la/_/mthu chen rdo rje 'dzin
[\[32a.3\]]pa'i lhas/_/rab tu gsang ba gsungs pa yin/_/zhes bya'o/_/de'i zhes bya ba ni lha'i rnal 'byor gyi mtshan nyid brtul zhugs kyi ste/_gnas dang tshad gang yin de dag kun bshad par bya zhes bya ba dang sbyar ro/_/'dir yang bdag gi blos brtags te smra ba ma yin no zhes
[\[32a.4\]]bstan pa'i phyir/_sngon ni bdag nyid 'ba' zhig la/_/mthu chen rdo rje 'dzin pa'i lhas/_/rab tu gsang ba gsungs pa yin/_/zhes bshad do/_/lha'i rnal 'byor gyi mtshan nyid brtul zhugs mngon du byed pa'i gnas dang dus gang gsungs pa de thams cad bshad par bya ba 'ba'
[\[32a.5\]]zhig tu ma zad kyi nye bar gyur pa la sogs pa'i mtshan nyid gang gsungs pa de yang bshad par bya'o zhes bstan pa'i phyir/_nyer gyur mngon du phyogs pa dang /_/gsang sngags ster bar gyur pa dang /_/gzhan du phyogs pa gang yin pa/_/de kun tshangs pa khyod la bshad/_/ces
[\[32a.6\]]gsungs so/_/de la nye bar gyur pa la sogs pa'i tshig rnams ni/_gsang sngags rnams zhes bya ba'i skabs 'di dang sbyar ro/_/de bas na gsang sngags nye bar gyur pa dang /_mngon du phyogs pa dang /_gsang sngags ster ba dang /_gzhan du phyogs pa rnams bstan par bya'o/_/
[\[32a.7\]]zhes gsungs pa yin no/_/de la bsam gtan dang bzlas brjod la sogs pa rab tu goms pas sems mnyam par gzhag par gyur pa'i sgrub pa po byin gyis brlab tu rung bar mkhyen nas lha spyan drangs kyang rung ma drangs kyang rung /_nam de dang nye bar gshegs pa de ni rig sngags
[\[32b\]]
[\[32b.1\]]nye bar gyur pa zhes bya ste/_drung du gshegs par gyur zhes bya ba'i tha tshig go/_/des ni nyes par gyur pa'i mtshan ma gang yin pa de bshad par bya'o zhes gsungs pa yin no/_/mngon du phyogs zhes bya ba ni lha nyid kyi gnas na bzhugs pa bzhin du gang spyan ras kyis 'tsho ba de la mngon du phyogs pa zhes bya'o/_/de bas na
[\[32b.2\]]mngon du phyogs par gyur pa'i mtshan ma gang yin pa de dag kyang bshad par bya'o zhes gsungs pa yin no/_/gsang sngags nyid kyi gnas na bzhugs bzhin du spyan ras kyis 'tsho ba'i mtshan nyid 'di yang nye bar gyur pa'i sngon rol du blta bar bya ste/_de bzhin du 'og nas kyang 'chad
[\[32b.3\]]do/_/gsang sngags ster ba zhes bya ba ni gsang sngags rnams kyis sbyin zhing gsol ba la gsang sngags ster ba zhes bya ste dngos grub la bya'o/_/des ni dngos grub kyi bye brag kyang bshad par bya'o zhes gsungs pa yin no/_/gzhan du phyogs zhes bya ba ni gsang sngags 'phangs
[\[32b.4\]]bar 'gyur ba'i gnas skabs kyang bshad par bya'o zhes bstan pa ste/_nyes pa gang dag byung na gsang sngags 'phang bar 'gyur ba de dag kyang bshad par bya'o zhes pa'o/_/da ni rig sngags kyi brtul zhugs kyi gnas skabs mdor bstan pa de zhib tu bshad pa'i phyir/_gsang
[\[32b.5\]]sngags la sogs dang ldan pa'i/_/zhes bya ba la sogs pa gsungs so/_/des 'di skad bshad par 'gyur te/_nam lha'i rnal 'byor gyi mtshan nyid rig sngags kyi brtul zhugs mngon du byed par 'dod pa de'i tshe mdun du de bzhin gshegs pa'i sku gzugs bsams la/_rig sngags
[\[32b.6\]]dang gsang sngags dang /_khro bo dang mngag gzhug pa dang /_mngag gzhugs ma la sogs pa nam mkha'i dbyings khyab cing kho ra khor yug tu yongs su bskor bar thang cig tsam zhig mngon par bsams la ting nge 'dzin gyis gsal bar bya ste/_bdag nyid kyang gsang sngags dang rig
[\[32b.7\]]sngags kyi gzugs kyi rang bzhin gyi mtshan nyid brtul zhugs bshad par byin gyis brlabs la de'i dbus na 'dug par bya'o/_/ci'i phyir zhe na/_rig sngags dang gsang sngags la sogs pa thams cad rgyal ba'i spyan snga na rtag tu 'khod de/_de bas na sngags pa yang gsang
[\[33a\]]
[\[33a.1\]]sngags la sogs pa'i lha'i rnal 'byor byas pas ting nge 'dzin gyi tshul gyis rgyal ba la mngon du phyogs par ci nus su bya'o/_/da ni de bzhin gshegs pa'i 'khor gyi dkyil 'khor gyi nang na 'dug pa rang gi lha'i rnal 'byor gyi mtshan nyid rig sngags kyi brtul zhugs
[\[33a.2\]]de mngon du bya ba'i dus nges par bstan pa'i phyir/_dus gsum du ni phra mo 'di/_/zhes bya ba la sogs pa gsungs so/_/de la dus gsum zhes bya ba ni snga dro dang phyi dro dang phyed mtshams kyi bye brag go/_/'di zhes bya ba ni de'i nang na 'dug pa rang gi rig sngags kyi brtul zhugs la
[\[33a.3\]]snyegs so/_/phra mo zhes bya ba ni bsam gtan gyi rig par bya ba'i phyir ro/_/gsang sngags rnams bsgrub pa la brtson pas rig par bya'o zhes bya ba ni/_brtag par bya zhing mngon du bya'o zhes bya ba'i tha tshig go/_/ci 'di 'ba' zhig dus gsum du mngon du bya'am zhes pa la ma yin
[\[33a.4\]]no zhes bstan pa/_yan lag bcu yi cho ga las/_/zhes bya ba ste/_de ji lta ji ltar srid pa'i yan lag bcu'i rnam pa dang ldan par rig sngags kyi brtul zhugs de dus gsum du mngon du bya'o zhes pa'o/_/yan lag bcur nges pa'i cho ga 'di ni yan lag bcu'i cho ga ste/_
[\[33a.5\]]bzlas brjod kyi yan lag bzhi la sogs pa'i cho ga'i mtshan nyid do/_/yan lag bcu'i cho ga de gang las su bya zhing nan tan du bya ba de gang yin pa dang lhan cig tu rig sngags kyi brtul zhugs de dus gsum du mngon du bya'o zhes bshad pa yin no/_/de la yan lag bcu ni bdag gi
[\[33a.6\]]de kho na nyid dang /_rig sngags kyi de kho na nyid dang /_bzlas brjod kyi de kho na nyid dang /_me la gnas pa la sogs pa'i bsam gtan rnam pa gsum dang /_gsang sngags bsgrub pa la 'jug pa'i cho ga dang /_sbyin sreg gi cho ga dang /_dbang bskur ba'i cho ga dang /_gnas kyi bya ba'i
[\[33a.7\]]nan tan te/_de dag ni yan lag bcu po rnams so/_/de bas na yan lag bcu po de rnams las ji ltar skabs su bab pa las gang yang rung ba'i yan lag nan tan du byas pa las/_lhan cig tu lha'i rnal 'byor gyi mtshan nyid rig sngags kyi brtul zhugs de mngon du bya'o zhes
[\[33b\]]
[\[33b.1\]]bya bar dgongs pa'o/_gang gi phyir zhe na/_lha'i rnal 'byor byas pa la gsang sngags las byung ba'i las kyi bye brag sbyor ba'i mtshan nyid ni de dag tsam du zad pa'i phyir ro/_/da ni gsang sngags gzhan du phyogs par 'gyur ba'i rgyu rnams bshad par bya ste/_de shes nas yongs
[\[33b.2\]]su spang ba'i phyir ro/_/de dag kyang mi 'dod pa'i las kyi bag chags langs pa'i dbang ngam/_yang ba ma spangs pa las gsang sngags kyi byin gyis brlab pa'i skal pa med par 'gyur ba'i rgyu rnams ni ma dad pa dang /_snyom pa la sogs pa sngags pa'i rgyud las byung ba ste/_de
[\[33b.3\]]bas na de dag bstan pa'i phyir gsungs pa/_ma dad pa dang snyom pa dang /_/zhes bya ba la sogs pa nas/_gsang sngags de las gzhan du phyogs/_/zhes bya ba'i bar du'o/_/de lam dad pa la sogs pa de dag ji ltar srid par rang gi las dang /_rang gi rnam par rtog pa dang skyo bo sdang
[\[33b.4\]]ba dang brten pa'i mtshan nyid dang /_rgyu rnam pa gsum las byung ba yang gnyen po la nan tan byas pas bzlog par bya'o/_/de la las las skyes pa rnams zlog pa ni bdag med pa'i bsam gtan dang /_bzlas brjod dang sbyin sreg la sogs pa'o/_/rang gi rnam par rtog
[\[33b.5\]]pa las byung ba rnams ni de'i rang bzhin rnam par dpyad pas so/_/skye bo sdang ba dang brten pa'i skabs su gyur pa ni de yongs su spang bas bzlog go/_/las la the tshom za ba dang /_/zhes bya ba ni dge ba dang mi dge ba'i las kyi 'bras bu'am/_yang na gsang sngags kyi las dus dus
[\[33b.6\]]su ji ltar byed pa'i the tshom za zhing brjed pa'i skabs su 'byung ba'o/_/log 'dren gyis ni brlabs pa dang /_/zhes bya ba ni ji skad gsungs pa'i nyes pa rnams las gzhan pa sems g.yengs pa la sogs pa ni log 'dren gyis brlabs pa'i nyes pa yin par shes par bya'o/_'dir yang
[\[33b.7\]]'di ltar shes par bya ste/_nam ma dad pa la sogs pa de dag las kyi bag chags la sogs pa'i mthu las byung bar gyur pa de'i tshe sngags pa de las gsang sngags gzhan du phyogs par 'gyur te/_byin gyis brlab pa'i skal ba med par 'gyur gyi sgrib pa thams cad spangs pas rtog
[\[34a\]]
[\[34a.1\]]pa'i bag chags bsal ba'i gsang sngags la sogs pa nyid ni 'phang bar mi 'gyur ro/_/sngags pa'i rgyud las de dag skyes pa'i tshe gtso bo'i rgyu ma tshang bas rig sngags dang gsang sngags dag gis kyang bzlog par mi nus so/_/'di ltar gsang sngags la sogs pa ni
[\[34a.2\]]mchod pa dang bzlas brjod la sogs pas bsod nams skye ba'i rgyur 'gyur zhing dngos grub thob pa'i bag chags brtas pa'i grogs tsam zhig sgrub pa po la mdzad par 'dod do/_/gal te 'grub pa'i las kyi bag chags med pa la yang dngos grub ster bar 'gyur na ni de'i tshe rab tu thugs rje
[\[34a.3\]]che bas cho ga thams cad la thams cad stsol ba'i mthu mnga' bar 'gyur ro/_/de lta yang ma yin pas rab tu spros pa btang ngo /_/de nas gzhan yang gsang sngags nye bar gyur cing mngon du phyogs par gyur pa'i rgyu sgrub pa pos bsam gtan dang /_bzlas brjod la goms par byas pa las
[\[34a.4\]]byung ba'i yon tan bstan pa/_gang zhig zhi bar 'dug pa dang /_/sgra yi ngo bor gyur ba na/_/de tshe sngags pa gsang sngags la/_/nye bar gyur cing mngon du phyogs/_/zhes bya ba yin no/_/de la gang zhig ces bya ba ni 'dis ni ji ltar srid pa'i bsam gtan dang /_bzlas brjod byed pa
[\[34a.5\]]gang yang rung ba de la snyegs so/_/zhi ba zhes bya ba ni 'dod pa dang /_khro ba dang /_rgyags pa dang /_sgyu la sogs pa kun nas ma langs zhing lus dang ngag dang yid ma gyur pa'i gnas skabs thob nas zhes bstan pa'o/_/'dug pa zhes bya ba ni bsam gtan nam bzlas brjod byed
[\[34a.6\]]pa'i phyir 'dug ces dgongs pa'o/_/sgra yi ngo bor gyur ba zhes bya ba la/_de'i ngo bo ni rang bzhin du gyur pas na/_sgra de'i ngo bo zhes de skad gsungs te/_sgra'i rnam pa'i rang bzhin du rnam par shes pa gcig nas gcig du rgyun mi 'chad ces bya ba'i don to/_/des 'di skad bstan par 'gyur
[\[34a.7\]]te/_de lta bur gyur pa de bsam gtan nam bzlas brjod byed pa la 'dug nas gang gi tshe bsam gtan du byed pa'am bzlas brjod du bya ba'i sgra gcig pu la dmigs par gyur na/_de'i tshe gsang sngags nye bar gyur cing mngon du phyogs pa zhes bya'o/_/'dir ni nye bar zhes bya ba mngon du phyogs
[\[34b\]]
[\[34b.1\]]pa'i khyad par te/_de na ni bsam gtan pa'am/_bzlas brjod byed pa sgra'i ngo bor gyur pa de'i tshe/_/gsang sngags nye bar gyur pa spyan ras kyis 'tsho ba'i mtshan nyid mngon du phyogs par 'gyur ro zhes bstan to/_/de bas na gzhan yang gsang sngags mngon du gyur pa'i tshe thun mong ma
[\[34b.2\]]yin pa'i yon tan rnams bstan te/_de dag kyang /_lha dang lha min sems can ni/_/zhes bya ba la sogs pa tshigs su bcad pa bzhis bstan to/_/de la tshigs su bcad pa dang po dang gnyis pa dang bzhi pas mngon du gyur pa'i tshe phyi rol gyi mtshan ma bstan to/_/tshigs su bcad pa
[\[34b.3\]]gsum pas nang gi mtshan ma bstan par rig par bya'o/_/lha ni lha la sogs pa'o/_/lha ma yin ni srin po la sogs pa'o/_/zhi ba zhes bya ba ni mi gnod pa'o/_/da ni gsang sngags mngon du gyur pa'i yon tan thob pa mi nyams par bya ba'i thabs bstan te/_de bsrung ba sngon du 'gro ba'i
[\[34b.4\]]brtson pa byed na/_dngos grub nye bar gyur pa'i phyir/_gsang sngags lha ni mngon phyogs pa'i/_/zhes bya ba la sogs pa'i tshigs su bcad pa gnyis kyis bstan te/_kun du zhen zhes bya ba ni bzlas brjod dang /_bsam gtan la sogs pa'o/_/dka' thub dang ldan zhes bya ba ni ji
[\[34b.5\]]skad du smos pa'i dka' thub bya ba la brtson pa zhes bya ba'i tha tshig go/_/nam mkhar rgyu ba'i 'gro bar gnas/_zhes bya ba ni nam mkha' la 'gro ba na/_nam mkhar rgyu ba ste lha'o/_/de dag gi 'gro ba ni lha'i 'gro ba'o/_/der gnas pa ni lhar gyur pa'o/_/nam mkhar rgyu bar gnas zhes
[\[34b.6\]]bya ba 'di yang grub pa'i gnas skabs nye bar bstan pa'i tshig tu gtogs par blta'o/_/myos pa'i mtshan nyid gti mug pa ni/_mngon du gyur pa'i tshe dang /_grub par gyur pa'i tshe dbang phyug thob pa ma nyams par 'gyur ba'i rgyur mtshungs par bstan pa'i phyir ro/_/dbang phyug ces bya ba
[\[34b.7\]]ni lus dang ngag dang yid mchog thob pa'i mtshan nyid do/_/de yang mngon du gyur pa'i tshe'i mtshan nyid/_/de la shes pa'ang de las skye bar 'gyur/_/zhes bya ba la sogs pa sngar bstan pa'o/_/grub pa'i gnas skabs nye bar bstan pa yang /_rig dang rdzas kyi dngos grub dang /_/sman gyi
[\[35a\]]
[\[35a.1\]]yang ni lus can rnams/_/zhes bya ba la sogs pa 'og nas 'chad do/_/gang zhig ma myos zhes bya ba ni rmongs par mi 'gyur ba ste/_sems blong bar mi 'gyur zhes bya ba'i don to/_/des ji skad bstan par 'gyur te/_mngon du gyur pa'i tshe dbang phyug thob pa
[\[35a.2\]]mi nyams pa'i rgyu ni bzlas brjod dang bsam gtan la sogs pa la zhen cing dka' thub dang kha ton la 'grus pa dang sems ma rmongs pa'o/_/grub pa'i tshe dbang phyug thob pa la ni mi rmongs pa gtso bo ste/_de'i tshe ni khyad par du dam tshig bsrung ba la bye brag tu nan tan bya bar 'dod do/_/
[\[35a.3\]]de bas na bzlas brjod bya ba la sogs pa ni/_dam tshig tsam du dgongs su zad kyi ma grub pa grub pa'i rgyu ni ma yin no/_/da ni mngon du gyur pa'i tshe dbang phyug thob pa'i yon tan nyams par gyur pa'i rgyu spong zhing bzlas brjod dang bsam gtan la sogs pa la mngon par brtson par byas na/_
[\[35a.4\]]rim gyis 'bras bu gang thob par 'gyur ba de bstan pa'i phyir/_gsang sngags 'bras bu ma lus pa/_/zhes bya ba la sogs pa tshigs su bcad pa gnyis kyis bstan to/_/des zhes bya ba ni mngon du gyur pa dang /_grub pa'i tshe thob pa nyams par gyur pa'i rgyu spong ba'o/_/gnas mchog
[\[35a.5\]]ces gsungs pa de yang gang zhe na/_rdo rje can gyi gsang ba'i mchog_/ces bya ba la sogs pa gsungs so/_/de la rdo rje can ni rdo rje 'dzin pa ste/_/gsang sngags kyi spyod pa las byung ba'i byang chub sems dpa'i khyad par ro/_/de'i gsang ba'i mchog ni sku dang gsung dang thugs kyi 'byor
[\[35a.6\]]pa'i mtshan nyid do/_/des 'di skad bstan par 'gyur te/_gsang sngags spyad pa las byung ba'i byang chub sems dpa'i go 'phang ni gnas mchog ste/_dam pa de thob par 'gyur ro zhes pa'o/_/rdo rje 'dzin pa de'i gsang ba'i mtshan nyid kyi phan yon ni bsngags pa'i phyir/_gang zhig
[\[35a.7\]]thob nas bder 'gyur ba/_/yongs su rdzogs pa rgyal ba bzhin/_/zhes gsungs so/_/des 'di ltar dgongs te/_gsang sngags kyi spyod pa las byung ba'i byang chub sems dpa'i ting nge 'dzin gyi yul ma thob kyang /_gsang sngags kyi sbyor ba'i 'bras bur gyur pa myong bar 'gyur te/_de dag
[\[35b\]]
[\[35b.1\]]ni de bzhin gshegs pa'i sku la sogs pa'i 'khor lo'i sprul pa'i sems can smin pa dang /_grol ba la sogs pa'i rgyur gyur pa yang gsang sngags kyi sbyor bas byas nas bdag kyang bde ba 'phel bar byed do/_/ji ltar zhe na/_rdzu 'phrul ni rnam pa bzhi ste/_skyes nas thob pa dang /_sbyor
[\[35b.2\]]ba las byung ba dang /_gsang sngags dang /_sman las byung ba dang /_las las skyes pa'o/_/de bas na gsang sngags kyi sbyor ba'i mthus de bzhin gshegs pa'i rdzu 'phrul kha cig kyang thob po zhes bstan pa/_gang zhig thob nas bder 'gyur ba/_yongs su rdzogs pa rgyal ba bzhin/_/
[\[35b.3\]]zhes sngar gsungs so/_/de la gsang sngags kyi lha mngon du gyur pa thob nas sgrub pa pos zhen par bya'o zhes gong du bshad pa dngos pos gang la zhen par bya ba 'di bshad de/_de bas na zhen par bya ba'i yul gsungs pa/_spro zhing stobs dang ldan pa ni/_/zhes bya ba la sogs pa'o/_/des ni
[\[35b.4\]]dka' thub dang bsam gtan dang /_bzlas brjod ji skad bshad pa la/_zhen cing mngon par brtson par bya'o/_/zhes bshad de/_/de la spro ba ni brtson 'grus dang ldan pa'o/_/stobs dang ldan pa ni bkres pa dang /_skom pa dang /_pha rol gyi gnod pa la sogs te/_nyon mongs pa bzod
[\[35b.5\]]pa'o/_/gsang sngags rang bzhin me yis ni/_/sdig pa thams cad bsreg par bya/_/zhes bya ba dang 'brel to/_/gsang sngags kyi ngo bo nyid kyi me zhes bshad pa yin no/_/me'i rang bzhin yang gang gi phyir gsang sngags bzlas brjod byas sam/_bsam gtan du byas nas mngon sum
[\[35b.6\]]du'am/_brgyud pas skye ba dang 'chi ba'i zhags pa la sogs pa sreg par byed do zhes sngar bshad do/_/sdig pa rnams ji ltar bsreg ce na gsungs pa/_bzlas brjod bsam gtan dka' thub mes/_/zhes bya ba la sogs pa gsungs te/_de dag ni bya ba'i bye brag go/_/des ni gsang
[\[35b.7\]]sngags rnams kyi bzlas brjod dang /_bsam gtan dang /_dka' thub kyi bya bas de dag bsreg ces bya ba'i tha tshig go/_/bsreg par bya zhes bya ba ni sreg pa dang 'dra zhes bya ba'i don to/_/de bas na 'di skad bshad par 'gyur te/_gsang sngags kyi bsam gtan dang /_bzlas brjod las byung ba'i
[\[36a\]]
[\[36a.1\]]dge ba'i bag chags de ni 'grus pa dang /_rtag tu sbyor ba las gyur pa'i phyir stobs dang ldan pa'o/_/de bas na de'i rnam par smin pa de ma thag pa nyid du mngon par skye'o/_/rnam par smin pa de yang bag yod pas rig 'dzin la sogs pa'i grub pa'i rim gyis 'phags pa rdo rje 'dzin
[\[36a.2\]]gyi sku dang /_gsung dang /_thugs kyi gsang ba thob pa'i rim pas sangs rgyas pa'i bar du 'gyur ro/_/de bas na sdig pa'i bag chags 'bras bu rnam par smin pa'i skabs mi rnyed pa ni sa bon bsregs pa dang 'dra bas na sdig pa rnam par bsreg ces bshad do/_/gzhan yang 'dod chags med
[\[36a.3\]]pa la sogs pas bskyed pa bzlas brjod dang bsam gtan gyi mtshan nyid dge ba'i bag chags ni 'dod chags la sogs pa'i mthu chung bar byed pas sdig pa'i bag chags phyir ldog go zhes de skad du bshad du'ang rung mod kyi/_gzhung rab tu mang por 'phros su dogs pa dang /_tshul 'di lta bur rab tu
[\[36a.4\]]grags pa'i phyir 'dir bdag gis zhib tu ma dpyad do/_/da ni bzlas brjod dang bsam gtan bsgoms pa las sgrub pa po'i yon tan 'byung ba gsang sngags nye ba'i rgyur gyur pa bstan pa/_gnas dang zas dang grang ba dang /_/zhes bya ba la sogs pa'i tshigs su bcad pa bzhi gsungs
[\[36a.5\]]so/_/de tshe las kyi 'bras bu des/_/zhes bya ba ni bzlas brjod dang /_bsam gtan gyi bag chags kyi mtshan nyid las kyi 'bras bu ji ltar 'dod pa'i dngos grub kyi mtshan nyid gdon mi za bar nges par 'gyur bar rig par bya'o/_/'dis kyang lus kyi yon tan gsang sngags nye bar gyur
[\[36a.6\]]pa'i rgyu las byung ba rnams bstan to/_/yid kyi yon tan 'byung ba bstan pa'i phyir/_sgra'am yang na gzugs la yang /_/gang brtson pa ni mi rmongs pa/_/zhes gsungs te/_bsam gtan pa'am/_zlos pa po ji ltar rigs bar yi ge dang dbyangs kyi rang bzhin sgra dang /_lha'i rang
[\[36a.7\]]bzhin gyi gzugs la bya ste/_mi rmongs zhes bya ba ni dmigs pa'i tshe sems blang bar mi 'gyur ba'o/_/des 'di skad bshad par 'gyur te/_bsam gtan du bya ba dang bzlas brjod du bya ba'i sgra la sogs pa la ji tsam 'dod par rnam par shes pa'i rgyun 'jug par bar ma chad par 'dzin
[\[36b\]]
[\[36b.1\]]zhes bya ba'i don to/_/don 'di ni/_sgra yi ngo bor gyur pa na/_/zhes bya ba'i tshig des gong du yang bshad zin mod kyi/_gsang sngags kyi skabs bsam gtan la phal cher sgra'i ngo bo la dmigs pa gtso bor bstan pa'i phyir gsang sngags nye bar gyur pa la sogs pa'i gnas skabs thams
[\[36b.2\]]cad du yang /_sgra'am yang na gzugs la yang mi rmongs/_zhes gsungs so/_/yang na sgra'i ngo bor gyur pa'i gsang sngags nye bar gyur pa mngon du phyogs pa nyid kyi rgyu yin gyi gsang sngags nye bar gyur pa'i gnas skabs kyi ni ma yin no zhes kha cig de ltar sems na yang gzugs la
[\[36b.3\]]sbyor ba na mi rmongs pa'o zhes de tsam zhig bshad pa la sgra 'am/_yang na gzugs zhes bya ba'i don mtshungs par bstan pas nyes ba med do/_/nye bar gyur par des bshad bya/_/zhes bya ba ni gsang sngags kyi skabs so/_/gang zhig mthong ba tsam gyis ni/_/sems can thams cad byams
[\[36b.4\]]'gyur ba/_zhes bya ba 'dis ni lus kyi yon tan bshad do/_/de la snang ba dang /_mi snang ba dang /_mi dang srin bu dang /_sbrul dang /_gcan gzan khro bo la sogs pa ni sems can thams cad ces bya ba'i sgrar brjod do/_/de ni dngos grub nye bar 'gyur/_/zhes bya ba ni dngos grub nye bar gyur
[\[36b.5\]]pas gsang sngags nye bar gyur pa bstan to/_/sems can bgegs byed pa de rnams sgrub pa po la byams pa'i sems 'jog ste/_de bas na bgegs med par bstan pa/_bgegs rnams thams cad rnam par spangs/_/zhes gsungs so/_/gal te sems can chen po rnams sgrub pa po
[\[36b.6\]]la byams par 'gyur te/_bgegs med par gyur pa dngos grub kyi rgyu yin na/_'o na ni de ltar gyur pa'i tshe bgegs med pas bsgrub pa'i tshe srung ba la sogs pa cung zad kyang mi dgos so zhes smras pa la/_bde ba dang ni sdug bsngal mtha'/_/'dod dang khro dang 'jigs pa dang /_/nad dang
[\[36b.7\]]'chi dang gdon dag gi/_/rgyu ni sngags pa rnams la yod/_/ces gsungs so/_/'dir bde ba la sogs pa'i bag chags sgrub pa po'i rgyud la yod do zhes bstan to/_/des 'di skad gsungs par 'gyur te/_gnas dang zas dang grang ba la sogs pa la ji mi snyam par gyur nas grang ba la sogs pa'i
[\[37a\]]
[\[37a.1\]]gnod pa sdug bsngal gyis kun nas dkris pa'i mtshan nyid kyi bgegs med par gyur pa dang /_de bzhin du bsam gtan dang /_bzlas brjod byed pa'i tshe dmigs pa la brtan par gyur pa na sems g.yeng ba la sogs pa'i mtshan nyid kyi bgegs med par gyur pa dang /_de bzhin
[\[37a.2\]]du sems can thams cad byams par gyur pas/_de las byung ba'i gnod pa med pa'i phyir des nye bar bskyed pa gnod pa'i mtshan nyid kyi bgegs de'i yul la/_khro ba la sogs pas kun nas dkris pa dang bcas pa med par kun du zin kyang gang yang de dag gi rgyu bdag gi rgyu la bag chags
[\[37a.3\]]su gnas pa'i mtshan nyid de dag bzlas brjod byed pa la med pa ni ma yin no/_/de bas na bag chags kyi mtshan nyid kyi bgegs kyi rgyu yin pas grogs byed pa'i rkyen dang phrad na bgegs 'byung bar 'gyur ro/_/de bas na de bsal ba'i phyir/_sgrub pa la sogs pa la bsrung ba bya bar rigs
[\[37a.4\]]pas nyes pa med do/_/da ni gsang sngags nye bar gyur pa'i sngags pa'i phan yon bstan pa'i phyir/_nam zhig nye bar gyur pa na/_/dus dang yul dang bya dang las/_/chos dang chos min 'bras bu la/_/de tshe sngags pa mi ltos so/_/zhes bya ba gsungs so/_/des 'di skad gsungs
[\[37a.5\]]par 'gyur te/_nam sngags pa la gsang sngags nye bar gyur pa de'i tshe dus la sogs pa la mi ltos par dngos grub sgrub pa rtsom mo zhes bya ba'i tha tshig ste/_nam gsang sngags nye bar ma gyur pa la sngon du bsnyen pa med pa de'i tshe bzlas brjod dang /_bsam gtan dang dbang bskur ba la sogs
[\[37a.6\]]pa'i cho ga la dus la sogs pa la ltos par bya'o zhes don gyi dbang gis gsungs par 'gyur ro/_/'o na sngags pa dus la sogs pa la mi ltos na bsgrub par bya ba la gsang sngags 'phang bar 'gyur ro zhes/_bsdam pa dang ni bshig pa dang /_/zhes bya ba la sogs pa'i gzhung gis
[\[37a.7\]]bstan na/_de ci'i phyir dus la sogs pa la mi ltos bar bshad/_de ni gsang sngags nye bar ma gyur pa las dgongs te gsungs pas nyes pa med do/_/gang rig sngags nye bar gyur ba la sogs pa'i sgrub pa pos ni nyes pa byas pa yang bzod do zhes bstan/_rig sngags nye bar gyur 'dod
[\[37b\]]
[\[37b.1\]]dang /_sgrub pa dang ni de bzhin mchog_/nyes ba stong dag byas pa yang /_/bzod par 'gyur ba dogs pa med/_/ces bya ba gsungs so/_/rig sngags nye bar gyur pa bzod pa'i skabs 'dir/_rig sngags 'dod pa la sogs pa rnams kyang bzod par 'gyur ba srid do zhes bstan
[\[37b.2\]]to/_/'dir bzlas brjod dang bsam gtan la sogs pas sgrub pa po'i yon tan ji skad du smos pa dang ldan pa la rig sngags nye bar gyur ba bstan to/_/'dod pa ni nye bar ma gyur kyang sgrub pa po sngon du bsnyen pa byed pa'i tshe yang nyes pa byas pa bzod do/_/'dod par gyur pa yang de dang
[\[37b.3\]]cha mthun pa'am/_tshe rabs snga ma la mnyes par byas pas so/_/grub pa ni ral gri la sogs pa'i dngos grub ster pa'i sgo nas grub pa'i dam tshig las 'das pa'i nyes pa byas pa yang cung zad bzod do/_/de bzhin du rig sngags mchog ni nye bar ma gyur pa dang /_'dod pa ma yin
[\[37b.4\]]pa dang /_ma grub pa yang mthu che bas cung zad kyis mi 'khrugs pa'i phyir/_sgrub pa po'i nyes pa med do zhes gsungs so/_/stong zhes bya ba ni mang po'i nye ba'i mtshan ma'am/_nges pa'i tshig ste stong las lhag par mi bzod ces bya ba'i tha tshig go/_/sgrub pa po nyes pa bzod pa
[\[37b.5\]]'ba' zhig ma yin gyi/_rigs las byung ba la sogs pa'i dngos grub kyang nye bar gyur ba dang /_grub pa dag ster ro zhes bstan pa/_/rigs dang rdzas kyi dngos grub dang /_/sman gyi yang ni lus can la/_/nye bar gyur dang sngags grub pa/_/dbang du gyur pa rtag par ro/_/zhes bya ba
[\[37b.6\]]gsungs so/_/de la rigs kyi dngos grub ni bsgrub par bya ba'i rdzas med par yang bzlas brjod byas pa'am/_bsam gtan du bya ba las mngon par shes pa la sogs pa'i rig sngags kyis byin pa'am/_rang gi rigs dang rigs mthun pa'am/_/gnod sbyin la sogs pa'i rigs dang
[\[37b.7\]]rigs mthun par skye ba de ni bsgrub par bya ba'i rdzas med par yang rig sngags su gtogs pa'i gsang sngags kyi lha 'ba' zhig las thob pas na rigs las byung ba zhes gsungs so/_/de bzhin du rdzas las byung ba ni ral gri la sogs pa'i dngos grub kyi mtshan nyid do/_/sman gyi zhes bya ba ni
[\[38a\]]
[\[38a.1\]]shu dag la sogs pa bsgrubs pa las byung ba'i mtshan nyid do/_/dngos grub de dag ni gsang sngags nye bar gyur pa'am/_grub pa la dbang du gyur pa ste/_nye bar spyad du rung bar 'gyur ro zhes bya ba'i tha tshig go/_/'grel pa 'di ni byas las de ring bdag gis dge ba gang zhig
[\[38a.2\]]thob gyur pa/_/zla 'od gsal dang mu tig do shal dri ma med pa dkar po 'dra ba des/_/nyon mongs mi shes sgrib pa'i blo rgyud spang phyir sems can byang chub yid gyur cig_/yang dag rtogs pa'i gtam 'di sangs rgyas gsang bas smras pa sems can rnams kyis nyon/_/bsam gtan phyi ma zhes bya
[\[38a.3\]]ba/_rgya cher bshad pa slob dpon sangs rgyas gsang bas mdzad pa rdzogs so//_//rgya gar gyi mkhan po bid+yA ka ra pra b+hA dang /_zhu chen gyi lo tsA ba ban+de dpal brtsegs kyis bsgyur cing zhus te gtan la phab/_/[{D2671}]@##/_/rgya gar skad du/_Ar+ya su bA hu pa ri pr-i ts+tsha nA ma tan+t+ra
[\[38a.4\]]piN+DAr+tha/_bod skad du/_'phags pa dpung bzangs kyis zhus pa'i rgyud kyi bsdus pa'i don/_sangs rgyas dang byang chub sems dpa' thams cad la phyag 'tshal lo/_/mdo sde 'di las ni sangs rgyas dang byang chub sems dpa' dang /_'jig rten pa'i lha'i bye brag rnams kyis rig sngags
[\[38a.5\]]dang /_gsang sngags bshad pa gang yin pa de dag rigs gsum po de bzhin gshegs pa dang /_pad+ma dang rdo rje dang /_de bzhin du gzhan yang nor chen dang /_lngas rtsen dang 'jig rten pa'i rigs su yang dag par bsdus par ston to/_/de dag gi rigs dang /_rig sngags dang /_
[\[38a.6\]]gsang sngags dang /_las kyi dbye ba dang mnyes par bya ba'i thabs kha cig tu ni rgyas par spros la/_de las gzhan du ni cung zad tsam du bstan pa dang /_gzhan dag tu ni ma gsungs so snyam du dgongs nas/_bcom ldan 'das rdo rje 'chang gis rig sngags thams cad kyis mnyes par bya
[\[38a.7\]]ba'i thabs su gyur pa/_'jug pa dang /_sbyor ba dang /_sgrub pa dang /_grub pa'i spyod pa bstan pa rnams dpung bzangs kyis zhus pa'i gsang sngags kyi mdo sde'i le'u bcu gcig po 'dir gtan la dbab pa bstan to/_/de la le'u dang po ni don bdun gyis bshad par bstan la/_tshig
[\[38b\]]
[\[38b.1\]]dang po'i don ni 'di lta ste mdo sde dang /_de 'chang ba dang /_zhu ba dang /_'brel pa dang /_brjod par bya ba dang /_dgos pa dang /_dgos pa'i yang dgos pa rnams kyis bstan to/_/gnod sbyin bdag po nyi ma stong gi gzi/_/snying rjes rtse gcig yid gyur zhes bya ba nas brtsams te/_de
[\[38b.2\]]phyir myur du rtse gcig yid byos dang /_gsang sngags mdo sde'i tshul bzhin ngas bshad do/_/zhes bya ba'i bar gang gsungs pa'o/_/de bzhin du zlos pa dang /_sgrub pa dang /_mi sgrub pa rnams kyis kyang thun mong gi bslab pa la 'jug pa bstan pa ni don gnyis pa ste/_gsang sngags
[\[38b.3\]]bzlas brjod gang dag ngas gsungs pa/_/de yi brtul zhugs dang por ngas bshad do/_/zhes bya ba la sogs pa nas/_dge ba bcu dag gi/_chos kyi lam la gnas par byas na legs/_/zhes bya ba'i bar gsungs pa'o/_/de bzhin du dam tshig gi dkyil 'khor rnams dang /_
[\[38b.4\]]gdon la sogs pa'i dkyil 'khor du zhugs pa'i phan yon gsungs pa ni don gsum pa ste/_lha dang lha min sha khrag za 'thung ba/_/mtshan mor rgyu ba mi bzad 'jig rten na/_/sems can rnams la gnod pa byed cing rgyu/_/zhes bya ba la sogs pa nas/_de las gang yang rung ba'i
[\[38b.5\]]dkyil 'khor ni/_gcig tsam zhig kyang dad pas blta bar bya/_/zhes bya ba'i bar du gang gsungs pa'o/_/sgrub pa pos khyad par du dge ba'i chos yang dag par sdud pa dang /_sems can gyi don bya ba dang /_so sor thar pa'i sdom pa'i tshul khrims la gnas par bya ba bstan pa
[\[38b.6\]]dang /_de'i phan yon bstan pa ni don bzhi pa ste/_gnod sbyin tshogs dang mtshan mo rgyu ba dag_/sa bla'i zhes bya ba la sogs pa nas/_de bzhin tshul khrims brten nas chos dkar mchog/_/snying rje'i chus brlan pas ni rnam par skye/_/zhes bya ba'i bar gang gsungs pa'o/_/so
[\[38b.7\]]sor thar pa dang sems can gyi don bya ba'i bslab pa'i thabs ni don lnga pa ste/_rgyal ba ngas gsungs so sor thar pa yi/_tshul khrims rnam dag 'dul ba ma lus las/_/zhes bya ba la sogs pa'o/_/de bzhin du dge ba'i chos yang dag par bsdu ba'i thabs ni don drug pa ste/_/zlos
[\[39a\]]
[\[39a.1\]]pas skyon mdo sde bklag par bya/_/zhes bya ba la sogs pa'o/_/de bzhin du grogs po'i mtshan nyid bstan pa ni don bdun pa ste/_nam yang 'khor lo gcig pa'i shing rta ni/_/zhes bya ba la sogs pa gang gsungs pa'o//_//de bzhin du le'u gnyis pa la don bcu
[\[39a.2\]]ste/_de la gsang sngags mnyes par bya ba'i don ni dang po ste/_rang sangs rgyas dang bde gshegs nyid skyes dang /_/rgyal ba sngon chad gang na bzhugs bzhugs pa'i/_/zhes bya ba la sogs pa nas/_der ni sa brkos sbyangs nas gnas brtsigs pa/_/zhes bya ba la sogs pa'i bar gang
[\[39a.3\]]gsungs pa'o/_/de bzhin du lha bzhag pa'i don ni gnyis pa ste/_dri gtsang khang pa de yi phyogs gcig tu/_/rgyal ba lam mchog rnam par ston pa yi/_/zhes bya ba la sogs pa nas/_de yi spyan sngar dngos grub brtsam par bya/_/zhes bya ba'i bar gang gsungs pa'o/_/sgrub
[\[39a.4\]]pa dang rjes su mthun pa'i cha lugs bstan pa ni don gsum pa ste/_de'i phyir/_gtsug phud gzhag ste skra ni bregs nas su/_/zhes bya ba la sogs pa gsungs so/_/de bzhin du slong mo pa'i lhung bzed kyi mtshan nyid bstan pa ni don bzhi pa ste/_ji skad du/_ku ba'am
[\[39a.5\]]lcags sam 'jim pa las byas pa/_/zhes bya ba la sogs pa gsungs so/_/sgrub pa po slong mo dang rjes su mthun pa'i yul du gnas pa'i bya ba ni don lnga pa ste/_de bstan pa'i phyir/_bza' btung mod cing dmangs rigs mang ba dang /_/mgron la mchod byed legs par
[\[39a.6\]]gnas pa'i grong /_zhes bya ba la sogs pa nas/_de ni sdig pa rnam par bsal ba dang /_/bsod nams ma lus yongs su bzung bas 'dag_/ces bya ba'i bar du'o/_/zas la ma chags par bya ba dang /_zas kyi tshod zin par bya ba bstan pa ni don drug pa ste/_ji ltar rma ni gso
[\[39a.7\]]dang bsal ba'i phyir/_/nad pa la ni sman pas sbyin pa ltar/_de bzhin 'dir yang bkres pa'i sdug bsngal dag_/ces bya ba dang /_bza' bar gsungs zhes bya ba la sogs pa nas/_lus ni chu shing bzhin du rig bya ste/_/bza' btung sogs la sems ni chags mi bya/_/zhes
[\[39b\]]
[\[39b.1\]]bya ba'i bar du'o/_/slong mo byed pa'i dus na spyod lam bcos par bstan pa ni don bdun pa ste de'i phyir/_/dbang po drug po yul la 'phro ba dag_/bde gshegs gsungs pa'i shes pas bsrung bar bya/_/lhung bzed de dag las gcig thogs nas su/_/gnya' shing gang du blta zhing zhes bya
[\[39b.2\]]ba nas/_de bzhin gang na rol mo byed pa rnams/_/der ni skyes bu nam yang 'gro mi bya/_/zhes bya ba la sogs pa'i bar du'o/_/zas bza' ba'i rim pa dang /_/dus nges par bstan pa ni don brgyad pa ste/_gang gi phyir/_bsod snyoms ci rnyed khyer te 'ongs nas kyang /_/zhes bya ba la
[\[39b.3\]]sogs pa gang gsungs pa'o/_/dus gsum du bzlas brjod bya ba dang /_dus gsum du khrus bya ba dang /_/mchod pa bstan pa ni don dgu pa ste/_de'i phyir/_dus su zos nas dus gsum khrus bya ste/_/zhes bya ba nas/_spra ba arka bil ba bri ha ti/_/ku sha dri ngan yid du mi 'ong spang /_/
[\[39b.4\]]zhes bya ba la sogs pa gsungs so/_/sgrub pa pos sangs rgyas rjes su dran pa la sogs pa rjes su dran pa drug la dmigs pa'i dus bstan pa ni don bcu pa ste/_'greng dang 'dug dang ma log nyal ba dang /_/'gro 'phres za klog bzlas brjod byed pa na/_/rjes su dran drug so so'i yon tan
[\[39b.5\]]dag_/rig par bcas te rjes su dran par bya/_/zhes gang gsungs pa'o//_//le'u gsum pa la sgrub pa po'i de kho na nyid la dmigs pa ni don dang po ste de'i phyir/_'dod chags la sogs nyon mongs tshogs ldan pa'i/_sems ni 'khor ba yin par kun du brjod/_/nyon
[\[39b.6\]]mongs rnam grol shel dang zla 'dra ba/_/srid pa'i rgya mtsho mthar ni yongs su grags/_/zhes bya ba la sogs pa gsungs pa'o/_/bgrang phreng gi mtshan nyid bstan pa ni don gnyis pa ste/_de'i phyir/_pu tra dzi dang dung shel du drAk+Sha/_/zhes bya ba la sogs pa gsungs pa'o/_/bzlas
[\[39b.7\]]brjod kyi dus su lus dang /_ngag dang /_yid bsdams pa ni don gsum pa ste/_de bstan pa'i phyir/_'dug nas dbang po yang dag bsdams pa dang /_/lus ni drang zhing brtan par bzhag nas su/_/phyis ni ma mchu shin tu mdzes par yang /_/bsgul zhing gsang sngags ci dgar bzlas
[\[40a\]]
[\[40a.1\]]brjod bya/_/zhes gsungs pa'o/_/bzlas brjod kyi nyes pa sems mi brtan pa dang /_gnyid la sogs pa dang /_de bzhin bzlas brjod la gnod pa yul rgyu ba la sogs pa'i rnam par rtog pa rab tu dgag pa ni don bzhi pa ste de bstan pa'i phyir/_sems ni glog
[\[40a.2\]]dang sprin dang rlung dang mtshungs/_rgya mtsho chen po yi ni rlabs dang 'dra/_/sgyu can 'dod dgur yul la mngon dga' ba/_/g.yo zhing 'phyan pa zhes bya ba la sogs pa nas/_gnyen la dga' ba'i sems ni rnam rtog gis/_/bzlog nas dge la brtson dang ldan par gzhag_/ces bya ba la
[\[40a.3\]]sogs pa'i bar gang gsungs pa'o/_/thub par bya ba bstan pa ni don lnga pa ste/_dang por zlos nas bzlas brjod zin bar du/_/bram ze rgyal rigs rje'u rigs zhing pa dang /_/bud med ma ning khye'u bu mo dang /_/sngags pa zhes bya ba la sogs pa gsungs pa'o/_/bzlas brjod byas pa la sogs
[\[40a.4\]]pa las byung ba'i bsod nams yongs su bsngo bar bstan pa ni don drug pa ste/_de'i phyir/_me tog dri snod mar me phul ba dang /_/tshul khrims brtson 'grus dka' thub byas pa yis/_/dge ba de kun bla na med pa yi/_/sangs rgyas byang chub bla med mchog tu bsngo/_/zhes bya ba la sogs
[\[40a.5\]]pa gsungs so/_/lus dang ngag dang /_yid kyi gnas ngan len du gyur pa'i 'jig rten gyi chos brgyad po gang yin pa dang /_stangs dang /_mchongs pa byed pa la sogs pa rab tu dgag pa ni don bdun pa ste/_de'i phyir/_grags dang ma grags rnyed dang ma rnyed dang /_bde dang sdug bsngal
[\[40a.6\]]zhes bya ba la sogs pa nas/_le lo dang ni g.yo sgyu rnam par spangs/_/zhes bya ba la sogs pa'i bar gsungs pa'o/_/kha zas ma gnang ma spang ba dang /_gsang sngags mnyes par 'gyur ba dang /_rjes su mthun pa'i kha zas dkar po bstan pa ni don brgyad pa ste/_ji skad du/_/sha chang ke'u
[\[40a.7\]]dang btsong dang sgog rdog dang /_/zhes bya ba la sogs pa nas/_lha min bu mo'i 'khrul 'khor 'joms pa'i tshe/_/'bru mar tshigs ma'i kha zas mchog tu bsngags/_/zhes bya ba'i bar gsungs pa'o/_/ji skad bstan pa'i dus su nyal ba'i rim pa bstan pa ni don dgu pa ste/_ji
[\[40b\]]
[\[40b.1\]]skad du/_de ltar bzlas brjod byed pa'i sgrub pa pos/_nyin gcig bzhin du byas nas zhes bya ba la sogs pa gang gsungs pa'o//_//de nas le'u bzhi pa la rdo rje rnams kyi mtshan nyid bstan pa ni don dang po ste/_ji skad du/_sgrub pa pos ni nges par bcang ba yi/_/rdo rje gang yin de dag
[\[40b.2\]]bshad par bya/_/zhes bya ba la sogs pa nas/_de las gcig kyang rnyed par ma gyur na/_/khu tshur bcangs nas rtse gcig sems kyis bzlas/_/zhes bya ba'i bar du gsungs pa'o/_/sgrub pa'i rdzas rnams kyi grangs bstan pa ni don gnyis pa ste/_de'i phyir/_ldong ros gi wang ral
[\[40b.3\]]gyi any+dza na/_zhes bya ba la sogs pa'o/_/bgegs kyi rigs rnams kyi grangs bstan pa ni don gsum pa ste/_de'i phyir/_bgegs dang log 'dren grub par mi dga' ba/_/rig pa'i tshogs rnams kyi ni mdun nas rgyu/_/zhes bya ba la sogs pa nas/_sgrub pa po ni 'byor bar mi
[\[40b.4\]]dga' ba/_/brtse med rang rang rigs la bgegs kyang byed/_ces bya ba'i bar du'o/_/bgegs rnams bgegs byed pa na lha la phul ba'i dri la sogs pa mchod pa'i yo byad rnams 'phrog pa dang /_glags rnyed nas sgrub pa po'i lus la 'jug par byed do/_/de la rgyu gang gis
[\[40b.5\]]yo byad rnams 'phrog par byed par dang /_yo byad rnams phrogs pa'i nyes pa gang yin pa de bstan pa ni don bzhi pa ste/_de'i phyir/_rang gi gsang sngags gzugs su rnam sprul nas/_/phreng ba dang ni gtor ma mngon du len/_/lha yis log 'dren gyis byas de mthong nas/_/
[\[40b.6\]]khros shing 'khrugs nas phyir yang phyogs par 'gyur/_/zhes bya ba'o/_/bgegs rnams dang po nas mi 'byung bar bya ba dang /_zhi bar bya ba'i thabs bstan pa ni don lnga pa ste/_/de'i phyir/_sngon chad sems ni rmongs dang 'jungs pa yi/_/lha yis log 'dren bgegs kyi lugs
[\[40b.7\]]'di gtong /_/zhes bya ba la sogs pa nas/_bzlas brjod zin nas legs par bsrung byas te/_/dkyil 'khor mang byas sgrub la 'jug par bya/_/zhes bya ba'i bar du'o/_/spyir bgegs thams cad sgrub pa po'i rgyud la 'byung ba'i rgyu bstan pa ni don drug pa ste/_de'i phyir/_
[\[41a\]]
[\[41a.1\]]gzhan du mchod pa'i cho ga med pa dang /_/bzlas brjod sbyin sreg cho ga bral pa'am/_gang zhig rtag tu sems ni 'di ltar sems/_/rig pa gang zhig bdag gis bzlas bar bya/_/yul dang rgyal sogs gtam la chags pa de'i/_/lus la thogs pa med par
[\[41a.2\]]rab tu 'jug_/ces bya ba la sogs pa nas/_sbyin sreg byed pa na yang bgegs gzhan 'jug_/ces bya ba'i bar du'o/_/de bzhin du spyir bgegs thams cad sgrub pa po'i rgyud la 'dod chags skyed par 'gyur ba bstan pa ni don bdun pa ste/_de'i phyir/_ji ltar nyi zer me shel la
[\[41a.3\]]bab pa'i/_/rkyen gyis ma bsgribs me ni 'byung ba ltar/_/de bzhin bgegs kyang lus la zhugs gyur na/_/'dod chags me chen kun du skyed par byed/_/ces gsungs pa'o/_/bgegs rnams khyad par 'byung ba'i rgyu dang /_de dag kyang sgrub pa po'i rgyud las khyad par du byed
[\[41a.4\]]pa gang yin pa bstan pa ni don brgyad pa ste/_ji skad du/_g.yo zhing 'gul ba zhes ni bya ba yi/_/bgegs ni chu dang skyes bu 'khru tshe 'dzin/_/bkres shing lus la snyom zhing gnyid kyang che/_/de bzhin lus lci mchog tu 'khru bar 'gyur/_/zhes bya ba la sogs pa nas/_/me
[\[41a.5\]]tog 'bul tshe me tog cher dgod pa/_/rang gi glags rnyed mod la lus la 'jug_/rims dang cham pa ru shing na ba dang /_/grogs po dag dang rnam par bral bar byed/_/ces bya ba'i bar du gsungs pa'o/_/de bzhin du gzhan yang spyir na 'di ni bgegs thams cad skyon med
[\[41a.6\]]par byed pa de bstan pa ni don dgu pa ste/_ji skad du/_bgegs kyis brlams pa phyogs na lam min lam du mthong /_/spyod pa sna tshogs byed cing 'dod chags rnams kyis gdungs/_/glo bur smra zhing klog la don med kun du 'phyen/_/zhes pa la sogs pa nas/_khron skam
[\[41a.7\]]thod pa rus gang phung po dang /_/lcags dang rdo phung mi gtsang khong rul dang /_/kha bzhin bsgyur zhing ral gri mdung thogs pa/_/rmi lam 'di rnams rmis pa'i ming yang brlams/_/zhes bya ba'i bar du gsungs so/_/bgegs thams cad thog ma nyid nas mi 'byung bar bya ba'i rgyu bstan
[\[41b\]]
[\[41b.1\]]pa ni don bcu pa ste/_de'i phyir/_bgegs dang log 'dren rnam par gzhig pa'i phyir/_/bdud rtsi thab sbyor drag shul thabs la sbyar/_/sngags pa de yi gsang sngags la zhugs pa/_/bgegs dang log 'dren rnams kyis yong mi tshugs/_/zhes gsungs pa'o/_/sgrub pa po'i
[\[41b.2\]]rgyud la bgegs 'byung ba dang /_gzhan yang skyes pa dang bud med la sogs pa bgegs kyis zin pa dang /_/ma zin pa rnams kyi sdig pa nye bar zhi bar bya ba dang /_dbang thang la sogs pa bskyed pa'i phyir/_de dag dbang bskur ba'i dkyil 'khor du dbang bskur bar bstan pa dang /_
[\[41b.3\]]de'i cho ga bstan pa ni don bcu gcig pa ste/_ji skad du/_phyugs lhas shing gcig lha yi khang pa'am/_/lam gyi gzhi mdo'am khang stong nags tshal du/_/dkyil 'khor gru bzhi lham pa khru bzhi'i tshad/_/tshon rtsi rnam pa sna tshogs rnams kyis bri/_/zhes bya ba la sogs
[\[41b.4\]]pa nas/_sgrub pa po yi mi ni 'ba' zhig la/_/bgegs rnams gzhig phyir phan par ma zad kyi/_/rgyal po'i 'khor dang bud med bu pho dang /_bu mo dag dang rol mo mkhan rnams dang /_zhes bya ba la sogs pa le'u lnga pa gsungs pa'i bar du'o//_//de la le'u lnga pa la
[\[41b.5\]]bgegs kyis zin pa las thar pa'i sngags bstan pa ni don dang po ste/_de'i phyir/_bgegs kyis bsod nams ma lus zad byed pas/_/de'i phyir mi yis gsang sngags grub mi 'gyur/_/ji ltar zla ba sprin las rnam grol ltar/_/de bzhin bgegs las grol ba rnam par gsal/_/
[\[41b.6\]]zhes gsungs pa'o/_/bzlas brjod dang mchod pa dang /_sdig pa zad pa la sogs pa'i tshogs dang ldan pa la ltos nas gsang sngags kyi 'bras bu thob par 'gyur gyi gcig pus ni ma yin te/_'di ltar dngos po thams cad tshogs pa la skye'i/_rgyu gcig pus 'grub pa ni cung
[\[41b.7\]]zad kyang yod pa ma yin no zhes bstan pa ni don gnyis pa ste/_de'i phyir/_sa dang chu dang dus dang rnam bral ba'i/_/snod gnas 'bras bu la ni myu gu med/_/ces bya ba la sogs pa gsungs so/_/gsang sngags kyi 'bras bu'i tshogs bstan pa ni don gsum pa ste/_de'i phyir/_cho
[\[42a\]]
[\[42a.1\]]ga nyams shing yi ge gug skyed med/_/mchod pa med cing mi gtsang bzlas brjod byas/_/gug skyed yi ge lhag par gyur pa yis/_/gsang sngags dngos grub rgya cher mi ster ro/_/zhes bya ba la sogs pa nas/_/ji tsam sdig pa mang po'i rab gang zhing /_/ji tsam
[\[42a.2\]]las dkar bsod nams ma bsags dang /_/ji srid cho ga med par bzlas byas pa/_/de srid sngags pas dngos grub mi thob bo/_/zhes pa'i bar du gsungs pa'o/_/bag med pas chog nyams bzhin du bzlas pa dang /_zlos pa'i bar bcad nas rig pa gzhan bzlas pa dang /_bsnyen
[\[42a.3\]]pa yongs su rdzogs nas bzlas pa btang na/_gsang sngags 'bum lhag par bzlas pa dang /_sbyin sreg bya ba de bstan pa ni don bzhi pa ste/_de'i phyir/_cho ga nyams sam bar bcad sngags gzhan bzlas/_/bzlas pa btang ngam gzhan la byin gyur na/_/dus gsum mchod pa la
[\[42a.4\]]ni brtson byas nas/_/slar yang 'bum bzlas bsgrub la 'jug par bya/_/zhes bya ba la sogs pa nas/_de ltar byas na dngos grub myur du thob/_/ces bya ba'i bar du gsungs pa'o/_/gzhan gyi gsang sngags kyis rang gi gsang sngags bcad dam/_bcings sam/_man na
[\[42a.5\]]par gyur pa na yang /_dngos grub 'dod pas tshim par bya ba'i sbyor ba bstan pa ni don lnga pa ste/_ji skad du/_gzhan gyi gsang sngags kyis ni gsang sngags gang /_/zhes bya ba la sogs pa nas/_zhag bcur bkru//_des na zhag bdun byas pas gsang sngags dag_/bcings pa dang
[\[42a.6\]]ni mnan las grol bar 'gyur/_/zhes bya ba'i bar du gsungs pa'o/_/ji skad gsungs pa'i cho gas gsang sngags bsnyen cing sgrub pa'i sbyor ba'i rnam pa thams cad kyis bsgrubs te ma grub na/_rig pa de nyid la drag po'i sbyor ba'i rnam par byang bar bstan pa ni/_don drug pa
[\[42a.7\]]ste/_de bstan pa'i phyir/_mchod pa la sogs cho gar ldan yang ni/_/ci ste gsang sngags 'bras bu mi ster na/_/de'i gzugs dug dang ske tshes byugs nas su/_/kI li kI la 'gro lding la sogs pa'i/_/sngags kyis de la yungs mar tshwa sbyar bas/_/zhes bya ba la sogs
[\[42b\]]
[\[42b.1\]]pa'i bar du gsungs pa'o/_/bde bar gshegs pa'i gsang sngags rnams ni 'dod chags zhe sdang spangs pa yin na/_de ji ltar gzhan gyi gsang sngags la gnod par byed/_de dag kyang gnod pa thams cad dang bral ba yin na/_gzhan gyi gsang sngags kyang ji ltar gnas par
[\[42b.2\]]bya zhes bya ba'i klan ka yongs su spang ba ni don bdun pa ste/_de'i phyir/_sngon gyi sngags lugs 'chad pas bstan mod kyi/_/ji ltar rgya mtsho dus las mi 'da' ltar/_/sngags kyis gzhan gyi gsang sngags mi mnan cing /_/bcing dang gcad pa nam yang mi bya'o/_/zhes bya
[\[42b.3\]]ba la sogs pa nas/_/de bzhin sngags pas gang yang rung ba'i sngags/_/bzlas nas gzhan gyi gsang sngags mnan mi bya/_/zhes bya ba'i bar du gsungs pa'o/_/sgrub pa pos gsang sngags gcad pa dang /_gnon gyi las dang dbye ba la sogs pa'i las phran tshigs
[\[42b.4\]]rnams mi bya bar dgag pa ni don brgyad pa ste/_ji skad du/_gsang sngags bcad dang gnan par mi bya zhing /_/zhes bya ba la sogs pa nas/_rgya mo sa mda' rnyi dang mdzol bu yis/_/sems can gnod par nam yang mi bya'o/_/zhes bya ba'i bar du gsungs pa'o/_/'jig rten dang
[\[42b.5\]]'jig rten las 'das pa'i gsang sngags rnams sgrub pa'i yan lag la sogs pa'i grangs nges par bstan pa ni don dgu pa ste/_de'i phyir/_dngos grub phyir ni rnam pa bcur gsungs te/_/sngags pa dang ni rang sngags g.yog dang rdzas/_/brtson 'grus phyogs dang sa gzhi
[\[42b.6\]]dus dang ni/_/yan lag rdzog pa'i lha dang sems stobs so/_/zhes bya ba la sogs pa nas/_/gug skyed klad kor tsheg tshang zur phyin la/_/gsang sngags dag cing shin tu cho gar bcas/_/sangs rgyas byang chub sems dpa' bsten pa yis/_/gnas su bzlas na yid 'ong
[\[42b.7\]]dngos grub thob/_/ces bya ba'i bar du gsungs pa'o/_/sgrub pa tha ma la 'jug pa'i sgrub pa pos kyang lus dang /_dag dang /_yid kyi brtson 'grus chung bar mi bya ba de bstan pa ni don bcu pa ste/_ji skad du/_ji ltar ri dgas rgyal po bkres pa dag_/mthu stobs chen pos
[\[43a\]]
[\[43a.1\]]glang chen gsod pa dang /_/de bzhin spyang ku phag dang ri dgas dang /_/zhes bya ba la sogs pa nas/_de bzhin sngags pa seng ge'i tshul gyis su/_/rab dang 'bring dang tha ma'i las rnams la/_/brtson 'grus chen po dang ni ldan pa dang /_'bad pa
[\[43a.2\]]mchog rnams kyis kyang bsten par bya/_/zhes bya ba'i bar du gsungs pa'o/_/sems g.yeng ba'i rgyu rnams dang /_/bzlas brjod kyi skyon rnams spangs pa ni don bcu gcig pa ste/_de'i phyir/_rdza rnga'i sgra dang dung dang rnga sgra dang /_/shin tu 'jigs byed skye bo'i sgra dang ni/_sems
[\[43a.3\]]ni g.yeng zhing zhes bya ba la sogs pa nas/_bzlas brjod byed tshe mi myur mi dal zhing /_/sgra cher mi 'byung ha cang chung ba'ang min/_/smra bzhin ma yin gzhan du g.yeng bzhin min/_gug skyed klad kor tsheg rnams nyams par min/_/zhes bya ba'i bar du gsungs pa'o/_/gsang
[\[43a.4\]]sngags kyi bzlas brjod phyag dang bcas par bya ba'i phan yon dang /_/bzlas brjod byed pa'i tshe/_gsang sngags kyi yi ge'am/_lha nyid kyi gzugs la gsal bar bstan pa ni don bcu gnyis pa ste/_de'i phyir/_ji ltar chu klung nyin mtshan rtag tu ni/_/rgyun mi 'chad par
[\[43a.5\]]'bab par 'gyur ba ltar/_/de bzhin phyag bcas bzlas dang brtul zhugs kyi/_/bsod nams lus can la ni 'phel bar 'gyur/_/le lo 'dod chags mi dge bcas pa'i sems/_/gang dang gang du g.yeng zhing rgyu ba dag_/de dang de nas myur du bzlog nas ni/_/gsang
[\[43a.6\]]sngags yi ge mchog la legs par sbyar/_/zhes bya ba gsungs so/_/sems kyi brten pa ji lta bur byas nas bzlas brjod bya ba de bstan pa ni don du cu gsum pa ste/_de'i phyir/_sna rtser blta zhing rnam par rtog pa spong /_/nam zhig bskyod kyang rnam par mi g.yo ba/_/de
[\[43a.7\]]tshe dmigs la gnas pa thob pa ste/_/sems ni las su rung bar gyur par nges/_/rtse gcig sems dang ldan pa'i mi la ni/_/yid las byung ba'i dga' ba rab tu skye/_/dga' bas lus ni shin tu sbyangs pa thob/_/lus sbyongs pas ni bde ba'i skal ldan 'gyur/_/lus
[\[43b\]]
[\[43b.1\]]bde rtse gcig sems dang ting 'dzin gyis/_/de tshe bzlas brjod dogs pa med par 'grub/_/ces gsungs pa'o/_/sgrub pa pos sems mnyam par gzhag ste/_bzlas brjod byas pa'i phan yon dang /_sems mnyam par gzhag pa'i phan yon mngon par mtho ba dang /_nges
[\[43b.2\]]par legs par 'bras bu dang bcas pa gzhan 'byung bar bstan pa ni don bcu bzhi pa bstan pa ste/_de'i phyir/_tshe rabs gzhan du gang dang gang byas pa'i/_sdig pa ma lus bzlas brjod byas pas 'byang /_/bzlas pas sdig pa ma lus byang gyur na/_/dang ba'i yid kyis
[\[43b.3\]]dngos grub thob par 'gyur/_/zhes bya ba la sogs pa gsungs pa'o/_/sems mnyam par gzhag pa'i 'bras bu rnam par byang ba rgyas par bstan nas/_mngon par thob pa'i 'bras bu'i phan yon yang dag par ston te/_gsang sngags dngos grub kun dang thun mong ba/_bde
[\[43b.4\]]ba chung zhing sdug bsngal brgya dang 'brel/_/nyon mongs dug bcas rnam par 'jig 'gyur ba/_/dang pa'i sems kyis thob par gyur pa yin/_/zhes bya ba gsungs pa'o/_/sgrub pa po dbang phyug dang byed pa po la sogs pa 'jig rten pa'i lta ba dgag pa ni don bco lnga
[\[43b.5\]]pa ste/_de'i phyir/_'dod rgyal las kyang ma byung dus las min/_/rang bzhin dbang phyug las kyang byung ma yin/_/zhes bya ba la sogs pa nas/_de ltar mthong ba lta ba bzang po yin/_/gang zhig gzhan gyur de ni lta ngan gsungs/_/zhes bya ba'i bar du gsungs pa'o/_/sgrub
[\[43b.6\]]pa pos kyang bzlas brjod khyad par can la sogs pa goms par byas pas dang por gsang sngags nye bar 'gyur ro/_/de'i 'og tu bzlas brjod la sogs pa nyid kyis bsnyen pa byas na dngos grub nye bar 'gyur te/_nye bar gyur pa de dag gi mtshan nyid bstan pa ni don bcu drug pa'o/_/
[\[43b.7\]]de la gsang sngags nye ba'i don gyi dbang du byas nas/_de ltar zlos pa'i gsang sngags nye gyur na/_/mtshan mo nyal na rmi lam 'di dag mthong /_/khang bzangs ljon shing rgyal mtshan seng ge rta/_/ri bo shing rta sgra ldan sprin dang klu/_/zhes bya ba la sogs pa nas/_/zla ba gcig
[\[44a\]]
[\[44a.1\]]dang zla phyed nyin zhag dang /_/skad cig gis kyang phyi phyir nye bar 'gyur/_/zhes bya ba'i bar du gsungs pa'o//_//le'u drug pa la dngos grub 'grub par 'gyur ba'i mtshan nyid bstan pa ni don dang po ste/_dngos grub nyen zlos la dga' ba dang /_/sems ni sdig la
[\[44a.2\]]nam yang 'jug mi 'gyur/_/bkres skom tsha grang rlung dang ngal ba yi/_/sdug bsngal drag pos nyen kyang g.yo mi 'gyur/_/zhes bya ba la sogs pa nas/_/gang tshe mkha' la lha dang gnod sbyin dang /_/dri za lha yi bu mo'i lus dang sgra/_/mis ni dga' ba'i yid kyis mthong thos
[\[44a.3\]]na/_de tshe shin tu nye bar gyur pa yin/_/zhes bya ba'i bar du'o/_/de ltar bdag nyid la dngos grub nye bar gyur par rig pa dang /_nyin zhag gcig gam gnyis sam/_gsum du smyung ba byas nas/_sgrub pa la 'jug par bya ba de bstan pa ni don gnyis pa ste/_de ni/_lus ni dri
[\[44a.4\]]med dag par rig pa dang /_/zhes bya ba la sogs pas bstan to/_/smyung bar bya ba'i rgyu bstan pa ni don gsum pa ste/_gsung de dpung bzangs kyis thos slar gsol ba/_/zas kyis mi 'dag ces ni sngar gsungs na/_/mchod 'os khyod kyis lus ngag bgyi phyir yang /_/ci slad
[\[44a.5\]]smyung ba mi bzad bgyi bar gsungs/_/zhes bya ba nas/_dri ma zad nas mi yi lus dag ni/_/rang gi 'byor phyir sgrub la bde bar 'jug_/ces bya ba'i bar dag go/_/sgrub pa po'i 'dod chags la sogs par rab tu zhi bar bya ba'i phyir mi gtsang ba bsgom pa bstan pa dang /_sgrub par ba
[\[44a.6\]]dang /_'bring dang /_tha ma rnams sgrub pa'i tshes grangs nges par bstan pa ni don bzhi pa ste/_de'i phyir/_'dod chags kyis ni gdungs par gyur na yang /_/lus kyi yan lag 'di dag thams cad la/_/dran pa rtse gcig mngon du byas nas ni/_/ye shes mig gis so sor rnam
[\[44a.7\]]par brtag_/ces bya ba la sogs pa nas/_/yar gyi tshes brgyad dam ni bcu bzhi'am/_yang na bco lnga la ni bzlas brjod bya/_/zhes bya ba'i bar du gsungs pa'o/_/sgrub pa la 'jug pa'i yo byad bstan pa ni don lnga pa ste/_lha yi gnas kyis dag bstar ba'i phyir/_sa dang
[\[44b\]]
[\[44b.1\]]lci bar bsres la sogs pas byug_/ces bya ba la sogs pa nas/_sbyin blugs brgya phrag bcur yang bsreg par bya/_/zhes bya ba'i bar du'o/_/de bzhin du rdzas las byung ba'i dngos grub dang /_/rdzas ma yin pa las byung ba'i dngos grub kyi mtshan ma ci rigs su bstan pa dang /_de
[\[44b.2\]]nyid kyi 'bras bu 'byung bar bstan pa ni don drug pa ste/_de'i phyir/_dro dang dud 'thul me bzhin 'bar ba dang /_rim bzhin bzlog nas byung na'ang 'grub par gsungs/_dro bas 'gro ba thams cad dbang 'gyur te/_/dud pa 'thul bas lus ni snang bar 'gyur/_/'bar bas mkha'
[\[44b.3\]]la shin tu 'gro 'gyur te/_/zhes bya ba la sogs pa nas/_gsang sngags gzugs ni mngon du mthong na 'grub/_/ces bya ba'i bar du gsungs pa'o/_/sgrub pa'i dus na mchod yon dbul ba'i cho ga dang /_mchog bslang bar bstan pa dang /_de bzhin du mchog thob nas kyang
[\[44b.4\]]lha nyid slar gshegs su gsol par bstan pa ni don bdun pa ste/_de'i phyir/_me tog ma nyams dbyig dang chur bsres shing /_/bstod dang bcas pa mchod pa rgyun bsrings nas/_/rtse gcig yid kyis mgo btud phyag byas te/_/dad dang 'bad pa'i rjes mthun mchog slong ngo /_/
[\[44b.5\]]mchog thob nas ni dga' bas phyag byas te/_/dad pas bstod cing mchod yon phul nas su/_/gsang sngags brjod nas slar yang gshegs su gsol/_/gsang sngags kun la tshul ni 'di yin no/_/zhes gsungs so/_/ro langs sgrub pa po'i mtshan nyid dang /_ro langs
[\[44b.6\]]bslang ba'i mtshan nyid dang /_ro langs 'grub pa'i gnas bstan pa dang /_ro langs pa'i dngos grub pa'i dkyil 'khor rnams kha bstan pa dang /_ro'i lus byi dor bya ba dang /_mchod pa rnam pa lnga'i yo byad kyi cho ga dang /_gsang sngags bzlas brjod bya ba'i cho ga dang /_ro langs pa
[\[44b.7\]]la bgegs byung ba rab tu zhi bar bya ba dang /_dngos grub bslang ba ni don brgyad pa ste/_de'i phyir/_sems stobs mchog dang yang dag ldan pa des/_/'dir ni shin tu 'jigs pa'i yid kyang bya/_/sems stobs chung ba'i mi la sha za yis/_/glags mthong nas ni 'phung bar byed
[\[45a\]]
[\[45a.1\]]par 'gyur/_/zhes bya ba la sogs pa nas/_gang zhig gsang sngags cho ga zhib mo las/_/mthong ba'i dngos grub de ni thogs med nges/_/zhes bya ba 'dir rgyas par sbyar ro/_/ro langs bslang ba'i gsang sngags kyi dngos grub kyi grangs bstan pa dang /_sems
[\[45a.2\]]stobs med pa'i sgrub pa po ro langs slong ba'i nyes pa bstan pa ni don dgu pa ste/_de'i phyir/_gter gyi phyogs dang phug tu 'gro ba dang /_/ral gyi any+dza na bzhon mngag gzhug dang /_/'byung kun gser bsgyur rtsi dang bcud kyis len/_/mkha' la 'gro ba'i dngos grub rab tu ster/_/
[\[45a.3\]]bsrung ba'i stobs med sngags kyi stobs med dang /_/dka' thub stobs med sems stobs med pa yi/_/blo zhan gang zhig ro langs dngos grub tshol/_/de ni mtshan mo rgyu ba rnams kyis bsad/_/ces gsungs pa'o//_//le'u bdun pa la sha chen po btsong ba'i cho ga bstan
[\[45a.4\]]pa ni don dang po ste/_ji skad du/_mi gang mi yi sha ni 'tshong 'dod des/_/mar gyi ngo la dur khrod song nas su/_/zhes bya ba la sogs pa nas/_sha yi cho ga ngas gsungs de dag ni/_/gsang sngags ma bzlas pa yis bsten mi bya/_/rigs mchog gtsug tor stobs chen la sogs pas/_
[\[45a.5\]]dur khrod du ni bsrung bar ngas gsungs so/_/zhes bya ba'i bar du gsungs pa'o/_/de bzhin du dbab pa dang /_bskrad par bya ba dang /_ma dag gzhom pa dang /_grong dang grong khyer du gnod pa byed pa 'byung bar bya ba dang /_sha za dang /_srin po dang /_sa bla dang /_gnod sbyin dang /_ma mo
[\[45a.6\]]dang /_drag po la sogs pa'i lha rnams la mi'i sha dang /_de bzhin du ba lang dang /_ma he'i sha la sogs pa sha'i sbyin sreg gi cho ga bya bar bstan pa ni don gnyis pa ste/_de'i phyir/_gsang sngags drag po gang zhig sha za ba/_/de la dur khrod mi sha sbyin sreg bya/_/zhes bya ba la sogs
[\[45a.7\]]pa nas/_/mi yi sha ni rnyed par ma gyur na/_/ba lang sha ni sbyin sreg de bzhin shis/_/ma he'i sha'am khyi sha mar bsres pa/_/tshes grangs dag la smyung byas sbyin sreg bya/_/zhes bya ba'i bar du gsungs pa'o/_/de bzhin du 'jig rten dang 'jig rten las 'das pa'i rgyud du gsungs
[\[45b\]]
[\[45b.1\]]pa'i gnod sbyin mo'i gsang sngags rnams kyi mchog la sogs pa'i dbye ba bstan pa dang /_spyi'i mchod pa'i yo byad kyi mtshan nyid bstan pa ni don gsum pa ste/_ji skad du/_gnod sbyin mo yi cho ga zhib mor ni/_/gsang sngags mnyes byas grub pa'i de rnams ster/_/ma dang
[\[45b.2\]]sgyug mo sru mo grogs mo dang /_/bu mo chung ma mna' mar grub par 'gyur/_/ma dang sgyug mo sru mo gang yin de/_/yid bzhin rin chen bzhin du grub pa mchog/_/yid 'ong grogs mo bu mo grub pa 'bring /_/chung ma mna' ma grub pa tha mar bsgrags/_/dus gsum du ni me tog
[\[45b.3\]]phreng ba dri/_/mar ram 'bru mar mar me tsan+dan dang /_/a kar dri zhim bdug pas mchod pa dang /_/gtor ma sna tshogs rtag tu mtshan mo sbyin/_/zhes gsungs pa'o/_/gnod sbyin mo mngon du phyogs par gyur pa'i mtshan ma bstan pa ni don bzhi pa ste/_de'i phyir/_/gnod
[\[45b.4\]]sbyin mo ni dga' nas mngon phyogs nas/_/rnyed pa rnyed cing sa bon 'byung bar byed/_/'dod chags zil gyis non pa'i bud med dag_/gnod pa byed tshe 'gro bar mi bya zhing /_/rnyed pa mang nyung la yang 'dod mi bskyed/_/sngags las mtshan mo khrus ni dag byas nas/_/brtson 'grus
[\[45b.5\]]rab tu bskyed de bsgrub par bya/_/sngags pa sems rmongs pa dag gzhan du ni/_/brtsams na phung bar yang ni 'gyur ba nyid/_/ces bya ba gsungs so/_/de bzhin du sha za mo'i gnod sbyin dang /_klu sgrub pa'i cho ga sgrub pa ni don lnga pa ste/_de'i phyir/_sha za'i gnod sbyin ma
[\[45b.6\]]la'ang de bzhin te/_/de las cho ga lhag pa 'di rnams bya/_/sha chang la phug tshod ma cung peng dang /_/nas chan ma sha'i chan dang 'bras chan nya/_/zhes bya ba la sogs pa nas/_phreng ba me tog byug pa sngon po dag_/ji rnyed brang gis 'gro ba rnams la dbul/_/zhes bya ba'i bar du
[\[45b.7\]]gsungs pa'o/_/gsal bar ston pa dbab pa'i phyir/_/mthe bong dang me long la sogs pa bzhi rnams bstan pa ni don drug pa ste/_de'i phyir/_mthe bong me long ral gri chu dang shel/_/mar me sa gzhi lcags dang nam mkha' dang /_/lha gzugs lhung bzed nor bu me 'bar
[\[46a\]]
[\[46a.1\]]ba/_'di la gsal bar ston pa rtag tu 'byung /_/zhes bya ba gsungs so/_/gsal bar ston pa rnams phebs pa'i grub pa bstan pa ni don bdun pa ste/_ji skad du/_'das pa dang ni ma 'ongs da ltar byung /_/mtho ris sa steng dus dang mi ldan yang /_/lha
[\[46a.2\]]dang lha mi dge dang mi dge ba'i/_/las rnams thams cad gsal bar ston par rtogs/_/zhes bya ba gsungs so/_/gsal bar ston pa rnams mi 'bab pa'i nyes pa gang yin pa dang /_mthe bong la sogs pa la babs na yang bden par mi stan pa dang /_log par ston pa dang /_
[\[46a.3\]]cung zad tsam ston par byed pa de bstan pa ni don brgyad pa ste/_ji skad du/_cho ga nyams pa'am yang na phyed bzlas sam/_yi ge chad dam yi ge lhag pa'am/_/bzlas brjod ma byas dad pa med pa dang /_/mchod pa med cing sa gzhi mi gtsang dang /_/sprin gyi tshogs kyis nyi zer
[\[46a.4\]]bsgribs pa dang /_/byis pa yan lag nyams shing lhag pa dang /_/de lta bu la mi yi gsal ston pa/_/'bab par mi 'gyur dgos pa yong mi ston/_/zhes bya ba gsungs so/_/gsal bar ston pa thams cad dbab pa'i cho ga gang yin pa de bstan pa ni don dgu pa ste/_ji
[\[46a.5\]]skad du/_gsal ston dbab phyir sngon du cho ga bzhin/_/bzlas shing tshes grangs bzang la sngags pa yang /_/smyung byas dgongs kar sa dang lci ba yis/_/ba ko tsam gyis sa gzhi legs par byug_/byug spos dang ni bdug spos me tog dang /_/lha bshos mar me dag kyang
[\[46a.6\]]phul nas su/_/byis pa gzhon nu sta gon gnas par bya/_/de nas nang par cho ga 'di kun bya/_/khrus byas lus la gos dkar gtsang bgos te/_/shar phyogs kha bltas ku sha'i stan steng du/_/'dug nas gsang sngags rjes su dran par bya/_/me long thal ba gtsang mas lan bdun
[\[46a.7\]]nam/_/brgyad dam yang na bcur ni phyis nas su/_/rtse gcig sems kyis gsang sngags zlos bzhin du/_/byis pa gzhon nu nub tu kha ltas pas/_/lha yi mig gis bltas na 'das pa dang /_/da ltar dang ni ma 'ongs mthong bar 'gyur/_/me long zhes bya'i cho ga mtha' dag ni/_/
[\[46b\]]
[\[46b.1\]]ral gri gsal bar ston la sbyar bar bya/_/mthe bong rgya skyegs khu bas bskus nas su/_/'bru mar dri zhim dag gis gdab par bya/_/bum pa gtsang ma chus bkang mi yor bzhag_/sa ltar lhung bzed nor bu chu yis dgang /_/sku gzugs la ni me tog byug spos dbul/_/de nas
[\[46b.2\]]byis pa gzhon nus blta bar bya/_/zhes gsungs so/_/gsal bar ston pa dbab pa'i dgos pa bstan pa ni don bcu pa ste/_ji skad du/_gsal bar ston dang rmi lam la sogs las/_/dngos grub brtags te de nas bzlas brjod bya/_/zhes bya ba gsungs so/_/de bzhin du
[\[46b.3\]]gal te rgyu zhig la gsal par ston pa phebs kyang /_mchod pa nyams pa la sogs pa'i nyes pas sgrub pa la sogs pa gtan la phebs par ma gyur na/_/de'i tshe sngar rig sngags mi gdug pa cho ga bzhin du bzlas brjod byas nas/_khye'u dang bu mo la phab ste/_dngos grub la
[\[46b.4\]]sogs pa gtan la dbab par dri ba de ni don bcu gcig pa ste/_ji skad du/_gal te yid ni ches par ma gyur na/_/des na rig sngags mi gdug bzlas brjod bya/_/zhes bya ba la sogs pa nas/_snga ma bzhin du gsang sngags cho ga dag_/dam tshig ji bzhin ma lus sbyar na
[\[46b.5\]]ni/_/bdag gi yid dang mthun pa'i dngos grub thob/_/sngags pa yun ring nyon mongs mi 'gyur ro/_/zhes bya ba'i bar du gsungs so//_//de bzhin du le'u brgyad pa 'dir ni/_/thar pa 'dod pa rnams kho nas/_'phags pa'i lam yan lag brgyad pa la sogs pa'i bslab
[\[46b.6\]]pa'i mtshan nyid 'jug pa dang ldog pa'i bslab pa la bdag nyid mngon par brtson par bya bar ma zad kyi gsang sngags sgrub pas kyang 'jug cing goms par bya dgos so zhes gsungs par bstan pa ni don dang po ste/_de'i phyir/_sangs rgyas kyis gsungs yan lag brgyad
[\[46b.7\]]lam ni/_yang dag 'tsho dang las mtha' zhes bya ba la sogs pa nas/_yul sa'i gtam dang mi dbang brten pa dang /_/dmag dang gyad dang na chung gtam dag dang /_/sgrung ldebs dang ni sngon gyi lo rgyus gtam/_/'dod chags dang ni smad 'tshong gtam mi bya/_/zhes bya ba'i
[\[47a\]]
[\[47a.1\]]bar du gsungs pa'o/_/de bzhin du sgrub pa po ni rnam pa gnyis te/_la la ni gnas gcig kho nar sngar bsnyen pa yongs su rdzogs par bya ba'i bsam pas mchod yon phul te/_sngon du bsnyen pa'i bzlas brjod rtsom par byed do/_/gzhan dag ni dgun dang
[\[47a.2\]]dpyid zla brgyad la gnas ma nges pa nyid du sngar bsnyen pa'i bzlas brjod byed cing /_dbyar zla ba gsum ni gnas gcig tu sngar bsnyen pa'i bzlas brjod rdzogs par bya ste sgrub par byed do/_/de dag kyang bsod snyoms la 'gro ba la ma gtogs par zlos pa'i gnas las/_
[\[47a.3\]]gzhan grong dang grong khyer la sogs par 'phyen du 'gro ba dgag par bstan pa de ni don gnyis ba ste/_de'i phyir/_sngags pa gsang sngags bzlas pa mnos pa ni/_/grong dang grong khyer khyim dang gtsug lag khang /_/mchod rten dang ni bsti gnas dka' thub gnas/_/kun dga'
[\[47a.4\]]lu ma rdzing bur 'gro mi bya/_/sngar bshad pa yi gnas rnams ma rnyed na/_/lha khang stong pa dag gam shing drung ngam/_/ri dang chu bo chu klung 'bab chu dang /_/nags tshal stong pa dang ni yul stong dang /_/gnas gang rung bar sngags pas gnas shing bzlas/_/zhes bya ba rgyas
[\[47a.5\]]par gsungs pa dang /_yang na gnas ni nges par ma byas na/_/zla ba brgyad po 'di yi dus dag tu/_/gnas 'di gang yang rung ba cig tu bstan/_/zhes bya ba rgya cher gsungs so/_/sgrub pa pos bsnyen pa yongs su rdzogs kyang dbyar gyi dus su sgrub pa dgag pa dang /_ma grub
[\[47a.6\]]kyi bar du bzlas brjod yongs su mi btang ba dang /_bsgrub pa'i dus su dbang bskur ba'i dkyil 'khor du dbang bskur pa dang /_bdag nyid bsrung bar bya ba de bstan pa ni don gsum pa ste/_de'i phyir/_sngags pa dbyar ni sgrub la mi 'jug par/_bzlas brjod kyis ni dus
[\[47a.7\]]kyang 'das par bya/_/dbyar 'das nas ni gsang sngags gzi bskyed pas/_/bdag nyid bsrung byas sgrub la 'jug par bya/_/zhes bya ba gsungs so/_/de bzhin du zhi ba la sogs pa'i cho ga'i las kyi khyad par gyis sbyin sreg gi thab la sogs pa'i mtshan nyid bstan pa ni
[\[47b\]]
[\[47b.1\]]don bzhi pa ste/_de'i phyir/_me thab zlum po gru gsum gru bzhi dang /_/pad+ma lta bur byas te dbyibs legs shing /_/zhes bya ba la sogs pa nas/_/zlum por dbang thang bskyed dang nor dgug dang /_spyan drang zhi ba'i cho ga bya bar shis/_/gru gsum du ni dgar bskrad bsad pa
[\[47b.2\]]dang /_/gshed byed la sogs drag po rnams kyang bya/_/gru bzhi por ni klu dang gsang ba po'i/_/lus gzhig pa dang bsreg par bya ba yin/_/pad+ma'i dbyings su bud med bu mo grong /_/yul 'thob pa'am don kun sgrub par shis/_/zhes bya ba'i bar du gsungs pa'o/_/de
[\[47b.3\]]ltar sngar bsnyen pa'i sbyin sreg gi cho ga gsungs pa de'i phyir/_me thab bstar bar bstan pa ni don lnga pa ste/_ji skad du/_me thab lci ba gtsang mas byugs nas kyang /_/zhes bya ba la sogs pa nas/_rlung yab kyis ni me yang sbar byas nas/_/zhes bya ba'i bar du gsungs
[\[47b.4\]]pa'o/_/de la sngar bsnyen pa'i dus kyi sbyin sreg kyang rnam pa gnyis su 'dod de/_de la gcig ni bgegs rnams zhi bar bya ba'i phyir bdud rtsi thab sbyor gyis bya ba dang /_de las gzhan pa'i ni rang gi lha gzi brjid bskyed pa'i ched yin par bstan pa ni don drug pa ste/_ji skad du/_
[\[47b.5\]]sangs rgyas rnams la phyag byas khro bo ni/_/bdud rtsi 'khyil pas ma nyams pad+ma'am/_/ma grugs til nag las ni bdun nam brgyad/_/bcu'am nyi shur mel sbyin sreg bya/_/zhes bya ba la sogs pa nas/_mar dang sbrang rtsi 'o ma la btags nas/_/rang gi gsang sngags
[\[47b.6\]]'grub phyir sbyin sreg bya/_/zhes bya ba'i bar du gsungs pa'o/_/de bzhin du sbyin sreg thams cad kyi me 'bar ba'i kha dog dang /_dbyibs dang /_sgra la sogs pas ltas bzang ngan bstan pa ni don bdun pa ste/_de'i phyir/_me yi mtshan nyid nye bar brtag pa ni/_/me stag du
[\[47b.7\]]ba me lce sgra rnams kyis/_/'grub pa dang ni mi 'grub thams cad kyang /_/sngags kyis byin rlabs me ni ston par byed/_/du ba med cing gser gyi mdog ltar dngas/_/me lce rab tu che la g.yas su 'khyil/_/zhes bya ba la sogs pa nas/_me lce 'phro bas sbyin sreg byed
[\[48a\]]
[\[48a.1\]]pa tshig_/mi ro'i dri nga dngos grub med par ston/_/zhes bya ba'i bar du gsungs so/_/sgrub pa po gsang sngags mnyes par bya ba'i spyod pa ma bslabs pas/_sngar gsang sngags bsnyen pa'i bzlas brjod la sogs pa rdzogs par byas kyang /_rang gi lha nyid
[\[48a.2\]]kyis skabs der lus la gnod pa la sogs par 'byung bar mdzad pa bstan pa ni don brgyad pa ste/_ji skad du/_ji ltar ral gri'i so la 'dzin pa'i mi/_/legs par ma bzung lag pa gcod pa ltar/_de bzhin sngags kyang legs par ma bzlas na/_/'bras bu med pa'am
[\[48a.3\]]yang na phung bar 'gyur/_/mi ni tshul khrims gtsang sbra mi ldan yang /_/gsang sngags lha ni nam yang gnod mi mdzad/_/lha yi 'khor du gyur pa gang yin rnams/_/mi la glags skabs mthong nas phung bar byed/_/ces bya bas bstan to/_/gtor ma'i las ni dang po sngon du bsnyen
[\[48a.4\]]pa rtsom pa'i tshe/_/sa dang ril sogs pa la gnas pa'i gdon srin po dang /_sha za dang /_klu la sogs pa rnams dang /_dbang po la sogs pa phyogs skyong bcu rnams la gtor ma mang zhing rgya che ba bsgrims te dbul bar bya ba dang /_sngon du bsnyen pa byed pa'i nyi ma nyid la/_gzhan
[\[48a.5\]]rnams la yang ci 'byor pa dbul ba dang /_de bzhin du sgrub pa la brtson pa'i tshe/_rgya che zhing mang ba'i gtor ma'i bya ba dang /_grub nas kyang ci 'byor pa'i gtor ma nyin gcig bzhin du dbul ba'i las bya ba de bstan pa ni don dgu pa ste/_de'i phyir/_lha dang lha min gnod
[\[48a.6\]]sbyin lto 'phye grul/_/nam mkha' lding dang 'dab bzangs lus srul po/_/dri za srin po gdon gyi rigs rnams dang /_/gang dag sa la gnas pa'i rdzu 'phrul can/_/bu smad g.yog 'khor tshogs dang bcas rnams la/_bdag gi pus mo sa la btsugs nas su/_/thal mo sbyar
[\[48a.7\]]nas khyed la gsol 'debs kyis/_/gnas nas phan gdags phyir ni 'dir spyon cig_/ces bya ba la sogs nas/_de ltar gang zhig mtshan mo rgyu ba la/_/gtor ma gtong ba'i las rnams byed pa de'i/_/dngos grub myur zhing shin tu bgegs kyang med/_/yid du 'ong ba'i 'dod pa
[\[48b\]]
[\[48b.1\]]'ang thob par 'gyur/_/zhes bya ba'i bar du gsungs pa'o//_//de bzhin du le'u dgu pa la mtshams med pa dang /_mtshams med pa la nye ba dang /_dam pa'i chos kyi glegs bam chud gson cing spong ba dang /_so so'i skye bo rnams kyi dge ba'i gzhir gyur pa dge slong la
[\[48b.2\]]sogs pa gsad na/_des ni phung po 'di la dngos grub mi thob par bstan pa ni don dang po ste/_de'i phyir/_gang gis dgra bcom pha ma gsod pa dang /_/mthun pa'i dge 'dun dbyen ni byed pa dang /_de bzhin gshegs la gnod pa'i sems kyis su/_/nam zhig mi dag sku
[\[48b.3\]]mtshal 'byin byed pa/_/shin tu mi bzad pa yi las 'di rnams/_/zhes bya ba nas/_'di dag ngas ni khyod la mdor bshad do/_/zhes bya ba'i bar du gsungs so/_/byang chub tu sems bskyed pas 'jig rten pa'i lha rnams la phyag byas pa'i nyes pa bstan pa dang /_de bzhin du
[\[48b.4\]]byang chub tu sems bskyed pa nyid sems can mtha' dag gi rgyu nyid du gyur pa dang /_dkon mchog gsum la skyabs su 'gro ba'i rgyu nyid du gyur pa de bstan pa ni don gnyis pa ste/_de'i phyir/_gang zhig byang chub sems ni blangs pa las/_/zhes pa nas/_dkon mchog gsum gyi rgyud
[\[48b.5\]]du snying nas skyes/_/zhes bya ba'i bar du gsungs so/_/sgrub pa po rang gi lus dang ngag dang yid kyis nyes par spyod pa yongs su ma spangs na dam tshig las 'das pa'i phyir/_dngos grub 'byung bar mi 'gyur ba de bstan pa ni don gsum pa ste/_de'i phyir/_gang zhig mi bzad
[\[48b.6\]]las byed thub pa gsod/_/ces bya ba nas/_de yi sngags kyang mi zlos mdo mi bklag_/ces bya ba'i bar du gsungs so/_/sgrub pa po rnams kyis skyabs ci yod par phyag bya ba'i gnas rnams la lhar phyag bya ba dang /_byang chub sems dpa' dang /_nyan thos dang /_rang sangs
[\[48b.7\]]rgyas rnams la phyag bya bar bstan pa dang /_de bzhin du byang chub sems dpa' rab tu byung ba'i gzugs can rnams la yang phyag bya ba'i rigs par bsgrub pa ni don bzhi pa ste/_de'i phyir/_bde bar gshegs pa kun gyis bstan pa yi/_/zhes bya ba nas/_gang gi rang bzhin
[\[49a\]]
[\[49a.1\]]chags dang rnam bral yang /_/gdul bya'i don phyir khro la khro ba dang /_'dod chags can la chags can ltar ston pa/_byang chub mchog gnas de la phyag 'tshal lo/_/gang zhig las dang rnam smin mkhyen pa yis/_/'gro ba kun dang ji ltar mthun pa yi/_/
[\[49a.2\]]gsang sngags gzugs kyi rjes su 'dzin mdzad pa/_/sngags kyi rnam 'dren de la phyag 'tshal lo/_/zhes bya ba'i bar du gsungs pa'o//_//le'u bcu pa la sgrub pa'i gsang sngags dang phyag rgya gang yin pa de dag 'phags pa dpung bzangs kyi gsang sngags kyi
[\[49a.3\]]mdo'i tshul 'dir/_rig sngags dang gsang sngags kyi dbye bas bsdu bar bstan pa'i don ni dang po ste/_de la re zhig de bzhin gshegs pa'i rigs bsdu ba'i dbang du byas nas/_lha dang lha min mi la phan gdags phyir/_/gsang sngags rig sngags rnam pa sna tshogs ni/_/
[\[49a.4\]]'bum phrag lnga dang bye ba phrag gsum dang /_/rig 'dzin sde snod bshad par rgyal bas gsungs/_/zhes bya ba gsungs so/_/de bzhin du rdo rje rigs kyi gsang sngags bsdu ba'i dbang du byas nas/_ngas ni gsang ba pa rnams gzhom pa dang /_/dbul ba'i sdug bsngal
[\[49a.5\]]bsal bar bya ba'i phyir/_/dkyil 'khor bcas shing phyag rgyar ldan pa yis/_/gsang sngags bye ba phrag bdun rab tu bshad/_/ces bya ba la sogs pa gsungs pa'o/_/pad+ma'i rigs kyi dbang du byas nas/_spyan ras gzigs kyis gsang sngags bye ba phrag_/gsum
[\[49a.6\]]dang de bzhin 'bum phrag lnga rnams bshad/_/ces rgyas par gsungs so/_/lngas rtsen gyi rigs kyi dbang du byas nas/_lngas rtsen gyis ni stong phrag nyi shu ste/_/de yi chung mas de yi phyed bshad do/_/zhes gsungs so/_/nor gyi rigs kyi dbang du byas nas/_/nor gyi bdag pos
[\[49a.7\]]stong phrag sum cu ste/_/gang po pha yis kyang ni 'bum bshad do/_/lha dang lha min la sogs rgyal ba la/_/dad pa rnams kyis gsang sngags mtha' yas bshad/_/kha cig nga yi rigs su gtogs pa ste/_/kha cig kyang ni pad+mo'i rigs su gtogs/_/kha cig nor gyi rigs su
[\[49b\]]
[\[49b.1\]]gtogs pa yin/_gzhan yang kha cig gnas med rnam par 'khyam/_/nor spyod ces bya nor gyi rigs su gsungs/_/nga ni rdo rje rigs zhes rab tu bstan/_/spyan ras gzigs dbang pad+ma'i rigs yin te/_/rigs bzhi pa ni 'dir yang lngas rtsen no/_/gsang sngags mdo sde
[\[49b.2\]]ngas bshad gang yin pa/_/bzhi po 'dir ni rnam par sbyar bar bya/_/gang gzhan la la 'di na gnas med par/_/bde bar gshegs la brten zhing yongs 'khyam pa/_/mdo sde 'dir ni de dag thams cad kyang /_/'byor pa 'dod pa'i mis ni rnam par sbyar/_/lam 'di nyid du zhugs
[\[49b.3\]]pa'i sngags pa ni/_/yid dang mthun pa'i dngos grub thob par 'gyur/_/zhes bya ba gsungs so/_/de bzhin du de bzhin gshegs pa'i rigs kyi gsang sngags la dang por/_gsang sngags kyi mgo la dkon mchog gsum sngar brjod nas/_gsang sngags 'don
[\[49b.4\]]pa dang /_pad+ma dang /_rdo rje dang /_nor bu bzang po'i rigs la/_so so'i rigs kyi bdag po la phyag 'tshal ba thog mar brjod de/_bzlas brjod bya ba de bstan pa ni don gnyis pa ste/_de'i phyir/_srid pa gsum na rgyal ba dkon mchog ste/_/zhes bya ba la sogs pa nas/_
[\[49b.5\]]nor gyi rigs dang pad+ma'i rigs la yang /_/rang gi gsang sngags bdag por ldan par bya/_/zhes bya ba'i bar du gsungs pa'o/_/de bzhin du bzlas brjod dang /_sbyin sreg dang /_mchod pa'i tshe/_gsang sngags zlos pa kha cig rdo rje thogs su mi gnang ba yin pas/_de lta bu'i
[\[49b.6\]]rdo rje thogs pa'i nyes pa gang yin pa de bstan pa ni/_don gsum pa ste/_de'i phyir/_bde bar gshegs min nyan thos lam zhugs dang /_/rang rgyal rnams kyi lam la zhugs pa dang /_/dad pa med cing tshul 'chos 'jungs pa yis/_/nga yi rdo rje yang ni bcang mi bya/_/gang
[\[49b.7\]]zhig theg pa mchog la sdang ba dang /_/bdud kyis bshad pa yin zhes zer ba dang /_/rmongs pa nga la gnod sbyin zhes smra dang /_byang chub sems dpa' la ni mi 'dud pa'i/_/dge slong dge slong ma dang dge bsnyen dang /_/dge bsnyen ma dang 'jig rten pa rnams kyis/_/nga yi rigs
[\[50a\]]
[\[50a.1\]]kyi gsang sngags bzlas brjod na/_/myur du de yi lus ni zhig par 'gyur/_/gang zhig nga rigs rjes su 'brang ba'i gdon/_/'byung po gnod sbyin klu dang sha za yis/_/nga yi sngags bzlas rdo rje thogs pa dag_/mthong na khros nas phung bar byed par 'gyur/_/zhes
[\[50a.2\]]bya ba gsungs so/_/de bzhin du gsang sngags grub pa po rnams kyi dam tshig dang /_/'dul ba dang spyod pa gsungs pa bshad pa ste/_de la yan lag kha cig nyams su len ma nus kyang /_kha cig nyams su mi blang du mi rung pa gang yin pa de bstan pa ni don bzhi pa ste/_de'i phyir/_
[\[50a.3\]]gang zhig theg mchog rgya chen klog pa dang /_/de la dad cing de nyid 'chad par spro/_/brtson 'grus che zhing byang chub sems brtan pa/_/de la nga yi gsang sngags mchog sbyin mdzad/_/ces bya ba gsungs so/_/de ltar 'dis ni de bzhin gshegs pa la sogs pa rigs kyi bdag
[\[50a.4\]]po rnams kyis gsang sngags dang /_rig sngags rnams gsungs pa'i bar rnams 'bum dang /_bye ba la sogs par de dag bsdus te/_rgyas par bstan pa dang /_de ltar mnyes par bya ba'i cho ga yang /_spros pa dang bcas par bstan par khong du chud par bya'o/_/de ni
[\[50a.5\]]'jig rten las 'das pa'i gsang sngags kyi cho ga'i zhar la/_drag po la sogs pa'i 'jig rten gyi lha khyad par can rnams kyis/_rig sngags dang gsang sngags dang /_rang rang gi gsang sngags kyi rgyud dang /_cho ga zhi ba mo bshad pa dang de dag gi grangs zhar la bstan
[\[50a.6\]]par bya ba dang /_sangs rgyas kyi dkyil 'khor gyi slob dpon rnams mang du thos par bstan pa'i don ni lnga pa ste/_de'i phyir/_drag po yis ni bye ba phrag bcu bshad/_/nor lha'i bus ni stong phrag sum cu ste/_tshangs pa yis ni stong phrag drug cu nyid/_/nyi mas kyang ni 'bum
[\[50a.7\]]phrag gsum bshad do/_/nam mkha' lding gis stong phrag bco brgyad de/_zhes bya ba la sogs pa nas/_rang sngags mdo sde'i rjes 'brangs dad bskyed nas/_ma bsgrims bzhin du the tshom med par 'grub/_de las bzlog na dngos grub mi thob la/_/sdug bsngal mang
[\[50b\]]
[\[50b.1\]]po yang ni thob par 'gyur/_zhes bya ba'i bar du gsungs pa'o//_//le'u bcu gcig par 'dir ni gsang sngags smra ba dang /_bcud kyis len la sogs pa brtag pa brgyad kyi ming bshad pa dang /_bstan pa de rnams kyi dngos grub rab dang /_'bring dang /_tha ma'i bye
[\[50b.2\]]brag bstan pa'i don dang /_gsang sngags smra ba'i yon tan gong ma'i yang gong mar brjod par bstan pa ni don dang po ste/_de la bcud kyis len dang gter dang phug 'gro dang /_/nor sgyur 'byung khungs sngags dang gser sgyur rtsi/_/rin thang med pa'i rin chen nor sbyin te/_brgyad
[\[50b.3\]]po bstan pa yongs su bsgrags pa yin/_/zhes bya ba gsungs so/_/bstan pa de dag rab la sogs par dbye ba'i dbang du byas nas/_/sngags dang phug tu 'gro dang bcud kyis len/_/sdig pa spong bar byed pas mchog tu bstan/_/rin chen dang ni gter dang 'byung khungs
[\[50b.4\]]'bring /_gser sgyur rtsi dang nor sgyur tha ma'o/_/zhes bya ba gsungs so/_/de dag sgrub pa la 'jug pa rnams mchog la sogs par dbye ba ni 'di yin te/_mi ni sems stobs ldan zhing chos la brtson/_/dka' thub kyis phyug dang por bstan pa'i snod/_/rdul shas che ba la
[\[50b.5\]]ni 'bring por gsungs/_/tham la ni mun pa can gyis bstan/_/gang zhig mchog tu bstan pa de ston pa/_/des ni tha mar bstan pa rnam par spangs/_/gal te nor la sred cing sdug bsngal gyis/_/gdungs na 'bring po la ni bstan par bya/_/zhes bya ba gsungs so/_/da ni bstan
[\[50b.6\]]pa 'di rnams kyi dngos grub dang mthun pa'i dka' thub dang /_gsang sngags kyi bzlas brjod la sogs pa'i thabs bstan pa ni/_/lha yi bde ba dang ni 'byor pa dang /_/tshe dang stobs gzugs phun sum tshogs pa dang /_/thos mang mdangs bzangs gcig pu yid gzhungs dang /_
[\[50b.7\]]dbang thang tshe kun dka' thub stobs kyis thob/_/chags dang rnam bral dge la dga' ba dang /_rtag tu dkon mchog gsum la gzhol ba dang /_/sdig pa spangs zhing bzlas brjod ldan pa yis/_/mi la lha rdzas dngos grub ring ba med/_/ces bya ba gsungs so/_/da ni bstan pa de
[\[51a\]]
[\[51a.1\]]rnams kyi nang na/_gsang sngags bstan pa mchog yin pa dang /_sdug bsngal sel bar bstan pa ni/_rdo rje mtshon me gnam lcags mthu 'dra yi/_/gsang sngags mi yi 'jig rten mchog sbyin mdzad/_/'jig rten 'di dang pha rol nyid na yang /_sdug
[\[51a.2\]]bsngal sel zhing sdig 'joms gzhan med do/_/gang zhig dpag bsam ljon pa'i shing lta bur/_/la lar dngos grub la lar bsod nams dang /_/gzhan la gzugs stobs tshe dang bde ba gang /_/yid mthun 'bras bu 'dod pa'i mi la stsol/_/gsang sngags sna tshogs
[\[51a.3\]]gzugs su rnam sprul nas/_gang zhig sdug bsngal gang zhig 'jigs skrag pa'am/_/rgyal po chom rkun thog gis 'jigs skrag pa'i/_/'gro ba'i tshogs chen mtha' dag skyob mdzad pa/_/zhes bya ba gsungs so/_/gzhan yang gsang sngags sgrub pa rnam pa gnyis te/_
[\[51a.4\]]ji skad du gsungs pa'i gsang sngags sgrub pa po'i 'jug pa'i spyod pa dang /_sbyor ba'i spyod pa dang /_dngos grub sgrub pa po'i spyod pa dang /_sgrub pa'i spyod pa bslabs nas khyim nas byung ste/_ji skad du gsungs pa'i gnas rnams su 'jug nas/_gsang sngags mnyes par
[\[51a.5\]]byed pa gang yin pa de'i don du mnyes par bya ba'i rim pa bstan pa ni 'di dag thams cad yin no/_/gang yang ji skad gsungs pa'i 'jug pa la sogs pa'i spyod pa bslabs nas khyim na gnas shing yul la sogs pa 'dod pa la longs spyod cing ji skad gsungs pa'i gsang sngags
[\[51a.6\]]mnyes par bya ba'i rjes su 'jug cing nyin gcig bzhin du bzlas brjod la sogs pa ci nus su byed pa gang yin pa de rnams kyang yun ring zhig lon nas/_tshe 'di'am tshe rabs gzhan du de mnyes par byas pa las byung ba'i bsod nams kyi bag chags brtas na/_tshe rabs gzhan la
[\[51a.7\]]grub par 'gyur ba de bstan pa ni don gnyis pa ste/_de'i phyir/_gang zhig yul dang khyim la brten kyang rung /_/dka' thub ma nyams rtse gcig sems kyis ni/_/nyin gcig bzhin du cung zad sngags zlos pa/_/de yi gsang sngags dus shig na ni 'grub/_/ces bya ba gsungs so/_/
[\[51b\]]
[\[51b.1\]]da ni sgrub pa po rnam gnyis kyis bzlas brjod goms par bya ba'i phyir/_sngar bsnyen pa'i bzlas brjod ji skad bstan pa'i grangs las lhag par 'bum phrag gcig bsgrims nas/_bzlas brjod byas nas sngar bsnyen pa ji skad gsungs pa bzhin du lhur blang bar bstan pa ni don gsum
[\[51b.2\]]pa ste/_de'i phyir/_cho ga bzhin du dang por 'bum bzlas nas/_/de nas gsang sngags sgrub la 'jug par bya/_/des na dngos grub myur du 'thob 'gyur la/_/gsang sngags cho gas yun ring nyon mi mongs/_/zhes gsungs so/_/de bzhin du sgrub pa po'i khrus kyi cho ga gtan
[\[51b.3\]]la dbab pa dang /_nye rig gi cho ga bstan pa ni don bzhi pa ste/_de'i phyir/_lus la sa yis dril phyis byas nas su/_/chu chen rnyog ma med par zhugs nas kyang /_/ji tsam 'dod pa'i bar du khrus byas te/_/byung nas shar ram byang du kha bltas la/_/chu yis lag pa rkang
[\[51b.4\]]pa bkrus nas ni/_/pus mo'i phyi rol du ni bstan byas te/_/bar du lag gzhag tsog tsog por 'dug nas/_/sgra med dbu ba med pas nye reg bya/_/lan gsum bar du chu ni 'thungs nas kyang /_/mchu la lan gnyis yongs su phyi bar bya/_/zhes bya ba gsungs so/_/de
[\[51b.5\]]bzhin du so la chags pa'i lhag ma yod par tshor ba dang /_rang sbrid pa byung na kha 'khru ba'i cho ga bya ba dang /_de bzhin du skyes pa dang bud med kyi lus la reg pa dgag pa bstan pa dang /_bag med pas de dag rnams kyis reg par gyur na khrus bya dgos pa bstan pa
[\[51b.6\]]ni don lnga pa ste/_de'i phyir/_so la chags pa lce yis reg pa dang /_/sbrid pa byung na kha yang bkru bar bya/_/rab byung skyes pa bud med gzhon nu dang /_/gzhon nu ma dang rgan po bram ze rnams/_/de la sngags pas nam yang reg mi bya/_/sngags pas de dag rnams la mi bsam
[\[51b.7\]]mo/_/brgya la de dag rnams la reg gyur tam/_/sgrub pas de dag rnams la reg gyur na/_/slar yang khrus dang 'thor 'thung byas nas su/_/de nas phyir yang zlos la 'jug par bya/_/zhes bya ba gsungs so/_/gtsang sbra dang bzlas brjod dang /_mchod pa la sogs pa ji skad
[\[52a\]]
[\[52a.1\]]gsungs pa bzhin byas na/_myur du gsang sngags kyi byin gyis rlob par mdzad do zhes bstan pa ni don drug pa ste/_de'i phyir/_gtsang sbra la dang zlos dga' snying rje can/_/rtag tu len pa las ni log pa dang /_/slong mo'i zas za lha yi las brtson
[\[52a.2\]]pa/_/de yi lus la gsang sngags 'jug par 'gyur/_/zhes bya ba gsungs so/_/de bzhin du sgrub pa po'i rnam pa thams cad du mi bslang bar bstan pa ni don bdun pa ste/_de'i phyir/_'ga' yis bud med gos dang nor rnams dang /_/bzhon pa rgyan dang byug pa
[\[52a.3\]]bza' btud dang /_/mal stan rnams ni mang nyung byin gyur na/_/de las sgrub la gnas pas mi bslang ngo /_/zhes bya ba gsungs so/_/de bzhin du sgrub pa po'i phyi rol che chung gi gtsang sbra bstan pa ni don brgyad pa ste/_de'i phyir/_sa phung bshang sgor lnga ste mtshan
[\[52a.4\]]la gsum/_/g.yon la gsum ste lag pa gnyis la bdun/_/yang na sa dang chu yis ji srid du/_/dri ma dri bral de srid bar du bya/_/zhes gsungs so/_/de bzhin du tshul khrims dang ldan pa'i sgrub pa pos bzlas brjod byas pas sdig pa 'byang ba'i rgyur 'gyur ba dang /_
[\[52a.5\]]thog ma med pa'i dus nas bsags pa'i sdig pa rnams kyang bzlas brjod byas pas 'byang bar 'gyur ro zhes bstan pa ni don dgu pa ste/_de'i phyir/_sos ka nags me mched pa'i me lce yis/_/ma bsgrims bzhin du tshang tshing kun bsregs ltar/_/bzlas brjod
[\[52a.6\]]me la tshul khrims rlung gis sbar/_/brtson 'grus chen po'i me lces sdig pa bsreg_/ji ltar gangs la nyi ma'i 'od zer gyis/_/gdungs na gzi brjid mi bzod 'ju ba bzhin/_/tshul khrims nyi ma'i 'od zer bzlas brjod kyis/_/gdungs na sdig pa'i gangs kyang zad
[\[52a.7\]]par 'gyur/_/mun nag smag la mar me phyung ba yis/_/mun nag ma lus sel bar byed pa ltar/_/tshe rabs stong nas gnas pa'i sdig pa'i mun/_/bzlas brjod mar mes myur du sel bar byed/_/ces bya ba gsungs so/_/de bzhin du ji ltar gsungs pa'i cho ga
[\[52b\]]
[\[52b.1\]]bzhin du/_sngar bsnyen pa byas nas bsgrubs kyang gsang sngags kyi 'bras bu ma thob na/_de'i tshe sdig pa ma lus pa zad par bya ba'i phyir/_mchod rten 'bum gdab par bstan pa ni don bcu pa ste/_de'i phyir/_ci ste sbyin sreg dang ni bzlas brjod kyis/_/gsang sngags
[\[52b.2\]]bsgrubs kyang dngos grub ma thob na/_/'jim pa las ni mchod rten 'bum gdab pa'am/_yang na chu 'gram bye ma dag la gdab/_/des ni de yi sdig pa srid gzhan la/_/byas pa de ni gang yin zad gyur na/_/des na gsang sngags mthu yis 'di nyid du/_/mthong ba'i
[\[52b.3\]]chos la bsod nams 'bras bu thob/_/ces bya ba'i bar du gsungs so/_/de bzhin du sngar sbyang gi nad du 'dug pa'i sa bon gyi dpe bstan pas/_/gsang sngags bzlas brjod la sogs pa'i tshogs pa la brten nas gsang sngags kyi 'bras bu 'byung gi_/gsang sngags
[\[52b.4\]]kyi lha la sogs pa 'ba' zhig las ni ma yin pas de'i phyir de'i tshogs bstan pa ni don bcu gcig pa ste/_de'i phyir/_gsang sngags rtsa ba dang por tshul khrims te/_/de nas brtson 'grus dang ni bzod pa dang /_/rgyal ba la ni dad dang byang chub sems/_/gsang sngags dang ni
[\[52b.5\]]le lo med pa'o/_/zhes bya bar rgya cher sbyar ro/_/sngar bsnyen pa rdzogs nas/_sngags pas rang gi lha mnyes par bya ba'i don du sbyin sreg bya ba de bstan pa ni don bcu gnyis pa ste/_de'i phyir/_dang por bzlas brjod phal cher byas nas su/_/de yi 'og tu 'dir ni sbyin sreg
[\[52b.6\]]bya/_/sbyin sreg gis ni gsang sngags mchog myur stsol/_/yid du 'ong ba'i 'dod pa'ang sbyin par mdzad/_/ces bya ba gsungs so/_/de bzhin du gang gis mi'i chung ma bkug pa dang /_gnod sbyin gyi bu mo gsang sngags kyi dbang gis bkug ste/_'dod par longs spyod
[\[52b.7\]]pa de la/_/pha rol gyi bud med longs spyad pa'i phyir 'dod pas log par g.yem pa la sogs pa byas pa'i nyes pa gang yin pa de yongs su spang ba ni don bcu gsum pa ste/_de'i phyir/_gang gis dpag tshad brgya yi pha rol nas/_/gsang sngags mthu yis bud med bkug
[\[53a\]]
[\[53a.1\]]kyang de/_bud med ma yin gnod sbyin bu mo ste/_/de gzugs cha byad kyis ni sngags pa bsten/_/'dod pa'i don phyir bsgrub pa gang yin de/_/grub na'ang gnod sbyin bu mo sbyin par byed/_/ces bya ba la sogs pa nas/_gzhan gyi chung mar yid la
[\[53a.2\]]bsams nas su/_/'dod pa sten par byed pa gang yin de/_/mi shes yid kyis gzhan gyi chung ma la/_/'dod pa spyad pas sdig pa mang du thob/_/ces bya ba'i bar du gsungs so/_/de bzhin du 'jig rten pa'i gsang sngags lha dang klu dang gnod sbyin la sogs pas ji
[\[53a.3\]]ltar khong du chud pa bzhin du smras pa de yang /_sangs rgyas dang byang chub sems dpa' dang /_nyan thos dang /_rang sangs rgyas rnams kyis byin gyis brlab pa'i phyir/_de rnams kyi dngos grub rab dang 'bring dang /_tha ma'i mtshan nyid ji lta ba bzhin bstan pa de ni don bcu
[\[53a.4\]]bzhi pa ste/_de'i phyir/_rgyal ba la dad gzhan la phan brtson pa'i/_/lha dang lha min gnod sbyin dri za dang /_/grub par bcas pas sngags bshad gang yin pa/_/zhes bya ba la sogs pa nas/_de dag 'bras bu'ang rab dang 'bring dang ni/_/tha mar dbye bas rnam pa
[\[53a.5\]]gsum du bstan/_/zhes bya ba la sogs pa rgya cher sbyar ro/_/de bzhin du 'jig rten dang 'jig rten las 'das pa'i rig sngags dang /_gsang sngags kyi rgyud dang cho ga zhib mor dug gi las kyi dbye ba bshad pa'i ming bsdus nas bstan pa ni don bco lnga pa ste/_de'i
[\[53a.6\]]phyir/_bya ba dang khu tshur thal lcag skra drang dang /_/rna bar bzlas dang dbab dang bskrad pa dang /_/zhes bya ba la sogs pa nas/_dung gi sgras ni bslang bar bya ba ste/_/rnam pa 'di dag dug gi las su bshad/_/ces bya ba'i bar du rgyas par gsungs so/_/de bzhin du sbrul gyi
[\[53a.7\]]rigs kyi bye brag bstan pa ni don bcu drug pa ste/_de'i phyir/_sa yi steng na sbrul ni brgyad cu dag_/gzhan la gnod par byed cing rnam par 'khyam/_/de dag rnams las nyi shu gdengs ka can/_/'khyil pa drug dang dug med bcu gnyis dang /_/de bzhin sbrul ni khro bo bcu gsum
[\[53b\]]
[\[53b.1\]]ste/_sum cu gang yin de ni rigs su gtogs/_/sbal pa go d+ha sdig pa kha brgyad dang /_/rnam par dbye na rab tu mang po yod/_/ces bya ba gsungs so/_/de bzhin du mi la sogs pa'i lus la sbrul de dag dug gtong ba'i sbyor ba bstan pa ni don bcu bdun pa ste/_de'i phyir/_
[\[53b.2\]]gcin rtug kha chu reg dang mthong ba dang /_/mche ba btsugs pa las ni dug kyang gtong /_/de las dug gi rgyu la mkhas pa yis/_/rab 'bring tha ma gsum du rnam par dbye/_/zhes bya ba gsungs so/_/de dag las mi la sogs pa la za bar byed pa'i rgyu bstan pa ni don bco
[\[53b.3\]]brgyad pa ste/_de'i phyir/_dug mod khro bo'i dbang gyur skrag pa dang /_/de bzhin dngangs pa'am bkres pa'i kha zas phyir/_/sha khon yod pa'am gshin rjes bsgo ba'am/_/lus la brdzis nas de dag za bar byed/_/ces bya ba la sogs pa gsungs so/_/de la mi la sogs
[\[53b.4\]]pa la sbrul de dag gis ji ltar mche bas btab nas dug gtong bar byed pa dang de dag gis mche bas btab pa'i mtshan nyid bstan pa ni don bcu dgu pa ste/_de'i phyir/_zos pa de yang rnam pa bzhir 'gyur te/_/mche bas zin dang sos bcad btab pa'o/_/gang du mche ba
[\[53b.5\]]gcig gis khrag phyung rjes/_/de ni dug chung bas ni zin par bshad/_/gang du mche ba gnyis kyis btab nas su/_/khrag dag phyung bar gyur pa zos pa'o/_/gal te mche ba gsum gyis sha bcad pa/_/de ni bcad par gyur pa yin zhes bstan/_/gang du mche ba bzhi yis
[\[53b.6\]]btab nas su/_/sbrul gyi lus ni bzlog par gyur pa de/_/btab nas zos pa yin zhes bshad pa ste/_/de ni sman rnams kyis kyang bzlog par dka'/_/zhes bya ba gsungs so/_/de la gsang sngags kyi rgyud thams cad las rnam pa gnyis kyis dug gso bar bstan pa las/_
[\[53b.7\]]de gnyis las kyang sngags kyis gso ba gtsor bstan pa ni don nyi shu pa ste/_de'i phyir/_me yi rang bzhin gnad du 'phan pa'i dug_/mtshon dang me dang 'dra zhing mtshungs pa dag_/ji ltar sngags kyis rab tu zhi 'gyur ba/_/de bzhin sman gyis zhi bar mi nus so/_/zhes
[\[54a\]]
[\[54a.1\]]bya ba la sogs pa nas/_dug gi mthu stobs shes nas rab bsgrims te/_/gsang sngags cho ga bzhin du bzlas sgrub na/_/sbyor ba 'dis ni dug kyang 'phrog par byed/_/ba lang khyu na seng ge ji lta bar/_/dug can sbrul dang don med lhan cig rtsa/_/zhes
[\[54a.2\]]bya ba'i bar du gsungs so/_/de bzhin du gdon gyis zin pas gso ba'i dbang du byas nas/_/gdon rnams kyi dbye ba bstan pa ni don nyi shu gcig pa ste de'i phyir/_lha dang lha min gnod sbyin grub pa dang /_/dri za 'byung po mtshun dang gsang ba dang /_/yi dgas sha za dag dang
[\[54a.3\]]lus srul po/_/smyo byed mdangs 'phrog pa dang grib gnon dag_/sa yi steng na gdon ni sna tshogs pa/_/mi sha tshil yang za zhing khrag kyang 'thung /_/zhes bya ba gsungs so/_/mi la sogs pa de dag gi glags skabs bstan pa ni don nyi shu gnyis pa ste/_de'i phyir/_mya ngan
[\[54a.4\]]'dod gdungs khro bas nyam thag pa'i/_/glags skabs rnyed nas lus la 'jug par byed/_/ces bya ba gsungs so/_/gdon gyis zin pa rnams kyi spyod pa bstan pa ni don nyi shu gsum pa ste/_de'i phyir/_de dag rnams kyis zin pa'i mi 'phyan cing /_/glu len gar byed
[\[54a.5\]]dgod dang khro ba dang /_/dga' zhing rngam pa che la smra 'dod dang /_/spyod pa sna tshogs byed pa'i lha rnams dang /_/lha min ltar 'chos skye bo bzhad gad byed/_/ces bya ba gsungs so/_/mi la sogs pa rnam pa gsum gyi phyir 'dzin par bstan pa ni don nyi shu bzhi pa ste/_
[\[54a.6\]]de'i phyir/_gtor ma 'dod pa'am rtsed mo byed 'dod pas/_/gsad pa'i don du lus la 'bebs shing 'jug_/ces bya ba gsungs so/_/gdon gyis zin pa rnams thar bar bya ba'i thabs su gyur pa gsang sngags rnams dang /_de'i las byed pa rnams kyi ming bstan pa ni don nyi
[\[54a.7\]]shu lnga pa ste/_de'i phyir/_gsang ba pa rnams gzhig phyir rigs kyi mchog_/mthu chen mchog sbyin rdo rje lcags kyu'am/_/gzhan yang nga yi rigs las byung rig pa'am/_/khro bo bdud rtsi thab sbyor la sogs pas so/_/zhes bya ba la sogs pa nas/_'byung po'i rig
[\[54b\]]
[\[54b.1\]]sngags 'dir ni kun mthong dang /_/gdon gyi spyod pa ma lus shes nas su/_/phyi nas gdon rnams dogs med 'dul na ni/_/gdon gyis mi 'jigs slar yang tshugs pa med/_/ces bya ba gsungs so/_/de bzhin du sangs rgyas dang byang chub sems dpa' dang /_rang sangs
[\[54b.2\]]rgyas dang /_nyan thos la mngon par dad pa rnams kyis gsang sngags bshad pa gang yin pa de dag la/_'jig rten pa'i lhas smras pa'i gsang sngags rnams kyi mthus mi thub par bstan pa ni don nyi shu drug pa ste/_de'i phyir/_rig gsum 'phel dang srid gsum mthar
[\[54b.3\]]phyin pa'i/_/zhes bya ba la sogs pa nas/_'jig rten lha tshogs rnams kyis bsngags pa yi/_/gsang sngags mthu yis de la bskyod du med/_/ces bya ba'i bar du gsungs so/_/gsang sngags kyi mdo sde 'di bshad pa rdzogs par bstan pa ni don nyi shu bdun pa ste/_de'i
[\[54b.4\]]phyir/_rdo rje 'chang gi gsung thos lha rnams dang /_/tshangs pa lha min gnod sbyin grub pa dang /_rig 'dzin klu dang gnod sbyin dri za dang /_/gsang ba pa dang mtshun dang 'byung po rnams/_/dad pas zhabs la spyi bos phyag 'tshal te/_/gus pas thal mo sbyar nas tshig
[\[54b.5\]]gsol pa/_/zhes bya ba la sogs pa nas/_gzhal med khang du mngon du zhugs nas kyang /_/ji ltar 'ongs pa nam mkha'i lam nas dong /_/zhes bya ba'i bar du rgyas par sbyar ro/_/de bzhin du lha rnams dang nas/_phyag na rdo rjes yang /_dpung bzangs la bstan pa ni don nyi shu
[\[54b.6\]]brgyad pa ste/_de'i phyir/_lha rnams kun gyis mdo 'di shes zin gyis/_/khyod kyis 'jig rten 'dir ni grags par gyis/_/zhes bya ba la sogs pa gsungs so/_/'phags pa dpung bzangs kyis zhus pa'i rgyud kyi bsdus pa'i don slob dpon sangs rgyas gsang bas mdzad pa rdzogs so/_/
[\[54b.7\]{D2672}]@/_/'phags pa dpung bzangs kyis zhus pa'i rgyud kyi tshig gi don bshad pa'i brjed byang bzhugs//_@##/_/chos dbyings mnyam pa nyid la rab zhugs kyang /_/thugs rjes gtan du mya ngan mi 'da' zhing /_/'gro ba'i don mdzad mtha' yas gzugs mnga' ba/_/dpal
[\[55a\]]
[\[55a.1\]]brtan rdo rje bsnams la phyag 'tshal lo/_/de ltar bsdus pa'i don dang dgos pa dag_/slob dpon khyad par can gyis gsal mdzad kyang /_/tshig gi don dang mtshams sbyar brgal ba'i lan/_/rang la gces pa'i don du cung zad dbye/_/de la gnod sbyin
[\[55a.2\]]bdag po zhes bya ba ni phyag na rdo rje ste/_gnod sbyin thams cad 'dul bar mnga' gsol ba'i phyir ro/_/nyi ma stong gi gzi zhes bya ba ni sku dang thugs kyi yon tan la sbyar ro/_/thugs rje zhes bya ba ni sems can thams cad la brtse bar dgongs pa'i don to/_/rtse gcig yid gyur
[\[55a.3\]]zhes bya ba ni de bzhin nyid la dgongs pa'i don to/_/bzhugs pa la zhes bya ba ni tshangs pa'i gnas pa la sogs pa ste thugs rjes zhes smos pa'i phyir ro/_/dpung bzangs tshul bzhin gus par phyag 'tshal nas/_/zhes bya ba ni shin tu dang bas mgo bos yab kyi zhabs la
[\[55a.4\]]gtugs te phyag byas pa'i don to/_/tshogs kun grub la zhus zhes bya ba ni sangs rgyas dang byang chub sems dpal la sogs pas/_rig sngags dang gsang sngags mang po so so'i cho ga zhib mo gsungs pa rnams nges par dngos grub tu gyur par bya ba'i don rnams zhus zhes bya
[\[55a.5\]]ba'i tha tshig go/_/sa steng mi rnams zhes bya ba ni skabs 'di la sogs rig sngags 'chang la sbyar ba'i shas chung ba'i don to/_/bzlas brjod ces bya ba ni yan lag bzhi pa'i don to/_/smyung ba zhes bya ba ni kha zas mi za ba'o/_/dka' thub ces bya ba ni 'gal ba'i zas dang gos
[\[55a.6\]]spang ba'o/_/nges par spyad pa zhes bya ba ni smyung ba dang mi smra ba'i dka' thub kyi dus 'di srid gcig tu bya'o zhes lus dang ngag gi sgo shin tu sdom pa'o/_/rab tu bsgrims kyang grub pa ma mthong na/_/zhes bya ba ni 'bad par ni gzigs la grub par ni ma gzigs zhes bya ba'i tha
[\[55a.7\]]tshig go/_/gtso bo khyod kyis zhes bya ba ni skabs 'dir phyag na rdo rje kho na smos pa ni sa 'dzin nam rdo rje'i rigs kyi shas cher gsungs par rig par bya'o/_/sdig 'joms zhes bya ba ni gsang sngags de dag gi las rnam par dag pa bstan to/_/dag byed rnams kyi mchog ces
[\[55b\]]
[\[55b.1\]]bya ba ni rang bzhin rnam par dag pa bstan to/_/bden pa'i gsung gis rab tu bka' stsal na/_/zhes bya ba ni rgyud rnam par dag par bstan pa'o/_/ji ltar sngags rnams 'bras bu ma mchis gyur/_/zhes bya ba ni rnam par dag pa'i khungs nas byung ba la/_slu ba mi srid par
[\[55b.2\]]brjod pa'o/_/rab dang 'bring dang de bzhin tha ma zhes bya ba la sogs pas ni nam mkha' la 'gro ba la sogs pa'i dngos grub sgrub pa po la yon tan yang yod/_gsang sngags kyang mthu che mod kyi/_ma bsgrubs pa'i phyir dngos grub ma thob po zhes bya ba'i glan
[\[55b.3\]]ka bsal ba'i don to/_/'bras bu zhes bya ba dang grub pa zhes bya ba ni rnam grangs te/_nam mkha' la 'gro ba la sogs pa'o/_/sgrub pa nyon mongs kho na ci rung lags/_/zhes bya ba ni ngal ba'i 'bras bu med pa ni smad pa'o zhes bya ba'i tha tshig go/_/rgyal ba zhes bya ba ni sdig
[\[55b.4\]]pa mi dge ba'i chos las rgyal ba'i phyir sangs rgyas te/_ji skad du/_sdig pa mi dge'i chos las nga rgyal te/_/de phyir nga ni nye 'gro rgyal ba yin/_/zhes gsungs pa lta bu'o/_/ye shes zhi ba zhes bya ba ni sangs rgyas kyi mkhyen pa la 'dod chags la sogs pa ma zhi ba mi
[\[55b.5\]]srid pa'i phyir ro/_/de yis 'di dag gso bar sngon gsungs na/_/zhes bya ba ni ye shes de sems can rnams kyis rtogs par bya ba'i don du 'dod chags nas le lo'i bar gyi gnyen por ma chags pa nas brtson 'grus kyi bar la gdul bya rnams dgod par lung las gsungs
[\[55b.6\]]pa'o/_/gang la sngags dang rig pa'ang 'grub med pa/_/zhes bya ba ni gsang sngags kyi sgo nas 'jug pa rnams bag med pa'i gnas nas bslangs te/_dngos grub thob par 'gyur ba'i thabs bshad par gsol ba 'debs pa'i don to/_/de dag rnams kyang ji ltar gsol bar
[\[55b.7\]]bgyi/_/zhes bya ba ni zhar la pha rol tu phyin pa'i sgo nas 'jug pa rnams kyang bag med pa'i gnas nas bslangs te/_ma chags pa nas brtson 'grus kyi bar la dgod par gsol ba 'debs pa'i tha tshig go/_/thugs rje dang ldan pas zhes bya ba la sogs pas ni/_yang gsang
[\[56a\]]
[\[56a.1\]]sngags kyi las dang rang bzhin dang rgyu rnam par dag pa de ci'i phyir ma grub ces bzlas te zhus pa'o/_/cho ga zhes bya ba ni 'jug pa la sogs pa dang gsang sngags dang phyag rgya'o/_/nyams zhes bya ba ni de dag nyid las ma tshang ba'am 'khrul pa'o/_/mthu ma
[\[56a.2\]]mchis zhes bya ba ni kye gsang sngags de dag la 'grub par nus pa'i mthu yod dam zhes bya ba'i don to/_/dus kyi rang bzhin zhes bya ba ni dbyar dgun dang snga dro la sogs pa'i dus dang ma sbyar ba'i nyes pa'am zhes bya ba'i tha tshig go/_/sdig pas bsgribs zhes bya ba ni
[\[56a.3\]]mtshams med pa la sogs pa mi dge ba'i las bsags pas mngon par mtho ba'i dpal dang dngos grub thob pa'i skal ba dang mi ldan par gyur tam zhes bya ba'i don to/_/gsang sngags gzhan du gyur tam zhes bya ba ni yi ge lhag pa dang chad pas dbyings dang rnam par thar
[\[56a.4\]]pa'i sgo ston pa'i sgra gzhan du gyur tam/_zhes bya ba'i tha tshig go/_/mchod las gyur zhes bya ba ni rigs kyi bye brag gis gzhan gyi mchod pa gzhan la phul bas 'os pa ma yin pa'am/_/yang na ma lcogs pa'i nyes pa'am zhes bya ba'i don to/_/thams cad ma lus
[\[56a.5\]]bcom ldan 'das kyis gsungs/_/zhes bya ba ni dpung bzangs kyis yongs su zhus pa rnams ma lus par bka' stsol cig ces mjug bsdus pa'o/_/yud tsam zhes bya ba ni se gol thang cig skad cig ma drug cu rtsa bzhi la sogs te/_dus kyi bye brag rab tu phra bar 'dren
[\[56a.6\]]pa la ni mi bya'i/_/'phral gyi spyod pa'i skad cig yud tsam zhes bya ba la gdags so/_/dgongs nas zhes bya ba ni ma 'ongs pa'i so so'i skye bo'i slob dpon rnams la gdams pa'i dbang du mdzad de zhus pa'i don ma 'khrul pa dang ldan pa dang 'khrul pa glan par bstan to/_/rdo rje zhes
[\[56a.7\]]bya ba ni bcom ldan 'das kyi ye shes kyi mtshan ma'o/_/me stag ces bya ba ni 'od zer ro/_/'phro zhes bya ba ni sems can gyi don rgyas par mdzad pa'i mtshan nyid do/_/e ma'o zhes bya ba ni yab thugs dgyes shing dam pa'i tshig go/_/zla ba'i 'od ltar lam me ba'i/_/zhes bya ba ni
[\[56b\]]
[\[56b.1\]]thugs rje chen pos sems can thams cad la dbri bkol med par phan 'dogs pa'i dpe ste/_ji skad du/_'od zer rab tu gsal ba yis/_/gnam ni rgod pa ltar byed pa'i/_/ston ka'i zla ba de dang ni/_/'jig rten rnams dang ci yis 'brel/_/zhes 'byung ba dang 'dra bar/_/
[\[56b.2\]]snying rjes sems can phan phyir zhes bya ba'i don dang yang /_dam pa ring na gnas gyur kyang /_/ma 'dris gnyen du ma 'brel ba'i/_/skye bo dga' pas rjes 'brangs pa/_/de yi rgyu ni yon tan dpal/_/zhes bshad do/_/shin tu dri ma med pa'i sems/_/zhes bya ba ni lhag
[\[56b.3\]]par sems can rnams la bcos pa med par brtse zhes bya ba'i tha tshig go/_/de yis zhes bya ba ni thugs rje lhag par che ba de'i phan yon gyis zhes bya ba'i don to/_/bde gshegs sras nang zhes bya ba ni thugs las skyes pa'i byang chub sems dpa' sar chud pa rnams kyi nang ngo /_/
[\[56b.4\]]pha rol phyin par gyur zhes bya ba ni sangs rgyas kyi tshogs myur du rdzogs par 'gyur ro zhes bya ba'i tha tshig go/_/thugs rje de ltar skyes pa tsam gyis mthar thug pa ma yin gyis kyang /_/'jig rten na sa bon shin tu bzang zhing skyon med pa la de'i 'bras bu bzang po zhes 'dogs pa
[\[56b.5\]]bzhin te nyes pa med do/_/rang gi bde ma chags zhes bya ba ni byang chub sems dpa' rnams bdag gi 'du shes dang bral bas bdag la phangs par sems pa yang med na yo byad thams cad la phangs par sems pa lta ga la yod de 'khor los sgyur ba'i rgyal srid la sogs pa
[\[56b.6\]]yang rtswa dang 'dra bar 'dor ba'i phyir ro/_/rang gi sdug bsngal rnams kyis mi brjed kyang /_/zhes bya ba yang bdag tu 'dzin pa dang bral ba'i dbang gis 'chi ba la sogs pa'i sdug bsngal gyis mi 'jigs zhes bya ba'i don to/_/gzhan gyi sdug bsngal rnams kyis sdug bsngal te/_/
[\[56b.7\]]zhes bya ba ni snying rje chen po sngon du 'gro ba'i lhag pa'i bsam pa ma nyams pa dang mi dma' bas sems can thams cad kyi dge ba'i rtsa ba bskyed pa'i phyir shin tu brtson par byed pa'i tha tshig go/_/de dag bde bas dga' dang ldan par gyur/_/zhes bya ba ni byams pa chen po dang ldan pa rnams
[\[57a\]]
[\[57a.1\]]kyi chos nyid do/_/skye bo dam pas gzhan gyi bde bsgrubs sam/_/sdug bsngal bzlog na de dang mtshungs par ni/_/bde dang sdug bsngal rab tu myong bar 'gyur/_/rang gi bde ba grub kyang de lta min/_/zhes bshad do/_/rtse gcig yid byos zhes bya ba ni byang chub
[\[57a.2\]]sems dpa'i rgyud la ma zhi bar mi 'byung gis kyang ma 'ongs pa'i skye bo chos nyan pa'i mi rnams la gdams pa'i dbang du mdzad de gsungs so/_/de yi brtul zhugs zhes bya ba ni 'jug pa la sogs pa rnam pa bzhi'o/_/de yis zhes bya ba ni sgrub pa po'i skyes bus so/_/bde
[\[57a.3\]]bar gshegs pa zhes bya ba ni sangs rgyas te/_de ni bde bar gyur cing mtho ris kyi bde ba dang ldan pa la gnod pa mi mnga' ba'i don to/_/dad pa skyes nas zhes bya ba ni de la dang ba dang 'dun pa bskyed par bya ba'i tha tshig go/_/de bzhin du zhes bya ba ni dang ba dang 'dun pa ltar
[\[57a.4\]]ro/_/byang chub sems kyang bskyed ces bya ba ni 'dir smos pa dang sbyar ro/_/ser sna zhes bya ba ni 'dod chags kyi char gtogs pa'i sems kyis yo byad rnams kun du 'dzin pa'o/_/dregs dang rgyags pa zhes bya ba ni rnam pa gsum ste/_rigs dang stobs dang gzugs
[\[57a.5\]]dang yid gzhungs pa dang blo dang longs spyod dang /_dbang phyug la sogs pas so/_/rnam spangs te zhes bya ba ni thams cad du bsal te'o/_/dkon mchog gsum la dad pa brtan par bya/_/zhes bya ba ni sangs rgyas la blta ba dang chos nyan pa dang /_dge 'dun la rim
[\[57a.6\]]gro bya ba'i don to/_/rdo rje'i rigs zhes brjod pa rgya chen dang /_/zhes bya ba ni 'dir rdo rje'i rigs kyi shas cher gsungs pa'i lha'i bye brag mang po rnams so/_/nga la yang ni dad cing dga' bar bya/_/zhes bya ba ni phyag na rdo rje la mos par bya ba'i don to/_/tshig rtsub ces
[\[57a.7\]]bya ba ni zher 'debs shing brlang ba'o/_/phra ma zhes bya ba ni dbyen gyi tshig go/_/'khyal pa smra zhes bya ba ni tshig gi rnam par g.yengs pa'o/_/gzhan gyi bud med bgrod ces bya ba ni rus dang bdag po dang chos kyis bsrungs pa rnams la gnyis kyi dbang po sprod pa'am/_
[\[57b\]]
[\[57b.1\]]yan lag ma yin par spyod pa don gnyer ba'o/_/brdzun zhes bya ba ni slu ba'i tshig go/_/rkun po zhes bya ba ni rku sems nye bar bzhag ste ma byin par len pa'o/_/gzhan gyi srog gcod gnod byed ces bya ba ni/_ched du bsams te lus kyis mtho btsams pa chen
[\[57b.2\]]po byed pa'o/_/chang dang byed pa ni rang bzhin gyis kha na ma tho ba ma yin gyis kyang nyes pa thams cad 'byung ba'i rtsa bar 'gyur ba'i phyir ro/_/rtag tu spang bar zhes bya ba ni thams cad la sbyar ba'i don to/_/rmongs pa gang gis zhes bya ba ni mi blun po 'ga'o/_/bsod nams
[\[57b.3\]]bsags byas kyang zhes bya ba ni/_yongs su ma dag pa la sogs pa'i sbyin pa byas pa'o/_/thams cad log par lta bas bcom pas na/_/zhes bya ba ni rgyu dang 'bras bu dang byed pa la skur pa 'debs pa dang /_/tshul khrims ngan pa'i lta ba dang ma bral ba'i phyir dge ba'i
[\[57b.4\]]phyogs thams cad la rgyab kyis phyogs par gyur to/_/de yi rnam smin mi 'dod 'bras bur 'gyur/_/zhes bya ba ni yid du mi 'ong ba ste ngan song du lhung ba'i don to/_/'o na/_bskal pa dag ni brgya ru yang /_/las rnams chud zar mi 'gyur te/_/zhes bshad pa dang sbyar
[\[57b.5\]]na/_log par lta ba'i sdig pas mi 'dod pa myong yang bsod nams byas pas 'dod pa'i 'bras bu ci'i phyir mi 'gyur zhe na/_log par lta ba'i mes bsregs pas dge ba mi skye zhes bya ba'i tha tshig go/_/dper brjod pa ni sa bon tshig pa'o/_/'dir ngag rtsub po dang srog
[\[57b.6\]]gcod pa'i rgyu ni gnod sems yin la/_ma byin par len pa'i rgyu ni brnab sems yin pa de gnyis gud du ma phye ste 'bras bu la bsdus so/_/go rims 'khrugs pa ni tshigs su bcad pa sbyar ba la bde ba'i phyir ro/_/log par lta ba rnam spangs la/_/zhes bya ba la
[\[57b.7\]]sogs pas ni rjes su bstan pa brjod pa'o/_/lha ni sa dang ri la gnas pa dang lha yul pa'o/_/lha ma yin zhes bya ba ni skabs 'dir lha ma gtogs pa'i gdon thams cad la rig par bya'o/_sha khrag za 'thung zhes bya ba ni de dag gi zas tha dad par smos pa'o/_/mtshan
[\[58a\]]
[\[58a.1\]]mo rgyu ba zhes bstan pa ni mi ma yin pa'i gdon rnams de'i dus su spyod pa'i phyir ro/_/gnod pa byed cing rgyu zhes bya ba ni mi rnams la gtse ba'i bsam pa kho nas bgegs byed par nges pa zhes bya ba'i tha tshig go/_/bzlas brjod brtson pa'i sems ni g.yeng
[\[58a.2\]]bar byed/_/ces bya ba ni khyad par du bgegs byed par bstan to/_/de dag rnams kyi gnyen por gyur pa'i phyir/_/zhes bya ba la sogs pas ni bgegs byed pa'i rgyur bstan to/_/gnod byed de dag ces bya ba ni bgegs rnams so/_/bdag nyid ces bya ba ni sgrub pa po'i
[\[58a.3\]]skyes bu'o/_/'byor bar bya phyir zhes bya ba ni dngos grub kyi dpal mngon du phyogs par bya ba'i tha tshig go/_/ngas gsungs pa'i zhes bya ba ni rdo rje'i rigs shas cher gsungs pa'i don to/_/dkyil 'khor lha dang lha min gnas gyur pa/_/dam tshig ji bzhin zhes bya ba ni dam
[\[58a.4\]]tshig gi dkyil 'khor tshul bzhin du bris pa ste/_/der mi ma yin pa thams cad kyis dam tshig phul bas rgya che bar khong du chud par bya'o/_/bsod nams don du blta zhes bya ba ni der zhugs na bsod nams 'phel zhes bya ba'i tha tshig go/_/sna tshogs pa'i gdon zhes
[\[58a.5\]]bya ba ni gdon gyi rigs stong phrag brgyad cu rtsa bzhi dag tu 'phel ba'o/_/rnam pa sna tshogs las byed pa'i/_/dkyil 'khor zhes bya ba ni gdon de dag gzhom pa'i gnyen por/_dkyil 'khor tha dad par bshad pa dag ste/_de dag ni gdon gyi rigs re re'i las nyi tshe byed
[\[58a.6\]]pas rgya chung bar bstan to/_/gnod byed gzhom pa'i phyir zhes bya ba ni sa 'dzin te dngos su gdon thams cad 'joms par go bar bya'o/_/gang yang rig pa mchog tu gsungs pa dang /_/zhes bya ba ni rgyud der gdon sna tshogs kyi gnyen por dkyil 'khor gang dag gang
[\[58a.7\]]bshad pa'o/_/khro bo'i dkyil 'khor du yang 'jug par bya/_/zhes bya ba ni de nyid la sogs pa brgyad kyi dkyil 'khor 'byung ba'o/_/der ni zhes bya ba ni rig pa mchog gi rgyud chen por zhes bya ba'i don to/_/dam tshig sna tshogs ngas bshad pa/_/zhes bya ba ni phyag na rdo rje dang
[\[58b\]]
[\[58b.1\]]dbang phyug chen po'i dam tshig bshad pa'i dkyil 'khor gyi rgyal po der thams cad kyi dam tshig 'dus zhes bya ba'i tha tshig go/_/sdig pa bsal phyir rgyun du blta bar bya/_/zhes bya ba ni dkyil 'khor gyi rgyal po der zhugs na sdig pa thams cad 'byang zhes bya ba'i don to/_/rdo rje'i
[\[58b.2\]]rigs gtso zhes bya ba ni yum mA ma kI'o/_/pho nya mo'i tshogs dang rig pa mang pos bstan pa'i lha mo zhes bya ba yang de nyid do/_/thams cad kyis mchod cing bsnyen bkur bya ba'i gnas yin par bstan to/_/zlos pa zhes bya ba ni yum gyi gsang sngags zlos pa'i rig sngags 'chad
[\[58b.3\]]pa'o/_/mthong nas zhes bya ba ni bgegs kyis mthong zhes bya ba'i don to/_/bgegs rnams phung ba dang /_rngam pa 'don cing shin tu skrag par 'gyur/_/zhes bya ba ni yum gyi gsang sngags mthu rlabs che bar bstan pa'i tha tshig go/_/ji lta ji ltar dkyil 'khor mthong ba dang /_/
[\[58b.4\]]zhes bya ba ni dam tshig gi dkyil 'khor du zhugs pa'o/_/de lta de ltar rdo rje'i rigs bstan dang /_/zhes bya ba ni dkyil 'khor du zhugs nas lhar mnos te gsang sngags rjes su dran pa'o/_/rig pa'i tshogs la brten pa'i bsod nams kyis/_/zhes bya ba ni rigs gzhan gyi
[\[58b.5\]]rig sngags kyi tshogs la brten pa'i mthu yang de bzhin du che bar dgongs pa'o/_/de yi lus la byin rlabs ma lus 'jug_/ces bya ba ni dkyil 'khor du zhugs pa'i dus na mi'i spyod yul du ma gyur gyis kyang /_ye shes kyi rang bzhin rdo rje la sogs pa'i phyag rgya rnams
[\[58b.6\]]las gsang sngags kyi byin gyi rlabs kyis 'od zer byung ste/_de dag sgrub pa po'i lus la 'jug_/ces bya ba'i tha tshig go_/_mi tshugs rdo rje'i bdag nyid ces bya ba la sogs pas ni de'i phan yon bstan to/_/nga yi dam tshig mthong ba'i bu dag gis/_/zhes bya ba la sogs
[\[58b.7\]]pas ni dkyil 'khor du zhugs pa'i phan yon gyi rnam grangs gzhan bstan pa'o/_/rig sngags ma mthong ba ni lha'i rang bzhin mi shes pa'o/_/dam tshig ma mthong zhes bya ba ni dam tshig gi dkyil 'khor du ma zhugs shing dam tshig mi srung ba'o/_/snying rje med ces bya ba ni rang bzhin
[\[59a\]]
[\[59a.1\]]rtsub pa'o/_/byang chub kyi sems ma bskyed ces bya ba ni smon pa tsam yang med pa'o/_/sangs rgyas la ma dad ces bya ba ni yid ma ches pas brnyas shing ma dad pa'i don to/_/lha gzhan la brten zhes bya ba ni 'jig rten pa'i lha la brten cing mu stegs pa'i phyogs
[\[59a.2\]]'dzin pa'o/_/nga yi gsang sngags bzlas na phung bar 'gyur/_/zhes bya ba ni 'chi ba dang 'jig rten pha rol du yang ngan song du skye bar 'gyur ro/_/bsam pa zhan cing zhes bya ba ni sems zhum pa'o/_/nyams kyis mi lcogs pas zhes bya ba ni yo byad dang mi ldan zhes bya ba'i don to/_/
[\[59a.3\]]dkyil 'khor kun zhes bya ba ni gong du smos pa thams cad do/_/blta bar mi nus na'ang zhes bya ba ni yo byad ma 'byor te sems zhum nas/_dkyil 'khor 'bri zhing 'jug ma nus na yang /_zhes bya ba'i don to/_/gcig tsam zhig kyang dad pas mthong gyur na/_/zhes bya ba ni yo
[\[59a.4\]]byad med pa'i sgrub pa po dbul pos kyang dkyil 'khor de dag rnams las nyams kyis gang lcogs pa gcig ni nges par 'dri dgos par gsungs te/_don de nyid rab tu grub par byed pa'i rgyud chen po las kyang ji skad du/_yo byad chung ngu dag gis kyang /_/bzlas brjod byed pas
[\[59a.5\]]dkyil 'khor bri/_/zhes gsungs pa'i phyir ro/_/gnod sbyin gyi tshogs zhes bya ba ni sa dang ri dang ri rab kyi ngos la gnas pa'o/_/mtshan mo rgyu ba zhes bya ba ni mi ma yin pa thams cad do/_/sa bla'i gdon zhes bya ba ni bar snang ba las khru gang gis spags pa yan chad na gnod sbyin
[\[59a.6\]]gyi grong gnas pa rnams so/_/klu'i bdag po zhes bya ba ni klu'i rgyal po'o/_/lha zhes bya ba ni sa dang ri la gnas pa dang lha yul pa'o/_/sogs pa zhes bya bas ni 'dir ma smos pa'i gdon thams cad bsdus par rig par bya'o/_/bgegs zhes bya ba ni rnam par 'jigs pa la
[\[59a.7\]]sogs pa'o/_/log 'dren zhes bya ba ni/_de dag nyid gnod par byed pa'i khyad par gyis ming gzhan no/_/brtul zhugs gnas pa zhes bya ba ni rig sngags 'chang 'jug pa la sogs pa'i dus su tshul khrims rnam pa gsum po dag la gnas pa'o/_/glags mi lta zhes bya
[\[59b\]]
[\[59b.1\]]ba ni tshul khrims de dag la gnas pa'i phan yon gyis gong du smos pa'i gdon thams cad 'dzem nas rgol mi phod par bstan to/_/tshul khrims la brten nas zhes bya ba ni tshul khrims ni dge ba'i phyogs thams cad kyi rten yin par brjod pa'o/_/chos dkar po zhes bya ba
[\[59b.2\]]ni mos pa spyod pa'i sa la snang ba thob pa'i dus su dngos por rnam par byang ba'i phyogs skyes pa gang yin pa'o/_/snying rje'i chus brlan pas ni rnam par skye/_/zhes bya ba ni 'dir snying rje'i rtsa ba'i rlan gyis tshul khrims kyis gzhi la brten pa'i byang chub kyi sems kyi myu gu bskyed ces bya
[\[59b.3\]]bar sbyar ro/_/rgyal ba ngas gsungs zhes bya ba ni sangs rgyas kyis shin tu legs par phye ste bstan zhes bya ba'i don to/_/so sor thar pa'i bslab pa zhes bya bas ni mya ngan las 'das pa'i grong khyer du phyin par byed ces bya ba'i tha tshig go/_/tshul khrims rnam par dag pa zhes
[\[59b.4\]]bya ba ni zag pa med pa'i rgyu yin pa'i phyir ro/_/'dul ba zhes bya ba ni gdul bya rnams srab kyis kha lo sgyur ba dang 'dra ba'i don to/_/ma lus zhes bya ba ni rab tu byung ba la bslab ba'i gzhi thams cad do/_/sngags pa khyim pa rnams la ni gzhan te/_rtags zhes bya ba skra dang kha
[\[59b.5\]]spu breg pa dang /_ngur smrig gi snam sbyar bcang ba la sogs pa dang /_cho ga spang zhes bya ba yang lhung bzed bdug pa la sogs pa bya mi dgos pa bstan to/_/lhag ma rnams ni nyams su blang bar bya/_/zhes bya ba ni bslab pa'i gzhi bsnyen gnas dang rig sngags kyi brtul zhugs
[\[59b.6\]]la gnas pas smad 'tshong dang gdol pa dang shan pa dang rgyal po'i pho brang du mi 'gro ba'i spyod yul phun sum tshogs pa la ni rab tu byung ba bzhin du bslab par bya ba'i don to/_/de ltar sdig pa'i chos las rnam grol nas/_/zhes bya ba ni sdom pa la gnas pa'i phyir ro/_/legs
[\[59b.7\]]par gsungs pa'i phyir chos zhes bya ba ni gzhan phyi rol pa dang mi 'dra bar bcom ldan 'das kyis legs par bstan zhing go bar byas te rig pa dang ldan zhes bya ba'i tha tshig go/_/dag cing zhes bya ba ni nyon mongs pa dang ma 'dres pa'i don to/_/grol ba zhes bya ba ni khams gsum
[\[60a\]]
[\[60a.1\]]gyi 'ching ba gcod pa'i tha tshig go/_/zlos pas skyo na mdo sde bklag par bya/_/zhes bya ba ni bzlas brjod btang ba'i dus na yang shes rab kyi pha rol tu phyin pa la sogs pa gdon par bstan pa'i don to/_/gtsang zhing zhes bya ba ni sa gzhi la sogs pa skyon med
[\[60a.2\]]pa'o/_/dben pa'i sa phyogs zhes bya ba ni rtog lam du ma bab pa'o/_/'jim pa'am ni bye ma zhes bya ba ni yul rnams kyis gang mod pa las bya ba'i don to/_/las byas pa'i bde gshegs mchod rten zhes bya ba ni mchod rten gyi cha dbye ba las bde bar gshegs pa'i che
[\[60a.3\]]ba'i yon tan de la/_rdzogs par gzhag pas mchod pa'i 'os yin par bstan to/_/rten 'brel snying po can zhes bya ba ni rnam par snang mdzad mngon par rdzogs par byang chub pa'i rgyud chen po las/_ji skad du/_chos gang rgyus byung de dag gi/_/rgyu dang de 'gag gang
[\[60a.4\]]yin pa/_de bzhin gshegs pas bka' stsal te/_/de skad gsungs pa dge sbyong che/_/zhes gsungs pa 'di dang ldan par bstan to/_/sdig pa sbyang ba'i phyir ni rtag tu gdab/_/ces bya ba ni kun nas sgor 'jug pa'i 'od zer gtsug tor dri ma med par snang ba'i gzungs
[\[60a.5\]]las/_ji skad du/_gang+gA'i klung gi bye ma snyed de bzhin gshegs pa rnams la dge ba'i rtsa ba bskyed par 'gyur ro zhes bya ba la sogs pa'i yon tan mang por 'gyur ba'i phyir ro/_/ring bsrel can gyis zhes bya ba ni byang chub kyi snying po'i rgyan gyi gzungs kyi cho ga zhib mo las/_
[\[60a.6\]]chos kyi sku'i ring bsrel dang /_de bzhin gshegs pa'i sku gdung gi ring bsrel dang /_sku bal gyi ring bsrel dang /_chos kyi ring bsrel dang /_yungs 'bru tsam gyi ring bsrel zhes gsungs te/_/'di rnams gang dang ldan na yang ring bsrel can du go bar bya'o/_/sku gzugs
[\[60a.7\]]zhes bya ba'i mtshan nyid ni 'og mas 'chad do/_/mchod rten zhes bya ba ni rig pa mchog gi rgyud chen po las bya gag gi sgo nga 'dra bar 'dug na dngos grub sbyin par 'gyur ro zhes gsungs te/_de dang sbyar ro/_/bstod cing zhes bya ba la sogs pas ni lus dang ngag dang yid kyi
[\[60b\]]
[\[60b.1\]]mchod pa dang mthun mthun du sbyar ba'i don to/_/rab tu grub par byed ba'i rgyud chen po las/_yid kyi mchod pa lhag par nan tan du bya dgos par gsungs te/_ji skad du/_yid kyi mchod pa khyad par can/_/yang dag nyid du brtsam par bya/_/chos kyi thog mar yid
[\[60b.2\]]'gro zhes/_/thub pa chen pos bka' stsal to/_/zhes gsungs pa'i phyir ro/_/nam yang 'khor lo gcig pa'i shing rta ni/_/rta dang ldan yang zhes bya ba la sogs pas ni sgrub pa pos gang du smos pa'i tshul las mi 'gal bar 'bad kyis kyang /_sgrub pa'i grogs
[\[60b.3\]]mchog med na dngos grub mi thob par bstan te/_tshig gi don gzhan ni go bar zad do/_/rtsod pa'i dus zhes smos pas ni 'di ltar ting nge 'dzin brtan pa'i dus dang /_ting nge 'dzin dge ba'i rtsa ba la brten pa'i dus dang /_thos pa 'dzin pa'i dus na yang khams gsum las
[\[60b.4\]]sgrol ba'i rgyu nges par gnas kyi/_dus lnga brgya'i tha ma la dge ba'i rtsa ba mthu chung ba'i tshe dngos grub kyi mthu la brten nas thar pa'i lam la 'jug par bstan pa'i don du rtsod pa'i dus su dngos grub sgrub pa gtsor gsungs zhes bya ba'i tha tshig go/_/le'u dang po'i don bshad zin
[\[60b.5\]]to//_//rang sangs rgyas zhes bya ba ni rang byang chub ste de dag bzhugs pa'i gnas ni bA rA Na sI'i drang srong lhung ba'i ri la sogs pa'o/_/bde gshegs nyid skyes zhes bya ba ni byang chub sems dpa' rnams te de dag gi gnas nges pa ni ri bo rtse lnga la sogs pa'o/_/rgyal ba sngon chad
[\[60b.6\]]gang na bzhugs pa yi/_/gnas gang zhes bya ba ni bya rgod phung po'i ri la sogs pa'o/_/bsod nam ldan zhing zhes bya ba ni 'phags pa bsod nams dang ldan pas zhabs kyis bcags pa'o/_/yid dga' ba zhes bya ba ni sgrub pa po gnas der mos pa'o/_/lha dang lha min sogs pas
[\[60b.7\]]phyag 'tshal mchod/_/ces bya ba ni sngon 'phags pa rnams bzhugs pa'i tshe/_/de dag gis phyag byas shing mchod pa'am/_/yang na sngon zhabs kyis bcags pas de yang sa phyogs mchod pa'i 'os yin pa'i phyir ro/_/gso sbyong sdom pa dang ni ldan pa yis/_/zhes bya ba ni sgrub pa
[\[61a\]]
[\[61a.1\]]po'i skyes bu'o/_/bdag nyid dag par bya phyir brten bya ba/_/zhes bya ba ni rab tu grub par byed pa'i rgyud chen po las/_gnas de rnams su dngos grub ni/_/rnam pa gsum dag rab tu bstan/_/nges shing myur la rgya che zhing /_/bgegs med par yang der 'gyur ro/_/
[\[61a.2\]]zhes pa'i phyir ro/_/de lta bu dag ma rnyed ces bya ba ni byin gyis brlabs pa'i gnas so/_/gzhan yang zhes bya ba ni rang bzhin gyis yon tan can btsal bar bstan pa'o/_/chu bo chu klung zhes bya ba la sogs pas ni gnas kyi rang bzhin gyi yon tan rnams brjod pa'o/_/mi bzad gdon
[\[61a.3\]]rnams kyang ni mi gnas pa/_/zhes pa ni klu nag po gdug pa la sogs pa'o/_/grog po grog mkhar thal ba skra shad dang /_/nyal nyil sol ba tsha sgo'am btsog can spang /_/zhes bya ba la sogs pas ni gnas kyi mtshan nyid mngon par 'dus byas pa'i yon tan dang ldan par bya
[\[61a.4\]]bar bstan to/_/lho phyogs su ni nam yang sgo mi gdod/_/ces bya ba ni gshin rje'i phyogs yin pas bkra mi shis pa'i phyir ro/_/dri gtsang khang pa de yi phyogs cig tu/_/zhes bya ba ni shar phyogs la dgongs pa'i don to/_/rgyal ba'i lam mchog rnam par ston pa yi/_/zhes
[\[61a.5\]]bya ba ni dngos grub dang thar pa zhes bya ba'i tha tshig go/_/ras kyi sku gzugs las phyir bstan par gdags/_/zhes bya ba ni sgrub pa po'i khyad par gyi lha'i gzugs ni so so'i cho ga zhib mo dag las 'byung ste yod kyang rung mi 'byung ste med kyang rung gi sangs rgyas kyi sku gzugs ni
[\[61a.6\]]rgyas pa la sogs pa'i las 'grub pa'i don du nges par gzhag par bstan pa'o/_/yang na shing gzugs legs pa mchod phyir gzhag_/ces bya ba yang phan yon gong ma dang 'dra ba'i phyir ro/_/shing gi sku gzugs de'i tshad ji tsam zhes bya zhe na/_/gsang rgyud ltar ram/_'phags
[\[61a.7\]]pa phyag na rdo rje dbang bskur ba'i rgyud chen po las bde bar gshegs pa'i mtho gang tshad kyi sku gzugs gzhag la zhes 'byung ste de dang sbyar ro/_/thag pas btags zhes bya ba la sogs pa ri mor bri ba'i cho ga yang rgyud de nyid kyi tshig gis dgrol bar bya ba ste/_de las ji skad du/_bram
[\[61b\]]
[\[61b.1\]]ze'am rgyal rigs kyi bu mo gzugs bzang ba/_yan lag thams cad yongs su rdzogs pa/_gso sbyong bzung ba zhag gi rin la ma brtsegs par nyos pa'i shing bal 'khal du bcug la/_tshes grangs dang byed pa dang yud tsam bzang po la yan lag thams cad yongs su rdzogs
[\[61b.2\]]pa'i tha ga pa 'thag tu gzhug ste/_ba lang gi lci ba sa la ma lhung bas dkyil 'khor bskus la/_spos dang me tog dang bdug pa la sogs pas yang mchod do/_/tha ga pa'i thags cha rnams kyang ba'i rnam lnga dang spos chus bkru'o zhes gsungs so/_/'jam la snyoms
[\[61b.3\]]pa dang /_thags bzangs de bzhin skra shad med pa dang /_/zhes bya ba yang de nyid las skra med pa dang mnyam pa dang 'jam par bya'o zhes gsungs so/_/kho lag che zhing zhes bya ba ni chu zhing 'tsham par mi chung ba'o/_/ma nyams zhes bya ba ni ma dras pa'o/_/kha tshar bcas zhes
[\[61b.4\]]bya ba ni ma god pa'o/_/gtsang ma zhes bya ba yang rgyud de nyid las/_sgrub pa po khrus byas shing byug pas byugs la/_thod ze'u kas bcings shing dri zhim po'i dri dang ldan par byas pas mchod pa rgya cher byas la/_a ka ru'i bdug pa bsreg cing tha ga pa la yon bzang du byin la
[\[61b.5\]]dgrol bar bya'o/_/bkrol nas kyang byin gyis brlabs te/_sa phyogs gtsang mar me tog gi sil ma bkram pa spos dang bdug pas bdugs la spos chu'i nang du bcug ste zhag bdun du gzhag go zhes gsungs so/_/spos kyis btab pa zhes bya ba yang de nyid las phye ma 'jam
[\[61b.6\]]pos ras la lan mang du bsgo bar bya'o/_/klu shing dang tsam pa ka dang skya snar la sogs pa'i me tog gis kyang bskor bar bya'o/_/de'i 'og tu srung ba byas pas tshes grangs ngan pa dang mi mthun par 'jug pa'i nyes pa dang bral zhing /_tshes grangs dang byed pa dang /_yud tsam
[\[61b.7\]]bzang po la rol mo'i sgra sna tshogs mang po 'byin pa/_shis par brjod pa yod pa/_me tog bkram pa'i dkyil 'khor du mchod pa rgya cher byas la/_de bzhin gshegs pa thams cad la phyag byas nas gsol ba btab ste bri'o zhes gsungs so/_/de la ni zhes bya ba ni dag cing bsgos
[\[62a\]]
[\[62a.1\]]pa'i ras la'o/_/tshon rtsi spyin med ces bya ba ni ka pi ta dang sbyar ba'o/_/khrus byas gtsang la gso sbyong gzung ba'i mi/_/mkhas pas zhes bya ba yang de nyid las/_/ri mo mkhan gso sbyong gzung ba/_mkhas pa dad pa snying rje dang ldan pa ser sna med pa
[\[62a.2\]]yan lag thams cad yongs su rdzogs pas bri bar gsungs so/_/ba lang spu zhes bya ba ni rna spu ste pir gyi rgyu'o/_/bri bar bya zhes bya ba yang /_de nyid las sgrub pa po byams pa'i sems dang ldan pa/_thod ze'u ka bcings pa/_sngags ba grang nor bu 'chang ba dang bcas par
[\[62a.3\]]ri mo mkhan gyi rgyab na 'dug cing /_bcom ldan 'das kyi sku gzugs dang kha dog dang bcas par bya'o/_/phyag rgya dang yi ge rnams kyang bsam mo/_/yang na sgrub pa po bdag nyid kyis bri bar bya'o zhes gsungs so/_/de'i kha dog dang tshul ni rig pa mchog gi rgyud chen po
[\[62a.4\]]las/_de bzhin gshegs pa'i sku gzugs brnyan gser gyi kha dog lta bu mtshan thams cad yongs su rdzogs shing dpal gyi be'us brgyan pa/_phyag g.yas pa mchog sbyin pa'i tshul lam skyabs mdzad pa'i tshul la bltas te/_rig sngags bsgrub par bya'o zhes gsungs
[\[62a.5\]]so/_/shing gzugs kyi tshul de dang mthun par khong du chud par bya'o/_/phreng ba zhes bya ba la sogs pa'i mchod pa ni rab tu grub pa'i rgyud chen po las blta bar bya ste/_'dir yi ge mang du dogs pas ma spros so/_/sku gzugs cher mchod de zhes bya ba ni bri ba zin nas te/_de yang
[\[62a.6\]]phyag na rdo rje dbang bskur ba'i rgyud de nyid las/_gdugs dang rgyal mtshan dang ba dan bsgreng zhing /_sil snyan dang dga' bar 'gyur ba'i sgra mang po dang /_shis pa rgya chen po dang /_bkra shis brjod pa rnams kyis mchod par bya'o zhes gsungs so/_/nub phyogs zhal bstan
[\[62a.7\]]zhes bya ba ni bsnyen pa la 'jug pa'i dus su rgyas ba'i las dang sbyar dgos pas sku gzugs zhal nub phyogs su bstan la/_sgrub pa po kha shar phyogs su bstan pa'i don to/_/de yi spyan sngar dngos grub brtsam par bya/_/zhes bya ba ni rig pa mchog gi rgyud chen po las/_sku gzugs
[\[62b\]]
[\[62b.1\]]la thad kar blta zhing bsgrub par bya ba ste/_gzhan du blta zhing bsgrub par mi bya'o zhes gsungs so/_/yang de nyid las de bzhin gshegs pa'i spyan sngar drag shul bsgrub par mi bya ste/_de ni lag na rdo rje'i drung du bsgrub par bya'o zhes kyang gsungs so/_/gtsug phud gzhag ste skra
[\[62b.2\]]ni bregs nas su/_/zhes bya ba ni sgrub pa po khyim pa rnams tshul bsgyur bar bstan to/_/'byung khungs tshon gyis gos kyi kha dog bsgyur/_/zhes bya ba ni rab tu byung ba rnams te ngur smrig las dgongs so/_/gos dkar po zhes bya ba ni khyim pa rnams la'o/_/shing lo zhes bya ba
[\[62b.3\]]la sogs pa ni gnyis ka'i thun mong gi brtul zhugs khyad par can las dgongs par rig par bya'o/_/gzhan ni go bar zad do/_/bza' btung mod ces bya ba ni/_grong bkren pa ma yin pa'i don to/_/dmangs rigs mang ba zhes bya ba ni de dag lugs kyis dge sbyong dang bram ze
[\[62b.4\]]la rim gro che ba'i phyir ro/_/mgron po la mchod byed ces bya ba ni bsod snyoms pa la sogs te glo bur ba la byams pa'i don to/_/legs par gnas pa'i grong zhes bya ba ni bza' btung mod pa'am yang na chom po la sogs pa'i g.yon can rnams kyis phung bar mi 'gyur
[\[62b.5\]]ba'o/_/ha cang mi nye zhes bya ba ni sgrub pa'i gnas grong de dang nye ches na rnal 'byor la sbyor ba'i dus su sgra la sogs pa'i tsher mas gnod par 'gyur ba'i phyir ro/_/ha cang mi ring zhes bya ba ni bsod snyoms bsnyag tu mi slebs pa'am/_yang na skye bo g.yon can rnams 'tshe
[\[62b.6\]]ba'i phyir ro/_/bram ze phyi rol skye bo zhes bya ba ni bstan pa las phyi rol pa'o/_/med ces bya ba ni gnas pa'o/_/nga rgyal gyis ni non pa zhes bya ba ni rang bzhin gyis mngon pa'i nga rgyal dang /_che ba'i nga rgyal dang ldan pa'i phyir ro/_/bram ze rnams rigs kyis rlom zhing zhes bya
[\[62b.7\]]ba ni tshangs pa'i bu yin par sems pa'i phyir ro/_/snying rje mi ldan pa zhes bya ba ni sangs rgyas kyi bstan pa la phyogs pa rnams la rnam pa sna tshogs kyis mtho btsams pa'i dus na brtse ba med pa'i tha tshig go/_/de dag ces bya ba ni bram ze rnams so/_/bde bar gshegs
[\[63a\]]
[\[63a.1\]]pa'i mchod rten zhes bya ba ni sku gzugs la sogs pa'o/_/mchod pa zhes bya ba ni phyogs 'di'i nang pa'i rig sngags 'chang ba'o/_/mthong nas bgegs kyang byed par 'gyur/_/zhes bya ba ni bram ze rnams thabs sna tshogs kyis 'gog pa'i don to/_/bram ze sangs
[\[63a.2\]]rgyas pa las ji ltar dman/_/zhes bya ba la sogs pas ni/_sgrub pa po dmangs rigs zhig yin na bram ze rnams 'di skad du/_/khyed nged la bkur sti dang mchod pa byed pa dang /_rang gi las sbyin pa byed pa dang /_phyugs 'tsho bas grol ba yin na/_ci'i phyir sangs rgyas pa'i
[\[63a.3\]]lta ba la phyogs shing de'i gsang sngags zlos zhes 'tshe ba'i don to/_/lha dang mgron mchod pa zhes bya ba ni de'i don dang bram ze'i gzhung gis srog gcod par gnang ba'o/_/las drug ces bya ba ni bram ze rnams mchod sbyin byed/_byed du 'jug_/smrang 'don/_'don du 'jug_/
[\[63a.4\]]sbyin par byed/_sbyin pa lan pa dang ldan pa'o zhes brtags pa'o/_/rgyal po dang ni me lha bsten pa zhes bya ba ni srid btsal ba dang /_lha mnyes par bya ba'i don gyi phyir ro/_/bu yi don du 'gro bar bya ba dag_/ces bya ba ni rigs rgyun mi gcad par bya ba'i phyir rang dbang ba'i bud
[\[63a.5\]]med dang 'tsho ba'o/_/bram ze rnams kyis nges par grub pa yin/_/zhes bya ba ni sgrub pa po bram ze'i rigs shig yin na ni/_de'i phyi rol pa'i bram ze rnams bdag cag gis las nges pa 'di lta bu bor nas ci'i phyir sangs rgyas pa'i gsang sngags zlos zhes 'tsho ba'i don ston to/_/
[\[63a.6\]]rgyal rigs rje'u rigs rnams kyang rang gi las grub pa 'di la the tshom byed ces bya ba ni sgrub pa po rgyal rigs na rang gi las bzhi dang 'gro ba skyong ba yin/_sgrub pa po rje'u rigs na rang gi las gnyis dang zhing med pa yin na/_ci'i phyir 'di la the tshom du gyur cing lta ba gzhan du
[\[63a.7\]]phyogs zhes 'tshe bar byed pa'i don to/_/brdzun du smra ba sna tshogs skyon dag gis/_/zhes bya ba ni gong du bshad pa lta bu'i gzhung de dag 'jugs pa'i tshe kha stobs kyis sgro 'dogs pa dang skur pa 'debs pa'o/_/bdag dang gzhan gyi sems ni sreg par byed/_/ces bya ba ni khros pa'i dbang
[\[63b\]]
[\[63b.1\]]gis zhe sdang langs pa'i phyir dge ba'i rtsa ba bsregs te ji skad du/_yid la zhe sdang yod na bdag dang gzhan dag la/_/phan par 'gyur ba med bzhin rab tu sreg par byed/_/ces bshad pa de lta bu'o/_/yan lag brgyad lam gnas par rab tu byung ba la ma smos kyis kyang /_
[\[63b.2\]]gnyis ka la gdams pa'i don du go bar bya'o/_/nyi ma phyed mtshams tshun chad blang bar bya/_/zhes bya ba ni 'di ni sangs rgyas pa'i dus yin pa'i phyir ro/_/bram ze'i dus ni phyi dro yin pas na/_/zhes bya ba ni de dag gi zas za ba'i dus nges pa'o/_/de phyir bram ze'i khyim du 'gro mi
[\[63b.3\]]bya/_/zhes bya ba ni dus mi mthun te/_kha zas med pa dang glan ka tshol ba'i phyir ro/_/dge dang mi dge'i shes pa bzung ba ni/_/zhes bya ba ni las legs nyes kyi 'bras bu 'dod pa dang mi 'dod par smin par rig na zhes bya ba'i don to/_/bram ze dmangs rigs dag la khyad
[\[63b.4\]]par med/_/ces bya ba ni bram ze rnams tshangs pa'i bu yin pas rang bzhin gyis dag ste/_rigs mtho ba'i phyir mtho ris su skye la/_gzhan rnams ni rigs kyis dma' bas 'gro ba gzhan du skye'o zhes bram ze'i gzhung las 'byung ba dgag pa'i don du/_las legs
[\[63b.5\]]nyes kyi dbang gis gnas mtho dman du skye bar mtshungs par bstan pa'o/_/brtags pa zhes bya ba ni gang la gang med pa de la de 'dogs pa ste/_nam mkha'i me tog gi gtsug phud ces bya ba dang 'dra'o/_/gzhan ni go sla bas ma phye'o/_/'dod pa'i khams ni kha zas kyis gnas
[\[63b.6\]]zhes/_/rgyal bas chos gcig tu ni bka' stsal pas/_/zhes bya ba ni khams gang ma dag na sems pa'i zas kyis lus brten te/_'ju ba'i zas la mi ltos pa ltar 'dir de lta ma yin par bstan to/_/lus ni chu shing bzhin du rig bya ste/_/zhes bya ba ni snying po med
[\[63b.7\]]pa de 'ju ba'i zas kho nas brten par bstan to/_/sogs la zhes bya ba ni bca' ba dang bldag pa dang gzhibs pa dang btung ba dag go/_/chags mi bya zhes bya ba ni tshe dang longs spyod la dga' ba'i don du ma yin gyi/_gzhan du na lus gnas pa tsam du bya ba'i phyir bza' zhes bya ba'i
[\[64a\]]
[\[64a.1\]]tha tshig go/_/dbang po drug po zhes bya ba ni mig gi dbang po nas yid kyi dbang po'i bar dag go/_/yul la zhes bya ba ni gzugs nas chos kyi bar dag go/_/'phros pa zhes bya ba ni so sor 'jug pa'o/_/bde gshegs gsungs pa'i shes pas bsrung
[\[64a.2\]]bar bya/_/zhes bya ba ni mi rtag pa dang /_sdug bsngal ba dang /_stong pa dang /_bdag med pas sun phyung ste 'phro ba dgag par bstan to/_/lhung bzed de dag las gcig thogs nas su/_/zhes bya ba ni gong du smos pa'i ku ba la sogs pa las gang 'byor pa'o/_/gnya' shing
[\[64a.3\]]gang du blta zhing zhes bya ba ni spyod lam zhi bar byed par bstan to/_/'dzum zhing 'gro la smra zhing mig zur can/_/zhes bya ba ni bud med kyi ngag 'dod chags la zhen pas skyes pa la yang 'dod chags skyed par byed pa'i don to/_/yan lag thams cad yid 'phrog byed pa'i
[\[64a.4\]]gzugs/_/zhes bya ba ni skyes pa'i sems slu ba'i don to/_/mtshon cha 'jebs 'dra bas zhes bya ba ni dge ba srog dang 'dra ba'i rgyun gcod ces bya ba'i tha tshig go/_/skyes pa'i sems dag mngon du 'phrog par byed/_/ces bya ba ni rang dbang med par nyon mongs pa'i dbang du
[\[64a.5\]]'gyur ba'i don to/_/lcags kyi thong lcags rab tu 'bar ba yis/_/mig ni rnam par bkab pa ches bla yi/_/zhes bya ba ni 'dra ba'i don mthong ba'i phyir ro/_/nyis na dran pa nyams byed bud med kyi/_/dkyus ring mig can bzhin ni ma mthong sla/_/zhes bya ba ni 'dod chags la
[\[64a.6\]]sogs pa'i rgyu mthong ba'i phyir ro/_/yang na gnod pa de tsam dang bsdos te mi blta'o zhes dgag par bstan to/_/gang du dga' bar 'gro zhes bya ba ni bsod snyoms la gang mos pa'i grong du 'gro zhes bya ba'i tha tshig go/_/'dzin med ces bya ba ni grong de dag tu 'gro ba na
[\[64a.7\]]bud med la sogs pa la mtshan ma dang mngon rtags su mi gzung ba'o/_/sems kyis zhes bya ba ni blo sngon du btang ba'o/_/sems ni rnam par btul bzhin du/_/zhes bya ba ni/_'dod pa'i yon tan lnga la sems 'phro ba mi rtag pa la sogs pa'i gnyen po la brten cing glan pa'o/_/
[\[64b\]]
[\[64b.1\]]rab dang 'bring la sogs par zhes bya ba ni rgyal rigs la sogs pa'i rigs bzhi'i khyim du bsod snyoms bslang bar gsungs te/_gdol pa dag gi der ni ma yin no/_/spangs nas su zhes bya ba ni de dag tu spyod lam ma zhi ba spangs pa'i don to/_/mi smra bar ni zhes
[\[64b.2\]]bya ba ni ngag gi brtul zhugs la gnas pa'i phyir ro/_/gang na ba bzhon be'u phrug chung ba dang /_/zhes bya ba la sogs pas ni gnod pa dang chags pa'i sgo nas gnyen du 'gyur bas spang bar bstan to/_/bsod snyoms ci rnyed ces bya ba ni ji tsam rnyed pa las zhes bya ba'i don
[\[64b.3\]]to/_/dang por ji ltar bde bar bgo bar bya/_/zhes bya ba ni cha gsum du bgos te cha dang po chung ngu gcig ni lha la dbul bar bstan to/_/rkang pa bkrus te zhes bya ba ni/_dang por bsod snyoms blangs nas slar 'khor ba'i dus su ste/_tshigs su bcad pa sbyar ba la bde
[\[64b.4\]]ba'i phyir 'dir smos par go bar bya'o/_/glo bur ba la byin nas su zhes bya ba ni cha gnyis pa'o/_/lus bsrung phyir ni kha zas bza' bar bya/_/zhes bya ba ni cha gsum pa bdag nyid kyis bza' bar bstan to/_/dus su zos nas zhes bya ba ni phyed mtshams su bza' ba'i don to/_/
[\[64b.5\]]dus gsum khrus byas te zhes bya ba'i don ni phyi rol che chung dang kha zas bza' ba dang /_bzlas brjod kyi dus 'di gsum du khrus bya bar bstan mod kyi/_bzlas brjod nyid dus gsum du bya dgos pas khrus ni mang du bya dgos par rig par bya'o/_/gzhan ni go bar zad do/_
[\[64b.6\]]rjes su dran drug ces bya ba ni sangs rgyas dang chos dang dge 'dun dang lha dang gtong pa dang tshul khrims rjes su dran pa'o/_/so so'i yon tan dang zhes bya ba ni dang po gsum ni rang bzhin gyi yon tan las rjes su dran par bya'o/_/bzhi pa ni rgyu yi yon tan las rjes su dran par bya'o/_/
[\[64b.7\]]lnga pa dang drug pa ni 'bras bu'i yon tan las rjes su dran par byas te/_'dir ni mdor brjod pa yin no/_/rgyas par ni mdo sde las blta bar bya ste/_'dir yi ge mangs su dogs nas ma spros so/_/rig par bcas te rjes su dran par bya/_/zhes bya ba ni/_'greng dang 'dug
[\[65a\]]
[\[65a.1\]]dang ma log nyal ba dang /_/'gro 'phres za klog ces bya ba'i dus ni/_gong du smos pa drug po de dag rjes su dran par byas la/_bzlas brjod byed pa'i dus su ni rang gi rig sngags rjes su dran pa'i don to/_/le'u gnyis pa'i don bshad zin to//_//'dod
[\[65a.2\]]chags zhes bya ba ni nye bar len pa'i phung po lnga la zhen pa dang /_lhag par chags pa'o/_/sogs pa zhes bya ba ni khong khro ba dang /_nga rgyal dang /_ma rig pa dang /_lta ba dang /_the tshom la sogs pa'i nyon mongs pa rnams so/_/tshogs ldan pa zhes bya ba ni khro ba dang khon du
[\[65a.3\]]'dzin pa la sogs pa nye ba'i nyon mongs pa rnams so/_/sems ni 'khor ba yin par kun du brjod/_/ces bya ba ni ji tsam du sems kyi rgyud la 'dod chags la sogs pa'i nyon mongs pa rnams dang ldan na de srid du 'khor ba zhes bya ba'i don to/_/nyon mongs rnam grol
[\[65a.4\]]zhes bya ba ni 'dod chags la sogs pa'i nyon mongs pa rnams spangs pa nyid 'khor ba las log par bstan to/_/shel zhes bya ba ni rang gi sems kyi rgyud la nyon mongs pa'i sgrib pa spangs pa'i dag pa'i dpe'o/_/zla ba 'dra ba zhes bya ba ni shes bya'i sgrib pa yang spangs
[\[65a.5\]]pas/_bdag dang gzhan gyi rgyud gnyi ga'i gti mug gi mun pa sel ba'i dpe brjod pa'o/_/srid pa'i rgya mtsho'i mthar ni yongs su bsgrags zhes bya ba ni 'dod chags la sogs pa'i nyon mongs pa dang bral ba'i dbang gis yang srid par sems mngon du phyogs par byed pa'i
[\[65a.6\]]skye bo'i rkyen rnams kyi tshogs ldog pa'i phyir ro/_/dper na dri med chu ni rdul sogs kyis/_/skad cig tu yang rnyog par byed pa ltar/_/zhes bya ba ni chu dngas pa'i nang du btsag la sogs pa mnyes na/_gzhan du snang ste chu'i rang bzhin du mi snang ba lta bu'o/_/de bzhin rnam dag dri ma
[\[65a.7\]]med pa'i sems/_/'dod chags la sogs skyon gyis rnyogs par 'gyur/_/zhes bya ba yang glo bur gyi dri mas nyon mongs par byas kyi gcig pa ma yin te/_chu khams gser dang nam mkha' rnams/_/dag pa bzhin du dag par 'dod/_/ces ji skad bshad pa lta bu'o/_/'o na
[\[65b\]]
[\[65b.1\]]sems kyi ngo bo nyid de ji lta bu zhig ce na/_rnam par snang mdzad mngon par rdzogs par byang chub pa'i rgyud chen po las 'di skad du/_dngos po thams cad dang bral ba phung po dang khams dang skye mched dang /_gzung ba dang 'dzin pa rnam par spangs pa/_/chos bdag med pa mnyam pa nyid
[\[65b.2\]]kyis rang gi sems gzod ma nas ma skyes pa stong pa nyid kyi ngo bo nyid ces gsungs so/_/bdag gi de kho na nyid kyi chos nyid de lta bu dang /_lha'i chos kyi sku de bzhin nyid dang yang dbyer med do/_/don de nyid 'phags pa phyag na rdo rje dbang bskur ba'i rgyud chen po las 'di skad du/_
[\[65b.3\]]bdag gi ngag ma gtogs par yid med/_yid ma gtogs par ngag med/_bdag gi yid ma gtogs par lha'i sku med de yid nyid ngag yin/_ngag nyid yid yin la/_lha'i gzugs nyid kyang yid yin la/_ngag nyid kyang lha'i gzugs yin no zhes rgya cher gsungs so/_/
[\[65b.4\]]de ltar de kho na nyid kyi don la dmigs pa'i ting nge 'dzin 'di nges par bsgoms pa'i don ni 'phags pa rdo rje'i gtsug tor rgyud phyi ma bsam gtan gyi le'u las 'di skad du/_mi 'byed 'byed pa rnam par spangs/_/phra ba mi g.yo gsal ba ste/_/blo yi spyod pa mdun na gnas/_/
[\[65b.5\]]zhes gsungs pa ste/_de ltar ci nus su bsgom zhing goms par byed pa ni sgrub pa po de kho na nyid kyi don la dmigs pa zhes bya'o/_/gzhan ni go bar zad do/_/'dug nas zhes bya ba ni rab tu grub par byed pa'i rgyud chen po las/_ji skad du/_skyil mo bkra shis bzang mo ste/_de dag
[\[65b.6\]]'dug pa gsum yin no/_/zhes gsungs pa nyid blta bar bya'o/_/dbang po yang dag bsdam pa zhes bya ba ni ngo bo nyid kyis g.yengs pa la sogs te/_rnam par g.yeng ba drug las slar glan par dgongs pa'o/_/lus kyang drang zhing zhes bya ba ni sgal tshigs bsrang ba'i don to/_/brtan
[\[65b.7\]]pa zhes bya ba ni dang po las phyis mi bskyod pa'i tha tshig go/_/phyis ni zhes bya ba ni lus brtan por bzhag nas de'i 'og tu bzlas brjod brtsam par bstan to/_/ma mchu shin tu mdzes par yang bsgul zhing /_/zhes bya ba ni shub bur bzlas brjod bya ba'i don to/_/gsang sngags ci
[\[66a\]]
[\[66a.1\]]dgar bzlas brjod bya/_/zhes bya ba ni bzlas brjod kyi yan lag bzhi la sogs pa gang las goms ba'i tshul du bzlas pa'i tha tshig go/_/sems ni glog dang 'dra zhes bya ba ni byung ma thag tu 'gag pa'i mtshan nyid du bstan to/_/spre'u dang 'dra zhes bya ba ni yul
[\[66a.2\]]kun du 'jug pa'i don to/_/rlung dang mtshungs zhes bya ba ni ring du 'gro zhing gzung rgyu med par rgyu ba'o/_/rgya mtsho chen po yi ni rlabs dang 'dra/_/zhes bya ba ni/_ji ltar rgya mtsho'i rlabs de che chung dang gnyer ma sna tshogs su 'gyur ba bzhin du/_sems 'di yang dngos po sna
[\[66a.3\]]tshogs kyi ngang du 'byung ba'i don to/_/sgyu can zhes bya ba ni phyin ci log tu slu ba'i tha tshig go/_/'dod dgur yul la mngon dga' ba/_/zhes pa ni 'dod chags la sogs pa'i yul la so sor zhen par rgyu ba'i don to/_/g.yo zhing 'phyen pa zhes bya ba ni mi brtan pa'o/_/nges par
[\[66a.4\]]gdul bar bya zhes bya ba ni rang gi lha'i bzlas brjod la 'bad pa'i dus su rang yan du mi gtong bar dgug pa'i don to/_/gang tshe zlos dga'i sems ni zhi ba la/_/brten pas nyid kyi dran pa rmongs gyur na/_/zhes bya ba ni rgod pa las dgug drags pas bying bar gyur pa'o/_/
[\[66a.5\]]langs nas bcag cing zhes bya ba la sogs pas ni gnyid bsal ba'i thabs bstan pa'o/_/las kyi dbang gyur zhes bya ba ni des skyid sdug tu gyur pa'o/_/bdag po med ces bya ba ni sdug bsngal las skyob par byed pa'i rje dbon 'ga' yang med pa'i don to/_/mgon med
[\[66a.6\]]ces bya ba ni nyon mongs pas log par khrid kyang de las bzlog pa'i nye du gang yang med par bstan to/_/rten med ces bya ba ni mi rtag pa dang skad cig mas bcom pa'i tshe sdod pa'i mthu med pa'i don to/_/tshe rabs gcig nas gcig ces bya ba ni khams gsum gyi nang du 'khor ba'i/_/
[\[66a.7\]]lus kyi kha brgyud ces bya ba ni/_skye gnas bzhi yi ming la brtags/_/zhes bya ba'i tha tshig go/_/rjes su rab 'gro ba zhes bya ba ni/_'gro ba drug po dag gi nang du'o/_/de yi rjes su dge dang mi dge 'brang /_/zhes bya ba ni lha la sogs pa'i skye gnas su lus blangs kyang /_
[\[66b\]]
[\[66b.1\]]sems dang 'brel pa ma yin gyi/_/las dge ba la sogs pa'i bag chags kho na dang 'brel bar bstan to/_/gzhan ni go bar zad do/_/'dod chags shas che ba zhes bya ba ni sgrub pa po kha cig go/_/mi gtsang sha tshil dang /_pags pa keng rus blta bas rnam par bzlog_/ces
[\[66b.2\]]bya ba ni gnyen po rnam par thar pa'i lam mi sdug pa'i ting nge 'dzin bsgom par bstan te/_de yang /_thog mar pags pa'i rim pa 'di/_/rang gi blo yis tha dad phye/_/sha yang rus pa'i dra ba las/_/shes rab mtshon gyis gung du phye/_/rus pa rnams kyang dbye byas nas/_/rkang
[\[66b.3\]]gi bar du blta bya zhing /_/'di la snying po ci yod ces/_/bdag nyid kyis ni brtag par gyis/_/zhes ji skad bshad pa lta bu'o/_/byams dang zhes bya ba ni sgrub pa po la la zhe sdang gi shas che ba la gnyen po byams pa'i ting nge 'dzin bsgom par bstan te/_de la dang por gang
[\[66b.4\]]zag yon tan dang ldan pa bkur sti bya bar 'os pa bla ma lta bu'i gnas shig la dad pa bskyed nas skyes bu dam pa 'di bde bar gyur cig snyam pa'i yid la byed pa 'jug par byed de/_ji srid du 'di sems chung ngu 'byung ba de srid du 'jug par byed do/_/de nas gang zag sdug pa la
[\[66b.5\]]sems gtod par byed de/_de la yang ji srid du gang zag snga ma dang mnyam pa'i sems bskyed pa de srid du/_sems gtod par byed do/_/de nas gang zag tha mal pa la gtod par byed de snga ma bzhin no/_/de nas gang zag mi sdug pa la gtod par byed de snga ma bzhin no/_/gal te 'di
[\[66b.6\]]la gang zag sha khon can zhig yod na/_de la 'di bde bar gyur cig snyam pa'i sems bskyed par bya ste/_de la yang ji srid du snga ma dag dang lhan cig mnyam pa'i sems bskyed pa de srid du skyed par byed de/_'di tsam gyis na byams pa'i sems kyis rnam par grol ba mtshams
[\[66b.7\]]tha dad pa bsgoms pa yin no/_/de phyin chad ni phyogs khyad par byed pa'i dbang gis yid la byed par rig par bya'o/_/snying rje zhes bya ba ni gang zag sdug bsngal ba mgon med pa skyabs med pa la dmigs nas/_rim pa 'di nyid kyis 'jug par bya'o/_/'di'i phan yon
[\[67a\]]
[\[67a.1\]]yang rnam par snang mdzad kyi rgyud phyi ma las/_/gang gis rta dang 'dra ba'i sems/_/mnyam par gzhag pas btul nas su/_/byams dang snying rje brtan byas na/_/dngos grub brtan pa mod la thob/_/ces ji skad gsungs
[\[67a.2\]]pa lta bu'o/_/chus gdab zhe sdang la zhes bya ba ni byams pa dang snying rjes zhe sdang gi me bsad pa'am/_yang na dge ba'i rtsa ba bskyed pa'i don to/_/gti mug ces bya ba ni mi shes pa ste/_sgrub pa po la la'i rgyud la gti mug gi shas che zhes bya ba'i tha tshig go/_/rten
[\[67a.3\]]'brel lam gyis so zhes bya ba ni gti mug gi gnyen po ste/_'di ltar ma rig pa'i rkyen gyis 'du byed rnams zhes bya ba nas/_skye ba'i rkyen gyis rga shi zhes bya ba'i bar du'o/_/de bzhin du ma rig pa ma byung na 'du byed rnams kyang mi mngon/_skye ba ma byung na rga shi'i bar du yang mi mngon
[\[67a.4\]]pa zhig na zhes bya ba la sogs pa rgyas par mdo sde las ji skad 'byung ba bzhin blta bar bya ste/_'dir ni yi ge mangs su dogs pas ma spros so/_/re zhig cig na dgra yang mdza' bor 'gyur/_/zhes bya ba la sogs pas ni nges pa med par bstan to/_/blo gros ldan pas nam yang
[\[67a.5\]]chags mi bya/_/zhes bya ba ni sgrub pa po'i phyin ci log gi blo bzlog par rtsol ba rnams kyis zhes bya ba'i tha tshig go/_/gnyen la dga' ba'i sems kyi rnam rtog dag_/bzlog nas zhes bya ba'i shugs kyis ni dgra la zhe sdang bzlog dgos par yang go bar bya'o/_/de ltar na dge ba
[\[67a.6\]]la sems ci bder 'jog nus kyi de lta ma yin te mdza' ba bzung na ni/_ha cang yang byed 'dod par 'gyur/_mi mdza' bas bzung na ni/_thams cad kyi thams cad du byed mi 'dod par gyur pas/_rjes su chags pa dang khong khro ba'i sems gnyis dang ldan pas ni chos mnyam pa
[\[67a.7\]]nyid de khong du chud par byed mi nus so/_/sngags 'chang nam yang smra bar mi bya'o/_/zhes bya ba ni bzlas brjod la sbyor ba'i dus su thams cad bkag go/_/ji ste dgos pa yod na sngags g.yog dang /_/bzlas brjod zin nas cung zad smra bar bya/_/zhes bya ba ni bsnyen pa la zhugs
[\[67b\]]
[\[67b.1\]]pa'i tshe bzlas brjod dang mdo sde bklag pa ma gtogs pa'i tshig mi smra ba'i brtul zhugs la gnas pa'i dus su yang ched che ba zhig yod na/_/sngags g.yog kho na cung zad smra bar skabs phye ba'o/_/me tog dri snod ces bya ba la sogs pas ni lha mnyes par bya ba'i don du dge
[\[67b.2\]]ba gang dang gang spyad pa'o/_/sangs rgyas byang chub mchog tu bsngo bar bya/_/zhes bya ba ni thabs mkhas par 'bras bu yongs su mi zad par bya ba'i phyir rgya chen por bsngo bar bstan to/_/chu klung zhes bya ba ni phyogs tha dad pa nas 'bab pa'i ro sna tshogs dang ldan pa'o/_/rgya
[\[67b.3\]]mtshor phyin pa na/_/lan tshwa'i ror ni gcig tu gyur/_/ces bya ba ni der son pa'i dbang gis ro gcig par gyur par bstan to/_/de bzhin zhes bya ba ni dpe brjod pa de bzhin du zhes bya ba'i tha tshig go/_/rgyal ba'i ror ni gcig tu 'gyur/_/zhes bya ba ni tshul khrims dang
[\[67b.4\]]brtson 'grus la sogs pa sgo tha dad pa nas bsgrubs pa yang /_'bras bu sangs rgyas kho nar 'grub par bstan pa'i don to/_/'bras bu'i phyir sA lu bskyed kyis zhes bya ba la sogs pas ni de ltar dge ba spyad do cog sangs rgyas nyid du bsngos na nam mkha' la 'gro ba
[\[67b.5\]]la sogs pa'i rig sngags 'chang du mi 'grub par dogs pa'i rtog pa bsal te/_tshig gi don gzhan ni go bar zad do/_/sog ma dper brjod pa ni lha dang mi'i longs spyod la snying po med par zhar la bstan pa'i tha tshig go/_/tshe ring ba legs par thob pa zhes bya ba ni srog
[\[67b.6\]]gcod pa spangs pa'i 'bras bu'o/_/dang zhes bya ba ni mi dge ba lhag ma dgu spang ba'i tshul khrims la yang de bzhin du spro ba bskyed par bya ba'i tha tshig go/_/chos bzhin bsgrubs zhes bya ba ni/_dge ba bcu'i tshul bzhin spyod pa'o/_/yul dag rnyed pa zhes bya ba ni de'i dbang
[\[67b.7\]]gis mngon par mtho ba'i dpal mngon du phyogs par 'gyur zhes bya ba'i tha tshig go/_/skyo ba med par 'gyur zhing zhes bya ba ni dge ba bcu'i 'bras bu'i phan yon dpag tu med par rdzogs pa'i phyir rgyu nyid zad mi shes par bsngo ba'i don to/_/'gro ba'i bsam pa rnams ni rtag
[\[68a\]]
[\[68a.1\]]tu rdzogs par bya/_/zhes bya ba ni dpag bsam gyi shing ljon pa'am yid bzhin gyi nor bu lta bur sems can rnams kyi re ba sna tshogs skong ba'i mthu dang ldan par gyur cig ces bsngo bar bstan to/_/grags dang ma grags zhes bya ba la sogs pa ni 'jig rten
[\[68a.2\]]gyi chos brgyad brjod pa ste/_rab bcom ste zhes bya ba ni mi rtag pa la sogs pa la/_dmigs pas so sor brtag ces bya ba'i tha tshig go/_/sdig pa'i gnas su gyur pa zhes bya ba ni 'jig rten pa'i phan yon grags pa la sogs pa zhig byung nas chags shing rgyags pa ni
[\[68a.3\]]sdig pa'i gnas yin no/_/de bzhin du 'jig rten pa'i skyon ma grags pa la sogs pa rnams byung ba'i tshe/_zhum zhing 'khrug pa yang sdig pa'i gnas yin no/_/spang bar bya zhes bya ba ni thams cad du'o/_/lhan cig mi gnas ltar zhes bya ba ni rgya mtsho chen po'i nang
[\[68a.4\]]du mi ro bor na/_klu mthu bo che rnams kyis gcig gi gnas nas gcig tu phul te/_mthar phyin pa ni dper brjod pa'o/_/de bzhin rnam rtog sems kyis sdig byas pa/_/zhes bya ba ni chags pa nas le lo'i bar gyis dbang du gyur pa'o/_/sngags pa skad cig tsam yang gnas mi
[\[68a.5\]]bya/_/zhes bya ba ni ma chags pa nas brtson 'grus kyi bar gyis gsal bar bya ba'i don to/_/rtse gcig sems kyis zhes bya ba ni rnam par rtog pas glags mi thod ba'i zhi gnas dang lhag mthong gis 'khyud pa'i ting nge 'dzin to/_/zlos la mngon par dga' ba yi/_/zhes
[\[68a.6\]]bya ba ni bzlas brjod shes rab dang ldan pas sgrib pa bsal ba'i dbang gis bzlas brjod la zhen te ting nge 'dzin gyi bde ba dang ldan zhes bya ba'i tha tshig go/_/lus la chos kyang de bzhin 'bar bar 'gyur/_/zhes bya ba ni ting nge 'dzin thob pas sems byang ste/_dga' ba thob
[\[68a.7\]]pa'i dbang gis lus kyang byang nas rig sngags 'chang lha'i gzugs su gyur te/_gzi brjid thob bo zhes bya ba'i don to/_/gzhan ni go bar zad do/_/de ltar bzlas brjod byed pa'i sgrub pa pos/_/nyin gcig bzhin du byas nas zhes bya ba ni bsod snyoms blang ba dang /_
[\[68b\]]
[\[68b.1\]]bzlas brjod bya ba dang /_mdo sde bklag pa dang /_mchod rten gdab pa la sogs pa'i dge ba spyad pa 'ba' zhig gis nyin par gyi dus 'das par bya ba'i tha tshig go/_/bzlas pa phul nas zhes bya ba ni 'phags pa rmugs 'dzin la sogs te nor can gyi rigs sgrub pa la ni bsod
[\[68b.2\]]nams kyi tshogs bstan par bya ba'i don to/_/bzlas brjod byas pa rnams gser gyi bum pa rin po che sna tshogs kyis spras pa'i nang du bcug ste/_kha pad+ma dkar pos bcad nas lha'i phyag tu dbul bar bsam par byed ces grag go/_/gsang sngags gzhan la ni 'dis mi
[\[68b.3\]]bsgre ste/_bzlas brjod byas pa'i bsod nams kyi tshogs 'phel bar bya ba'i don du/_rang gi lha la dbul bar bstan te/_ji skad du/_sangs rgyas bcom ldan 'das thams cad la dge ba'i rtsa ba thams cad phul nas/_bsod nams kyi phung po yongs su bsdus pa'i
[\[68b.4\]]bsod nams kyi phung po dpag tu ma mchis shing bsam gyis mi khyab pa de bzhin gshegs pa'i ye shes kyis mkhyen pa gang lags pa des bdag brtan par gyur nas zhes bya ba dang 'dra'o/_/nub mo zhes bya ba ni nyin par mi nyal bar bstan to/_/ku sha bting nas nyal bar
[\[68b.5\]]bya/_/zhes bya ba ni khri la mi nyal bar bstan to/_/byams pa zhes bya ba ni sems can rnams bde ba dang phrad par shog cig pa'i bsam pa'o/_/snying rje zhes bya ba ni sdug bsngal ba rnams de dang bral bar shog shig pa'i bsam pa'o/_/dga' ba zhes bya ba ni bde ba rnams
[\[68b.6\]]dang mi 'bral bar shog shig pa'i bsam pa'o/_/btang snyoms zhes bya ba ni phan pa dang bde bas gzhan dag gi nyon mongs pa mi skye bar bya ba'i phyir kun nas nyon mongs pa med pa'i bsam pa'o/_/ldan zhes bya ba ni rang gi lha'i lhag pa'i ting nge 'dzin la gnas pa'i zhar
[\[68b.7\]]la de rnams rjes su dran par bya ba tsam du zad kyi/_rgyun gyi ting nge 'dzin rnams rnam par phye ste bsgom pa lta bu ni ma yin no/_/bcas par dran byas te zhes bya ba ni lha dang gtong ba dang tshul khrims so/_/shA ri'i bu la phyag 'tshal nas nyal ba ni bsod nams 'phel ba'i don du
[\[69a\]]
[\[69a.1\]]nyal ba ste/_rig pa mchog gi rgyud chen po las/_thub pa sangs rgyas gnyis pa ni/_/'phags pa sha ra dwa ti'i bu/_/lha dang lha min dri zar bcas/_/klu dang gnod sbyin tshogs kyis mchod/_/ces gsungs pa'i phyir ro/_/nga la thal sbyar btud nas
[\[69a.2\]]nyal/_/zhes bya ba ni log 'dren rmongs par bya ba'i don du ste/_yang rgyud de nyid las/_de bzhin dam pa grub pa de/_/rig sngags 'chang kun dbang phyug rje/_/dpa' bo gcig po dgra thul ba/_/rdo rje 'dzin la phyag 'tshal lo/_/zhes gsungs pa'i phyir ro/_/sdig pa
[\[69a.3\]]mtha' dag zad par bya/_/zhes bya ba ni rim pa de rnams spyad pas so/_/le'u gsum pa'i don bshad zin to//_//sor bcu zhes bya ba la sogs pas ni rdo rje rnams kyi tshad bstan to/_/rig sngags 'chang nyid ces bya ba ni nam mkhar 'gro ba kho na'o/_/sa rnams thob
[\[69a.4\]]pa zhes bya ba ni yul thams cad la dbang ba'i rgyal po'o/_/rgyal po'i don du zhes bya ba ni rgyal phran don du gnyer ba'o/_/rin chen 'byung ba ni de'i gter rgya mtsho yin no/_/don kun sgrub pa zhes bya ba ni yul thams cad la/_lcags gsum gyi zhes bya ba ni gser dang
[\[69a.5\]]dngul dang zangs rnams bsres pa'i rdo rje zhes bya ba'i tha tshig go/_/gdon gzhan zhes bya ba ni gnod sbyin ma gtogs pa thams cad do/_/seng ldeng zhes bya ba ni de'i rdo rjes gzhom pa'i don to/_/dpal zhes bya ba ni dbang phyug gi don 'byor pa'o/_/tshe zhes bya ba ni
[\[69a.6\]]brtan pa dang srid pa'o/_/nor rdzas zhes bya ba ni gter la sogs pa dang rta la sogs pa 'phel bar grub pa'o/_/sha za sgrub pa la yang rtag tu shis/_/zhes bya ba yang ba ru ra'i shing las byas pa'i rdo rje nyid do/_/gzugs bsgyur ba zhes bya ba ni mi las byol song la
[\[69a.7\]]sogs par bsgyur zhing brdzu'o/_/sa las byas pa'i rdo rje zhes bya ba ni rig pa mchog gi rgyud chen po las/_chu ngogs gnyis ka nas blangs pa'i sa zhes gsungs so/_/yid du 'ong ba'i 'dod pa zhes bya ba ni 'dod pa'i yon tan rnam lnga yid bzhin du 'byor par sgrub
[\[69b\]]
[\[69b.1\]]pa'o/_/dbyibs legs zhes bya ba ni chu zheng 'tsham pa'o/_/'jam zhing zhes bya ba ni byi dor legs pa'o/_/ma nyams zhes bya ba ni mtshan nyid rdzogs pa'o/_/yang na ya yo med pa'i don to/_/rma med ces bya ba ni sel lam 'phan med pa'o/_/rdo rje rtse lnga zhes bya
[\[69b.2\]]ba ni de thams cad kyi dbyibs te rigs lnga'i ngo bo nyid du bstan pa'i don to/_/gzhan ni go bar zad do/_/rdo rje med na grub par mi 'gyur ro/_/zhes bya ba ni rab tu grub par byed pa'i rgyud chen po las/_ji skad du/_rdo rje de ni bcangs pa yis/_/bgegs dang log 'dren
[\[69b.3\]]thams cad dang /_/gang dag gnod par byed pa rnams/_/shin tu skrag nas 'byer bar byed/_/ces bya ba dang /_de bzhin du las kyi rdo rje zhes bya ste/_de nyid smad kyi las kyang byed/_/'di ni sgrub pa po rnams kyi/_/gsang zhing phra ba gcig pur bsgrags/_/zhes
[\[69b.4\]]gsungs pa'i phyir ro/_/khu tshur bcangs nas zhes bya ba ni rig sngags 'chang dngos grub la mi rtsol ba rnams kyi ngor gsungs so/_/ldong ros zhes bya ba la sogs pas ni sgrub pa po'i rdzas kyi mtshan nyid bstan te/_de yang cho ga zhib mo kha cig tu gsang sngags
[\[69b.5\]]gsungs la/_rdzas gang las sgrub pa ma gsungs pa dang /_gzhan dag tu rdzas thams cad la sgrub ces khungs phyung la/_rdzas dngos su ma bstan pa rnams spyi'i rgyud 'di dang sbyar ro/_/rdzas ni bcu bdun sgrub pa po de rnams kyis/_/zhes bya ba ni grangs nges pa ste de dag
[\[69b.6\]]blta ba dang /_gzung ba dang /_sbyang ba dang /_rab tu grub par byed pa dang /_rig pa mchog gi rgyud chen po de dag las 'byung ste/_'dir yi ge mangs su dogs nas ma spros so/_/grub pa rnam pa gsum rnams grub par byed/_/ces bya ba ni/_de dag sbyangs nas bsgrubs
[\[69b.7\]]na 'bar ba dang /_dud pa 'byung ba dang /_tshe'i bye brag gis rab dang 'bring dang tha ma'i dngos grub thob pa'i don to/_/rang sngags cho gar lhag par bshad pa gang /_/zhes bya ba ni so so'i cho ga zhib mo dag tu 'dir ma smos pa'i rdzas zhig byung na yang sgrub tu rung zhes bya ba'i tha tshig
[\[70a\]]
[\[70a.1\]]go/_/der yang grub pa rnam pa gsum du mthong /_/zhes bya ba ni rdzas bcu bdun las lhag pa'i 'gal ba med de/_/dngos grub tu gyur par bstan to/_/bgegs dang log 'dren grub par mi dga' ba/_/zhes bya ba ni de dag gi rang bzhin bstan to/_/rig
[\[70a.2\]]pa'i tshogs rnams kyi ni mdun nas rgyu/_/zhes bya ba la sogs pas ni de dag gi spyod pa bstan to/_/rnam pa bzhi yod de zhes bya ba ni de dag gi rigs kyi sdom ste/_'og nas rigs gnyis 'byung bas bsnan na rigs drug tu bgegs thams cad 'dus so/_/'jig rten skyong
[\[70a.3\]]ba bzhi zhes bya ba ni rgyal po chen po bzhi'o/_/de dag g.yog 'khor zhes bya ba ni rgyal po chen po bzhi'i g.yog 'khor du gtogs pa'o/_/mya ngan med pa zhes bya ba yang de nyid de bgegs kyi rigs rnams 'jig ces bya ba'i sde dpon ming ngo /_/de yi g.yog 'khor bye ba
[\[70a.4\]]phrag bdun rnams/_/zhes bya ba ni rnam par 'jig gi rigs la gtogs pa mya ngan med pa'i g.yog gi grangs so/_/de dag gsang sngags sgrub la bgegs byed do/_/zhes bya ba ni rgyal po chen po bzhi yis gsang sngags sgrub pa rnams la bgegs byed pa'i don to/_/
[\[70a.5\]]sa stengs mtha' dag kun du bgegs kyang byed/_/ces bya ba ni rang gi rigs dang gzhan la yang byed de/_'jig rten las 'das pa dang 'jig rten pa thams cad la yang go bar bya'o/_/gzhan ni go sla bas mi phye'o/_/khros shing 'khrugs nas phyir yang phyogs par
[\[70a.6\]]'gyur/_/zhes bya ba ni bgegs kyi dbang du gyur pa'i nyes dmigs bstan pa ste/_bdag dang gnas dang rdzas rnams bsrung bar gsungs pa rnams khyad du bsad de ma byas pas dngos grub kyi snod du mi rung ba'i don to/_/sems ni 'jungs shing zhes bya ba ni ser sna'i
[\[70a.7\]]dbang gis gzhan gyi 'byor pa mi bzod pa'o/_/rmongs pa zhes bya ba ni blun pas ma dpyad par byas pa'o/_/lha zhes bya ba ni bgegs sprul par byin gyis rlob pa rnams so/_/log 'dren bgegs kyi lugs 'di gtod/_/ces bya ba ni phrag dog gi bar gtod pa'i don to/_/
[\[70b\]]
[\[70b.1\]]rig pa mchog gi rgyud chen po las/_ji skad du/_lha rnams la yang lha min rnams/_/'thab pa'i phyir ni dang ba ltar/_/sems can rnams la bgegs byed phyir/_/de bzhin bgegs rnams 'byung bar 'gyur/_/zhes gsungs so/_/rnam par snang mdzad mngon par
[\[70b.2\]]rdzogs par byang chub pa'i rgyud chen po las ni gzhan du bka' stsal te/_sngon chad ser sna bsten pa'i phyir/_/bgegs ni rang gi sems las byung /_/zhes gsungs so/_/gnyen po yang de nyid las ji skad du/_de yi rgyu ni gzhig pa'i phyir/_/gang du sems dang sems
[\[70b.3\]]'byung ba'i/_/rtog pa thams cad spong ba dang /_/rnam par rtog pa las byung ba'i/_/spros pa thams cad 'gag 'gyur ba/_/byang chub sems zhes bshad pa yin/_/zhes gsungs te/_de dang yang sbyar bar bya'o/_/bzlog mi nus zhes bya ba ni bgegs mi byed pa'i lugs
[\[70b.4\]]sdod par mi nus pa'i don to/_/bgegs kyis 'jigs su rung ba byas pa dag_/ces bya ba ni rig pa mchog gi rgyud chen po las ji skad du/_log 'dren de dag ni bsod nams kyang zad par byed de/_log 'dren rnams kyis reg pa tsam gyis lha'i lo stong gi bar du pha
[\[70b.5\]]rol tu phyin pa drug bsags pa'i bsod nams kyi phung po yang thal bar rlog par byed cing /_rig sngags sgrub pa'i bsod nams kyang zad par byed de/_des na rig sngags 'grub par mi 'gyur ro zhes gsungs so/_/sngar bshad pa ni de dag zlog par byed/_/ces bya ba
[\[70b.6\]]la sogs pas ni gong du bzlas brjod dang dkyil 'khor du 'jug par gsungs pa dag go/_/gzhan ni go bar zad do/_/'di ltar phan tshun du ni 'gro ba na/_/rig pa 'don pa'i sems ni g.yeng bar byed/_/ces bya ba ni bgegs 'jug ces bya bar go bar bya ste/_rgyud de nyid
[\[70b.7\]]las/_nges par gnas pa la yang gnas nas/_gnas su 'gro ba la yang gom pa re re la log 'dren rnams glags tshol ba'i phyir 'khod pa yang yod do zhes gsungs so/_/dper na chu nang grib ma snang ba ltar/_/zhes bya ba ni grib ma chu'i nang du 'byung ba na/_
[\[71a\]]
[\[71a.1\]]thogs pa'am song ba'i rjes shul mi snang bar gting du phyin to/_/de bzhin mi yi lus la 'jug par 'gyur/_/zhes bya ba yang thogs pa med cing rma med par 'jug pa'i don to/_/'khru tshe gzhan la zhes bya ba la sogs pa ni bgegs kyi rigs drug
[\[71a.2\]]so so la yang khyad par du bgegs byed pa rnams kyis rang bzhin bstan pa ste tshul ni 'og nas 'chad do/_/ma brtsal me ni 'byung ba ltar/_/zhes bya ba ni rang dbang med par 'byung ba'i dpe'o/_/'dod chags me chen zhes bya ba des dge ba'i rtsa ba thams cad bsreg pa'i don
[\[71a.3\]]to/_/g.yo zhing 'gul ba zhes ni bya ba'i bgegs/_/zhes bya ba la sogs pas ni khyad par du bgegs byed pa de dag sgrub pa po la 'dzin pa'i dus dang /_zin pa'i mtshan ma bstan pa ste tshig gi don ni go sla bas ma phye'o/_/bgegs kyis brlams pa zhes bya ba ni des zin
[\[71a.4\]]nas mi'i rang bzhin gyur pa'o/_/phyogs na lam min lam du mthong /_/zhes bya ba ni log pa'i spyod pa la 'jug pa'o/_/gzhan ni go bar zad do/_/bgegs dang log 'dren rnam par gzhig pa'i phyir/_/zhes bya ba ni de dag gzhom pa'i don du zhes bya ba'i tha tshig go/_/bdud rtsi
[\[71a.5\]]thab sbyor drag shul las can sbyor/_/sngags pa de yis gsang sngags lam zhugs pa/_/zhes bya ba yang rgyud de nyid las/_/de bas na rig sngags 'chang gis nyi ma shar phyogs su kha bltas la/_rtag tu chu khyor ba gang gtor nas khro bo'i gsang sngags kyang lan bdun brjod
[\[71a.6\]]par bya ste/_ji skad du/_bdag ming 'di zhes bya ba rig sngags che ge mo zhig sgrub kyis khyed yid dga' bar gyis shig ces smra bar bya'o/_/bgegs dang log 'dren rnams kyis yang mi tshugs/_/zhes bya ba ni bdud rtsi thab sbyor gyi lam du zhugs pa'i phan yon bstan pa ste/_
[\[71a.7\]]yang rgyud de nyid las des log 'dren rnams dga' zhing mgu la yid dga' bar 'gyur te/_dngos grub sbyin par byed cing sems kyang dang bar 'gyur ro zhes gsungs so/_/bgegs kyi rnam grangs mang po de dag gi ngo lon dang gnyen po tha dad pa yang rgyud de las rgyas par so
[\[71b\]]
[\[71b.1\]]sor phye ste bstan pa rnams 'dir yi ge mangs su dogs te ma spros pas rgyud nyid las blta bar bya'o/_/phyugs lhas zhes bya ba la sogs pas ni dbang bskur ba'i gnas bstan to/_/shing gcig ces bya ba ni rab tu grub par byed pa'i rgyud chen po las/_kun du zlum po'i shing
[\[71b.2\]]drung ngam/_/zhes gsungs so/_/gzhan ni go bar zad do/_/dkyil 'khor gru bzhi lham pa khru bzhi'i tshad/_/ces bya ba ni dkyil 'khor gyi phyi'i rgya'i ra ba'i tshad do/_/tshon rtsi rnam pa sna tshogs zhes bya ba ni dkar po dang dmar po dang ser po dang ljang gu dang nag po rnams te/_
[\[71b.3\]]de yang dbus su ni khru phyed pa'i sa khru do dor ro/_/phyogs kyi lha rnams gnas ni yongs su gzung /_/zhes bya ba ni de'i phyi rim khyon khru gang zhig yod pa'i sum cha 'khor sar gzhag ste/_sum gnyis la lha rnams dgod pa ni gsang ba'i dkyil 'khor las/_ji skad du/_
[\[71b.4\]]brgya byin gyi ni rdo rjer gsungs/_/me lha'i phyag rgya zhugs thab yin/_/gshin rje'i phyag rgya be con yin/_/bden bral gyi ni ral gri yin/_/chu bdag gi ni zhags par bshad/_/rlung gi phyag rgya rgyal mtshan yin/_/ku be+e ra yi dbyug to yin/_/dbang phyug gi ni rtse gsum
[\[71b.5\]]gsungs/_/sa yi phyag rgya bum pa yin/_/nyi zla'i phyag rgya zlum por bya/_/zhes gsungs te/_shar phyogs nas brtsam par bya'o/_/zla ba ni mdung rtse gsum pa dang rdo rje'i bar du gzhag ste dkar por bya'o/_/nyi ma ni ral gri dang zhags pa'i bar du gzhag ste shin tu dmar
[\[71b.6\]]por bya'o/_/sa'i lha mo'i bum pa ni zhags pa dang rgyal mtshan gyi bar du gzhag go/_/sgo bzhi pa la zhes bya ba yang rgyud de nyid las/_dbus su sgo ni gdod par bya/_/ngos gnyis su ni tshad dag kyang /_/bzhi bzhi dag ni dor bar bya/_/zhes gsungs so/_/ku sha'i rtswa yang
[\[71b.7\]]dgram zhes bya ba ni dkyil 'khor gyi ri mo la ma bab pa'i tha ma thog thag rtse mos rtsa ba mnan nas bskor ro/_/bza' ba zhes bya ba ni khur ba sna tshogs so/_/sha chang la phug ces bya ba ni spyir smos kyang /_lha gzhan la sbyin par bya ba ma yin te/_gshin rje dang bden bral la
[\[72a\]]
[\[72a.1\]]sbyin no/_/'bras bu mang po zhes bya ba ni shing thog sna tshogs so/_/gtor ma sbyin zhes bya ba ni gtor ma de dag sbyar nas 'khor ba'i snam bu la so so'i mdun du dbab bo/_/bum pa zhes bya ba ni tshad dang dbyibs ni 'dir yi ge mangs su dogs nas ma spros te/_
[\[72a.2\]]'gro lding gi bum pa'i cho ga las blta bar bya'o/_/pad+ma dmar po'i mdog 'dra ba/_/zhes bya ba ni so btang legs pas kha dog dmar por gyur pa'o/_/nag po ra ri med ces bya ba ni so btang nyes pa'i skyon med pa'o/_/rin chen bcas zhes bya ba ni gsang ba'i dkyil
[\[72a.3\]]'khor las ji skad du/_byi ru dang ni sa le sbram/_/dung dang mu tig nor bu ste/_/rin chen kun zhes bya ba la/_/lnga po 'di dag shes par bya/_/zhes gsungs so/_/sman dang zhes bya ba yang de nyid las/_/sing ha bya kr-i ka ra Ni/_/ha sa ha sa de ba ste/_/sman rnams kun zhes
[\[72a.4\]]bya ba la/_/lnga po 'di dag shes par bya/_/zhes gsungs so/_/'bru dang zhes bya ba yang de nyid las/_/'bras kyi so ba mo sran gre'u/_/nas dang til dang gro dang lnga/_/'bru rnams kun zhes bya ba ni/_/las rnams kun la 'di dag gzung /_/zhes gsungs so/_/spos chus
[\[72a.5\]]bkang zhes bya ba ni 'phags pa 'jam dpal gyi rgyud chen po las/_tsan+dan dang ga pur dang gur kur gyis bsre ba gsungs so/_/bzhi zhes bya ba ni bum pa re re'i nang du lha re re spyan 'dren pa'i phyir ro/_/ldum bus kha bkang zhes bya ba ni rig pa mchog gi rgyud chen po las/_'o ma
[\[72a.6\]]yod pa'i shing gi yal gas kha brgyan par gsungs so/_/ras kyis mgul ba dkris zhes bya ba ni ras phran dkar po kha tshar ma god pa khye'u gtsang gis mgrin pa bcing ba'i don to/_/lus dmar po dang ki li ki li dang /_/'gro lding ba'i zhes bya ba'i lha 'di dag ni phyag na
[\[72a.7\]]rdo rje'i thugs kyi rang bzhin snying po zhes bya ste/_gtan tshigs ni 'og nas 'chad do/_/sogs pa zhes bya ba ni 'phags pa stobs po che las rig par bya ste/_'og nas sbyin sreg gi skabs su yang las thams cad la sbyar bar 'byung ste/_ji skad du/_me yi mtshan ma 'di
[\[72b\]]
[\[72b.1\]]rnams mthong nas ni/_/stobs po che yis mar gyi sbyin sreg bya/_/zhes 'byung bas lha gzhan ma yin par mngon no/_/khro bo snga ma gsum po nas bzlas pa yang ma yin te/_bum pa bzhi yod la/_bzlas brjod byed cing bum pa re res bkru/_/zhes 'byung ba dang
[\[72b.2\]]'gal ba'i phyir ro/_/brgyar bzlas te zhes bya ba ni bum pa re re la lha re res brgya rtsa brgyad bzlas pa'i don to/_/khor yug tu ni gzhag par bya/_/zhes bya ba ni khrus byed pa'i sa bor ba'i phyi rim gyi grwa bzhir yang ku sha bting nas de'i steng du bum pa gzhag ste de'i nang du khro bo rnams spyan drang
[\[72b.3\]]ngo /_/de'i nang du spyan drang bar ci mngon zhe na/_las kyi phreng ba las/_'jig rten dbang phyug chu dbus spyan drangs te/_/zhes gsungs pa de dang mthun pa'i phyir ro/_/de lta bas na bum pa de dag kyang yid bzhin gyi mtsho bdud rtsi'i chus gang bar bsams la/_de la
[\[72b.4\]]gnas rnams bkod de 'phags pa rnams mchod yon nam gsang sngags kyis spyan drang ngo /_/de nas byug spos bdug spos la sogs dbul/_/zhes bya ba ni de dag gshegs par rig pa dang mchod pa rnam lnga rim pa bzhin du dbul ba'i don to/_/de nas phyogs skyong
[\[72b.5\]]dag la yang gtor ma bsngos nas bzlas brjod brtsam par bya'o/_/bzlas brjod zin nas phyogs kyi lha rnams dga' bar bya ba'i phyir rig pa mchog gi rgyud chen po las/_de dag las bstod pa'i tshig 'byung ba brjod par bya ste/_'dir yi ge mangs su dogs pas ma spros so/_/
[\[72b.6\]]bde ba'i stan la gzhag ces bya ba ni dkyil 'khor gyi dbus su ku sha'i khres cig gzhag la/_de'i steng du nad pa gzhag go/_/bzlas brjod byed cing bum pa re res bkru/_/zhes bya ba ni lha gang gi bzlas pa'i bum pa de chu blugs pa ni de nyid kyi gsang sngags brjod pa'i don
[\[72b.7\]]to/_/'on kyang log 'dren rnams las thar bar 'gyur/_/zhes bya ba ni bgegs kyis zin pa'am/_ma zin pa rnams kyis las 'di byas na yang phyis mi tshugs par thar pa'o/_/sgrub pa po yi ming ni 'ba' zhig la/_/bgegs rnams gzhig phyir phan par ma zad kyi/_/zhes
[\[73a\]]
[\[73a.1\]]bya ba la sogs pas ni zhar gyi phan yon bstan te/_tshig gi don gzhan ni go bar zad do/_/bu mo dag ces bya ba ni mi la ma song ba'o/_/bud med phal zhes bya ba ni smad 'tshong ma'o/_/le'u bzhi ba'i don bshad zin to//_//rnam par bsal te zhes bya ba ni
[\[73a.2\]]bgegs dang bral ba'i dbang gis sdig pa'i dri ma med de sems kyi rgyud dang zhes bya ba'i tha tshig go/_/cho ga nyams dang zhes bya ba ni skad cig gsungs pa'i cho ga rnams ma lcogs par zlos pa'o/_/yi ge gug skyed med ces bya ba ni lhag pa dang chad pas dbyings dang rnam par thar pa'i
[\[73a.3\]]sgo ston pa'i don gyis sgra gzhan du gyur ba'i phyir ro/_/mchod pa med ces pa ni ma 'byor pa'o/_/mi gtsang zhes bya ba ni phyi nang gi dri ma ma bsal ba'o/_/dngos grub rgya chen mi ster ro/_/zhes bya ba ni skyon gong ma rnams dang ma bral ba'i nyes pas zhes bya ba'i tha tshig go/_/char pa
[\[73a.4\]]legs par 'bebs zhes bya ba ni lo legs pa'i skal ba dang ldan pa rnams kyi yul du'o/_/mi yi skal ba dang ldan pa zhes bya ba ni tshe 'di dang gzhan du spyad pa'i bsod nams kyi 'phro yod pa'o/_/'dod pa bzhin du zhes bya ba ni nam mkha' la 'gro ba la sogs pa sgrub pa
[\[73a.5\]]po gang la re ba'i 'bras bu thob pa'i don to/_/yul zhes bya ba ni rab tu grub pa'i rgyud chen po las ji skad du/_gang du bdud bzhi btul nas ni/_/bcom ldan mngon par sangs rgyas par/_/dngos grub mang po kun gyi mchog_/rmad byung go 'phang thob gyur pa/_/zhes bya ba
[\[73a.6\]]la sogs pa'o/_/dus zhes bya ba yang rgyud de nyid las/_/ji skad du/_dgun zla tha chungs ston zla 'bring /_/dpyid zla rab 'bring po dang /_/dbyar zla ra ba'i nya la yang /_/sgrub pa chen po brtsam par bya/_/zhes gsungs pa'o/_/cho ga zhes bya ba ni lha gzi byin bskyed pa la sogs
[\[73a.7\]]pa'o/_/las zhes bya ba ni rnam pa bzhi'o/_/sdig pa byang zhes bya ba ni bzlas brjod dang bsam gtan dang dka' thub la sogs pas 'byang ba'i don to/_/bsod nams bsags pa zhes bya ba ni tshul khrims rnam pa gsum po la gnas shing pha rol tu phyin pa rnams dang ldan pa'o/_/
[\[73b\]]
[\[73b.1\]]gus pa zhes bya ba ni lha dang bla ma la yid ches pas/_nan tan nges par byed par 'gyur ba'i don to/_/bzlas brjod ces bya ba ni yan lag dang ldan par byed ces bya ba'i tha tshig go/_/ji tsam sdig pa mang po zhes bya ba la sogs pas ni snga ma'i yon tan las bzlog pa'i skyon
[\[73b.2\]]rnams brjod pa'o/_/bar chad sngags gzhan bzlas zhes bya ba ni sgrub pa po blo tsam la ma phebs pa kha cig lha la lha'i yon tan myur myur skad 'byung ba dag thos nas/_rang gi khyad par gyi lha btang ste/_de'i gsang sngags zlos pa'o/_/bzlas pa btang zhes bya ba ni bsnyen pa'i
[\[73b.3\]]grangs tshang nas sgrub pa'i dus la sdod pa'i skabs su ste/_rab tu grub par byed pa'i rgyud chen po las/_ji skad du/_sngon du bsnyen pa rdzogs pa la/_/mi nus na ni dus gcig gam/_dus gnyis su ni cho ga bsgom/_/zhes bya ba de ma zlos pa'o/_/gzhan la byin zhes bya ba
[\[73b.4\]]ni bdag gis bsnyen pa byas pa rnams gzhan dngos grub thob par bsngos nas sbyin pa'o/_/des ji ltar phan thogs par 'gyur zhe na/_'phags pa phyag na rdo rje dbang bskur ba'i rgyud chen po las/_ji skad du/_las gzhan gyis byas la 'bras bu gzhan spyod pa'i dpe
[\[73b.5\]]'khor los sgyur ba'i rgyal po dang zhing pa brjod pa lta bur go bar bya'o/_/dus gsum mchod pa la ni brtson byas nas/_/slar yang 'bum bzlas zhes bya ba ni gong du smos pa'i skyon de dag byung nas/_slar bsab par 'dod pas sngon du bsnyen pa byas pa rnams kyang brdeg
[\[73b.6\]]bsnun te/_sngon pas kyang mchod pa'i bungs bskyed/_yo byad bzang du bstar nas bsab pa'i don du 'bum bzlas brjod bya bar bstan to/_/sgrub la 'jug par bya zhes bya ba ni de ltar nyes pa bsab nas/_de'i 'og tu bsnyen pa'i mgo gzugs zhes bya ba'i tha tshig go/_/stong
[\[73b.7\]]phrag ces bya ba ni thams cad la sbyar ro/_/bcu zhes bya ba ni dngos grub rab kyi don du'o/_/brgyad dam bdun zhes bya ba ni 'bring las dgongs pa'o/_/bzhi zhes bya ba ni dngos grub tha ma sgrub pa rnams kyi grangs so/_/bzlas mthar zhes bya ba ni bsab pa'i don du bzlas brjod
[\[74a\]]
[\[74a.1\]]'bum byed pa'i tshe/_'bum gyi grangs ma tshang gi bar du bzlas brjod dus gsum du byed par mjug thogs su sbyin sreg bya dgos par bstan pa'o/_/mar gyi sbyin sreg bya zhes bya ba ni de'i tshe mar 'ba' zhig gi sbyin sreg bya bar gsungs so/_/yang na zhes bya
[\[74a.2\]]ba la sogs pas ni mar 'ba' zhig gi sbyin sreg las rnam pa gzhan du yang bstan to/_/'dzam bu ma nu zhes bya ba la sogs pas ni yam shing gi rigs bstan to/_/yam shing gzhon nu zhes bya bas ni mtshan nyid bstan to/_/sor bcu gnyis pa'i zhes bya bas ni tshad bstan to/_/
[\[74a.3\]]zho mar sbrang rtsi la btags nas/_/zhes bya ba ni bsab pa'i don du sbyin sreg byed pa rgyas pa'i las dang sbyar dgos pa'i phyir ro/_/nga yi mdun du zhes bya ba ni phyag na rdo rje'i sku gzugs kyi drung g.yon logs su bzhag pa'i don to/_/mngon du phyogs par bzhag ces bya ba ni 'jim
[\[74a.4\]]gzugs de'i zhal yang phyag na rdo rje la bstan pa'i tha tshig go/_/ki li ki sogs zhes bya ba ni gong du bum pa'i cho ga las 'byung ba'i lha bzhi po rnams so/_/snying pos mar dang 'o ma zhes bya ba ni mar dang 'o ma gtsang mas bum pa bkang la/_lha de rnams kyi snying po brgya rtsa
[\[74a.5\]]brgyad bzlas pa'i don to/_/de'i gzugs brnyan bkru zhes bya ba ni 'jim gzugs de dus gsum du bzlas pa'i mar dang 'o mas bkru ba'i don to/_/de ltar zhag bdun byas nas zhes bya ba ni zhag bdun du dus gsum du bkrus pas gzugs brnyan de yang 'jig par 'gyur
[\[74a.6\]]te zhes pa'i rdzas dang /_bkru ba'i rdzas bcas te/_chu klung chen por dor ro/_/de'i gzugs zhes bya ba ni rang gi lha'i gzugs spra tshil las byas pa'o/_/mda' dug dang ske tshes byugs nas zhes bya ba ni de'i lde gus gzugs brnyan bsku ba'i don to/_/ki li ki la 'gro
[\[74a.7\]]lding la sogs pa'i/_/sngags kyis zhes bya ba yang /_gong ma'i lha bzhi po de rnams nyid de/_lha de rnams drag po'i tshul gyis drag po'i thab tu spyan drangs la/_rang gi lha la drag shul mdzod cig ces gsol ba gdab pa'i don to/_/de la zhes bya ba ni rang gi lha'i gzugs
[\[74b\]]
[\[74b.1\]]brnyan no/_/yungs mar tsha ba dang sbyar zhes bya ba ni de'i dum bur bcad nas yungs mar tshwa dang bsre ba'i tha tshig go/_/zhag bdun dus gsum sbyin sreg las byas na/_/zhes bya ba ni gzugs kyi dum bu de dang drag po'i rdzas rnams bsogs la drag po'i bskul tshig bcug ste/_
[\[74b.2\]]sbyin sreg bya ba'i don to/_/gsang sngags 'ongs nas rmi lam dag tu ni/_/zhes bya ba ni drag shul spyad pa'i rjes la nges par lha byon te ston pa'i tha tshig go/_/cho ga nyams pa'am yi ge lhag chad ston/_zhes bya ba ni gsang sngags kyi lha rnams kyang thugs rje chen po dang
[\[74b.3\]]ldan pas cho ga ma nyams na/_dngos grub mi ster mi srid pas sgrub pa pos cho ga nyams pa 'ga' zhig ngos ma zin par drag shul gyi las byas te bskul bas gang nyes pa de ston par 'gyur zhes bya ba'i don to/_/ji ltar rgya mtsho dus las mi 'da' ltar/_/zhes bya ba ni
[\[74b.4\]]chos nyid de gzhan du 'gyur mi srid par bstan pa'o/_/sngags kyis gzhan gyi gsang sngags mi gnon cing /_/zhes bya ba la sogs pas ni gsang sngags mthu che bar bstan pa'i skabs su/_de ltar las sna tshogs 'grub nus par brda sprad kyis kyang /_de dag gcig
[\[74b.5\]]la gcig gnod pa mi mdzad ces bya ba'i tha tshig go/_/dpe ni go sla bas ma phye'o/_/de bzhin zhes bya ba ni de'i phyir zhes bya ba'i don to/_/sngags pas gang yang rung ba'i sngags bzlas nas/_/zhes bya ba ni gsang sngags gdug pa gang yang rung ba'o/_/gzhan gyi gsang
[\[74b.6\]]sngags mnan mi bya/_/zhes bya ba ni phrag dog gi dbang gis sgrub pa po gzhan dngos grub thob tu dogs nas/_de'i lha la phur bus 'debs pa dag dgag par bstan to/_/gsang sngags bcad dang bcing bar mi bya zhing /_/zhes bya ba yang de'i dngos grub bkag pa'i don du/_gzhan gyi
[\[74b.7\]]lha'i gzugs brnyan nam rtswa ku sha las mtshon rnon pos gcod pa dang /_de'i gzugs brnyan tshon sna lnga'i skud pas 'ching ba lta bu'i las drag po byed du ma gnang ba'i don to/_/yi ge lhag chad gsang sngags mi sbyin no/_/zhes bya ba ni ser sna'i thab dang ma bral
[\[75a\]]
[\[75a.1\]]bas gzhan mi 'grub par bya ba'i don du/_gsang sngags kyi yi ge 'bru bsnan pa'am/_phri ste sbyin pa dgag par bstan pa'o/_/las rnams spyad pas gzhan du bsgyur mi bya/_/zhes bya ba ni zhi ba'i las byed 'dod pa rnams la mi 'grub par bya
[\[75a.2\]]ba'i don du/_drag po la sogs pa'i tshul du man ngag log par mi bstan to zhes bya ba'i tha tshig go/_/gnas rnams gzir bar nam yang mi bya'o/_/zhes bya ba ni klu la sogs pa gnas pa'i sa gzhi la/_de dag gtse ba'i don du gsang sngags drag po'i phur bus
[\[75a.3\]]gdab pa la sogs mi bya bar bstan to/_/gzhan ni go sla bar zad do/_/dngos grub phyir ni rnam pa bcur gsungs te/_/zhes bya ba ni sgrub pa po la la'i lugs las gtso bo bcur 'dod ces bya ba'i tha tshig go/_/de yang sngags pa dang zhes bya ba ni sgrub pa po'i skyes bu'o/_/rang
[\[75a.4\]]sngags zhes bya ba ni bsgrub par bya ba'i khyad par gyi lha'o/_/g.yog ces bya ba ni sgrub pa po'i grogs mchog go/_/rdzas zhes bya ba ni ldong ros la sogs pa'o/_/brtson 'grus zhes bya ba ni sbyor ba la sogs pa'o/_/phyogs zhes bya ba ni dbus la sogs pa'i yul lo/_/sa gzhi
[\[75a.5\]]zhes bya ba ni ri'i rtse mo la sogs pa'i gnas so/_/dus zhes bya ba ni dpyid zla la sogs pa dang /_snga dro la sogs pa'o/_/yan lag rdzogs pa'i lha zhes pa ni ri mo dang shing gzugs la sogs pa'o/_/sems stobs zhes bya ba ni 'jigs pa med cing sran che ba'o/_/tshig gi
[\[75a.6\]]don lhag ma ni go bar zad do/_/bcu zhes bya ba ni bshad pa tha ma'o/_/brgyad ces bya ba ni bcu po de dag las tha ma gnyis phri ba'o/_/lnga zhes bya ba ni/_gzhan dag kha cig rig 'dzin grogs zhes zer/_/gzhan dag phyogs dang brtson 'grus dus rnams nyid/_/ces bya ba 'di nyid kyis
[\[75a.7\]]bstan par rig par bya'o/_/bzhi zhes bya ba ni/_/gzhan ni rdzas dang sa gzhi'i lha dang sngags/_/zhes bya ba de nyid kyis bstan to/_/gsum zhes bya ba ni lnga po'i grangs su smos pa'i rkang pa 'og ma/_gzhan dag phyogs dang brtson 'grus dus rnams nyid/_/ces bya bas bstan to/_/
[\[75b\]]
[\[75b.1\]]gcig ces bya ba ni/_kha cig sems stobs yin zhes rnam par smra/_/zhes bya bas bstan to/_/sngags rig rang rang blo yis rnam par 'chad/_/ces bya ba ni de bzhin gshegs pa 'jig rten du ma byung ba'i tshe 'jig rten pa'i lha de dag gis so sor brtags zhes bya ba'i tha tshig go/_/
[\[75b.2\]]sangs rgyas rgyud la cho ga gnyis kyis 'grub/_/ces bya ba ni shin tu rigs par gsungs zhes bya ba'i don to/_/de yang sgrub pa gang zhig rang gi yon tan rdzogs/_/zhes bya ba la sogs pa dang /_gug skyed klad kor tsheg tshang zur phyin la/_/gsang sngags dag cing shin tu cho
[\[75b.3\]]gar bcas/_/zhes bya ba 'di gnyis gtso bor gzhag go/_/phyi rol pa rnams kyis ni thams cad gtso bor bzhag pas/_gtso bo dang yan lag ces bye brag dbyer med pa nyid kyis nyes par bshad pa yin no/_/gnas zhes bye brag tu smos pa ni yan lag gi nang nas gces
[\[75b.4\]]par dgongs pa'i phyir ro/_/gzhan ni go bar zad do/_/gling bu'i sgra dang zhes bya ba la sogs pas ni chags pa dang gnod pa'i sgo nas g.yeng ba'i rgyur 'gyur ba'i phyir spang bar dgongs pa'o/_/mi myur zhes bya ba ni bzlas brjod zur mi phyin pa dgag par bstan to/_/mi ngal
[\[75b.5\]]zhes bya ba ni sems gzhan du g.yeng ba'i skyon du 'gyur ba'i phyir ro/_/sgra cher mi 'byung zhes bya bas ni rgod pa'i skyon bzlog par bstan to/_/ha cang chung bar min zhes bya bas ni bying ba'i skyon dgag par bstan to/_/smra bzhin min zhes bya ba ni gsang sngags kyi tshig bden par byin
[\[75b.6\]]gyis brlabs pa 'don pa na tshig gzhan dang 'dres na dngos grub tu mi 'gyur bas de dgag par bstan to/_/gzhan du yengs bzhin min zhes bya ba ni lha'i sku dang zla ba'i dkyil 'khor la yi ge'i phreng ba bkod pa dang /_yi ge'i sgra la ma gtogs par gzhan du yengs par
[\[75b.7\]]mi bya ba'i don to/_/gug skyed klad kor tsheg rnams nyams par min/_/zhes bya ba ni dmigs pa dang 'don pa gnyi ga la'o/_/ji ltar chu klung nyin mtshan rtag tu ni/_/zhes bya ba la sogs pa ni bye brag tu smra ba'i sdom pa dang /_sdom pa ma yin pa yang dag par blangs pa las
[\[76a\]]
[\[76a.1\]]skyes pa'i rnam par rig byed ma yin pa'i gzugs gnas pa dang 'dra bar 'dir yang dge ba'i bag chags kyi rgyun gnas pa nyid du bzhed do/_/le lo zhes bya ba ni dge ba la sems mngon par spro ba med pa ste/_gnyid dang glos phab ste nyal ba dang /_bsod
[\[76a.2\]]snyoms la brten nas snyom pa'i dbang du gyur pa'o/_/'dod chags zhes bya ba ni bud med la sogs pa la sems mngon par phyogs pa'o/_/mi dger ldan pa'i sems zhes bya ba ni de dag dang cha mthun pa gzhan rnams dang nye ba'i nyon mongs pa thams cad do/_/bzlog
[\[76a.3\]]nas zhes bya ba ni skabs 'dir gnyen po la brten par bya ba ma yin gyi dgag par bstan to/_/gsang sngags yi ge mchod la sbyar bar bya/_/zhes bya ba ni phyag rgya dang gsang sngags dang yid dang zang zing gi mchod pa rnams ni skabs 'dir mi srid pas nan tan
[\[76a.4\]]gyis gus par bzlas brjod byed pa nyid 'phags pa dgyes pa'i mchod pa zhes gdags so/_/sna rtser blta zhing zhes bya ba ni mig zam zim du bltas te/_sna'i rtse mo la blta bar dmigs pa nye bar gzhag na/_sems gzhan du mi g.yeng zhes bya ba'i tha tshig go/_/
[\[76a.5\]]rnam par rtog pa spang zhes bya ba ni gang la dmigs pa'i ting nge 'dzin gyi yul las sems gzhan du ma 'phros par gzhag pa'i don to/_/nam zhig bskyod kyang rnam par mi g.yo ba/_/zhes bya ba ni rnal 'byor pa sems mnyam par gzhag pa de goms pa'i shugs
[\[76a.6\]]kyis sgra la sogs pa'i rkyen ci byung yang gang la dmigs pa'i ting nge 'dzin las mi g.yo ba'o/_/de tshe dmigs la gnas pa thob pa ste/_/zhes bya ba ni ting nge 'dzin gyi ming de skad ces gdags pa thob ces bya ba'i tha tshig go/_/sems ni las su rung bar gyur pa
[\[76a.7\]]des/_/zhes bya ba ni de nas bsnyen pa la 'jug pa'i las byar rung ba'i don to/_/rtse gcig sems dang ldan pa zhes bya ba la sogs pas ni bsam gtan thob pa'i phan yon bstan to/_/de tshe bzlas brjod thogs pa med par 'gyur/_/zhes bya ba ni sems las su rung ba'i
[\[76b\]]
[\[76b.1\]]bzlas brjod rnams bsnyen pa'i grangs su chud de/_dngos grub kyi don la chud mi za zhes pa'i tha tshig go/_/gzhan ni go bar zad do/_/bcom ldan rgyal ba'i dbang po yis/_/zhes bya ba ni lung shin tu dag pa las khungs phyung ba'o/_/chos 'di kun zhes bya ba ni kun nas nyon mongs
[\[76b.2\]]pa dang rnam par byang ba thams cad do/_/rtsa ba sems zhes gsungs zhes bya ba ni khams gsum pa'i sems dang sems las byung ba ste/_de'i rang bzhin ngo bo nyid gsum po kun brtags pa dang /_gzhan gyi dbang dang /_yongs su grub pa ste/_der chos thams cad kyi de kho na 'dus
[\[76b.3\]]pa'i phyir ro/_/der chos lha mi'i bde ba zhes bya ba ni de dag gis longs spyad pa'o/_/mtho ris zhes bya ba ni 'gro ba'i ris kyis mtho ba'o/_/byang grol zhes bya ba ni phyogs gcig pa'i mya ngan las 'das pa'o/_/sems rab tu dang ba zhes bya ba ni sgrib pa rnam pa gnyis spangs pas
[\[76b.4\]]gnas gyur zhes bya ba'i tha tshig go/_/sa chu me rlung dang bral zhes bya ba ni chos sku'i ngo bo nyid thob pa'i phyir ro/_/skye ba dang rgas pa dang 'chi ba dang bral zhes bya ba ni de la dbang thob pa'i don to/_/sogs pa zhes bya ba ni na ba dang yang bral bar bstan to/_/thog ma dang bar dang tha
[\[76b.5\]]mar gnod pa kun dang bral ba zhes bya ba ni chos kyi dbyings la gnas pa de dus gsum las 'das pa'i phyir ro/_/rnam par grol ba zhes bya ba ni khams gsum pa'i 'ching ba'i rgyu bcad pa'i don to/_/bde zhing zhi par thob bar 'gyur/_/zhes bya ba ni mi gnas pa'i mya ngan las
[\[76b.6\]]'das pa thob pa ste/_ji skad du/_thabs chen rnams dang ldan pa la/_/nyon mongs byang chub yan lag 'gyur/_/'khor ba'ang zhi ba'i bdag nyid de/_/de phyir de bzhin gshegs bsam yas/_/zhes bshad pa'i phyir ro/_/gsang sngags dngos grub kun dang thun mong ba/_/zhes
[\[76b.7\]]bya ba ni/_'jig rten pa dang 'jig rten las 'das pa gnyis kas sgrub tu rung ba'i don to/_/bde ba chung zhing zhes bya ba ni mya ngan las 'das pa la ltos na mi bde bar 'gyur te/_rig pa mchog gi rgyud chen po las/_ji skad du/_myangs 'das pa bde ba'i mchog_/ces
[\[77a\]]
[\[77a.1\]]gsungs pa'i phyir ro/_/sdug bsngal zhes bya ba ni 'gyur ba dang /_'du byed kyi sdug bsngal dang ma bral ba'i don to/_/brgya zhes bya ba ni mang por mtshon pa'i tha tshig go/_/'brel pa zhes bya ba ni lta 'og nas 'byung ba'i skyon de dag dngos grub thob pa'i
[\[77a.2\]]rig sngags 'chang dang ma bral ba'i don to/_/nyon mongs dug bcas zhes bya ba ni de nyid na 'dod chags dang zhe sdang dang gti mug gi thab ma spangs pa'i phyir ro/_/rnam par 'jig 'gyur ba zhes bya ba ni ther zug ma yin par bstan te/_don de nyid rdo rje gtsug tor gyi rgyud
[\[77a.3\]]las kyang /_/bde ba dang ni sdug bsngal mtha'/_/'dod dang khro dang 'jigs pa dang /_/nad dang 'chi dang gdon dag gi/_/rgyu ni sngags pa rnams la yod/_/ces ji skad gsungs pa lta bu'o/_/'dir dngos grub kyi 'bras bu smad pa yang /_/de nyid la zhen pa'i blo
[\[77a.4\]]spangs pas thar pa la sems gzhol bar 'gyur ba'i phyir ro/_/dang ba'i sems kyis thob par 'gyur ba yin/_/zhes bya ba ni thar pa 'dod pa 'ba' zhig gis bsam gtan la brten par bya bar ma zad kyi/_dngos grub 'dod pas kyang de mi bsgom du mi rung bar bstan to/_/
[\[77a.5\]]yang rgyud de nyid las ji skad du/_/gsang sngags bsam gtan zhes bya ba/_/mchog tu gsang ba yang dag gsungs/_/drang srong dka' thub chen po yang /_/de dag med na mi 'grub po/_/zhes ji skad gsungs pa lta bu'o/_/'dod rgyal zhes bya ba ni gnam babs su smra ba'o/_/
[\[77a.6\]]de las kyang ma byung zhes bya ba ni skyes bu'i byed pa 'bras bu dang bcas par mthong ba'i phyir ro/_/dus zhes bya ba ni ji skad du/_dus ni 'byung ba rnam smin byed/_/dus ni skye dgu rnams 'jig byed/_/dus ni gnyid log rnam sad byed/_/dus ni 'da' bar dka' ba yin/_/zhes
[\[77a.7\]]smra ba'o/_/de las min zhes bya ba ni chos thams cad kyi skye ba'i rgyu ma yin te/_rjes su 'gro ba dang ldog par mi dmigs pa'i phyir/_nam mkha'i me tog bzhin no/_/rang bzhin zhes bya ba ni grangs can rnams kyis brtags te/_chos thams cad kyi rgyur gyur pa'i snying
[\[77b\]]
[\[77b.1\]]stobs dang rngul dang /_mun pa'i ngo bo nyid gcig pu rtag pa khyab pa zhig dmigs pa'o/_/de yang ma yin zhes bya bar sbyar te/_de nam mkha' ltar rtag pa khyab pa zhig na ni 'gyur du mi btub pas chos gang la yang rgyu'i bya ba byed mi srid do/_/'gyur ba zhig na ni bdag nyid
[\[77b.2\]]thams cad kyis sam phyogs gcig gis rgyu byed ce na gal te bdag nyid thams cad kyis na ni rang bzhin chad par 'gyur ro/_/'on te phyogs gcig gis ni mi rtag pa nyid du thal bar 'gyur ro/_/dbang phyug ces bya ba ni/_phra zhing bsam gyis mi khyab rab tu
[\[77b.3\]]srab byed kun rig thams cad byed/_/rnal 'byor goms pas thob pa'i blo can bsam gtan pa yi bsam gtan yum/_/nyi ma zla ba sa chu me rlung phyogs dang nam mkha'i lus can te/_/zhi ba'i bde dga' 'grub par 'dod pa rnams kyis dbang phyug rtag tu bsgom/_/zhes
[\[77b.4\]]smra ba'o/_/ma yin zhes bya ba ni dbang phyug kyang phra ba ma yin te/_sa la sogs pa'i lus can yin pa'i phyir/_sa la sogs pa lta bu kho na'o/_/gcig la phan tshun 'gal ba'i ngo bo nyid kyang rung ba ma yin la/_du ma'i bdag nyid kyang ma yin pas 'di sa la
[\[77b.5\]]sogs pa'i lus can nyid du yang mi srid do/_/rab tu srab mor byed pa yang ma yin te/_skye ba'i lus can yin pa'i phyir skyes bu lta bu kho na'o/_/kun rig pa yang ma yin te rab tu srab mor byed pa'i phyir/_grol ba'i bdag bzhin no/_/thams cad byed pa yang ma
[\[77b.6\]]yin te/_phra ba'i phyir rdul phra rab bzhin no/_/rtag pa yang ma yin te/_sa la sogs pa'i lus can yin pa'i phyir ro/_/chos thams cad kyi rgyu yang ma yin te/_cig car mi bskyed pa'i phyir rdza mkhan bzhin no/_/gzugs la sogs pa bskyed pa yang ma yin te/_dngos
[\[77b.7\]]po yin pa'i phyir dbang phyug bzhin no/_/thams cad byed pa yang ma yin te/_bdag med pa'i phyir bum pa bzhin no/_/bdag yod na ni skyes bu bcings pa bzhin du dbang phyug ma yin pa nyid du thal bar 'gyur ro/_/rgyu med pa can zhes bya ba ni/_ji skad pad+ma'i sdong bu
[\[78a\]]
[\[78a.1\]]lo ma snying po dang /_/kha dog dbyibs dang 'jam la sogs pa'i rgyu ni gang /_/bya yi 'dab gshog sna tshogs ri mor 'bri ba su/_/'gro ba 'di dag ngo bo nyid kyis de bzhin nges/_/zhes smra ba ste/_de'i phyogs gcig pa ni 'jig rten nyid kyis gsal bar
[\[78a.2\]]zad pas cung zad kyang mi brjod do/_/skyes bu zhes bya ba dang /_bdag ces bya ba dang /_shed bu zhes bya ba la sogs pas ni bdag tu lta ba rnams kyis ming tha dad par brtags pa ste/_ma byas zhes bya ba'i gtan tshigs ni bshad ma thag pa rnams so/_/las zhes bya ba
[\[78a.3\]]ni/_dge ba dang mi dge ba dang mi g.yo ba'o/_/nyon mongs pa zhes bya ba ni ma rig pa la sogs pa'o/_/sems can byung zhes bya ba ni 'khor ba lugs bzhin du byung ba'i rgyu nges pa de gnyis yin par bstan to/_/gzugs zhes bya ba ni las dang nyon mongs pas bskyed
[\[78a.4\]]pa'i reg pa dang yul brtags pas gzugs su rung ba'o/_/'byung ba chen po bzhi dang ldan zhes bya ba ni gzugs de yang sa dang chu dang me dang rlung gi rang bzhin las gzhan ma yin pa'i don to/_/de ni bdag min zhes bya ba ni gzugs de la mu stegs can gyis brtags
[\[78a.5\]]pa'i bdag med do zhes bya ba'i tha tshig go/_/bdag kyang gzugs ma yin zhes bya ba ni bdag ces bya ba kun brtags pa de gzugs kyi ngo bo nyid dam/_gzugs dang ldan par yang yod pa ma yin pa'i don to/_/gzugs la bdag med ces bya ba ni 'byung ba'i ngo bos
[\[78a.6\]]so sor bshig gam/_'dus pa la yang bdag med ces bya ba'i tha tshig go/_/bdag la gzugs med ces bya ba ni brtags pa'i ngo bo de la gzugs kyi rdzas med pa'i don to/_/gzugs ni stong pa'o zhes bya ba ni de ltar gzugs kyi grub pa'i mtha' ni rdul phra rab dag
[\[78a.7\]]yin la/_de nyid kyang phyogs chas so sor bshig na/_tha ma med par grub pas don dam par gzugs kyang gzugs kyi rang bzhin gyis stong zhes bya ba'i tha tshig go/_/phung po bzhi yang rig par gyis/_/zhes bya ba ni gzugs la ji ltar rnam pa bzhir phye ste brtags na/_bdag
[\[78b\]]
[\[78b.1\]]yod par ma gyur cing stong pa ltar phung po lhag ma rnams la yang go bar bya ba'i don to/_/gzugs ni dbu ba dag dang 'dra ba ste/_/zhes bya ba la sogs pas ni dpe brjod pa ste ji skad du/_/gzugs ni dbu ba rdos pa 'dra/_/tshor ba chu yi chu bur bzhin/_/'du shes smig rgyu lta bu ste/_/
[\[78b.2\]]'du byed rnams ni chu shing 'dra/_/rnam shes sgyu ma lta bu'o zhes/_/nyi ma'i gnyen gyis bka' stsal to/_/zhes bshad pa lta bu'o/_/de ltar mthong la lta ba bzang po yin/_/zhes bya ba ni 'di las chos thams cad don dam par stong pa nyid du bshad la kun rdzob tu ni sgyu ma lta
[\[78b.3\]]bur rang snang bar rtogs pas dbu ma'i lam ma nor bar bstan pa'i phyir ro/_/gang zhig gzhan gyur de ni lta ngan gsungs/_/zhes bya ba ni phyi rol pa la sogs pas bden pa gnyis kyi don ma rtogs pa dang /_log par rtogs pa'i phyir ro/_/sems dang ba dang ma dang ba'i
[\[78b.4\]]skabs nas 'phros te zhar las 'ongs pa bshad nas dkyus cha la 'jug pa ni/_dang ba'i yid kyis dngos grub thob par 'gyur/_/zhes bya ba dang 'dir 'brel te/_de ltar zlos pa'i gsang sngags nye gyur na/_/mtshan mo nyal ba'i rmi lam 'di rnams mthong /_/zhes bya ba
[\[78b.5\]]la sogs pa gsungs pas sgrub pa'i dus la bab par shes par bya ste/_tshig gi don gzhan ni go sla bas ma phye'o/_/tho rangs khar zhes bya ba ni lta 'og thams cad la sbyar ro/_/de yang srod la ni bad kan gyi dus la bab pas lci/_'jing dang nam gung la ni mkhris pa'i dus la
[\[78b.6\]]bab pas rmugs te mi gsal bas ltas rnams rtogs par mi 'gyur gyi/_tho rangs ni rlung gi dus la bab pas gsal te rtogs pa'i don to/_/don de nyid phyag na rdo rje dbang bskur ba'i rgyud chen po las kyang ji skad du/_nam gyi bzhi cha lus pa'i tshe/_/gal te rmi lam
[\[78b.7\]]bzang rmis na/_/zhes gsungs pa'i phyir ro/_/le'u lnga pa'i don bshad zin to//_//dngos grub dang nye ba zhes bya ba ni gsang sngags mngon du phyogs pa la bsnyen pa khyad par can gyis lha mnyes nas snga ma bas kyang dngos grub thob pa dang nye ba'i don to/_/zlos la
[\[79a\]]
[\[79a.1\]]dga' zhes bya ba la sogs pas ni lha nye bar gyur nas lus dang ngag dang yid kyi yon tan rnams 'byung bar bstan te/_tshig gi don gzhan ni go bar zad do/_/bud med ces bya ba ni lha dang lha ma yin gyi bu mo byad gzugs khyad par can rnams so/_/
[\[79a.2\]]'dod lha zhes bya ba ni lha dang lha ma yin byad gzugs khyad par can rnams so/_/mdangs 'phrog ces bya ba ni de dag gcig la gcig mthong ba tsam gyis rang dbang med par 'dod chags skye ba ste/_lha'i bu mo de dag gzhan gyis mi mthong bar bya ba'i phyir gsang sngags
[\[79a.3\]]dang sman gyis bsgrubs te/_lus sbas pa rnams so/_/'dod la longs spyad phyir ni 'bod par 'gyur/_/zhes bya ba ni sgrub pa po sgo gsum dag pas/_/lha'i bu mo lus sbas pa de dag kyang mngon sum du mthong zhing de dag gis kyang nye bar spyod pa rnams kyis mchod ces
[\[79a.4\]]bya ba'i tha tshig go/_/lus ni dri med dag par rig pa dang /_/zhes bya ba ni mtshan ma de dag byung na/_dngos grub dang 'gal ba'i skyon med par khong du chud par bya ba'i don to/_/gso sbyong sdom pa dang ni ldan pa yis/_/zhes bya ba ni de nas nyes pa thams cad bshags la
[\[79a.5\]]rang gi lha'i gzugs kyi spyan sngar byang chub kyi sdom pa nod ces bya ba'i tha tshig go/_/nyin zhag gcig gam gnyis sam gsum du ni/_/kha zas spangs shing smyung bar gnas pa yis/_/zhes bya ba ni dngos grub rab la sogs pa gsum gyi don du zhag grangs mang nyung du
[\[79a.6\]]smyung ba bya bar bstan to/_/gzhan dag na re sgrub pa po nyid kyi nyams che chung las byung ba na rnam pa gsum du gsungs so zhe'o/_/rang gi 'byor pa zhes bya ba ni nam mkha' la 'gro ba la sogs te mngon par mtho ba'i dpal thob par 'gyur ro/_/gzhan ni go bar zad do/_/
[\[79a.7\]]de ltar yan lag thams cad 'dus pa dang /_/zhes bya ba ni bshad ma thag pa'i mi gtsang ba rnams so/_/sa chu me rlung nam mkha' rnams dang ldan/_/zhes bya ba ni de nyid kyang khams lnga'i rang bzhin yin par bstan to/_/ji bzhin las kyi rjes 'brangs mi yi lus/_/
[\[79b\]]
[\[79b.1\]]zhes bya ba ni sngon gyi las bzang ngan gyi dbang gis grub pa'o/_/thams cad ldan zhes bya ba ni nang grol la sogs pa dang 'brel par bstan to/_/mi yi gzugs la gnas pa yis/_/bshang gci snabs dang mchil ma bad kan dang /_/zhes bya ba ni bu ga dgu nas 'dzag
[\[79b.2\]]pa rnams so/_/'di dag zad par bya phyir smyung bar gsungs/_/zhes bya ba ni nang grol dang /_mi gtsang ba dang ldan pa'i lus de thams cad spang du mi rung gis kyang btsog pa de dag chung zhing nyung bar bya ba'i don to/_/dri ma zad nas zhes bya ba ni chung zhing nyung ba'o/_/mi yi
[\[79b.3\]]lus dag bsgrubs na bde bar 'jug_/ces bya ba ni lus dag ste dri ma med na dngos grub kyi snod du rung zhes bya ba'i don to/_/'dod chags kyis ni gdungs par gyur na yang /_/zhes bya ba la sogs pas ni gong du gnyen po bshad pa'i skabs nas/_'dod chags
[\[79b.4\]]shas che mi gtsang sha tshil dang /_/pags pa keng rus blta bas rnam par bzlog_/ces gsungs pa der mi gtsang ba gang dang gang yin pa phye ste/_ma bshad pa yang 'dis zhar la bstan to/_/ye shes kyi mig ces bya ba ni blo ma 'khrul ba'i shes rab kyis brtags
[\[79b.5\]]pa'o/_/'dod chags rtsad nas yong ye zhi gyur te/_/zhes bya ba ni mi sdug pa'i ting nge 'dzin gyis sun phyung ba'i phyir ro/_/dper na nyi mas mun nag gtan nas bsal ba bzhin/_/zhes bya ba ni rnam par thar pa'i ting nge 'dzin gyi mthus nyon mongs pa zil gyis mnan nas
[\[79b.6\]]spangs pa'i don to/_/phan yon de yis zhes bya ba ni rnam par thar pa'i ting nge 'dzin la brten pas zhes bya ba'i tha tshig go/_/gsang sngags des bsnyen nas zhes bya ba ni sngar nyon mongs pa gang dang gang byung ba'i gnyen po bsgoms nas/_de'i 'og tu bsnyen pa la 'jug
[\[79b.7\]]par bstan to/_/rang gi lus la nye bar rig pa dang /_/zhes bya ba ni ji skad du gsungs pa'i lus dang ngag dang yid kyi yon tan gyis bdag nyid la yid ches pa dang /_de bzhin du phyi rol gyi yon tan yang /_gang tshe mkha' las lha dang gnod sbyin dang /_/dri za lha yi bu
[\[80a\]]
[\[80a.1\]]mo'i lus dang sgra/_/mis ni dag pa'i yid kyis mthong thos na/_/de tshe shin tu nye bar 'gyur ba yin/_/zhes bya ba dag byung zhes bya ba'i tha tshig go/_/yar gyi tshes brgyad dam ni bcu bzhi'am/_/yang na bco lnga la ni zhes bya ba ni tshes grangs de dag la
[\[80a.2\]]sgrub par bstan to/_/bzlas brjod bya zhes bya ba ni sgrub pa'i nub mo mtshan rangs par bzlas pa la dgongs pa'i don to/_/sa bstar ba zhes bya ba ni sgrub pa'i dkyil 'khor gyi sa'o/_/sogs pa zhes bya ba ni der spos gtsang ma sna tshogs kyis bsres pa'i don to/_/byug ces
[\[80a.3\]]bya ba ni nub mo bsgrub na de'i nang par nas bsku bar bstan to/_/rdo rje 'dzin pa nga la mchod/_/ces bya bas ni de'i shugs kyis pad+ma 'dzin pa la yang go bar bya'o/_/gzhan ni brda phrad par zad do/_/tshon rtsi rnams kyis bri bar bya/_/zhes bya ba ni so so'i cho ga zhi ba mo dag las sna
[\[80a.4\]]lnga'am sna gsum mam sna gcig gis bri bar gsungs pa'o/_/rdo rje zhes bya ba ni rab tu grub par byed pa'i rgyud chen po las ji skad du/_rdo rje'i ra bas bsngags pa yi/_/lcags kyi phye mas ra ba bya/_/zhes gsungs so/_/me dang chu dang rlung zhes bya ba ni phyag na rdo rje dbang
[\[80a.5\]]bskur ba'i rgyud chen po las/_rtswa dang me dang chu dang thal ba la lan bdun bsngags pas ra bar 'gyur ro zhes gsungs pa'o/_/mdung thung zhes bya ba ni mdung thung gi rtse mo phyi rol du bstan pa sha stag bri ba'i don to/_/rim bzhin dkyil 'khor 'dir ni bri bar bya/_/zhes bya ba ni
[\[80a.6\]]dang por lcags phye las rdo rje'i ra ba bri ba ni phyi rim du bri la/_mdung thung ni nang du bri ba'i don to/_/sdang ba'i bdag nyid sems ni myos par 'gyur/_/zhes bya ba ni dkyil 'khor de bris pa'i byin gyi rlabs kyis rdo rje dang me la sogs pa dngos kyi ra bar mthong bas rgol mi nus
[\[80a.7\]]pa'i don to/_/bstan zhes bya ba ni rab tu grub par byed pa'i rgyud chen po las/_ji skad du/_dUr ba sngon po'i rtsa stan ni/_/'phang du sor bzhi bya ba ste/_/mnyam zhing zheng du mtho gang ba/_/srid du sor ni bcu drug go/_/zhes gsungs pa nyid blta bar bya'o/_/bdag nyid bsrung
[\[80b\]]
[\[80b.1\]]bar bya ste zhes bya ba ni sa 'dzin tsam zhig smos kyi/_dngos su ni rgyud de nyid las ji skad du/_bskrad pa dang ni 'og 'ching dang /_/steng yang bcing zhing 'khor yug tu/_/mtshams gcad phyogs kyang bcing bar bya/_/rdo rje'i ra ba dra bar bya/_/rdzas dang bdag dang lha rnams bsrung /_/
[\[80b.2\]]zhes gsungs pa dang sbyar ro/_/rdzas blangs myur du bzlas brjod byas nas ni/_/zhes bya ba ni de nas sgrub pa'i rdzas las lag tu blangs nas brgya rtsa brgyad tsam zhig bzlas brjod bya ba'i don to/_/bdug pa'i sbyin sreg stong bya zhes bya ba de'i 'og tu rdzas la mar gyis bdug pa'i
[\[80b.3\]]sbyin sreg stong bya bar bstan to/_/de nas de ni dri chus bkrus nas su/_/zhes bya ba ni sgrub pa'i rdzas de sbyin sreg gi dus su dri ma dang snum gyis 'bags pa'i phyir ro/_/bgegs mang rnams kyang rab tu bsal byas nas/_/zhes bya ba yang rgyud de las/_gsang sngags
[\[80b.4\]]dag gi phyi nang du/_/bgegs rnams thams cad bzlog par bya/_/zhes gsungs so/_/gzhan ni go bar zad do/_/dbyib ces bya ba ni rin po che sna lnga'o/_/bstod dang bcas par zhes bya ba ni tshig tu lha de'i yon tan brjod pa'o/_/rtse gcig sems kyis zhes bya ba ni rang
[\[80b.5\]]gi lha kho na la dmigs pa las sems gzhan du ma yengs pa'o/_/dad pa zhes bya ba ni dang po nas lha de la dad pa'o/_/'bad pa zhes bya ba ni sgrub pa po dngos grub 'dod pas sngar dka' ba sna tshogs sbyad pa'o/_/rjes su mthun pa'i mchog bslang ngo /_/zhes bya ba ni dang po nas
[\[80b.6\]]dngos grub gang la dmigs pa de nyid gsol ba'i don to/_/gzhan ni go bar zad do/_/sems stobs mchog dang ldan pa zhes bya ba ni gcig tu dpa' ba'o/_/'jigs dang bcas pa'i las zhes bya ba ni nyen chen po yod pa'i don to/_/sha za zhes bya ba ni dur khrod la dbang
[\[80b.7\]]bsgyur ba'i gdon rnams so/_/phung bar byed ces bya ba ni gsod pa'i don to/_/gzhan ni go sla bsam phye'o/_/ral gri be con lag na thogs pa yis/_/nyin par thog thag tu ni bsrung bar bya/_/zhes bya ba ni sgrub pa po'i grogs po mchog gis byas pa'i don to/_/gzhan ni go bar zad do/_/
[\[81a\]]
[\[81a.1\]]'jigs pa'i gzugs can bgegs ni sna tshogs 'byung /_/zhes bya ba ni chos nyid kyis 'byung ste/_de la sgrub pa po ni bzlas brjod byed pa las mi bskyod par 'dug la grogs po mchog gis ni bgegs gzhom mo/_/gtsug tor rgyal po zhes bya ba ni de'i
[\[81a.2\]]gsang sngags khyad par du mthu rlabs che ba'i phyir ro/_/'byer bar 'gyur zhes bya ba ni gsang sngags kyi gzi brjid la nye mi phod ces bya ba'i don to/_/khro bo bdud rtsi thab sbyor drag shul las can sbyar/_/zhes bya ba'i mthu rlabs kyang snga ma dang 'dra ste/_gang la goms par bya
[\[81a.3\]]ba bstan to/_/gang zhig gsang sngags cho ga zhib mo las/_/mthong ba de ni dogs pa med par 'grub/_/ces bya ba ni de dag las dngos grub gang gsungs pa thams cad 'grub ces bya ba'i tha tshig go/_/de yis gsang sngags cho ga mi shes na/_/zhes bya ba ni rang gi cho ga
[\[81a.4\]]zhib mo las las 'di mi 'byung na zhes bya ba'i don to/_/gsang sngags gzhan du bstan pa'i cho ga yis/_/de la rang gis dngos grub bslang zhes bya ba ni gzhan gyi cho ga zhib mo de'i dngos grub 'byung ba rnams bslangs na ster ro zhes bya ba'i tha tshig go/_/gter gyi phyogs zhes
[\[81a.5\]]bya ba la sogs pas ni de'i 'bras bu dngos grub rnams bstan pa ste/_gter la sogs pa de dag gi mtshan nyid ni 'og nas 'chad pas 'dir ma phye'o/_/bsrung ba'i stobs med ces bya ba ni dus gsum byas shing ma lcogs pa'o/_/gsang sngags kyi stobs med ces bya ba ni
[\[81a.6\]]lha nyid mthu zhan pa'o/_/dka' thub kyi stobs med ces bya ba ni dka' thub zhig pa'o/_/sems stobs med ces bya ba ni sdar ma'o/_/blo zhan zhes bya ba ni dang blun pa'o/_/de ni mtshan mo rgyu ba rnams kyis bsad/_/ces bya ba ni nyen chen po yod par bstan pa'i don to/_/le'u
[\[81a.7\]]drug pa'i don bshad zin to//_//'tshong 'dod ces bya ba ni sgrub pa po kha cig las de lta bu la dga' ba'o/_/mar gyi ngo la zhes bya ba ni mar gyi ngo'i dus tshigs gang yang rung ba zhes bya ba'i tha tshig go/_/gzhan ni go bar zad do/_/mi nyung zhes bya ba ni srang brgya yan chad
[\[81b\]]
[\[81b.1\]]do/_/de yang skyes pa'i sha zhes grag go/_/tshig gi don gzhan ni go bar zad do/_/rab tu bsgrims nas zhes bya ba ni rang gi lha rjes su dran pa dang /_mi skrag par 'bad pa'i don to/_/sgra cher 'bod cing zhes bya ba ni spa mi 'gong ba'i tshig gis skad cher 'bod pa'i tha tshig
[\[81b.2\]]go/_/shar dang byang dang lho dang nub phyogs su/_/zhes bya ba ni shar lho'i mtshams nas byang shar logs su 'gro bar bya'o/_/de nas slar log ste shar lho'i mtshams nas lho nub kyi mtshams logs su 'gro bar bya'o/_/myur du zhes bya ba ni der le lo mi byed cing drag tu 'gro
[\[81b.3\]]bar bya ba'i don to/_/bskor zhing zhes bya ba ni de nas mtha' bskor te dbus su mi 'gro zhes bya ba'i tha tshig go/_/shin tu brjod par bya zhes bya ba ni gong du smos pa'i tshig gi don brjod cing skabs skabs su mi smra bar nyan cing 'gro ba'i don to/_/sngar ni gang zhig sems
[\[81b.4\]]kyis bsams pa'i don/_/de nyid smra ba zhes bya ba ni dang po nas gang la rnam pa de dang tshong byas pa'i tha tshig go/_/gzhan du smra mi bya zhes bya ba ni sngar dngos po chung ngur bsams la/_'phral la khe mthong ste chen por mi btsong /_sngar dngos po chen po zhig bsams la der
[\[81b.5\]]spa bkong nas chung ngur yang mi btsong zhes bya ba'i don to/_/de nyos pas cir bya zhe na/_nyo ba'i gsang sngags kyis lha la yang rnam pa gnyis te/_'jig rten las 'das pa'i khro bo la sogs pa dang /_'jig rten gyi ma mo dag ni byin gyis brlabs dag las byung ba zhes bya ba
[\[81b.6\]]ste/_/de'i rang bzhin gyis phan 'dogs pa'i don du 'byung ngo /_/sha za'i rigs su skyes pa'i srin po la sogs pa'i rnam par smin pa'i gsang sngags zhes bya ste de nyid za ba'o/_/gzhan ni go bar zad do/_/gsang sngags ma bzlas pa yis bsten mi bya/_/zhes bya ba
[\[81b.7\]]ni sngar bsnyen pa ma rdzogs pa'am rdzogs kyis kyang las 'di lta bu byos shig ces lha nyid kyi bka' lung med par mi bya ba'i don to/_/sogs pa zhes bya ba ni bdud rtsi thab sbyor ro/_/bsrung ba ngas gsungs so zhes bya ba ni gsang sngags de dag khyad par du mthu rlabs che
[\[82a\]]
[\[82a.1\]]ba'i phyir ro/_/gsang sngags drag po gang zhig sha za ba/_/zhes bya ba ni srin po la sogs pa'o/_/me tog ma nyams pa zhes bya ba ni ma rnyings pa'o/_/gzhan ni go bar zad do/_/tshes grangs dag la zhes bya ba ni mar gyi ngo'i dus tshigs so/_/grub pa 'di
[\[82a.2\]]rnams ster zhes bya ba ni dngos grub kyi rnam grangs so/_/yid bzhin rin chen bzhin du grub pa mchog_/ces bya ba ni gang bsams pa'i don thams cad sgrub par byed ces bya ba'i tha tshig go/_/grub 'bring zhes bya ba ni sdig pa lta dgos pa'i nyen dag yod pa'i phyir ro/_/grub
[\[82a.3\]]pa tha ma zhes bya ba ni nyon mongs pa'i 'dam du bying zhing phrag dog la sogs pa'i nyen chen po yod pa'i don to/_/dus gsum du zhes bya ba ni snga dro dang gung dang dgongs ka'o/_/gtor ma sna tshogs pa zhes bya ba ni rab tu grub par byed pa'i rgyud chen po las blta bar bya ste/_'dir
[\[82a.4\]]yi ge mangs su dogs pas ma spros so/_/rtag tu mtshan mo sbyin par bya/_/zhes bya ba ni dngos grub thob kyi bar du nub mo'i dus shig tu lan re gtor ma sbyin pa'i don to/_/dga' nas zhes bya ba ni bsnyen pas mgu zhes bya ba'i tha tshig go/_/mngon du phyogs pa zhes bya ba ni
[\[82a.5\]]bsnyen pa byas pa'i dbang gis dngos grub thob par nges pa'o/_/rnyed pa rnyed cing zhes bya ba ni nor rdzas 'du ba'i don to/_/sa bon 'byung bar byed ces bya ba ni khu ba rlugs pa'o/_/'dod chags zil gyis non pa'i bud med dag_/ces bya ba ni gnod sbyin mo mi gzugs las khyad
[\[82a.6\]]par du 'phags pa lha'i bu mo'i gzugs dang 'dra ba de mthong bas rang dbang med par 'dod chags kyis myos nas sgrub pa gzhan mi dran par 'gyur ba'i phyir ro/_/gnod par byed pa nges par gnas par 'gyur/_/zhes bya ba ni sgrub pa pos dngos grub mi thob par bya ba'i don du/_
[\[82a.7\]]rtsed 'jo la sogs pas bsten cing sems g.yeng bar byed ces bya ba'i tha tshig go/_/gnod pa byed tshe 'gro bar mi bya zhing /_/zhes bya ba ni de dag gis bros pa'i dus su bslur mi btub pa'o/_/rnyed pa mang nyung la yang 'dod mi skyed/_/ces bya ba ni de'i dus su ci rnyed na yang mi
[\[82b\]]
[\[82b.1\]]bslang ba dang gzhan la gtang ba'i don to/_/mtshan mo khu ba dgag byas nas/_/zhes bya ba ni rab tu grub par byed pa'i rgyud chen po las/_ji skad du/_bu mos bkal pa'i skud pa ni/_/le brgan rtsi'am gur kur btsos/_/de ni bzlas brjod stong byas shing /_/mdud pa
[\[82b.2\]]dag ni bdun bor la/_/srod la rig sngags 'di yis ni/_/bdag gi rked par bcing bar bya/_/zhes gsungs pa nyid 'dir sbyar ro/_/brtson 'grus rab tu bskyed de bsgrub par bya/_/zhes bya ba ni bgegs kyis bslus pa'i dbang du yang mi gtang /_'di dag ni dngos grub dang
[\[82b.3\]]nye ba'i mtshan ma'o zhes ya ya po'i dga' ba bskyed par yang mi bya bar sngon bas kyang shin du brtson 'grus bskyed de sgrub pa'i don to/_/sems rmongs pa zhes bya ba ni sgrub pa po blun po kha cig go/_/gzhan du brtsams nas zhes bya ba ni 'dod chags la zhen pa'i dbang gis bgegs kyis
[\[82b.4\]]'brongs pa'i tshe bslur btub pa dang /_nor rdzas dag blangs pa dang /_brtson 'grus lhod pas sgrub pa rnams so/_/phung bar 'gyur zhes bya ba ni srog dang bral bar byed pa'i phyir ro/_/sha za'i gnod sbyin mo la'ang de nyid do/_/zhes bya ba ni cho ga'i sbubs gong ma dang 'dra bar
[\[82b.5\]]bstan to/_/cho ga lhag ma 'di rnams bya/_/zhes bya ba ni snga ma las ma bshad pa'o/_/gzhan ni go bar zad do/_/gos kyang sngon po zhes bya ba ni sgrub pa po rang bgo ba'o/_/brang gis 'gro ba zhes bya ba ni klu rnams kyi rang bzhin gyi gzugs sbrul yin pa'i phyir ro/_/rtag tu 'byung
[\[82b.6\]]zhes bya ba ni rdzas de rnams pra se na ston pa'i gzhi yin te/_snang du btub ces bya ba'i tha tshig go/_/mtho ris zhes bya ba ni lha yul ba rnams so/_/sa stengs zhes bya ba ni mi rnams so/_/de'i shugs kyis ngan song dag kyang rtogs par khong du chud par bya'o/_/dus dang mi
[\[82b.7\]]ldan pa zhes bya ba ni dus gsum las 'das pa 'phags pa dgra bcom pa la sogs pa yang rtogs par 'gyur ba'i don to/_/gzhan ni go bar zad do/_/sngon du cho ga bzhin bzlas shing /_/zhes bya ba ni so so'i cho ga zhib mo dag las bsnyen pa'i grangs nges par gzung pa'o/_/
[\[83a\]]
[\[83a.1\]]tshes grangs bzang la zhes bya ba ni yar gyi ngo'i dus tshigs rnams so/_/smyung ba zhes bya ba ni zhag gcig gi mdun nas kha zas spang bar bstan to/_/dgongs kar zhes bya ba ni smyung ba byas pa'i phyi 'phred do/_/byis pa gzhon nu zhes bya ba ni lo bcu drug lon pa
[\[83a.2\]]man chad do/_/sta gon gnas par bya zhes bya ba ni byis pa de dag kyang smyung ba byed du bcug la 'di dag gis mthong bar gyur cig ces lha la gsol ba btab ste de rnams bsrung bar byas nas me tog dang spos dag kyang bdag gis lag dar te byin nas sa gtsang mar gos sar
[\[83a.3\]]pa bskon te/_bsnyal ba'i don to/_/khrus byas zhes bya ba ni sgrub pa po dang byis pa gnyis ka'o/_/shar phyogs kha bltas ku sha'i stan steng du/_/'dug nas zhes bya ba ni sgrub pa po nyid do/_/gsang sngags rjes su dran par bya/_/zhes bya ba ni lha'i ting nge 'dzin la
[\[83a.4\]]gnas las brtsam par bstan to/_/thal ba gtsang ma zhes bya ba ni sbyin sreg bya ba'i thal ba'o/_/rtse gcig sems kyis gsang sngags zlos bzhin du/_/zhes bya ba ni bdag nyid lha'i ting nge 'dzin du ji lta ba bzhin du bsgoms pa las ma nyams pas gzhi gang yin pa la
[\[83a.5\]]lha spyan drangs te mchod nas/_dngos po gang blta bar bya ba yang ston cig ces bskul zhing bzlas brjod bya bar bstan to/_/nub tu kha bstan zhes bya ba ni sgrub pa po kha blta dgos pa'i phyir te bar gnya' shing gang lhag tsam gyis bcad nas bltar gzhug go/_/lha
[\[83a.6\]]yi mig gis zhes bya ba ni sbyin sreg byas pa'i thal bas sor mo la bskus te/_gsang sngags dag kyang bzlas nas/_lha'i mig tu byin gyis brlab tu gsol/_/zhes bskul tshig bcug nas/_byis pa'i mig la bsku ba'i don to/_/bltas na zhes bya ba ni nyi ma shar
[\[83a.7\]]ba gab nas dros chen gyi bar du bltar gzhug pa'i tha tshig go/_/mthong bar gyur zhes bya ba ni dngos po rnams gzugs su mthong ba 'am/_yi ge'i 'bras bus kyang brda sprod par byed do/_/kha cig na re gzhi bsnyen na sgrar yang grag ce'o/_/gzhan ni go bar zad do/_/gal te
[\[83b\]]
[\[83b.1\]]yid ches par ni ma gyur na/_/zhes bya ba ni pra se nas gtan la ma phebs su dogs na zhes bya ba'i tha tshig go/_/rig sngags mi gdug ces bya ba ni rig sngags kyi lha la yang rnam pa gnyis te/_sangs rgyas dang byang chub sems dpa' dag ni ye shes las byung ba'o/_/dbang
[\[83b.2\]]phyug la sogs pa ni rnam par smin pas bskyed pa'o/_/de bzhin du de dag gi byin gyi rlabs las 'khor ba'i mtha' ji tsam par sems can gyi don mdzad pa khro bo 'jigs pa'i me la sogs pa dang /_'jig rten pa'i yang bskal pa'i mthar thug par ma mo la sogs pa drag cing
[\[83b.3\]]gdug par byin gyis brlabs pa dag yod de/_de dag phab na byis pa 'chi ba'i nyen yod pas de lta bu ma yin pa'i gsang sngags mi gdug pa bzlas par bstan to/_/nga yi gsang sngags zhes bya ba ni skabs 'dir rdo rje'i rigs kyi shas cher gsungs pa'i tha tshig go/_/dag pa zhes
[\[83b.4\]]bya ba ni yi ge lhag chad med pa'o/_/gang yang rung zhes bya ba ni sgrub pa po nyid gang la dad pa'o/_/gso sbyong byas pas nan tan bzung nas su/_/zhes bya ba ni rang gi lha mnyes par bya ba'i don yin pas/_lha gzung ba yang rang gi lha la bzod par gsol yang mi dgos/_bla ma las
[\[83b.5\]]nod kyang mi dgos par rang gis gso sbyong byas nas gzung bar bstan to/_/rgyal ba'i ring bsrel zhes bya ba la sogs pas ni de'i bsnyen pa'i gnas bstan to/_/g.yo ba zhes bya ba ni yul so sor 'jug pa'o/_/rab tu bsdams nas zhes bya ba ni so sor dag par bstan to/_/de la
[\[83b.6\]]yid gzhol ba zhes bya ba ni lha'i de kho na la sems gtod cing /_bzlas brjod yan lag dang ldan par byed pa'o/_/byams la gnas shing zhes bya ba ni dang por byams pa'i ting nge 'dzin bsgoms la de'i rjes la lha'i sbyor ba bya bar bstan te/_de ni bsod nams 'phel bas
[\[83b.7\]]bgegs kyis mi tshugs par 'gyur ro/_/ku sha'i khres la 'dug ces bya ba ni de'i dka' thub kyi stan bstan pa ste/_dbyibs dang tshad dang sogs pas ni sngar bshad pa dang mthun par rig par bya'o/_/ji srid du ni rtse gcig gnas gyur pa/_/zhes bya ba ni sems bzlas brjod
[\[84a\]]
[\[84a.1\]]la zhen te/_gzhan du mi g.yo bar gyur pa'i don to/_/de srid du ni 'bum mam nyis 'bum bzlas/_/zhes bya ba ni sems kyi gdeng las dpag par bya ba'i tha tshig go/_/hUM zhes bya ba ni gsang sngags gang yang rung ba'i klad la spel ba'i don to/_/shing la'ang
[\[84a.2\]]'bab na mi la smos ci dgos/_/zhes bya ba ni spyir gsang sngags mthu che bar rjes su bsngags pa'o/_/snod ces bya ba ni byis pa yon tan dang ldan pa la lha dbab pa'i skal ba yod pas snod du rung zhes bya ba'i don to/_/tshig gi don gzhan ni go sla bas ma phye'o/_/tshes grangs
[\[84a.3\]]bzang la zhes bya ba ni ngo gnyis kyi dus tshigs rnams so/_/smyung ba byas pa zhes bya ba ni rig sngags 'chang nyid dang byis pa rnams so/_/khrus byas gos dkar bskon zhes bya ba ni 'bebs pa nyid kyis snga dro'o/_/shar phyogs kha bstan rgyan ni rnam par spangs/_/zhes bya
[\[84a.4\]]ba yang bus pa rnams te/_de dag 'dab ma phrag par bkod la/_gnya' ba la dbab par bya ba'i gsang sngags spyan drangs te mchod nas khong du zhugs par bsam mo/_/bdug pas bdugs shing zhes bya ba ni gu gul gyis bdugs pas so/_/rdzogs par gyur par
[\[84a.5\]]shes par bya/_/zhes bya ba ni lha zhugs pa'i mtshan ma ma lus zhes bya ba'i don to/_/'jigs pa med pa zhes bya ba ni ma babs su dogs pa med ces bya ba'i tha tshig go/_/rig pa mchog gi gsang sngags dran byas nas/_/zhes bya ba ni der bgegs gzhan mi 'jug par
[\[84a.6\]]bya ba'i don du bsrung bar gsungs so/_/gzhan ni go bar zad do/_/gang zhig blun pas gzhan du brtsams nas ni/_/de ni mi rnams kun gyis dpyas par 'gyur/_/zhes bya ba ni lha gdug pa phab pas byis pa thal byung khyer ba dang /_bsnyen pa gus par ma byas shing /_cho ga
[\[84a.7\]]ma smin pas ma phebs na dpyas su 'gyur ba'i phyir ro/_/gzhan ni go bar zad do/_/drag po'i sbyin sreg nyi shu rtsa gcig bya/_/zhes bya ba ni drag po'i thab tu me khro gnyer la bskrad pa'i bskul tshig bcug nas drag po'i las bya bar bstan to/_/snga ma bzhin zhes bya ba la
[\[84b\]]
[\[84b.1\]]sogs pas ni gong du smos pa'i cho ga rnams las mi 'gal bar byas pa'i phan yon brjod pa'o/_/sngags pa yun rings nyon mongs mi 'gyur ro/_/zhes bya ba ni yon tan dang skyon lha nyid las lung thob pa'i phyir ro/_/le'u bdun pa'i don bshad zin to//_//sangs
[\[84b.2\]]rgyas kyis gsungs zhes bya ba ni mi slu ba'i khungs te lung shin tu dag pa yin par bstan to/_/yan lag brgyad ces bya ba ni lam de'i rang bzhin gyi rnam grangs so/_/lam zhes bya ba ni rnal 'byor pa rnams kyis bgrod par bya ba sgrub pa'i gzhi yin pa'i phyir ro/_/yang dag
[\[84b.3\]]pa'i 'tsho ba zhes bya ba ni tshul 'tshos pa dang gzhogs slong la sogs pa log pas 'tsho ba'i nyes pa spangs shing yongs su dag pa'i lus dang ngag gi las kun du spyod pa'o/_/yang dag pa'i las kyi mtha' zhes bya ba ni srog gcod pa la sogs pa'i nyes pa spangs shing
[\[84b.4\]]lus kyi las yongs su dag pa'o/_/yang dag pa'i ting nge 'dzin zhes bya ba ni gong nas gong du yon tan gyi khyad par rnams mngon par bsgrub pa'i phyir rtag tu mnyam par gzhag pa'o/_/yang dag pa'i ngag ces bya ba ni gzhan dag la gdams ngag ma nor bar 'chad cing
[\[84b.5\]]brdzun pa la sogs pa'i nyes pa spong ba'o/_/yang dag pa'i rtsol ba zhes bya ba ni nyes pa thams cad spong ba la mngon par spro ba'o/_/yang dag pa'i rtog pa zhes bya ba ni/_des ji ltar rtogs pa'i don rnam par bzhag nas gdon pa'o/_/yang dag pa'i dran pa zhes bya ba ni
[\[84b.6\]]de nyid mi brjed pa'o/_/yang dag pa'i lta ba zhes bya ba ni de kho na nyid kyi don la ma nor ba'i rang bzhin du 'dzin pa'o/_/'dir go rims 'khrugs pa ni tshigs su bcad pa sbyar ba la bde ba'i phyir ro/_/so so so sor yang dag bsten par bya/_/zhes bya ba ni lam gyi yan lag re re
[\[84b.7\]]la yang gus pas brten par bstan to/_/yang na so so'i skye bo dang 'phags pa nyan thos dang /_/rang byang chub dang /_byang chub sems dpa' rnams kyis so so'i rgyu'i stobs kyis 'jug ces bya ba'i tha tshig go/_/lam 'di rnams kyis zhes bya ba ni bshad ma thag pa'i
[\[85a\]]
[\[85a.1\]]yan lag brgyad pa'o/_/gsang sngags dngos grub sgrub cing /_de bzhin 'dis ni mtho ris zhes bya bas ni so so'i skye bo mngon par mtho bar 'dod pa rnams kyis bgrod dgos par bstan to/_/thar pa thob ces bya ba ni nyan thos dang rang sangs rgyas kyi 'bras bu 'dod
[\[85a.2\]]pas 'phags pa'i lam bgrod dgos par bstan to/_/rgyal sras zhes bya ba ni byang chub sems dpa' rnams so/_/sngon gyi rgyal ba zhes bya ba ni 'das pa'i sangs rgyas rnams so/_/de bzhin gshegs par 'gyur zhes bya ba ni ma byon pa'i sangs rgyas rnams so/_/'byung
[\[85a.3\]]ba'i lam srol yang 'di nyid yin par gsungs pa'i don to/_/ngoms med sems kyis zhes bya ba ni go 'phang khyad par can 'dod pa rnams kyis bgrod pa de nges par bsgrub dgos pa'i phyir ro/_/bden pa'i lam dmigs na zhes bya ba ni mi slu ba'i gzhi de la nges par gzud
[\[85a.4\]]de yid brtan na zhes bya ba'i don to/_/dge ba'i las de yang dag bskyed pa yin/_/zhes bya ba ni de'i phan yon gyis so so'i 'bras bu thob par 'gyur ro zhes bya ba'i tha tshig go/_/yongs su 'dzin pa rnam par spangs nas su/_/zhes bya ba la sogs pas ni yang dag pa'i 'tsho
[\[85a.5\]]ba rnam par phye ste bstan pa'o/_/stag ces bya ba ni srog phangs pa dang bral bar byed pas bsnyen du mi rung ba'i don to/_/sbrul zhes bya ba ni gdug cing ma rungs pa nyid yin pas yid 'byung bar bya ba yin no/_/me zhes bya ba ni gdung bar byed pa nyid kyis sdug bsngal bskyed pa'i
[\[85a.6\]]tha tshig go/_/'jig rten la bsams nas zhes bya ba ni dpe gong ma rnams dang 'jig rten pa'i 'dod pa'i yon tan dang mtshungs par dmigs par bstan pa ste/_ji skad du/_'dod pa rnams ni phung ba bskyed pa ste/_/rgyal ba'i dbang pos kim pa'i 'bras 'drar gsungs/_/
[\[85a.7\]]de dag spang bya de yi lcags sgrog gis/_/'khor ba'i btson rar 'jig rten 'di dag bcings/_/zhes bshad pa lta bu'o/_/spangs te zhes bya ba ni gnyen po bsgom pa'i dus su'o/_/bud med mtshan nyid ces bya ba la sogs pas ni yang dag pa'i dran pa'i mi mthun pa'i
[\[85b\]]
[\[85b.1\]]phyogs spang bar bstan to/_/glang chen rta dang zhes bya ba la sogs pas ni yang dag pa'i rtsol ba'i mi mthun pa'i phyogs spang bar bstan to/_/yul sa'i gtam dang zhes bya ba la sogs pas ni yang dag pa'i ngag gi mi mthun pa'i phyogs spang bar bstan to/_/bsti
[\[85b.2\]]gnas zhes bya ba la sogs pas ni yang dag pa'i las kyi mtha' bstan te/_de la bsti gnas ni bsod nams 'dod pa dag gis lam gyis dub pa rnams bstan pa'i gnas bshams pa'o/_/sngar bshad pa'i gnas rnams ma rnyed na zhes bya ba ni gang du/_/dro la brtan
[\[85b.3\]]zhing 'jim pas zhal zhal byas/_/zhes bya ba la sogs pa'i gnas sgrub pa po dbul pos mi nus na zhes bya ba'i don to/_/lha khang stong pa zhes bya ba la sogs pas ni rig sngags 'chang dbul po rnams gnas de dag tu bsgrub par bstan to/_/yang na gnas ni nges par
[\[85b.4\]]ma byas na/_/zhes bya ba ni dang po nas gnas gar bde ba der bstan par dam bcas pa'o/_/zla ba brgyad po zhes bya ba ni ston zla tha chungs nya nas dbyar zla 'brang po'i nya'i bar ro/_/gnas 'di gang yang rung ba cig tu bsten/_/zhes bya ba ni sgrub pa po dbul po ma yin pas kyang
[\[85b.5\]]gnas gar bde ba der 'pho zhing bsnyen pa bya bar dam bcas na ni 'phos pa'i nyes pa med ces bya ba'i tha tshig go/_/mtsho dang zhes bya ba la sogs pas ni/_gang dang gang du gnas su rung ba'i rnam grangs bstan pa'o/_/dgun dpyid ces bya ba ni gong du smos pa'i zla ba brgyad po
[\[85b.6\]]las bzhi bzhi'o/_/dbyar ni gcig tu gnas par bya'o zhes bya ba ni dbyar zla 'bring po nya nas ston zla 'bring po nya'i bar du zla ba gsum ni mi 'pho bar gnas gcig tu gnas te bzlas brjod bya bar gsungs so/_/dpe ni go bar zad do/_/sngags pas dbyar ni sgrub la mi
[\[85b.7\]]'jug par/_/zhes bya ba ni bsnyen pa rdzogs te sgrub pa la 'jug pa dag gis kyang char pa la sogs pa'i bgegs mang bas zla ba de gsum la bsgrub par mi bya ba'i don to/_/bzlas brjod kyis ni dus kyang 'da' bar bya/_/zhes bya ba ni bsnyen pa'i grangs tshang gis kyang dbyar
[\[86a\]]
[\[86a.1\]]'das 'das su nyin re zhig dus gnyis sam dus gcig la bzlas brjod bar chad med par bstan to/_/ston zla 'bring po nya nas tha chungs nya'i bar du zla ba gcig ma smos pa ni bsgrub pa'i dus su ni mi rung ste/_rab tu grub par byed pa'i rgyud chen po las/_ji
[\[86a.2\]]skad du/_ston zla 'bring po glog 'gyu zhing /_/sgra chen rnams kyang 'byung bar 'gyur/_/zhes gsungs so/_/dbyar gyi nang du ma bsdus pa ni zla ba 'di la tshul nas byung ba'i phyir ro/_/gsang sngags gzi brjid bskyed pas zhes bya ba ni bzlas brjod dang sbyin sreg gis
[\[86a.3\]]byin bskyed nas dngos grub tu 'gyur ba'i mthu dang ldan pa'i don to/_/bdag nyid ces bya ba ni sgrub pa po'i skyes bu'o/_/zlum po zhes bya ba ni kun du dkyil 'khor ro/_/gru gsum zhes bya ba ni zur gsum mo/_/gru bzhi zhes bya ba ni lham pa'o/_/pad+ma lta bu zhes bya ba ni pad+ma'i
[\[86a.4\]]'dab ma ya gcig gi dbyibs so/_/dbyibs legs shing /_'jam zhing shin tu mnyam par byas nas su/_/sa dang lci bas legs par byug_/ces bya ba ni thab kyi dbyibs rnam pa bzhi char la yang sbyar ba'i don to/_/dbang thang bskyed ces bya ba ni dbang phyug gi dpal
[\[86a.5\]]mngon du phyogs par sgrub pa'i don to/_/nor 'gugs pa zhes bya ba ni gter la sogs pa bsdu ba'o/_/spyan drang ba zhes bya ba ni lha mnyes par bya ba'i don du tshim pa dang gzi byin bskyed pa'i sbyin sreg byed pa ste/_de dag ni rgyas pa'i las so/_/zhi ba'i cho ga zhes bya ba ni rab tu
[\[86a.6\]]grub par byed pa'i rgyud chen po las/_ji skad du/_dus min 'chi dang nad rnams dang /_/yams kyi nad dang gnod pa dang /_/de bzhin bgegs dang nad 'go dang /_/zhi bar byed pas zhi zhes bya/_/zhes gsungs so/_/bya bar shis zhes bya ba ni rgyas pa dang zhi ba'i las thab
[\[86a.7\]]khung zlum por byas na 'grub par bstan to/_/dgar zhes bya ba ni gnas snga ma nas 'pho zhing 'gro 'dod par byed pa'i sbyor ba'o/_/bskrad pa zhes bya ba ni mi ma yin pa'i gdon rnams kho na la ste/_gnas de nas mi 'gro mi snang bar tshar bcad pa'o/_/bsad pa
[\[86b\]]
[\[86b.1\]]zhes bya ba ni srog dang bral bar byed pa'o/_/gshed byed ces bya ba ni ro langs rbad pa la sogs pa'o/_/sogs pa drag po rnams zhes bya ba ni dgra'i yul du nad 'byung ba dang /_dmag mnan pa dang /_dbye ba la sogs pa gtong ba dang /_de lta bu dag dang cha mthun par sgrub
[\[86b.2\]]pa thams cad do/_/srog skam pa'am yan lag gzhig pa zhes bya ba 'dir yang drag po'i las dang mthun par gsungs pa rgyud gzhan las thab khung gru bzhi por rgyas pa'i las dang sbyar ba mi 'gal lo zhe na/_klu dang gnod sbyin la sogs pa gzir ba dang /_lha ma yin
[\[86b.3\]]gyi phug gi 'khrul 'khor la sogs pa choms nas/_khyad par gyi dpal mngon du phyogs pa'i phyir nyes pa med do/_/bud med ces bya ba ni yugs sa mo la sogs pa'o/_/bu mo zhes bya ba ni bdag 'dod pa ste/_de bzhin du bzlog nas sbyor ba byas pas ni skyes pa yang
[\[86b.4\]]dbang du 'gyur bar go bar bya'o/_/grong dang yul 'khor 'thob pa zhes bya ba yang dbang gi las kyis 'grub pa'i phyir ro/_/don kun zhes bya ba ni 'dod pa'i yon tan lnga'o/_/lci ba gtsang ma zhes bya ba ni ba'i lci ba sa la ma lhung pa'o/_/tha ma thog thag tu ku sha dgram par
[\[86b.5\]]bya zhes bya ba ni bcom ldan 'das ma tsun+da'i cho ga zhi ba mo las ji skad du/_ku sha'i rtswa ni rlon pa dag_/thab khung bskor ba'i tshul du bting /_/tha mas rtse mo mnan nas su/_/rtsa ba dag kyang rtse mos mnan/_/zhes gsungs pa'i phyir ro/_/phyag na rdo rje dang zhes bya ba ni 'dir
[\[86b.6\]]rdo rje'i rigs kyi shas cher gsungs pa'i phyir/_de skad mos te/_rigs gzhan ni skabs su yang so so'i gtso bo la rig par bya'o/_/yam shing mang po zhes bya ba ni rnam grangs bcu gnyis su phye ba'am/_/las kyi bye brag gis tha dad pa rnams las sna gcig yin gyi
[\[86b.7\]]'dir sna tshogs ba sogs pa ni ma yin no/_/thab kyi drung du bzhag ste zhes bya ba ni sgrub pa po'i g.yas phyogs su bzhag pa'i don to/_/bdun nam brgyad ces bya ba ni bgegs kyi mtshan ma chung ngu byung ba'i ngo lon du bstan to/_/bcu zhes bya ba ni 'bring gi ngo lon du bstan to/_/
[\[87a\]]
[\[87a.1\]]nyi shu zhes bya ba ni bgegs chen po'i mtshan ma zhig byung na des bzlog par dgongs pa'i don to/_/ku sha bting ba'am khres sam rtswa stan la/_/zhes bya ba ni gsang ba'i dkyil 'khor las/_zhi ba la ni pad+ma'i stan/_/rgyas pa la ni ku sha'i khres/_
[\[87a.2\]]drag shul spyod la stan med par/_/zhes gsungs so/_/'dug nas zhes bya ba ni rab tu grub par byed pa'i rgyud chen po las/_skyil krung bkra shis bzang po ste/_/de dag 'dug pa gsum yin no/_/zhes gsungs te/_las rnam gsum dang sbyar ro/_/drag po la ni gsang ba'i
[\[87a.3\]]dkyil 'khor las/_ji skad du/_rkang pas rkang pa mnan te bya/_/zhes gsungs so/_/shar phyogs kha bltas zhes bya ba ni lha mnyes par bya ba'i skabs dang 'brel pas/_rgyas pa'i las kyi dbang du gsungs par go bar bya ste/_'dis thams cad la mi bsgre bar gsang
[\[87a.4\]]ba'i dkyil 'khor las ji skad du/_/byang du kha bltas zhi ba'i phyir/_/shar du la kha ltas rgyas pa la/_/lho phyogs kha bltas drag po yi/_/sbyin sreg las ni brtsam par bya/_/zhes gsungs pa'i phyir ro/_/rdzas rnams zhes bya ba ni so so'i cho ga zhi ba mo dag las ji skad
[\[87a.5\]]bshad pa rnams so/_/mar dang sbrang rtsi 'o ma la btags nas/_/zhes bya ba la/_rang gi lha mnyes par byed pa'i skabs dang 'brel bas rgyas pa'i don nye bar gzung ba'i tha tshig go/_/me ni ston par byed ces bya ba ni bzlas brjod la yang zhen las la goms nas
[\[87a.6\]]sbyin sreg byas na/_me yang mtshan ma ston to/_/de nyid kyi dbang du mdzad nas byang chub kyi snying po'i rgyud chen po las kyang /_las dang po pas sbyin sreg byas pas ni bgegs kyi zas su 'gyur ro zhes gsungs so/_/tshig gi don gzhan ni go sla bas ma phye'o/_/
[\[87a.7\]]me yi mtshan ma 'di rnams mthong nas ne/_/zhes bya ba ni ngan pa rnams byung na zhes bya ba'i don to/_/stobs po che yis mar gyi sbyin sreg bya/_/zhes bya ba ni sbyin sreg snga ma byed pa'i 'phro gzhag ste/_thab der bla thabs su khro bo'i rgyal po de spyan drangs la/_mar gyi dgang
[\[87b\]]
[\[87b.1\]]blugs nyi shu rtsa gcig dbul bas ni lta ngan de'i ngo lon pas de nas snga ma'i 'phro nas bzung ste/_rang gi lha la sbyin sreg dbul ba'i don to/_/sbyin pa dag dang zhes bya ba la sogs pas ni gong du/_gtsug phud gzhag ste skra ni breg par bya/_/zhes gsungs pas skra las
[\[87b.2\]]thal te/_spu 'di dag btogs pa la sogs pa la 'jug pa dgag par bstan to/_/ral gri so la 'dzin zhes pa'i dpe ni go bar zad do/_/legs par ma bzlas zhes bya ba ni ma gus pa'o/_/'bras bu med ces bya ba ni mthong ba dang ma mthong ba'i phan yon no/_/phung
[\[87b.3\]]bar 'gyur zhes bya ba ni 'chi ba la sogs pa'i nyen yod pa'i don to/_/mi ni tshul khrims gtsang sbrar mi ldan yang /_/zhes bya ba la sogs pas ni 'phags pa don yod zhags pa'i cho ga zhib mo las/_dper na mi la las tsan+dan nam/_ga pur ram gur
[\[87b.4\]]kur mam gla rtsi yang rung ste/_spyos shing mtshang brus nas/_lus la byugs kyang tsan+dan la sogs pa 'di snyam du 'dis bdag spyos kyis 'di la dri nga bar bya'o snyam du mi sems te/_chos kyis dri zhim po kho nar byed pa bzhin du/_bdag gis don yod zhags pa'i
[\[87b.5\]]snying po 'di yang khros te dran nam bton kyang de la bsrung ba dang bskyab pa dang sbed par bgyid lags so zhes 'byung ba dang 'gal bar 'gyur ba'i the tshom bsal bar bstan to/_/gzhan ni go bar zad do/_/lha dang zhes bya ba la sogs pas ni gdon rnams kyi rigs
[\[87b.6\]]bstan pa'o/_/ri rab steng gnas dang zhes bya ba la sogs pas ni de dag gi gnas bstan to/_/de ltar rigs dang gnas tsam smos pas spyir gnyer ba yang gdon de dag rnam grangs ma nges pas re re nas brjod kyis mi lang ba'i phyir ro/_/de dag bzhed nas zhes bya ba
[\[87b.7\]]la sogs pas ni mdangs len pa rnams la bsngo ba'i don to/_/btung zhing bsnams su gsol zhes bya ba ni kham gyis za ba rnams la sbyin par bstan to/_/de ltar gdon la mchod par byas nas su/_/zhes bya ba ni de la mkhas pa dag na re/_bden bral gyi phyogs
[\[88a\]]
[\[88a.1\]]nas rgyang bsrings te bya'o zhes zer ro/_/las 'di rnams ni 'bras bu mchis par mdzod/_/ces bya ba ni de dag la las bcol bar bstan to/_/de nas phyogs skyong rnams la mchod par bya/_/zhes bya ba ni de'i 'og tu dbang ldan gyi phyogs nas brtsams te
[\[88a.2\]]re re nas mchod par bya ba'i don to/_/ci'i phyir gdon rnams la sngar mchod ce na de dag gtum zhing myur du 'tshe ba'i phyir ro/_/lha rnams kun dang zhes bya ba la sogs pas ni 'jig rten skyong ba de dag kyang 'khor dang bcas par mchod pa'i tha tshig ste/_'dir 'khor ma
[\[88a.3\]]smos pa rnams kyang /_rig pa mchog gi rgyud dag las gsungs pa bzhin brjod par bya ste/_'dir ni yi ge mangs su dogs pas ma spros so/_/de ltar gang zhig ces bya ba la sogs pas ni gtor ma gtong ba'i phan yon bstan pa'o/_/le'u brgyad pa'i don bshad zin
[\[88a.4\]]to//_//de bzhin gshegs pa la sku mtshal 'byin zhes bya ba ni zhe sdang drag pos de'i sku'i yan lag la bcad pa'i ngan sems bskyed pa'o/_/mtshams med pa zhes bya ba ni 'jig rten 'di nas pha rol tu nying mtshams sbyor ba na/_skye gnas gang gis kyang bar du mi chod
[\[88a.5\]]par mnar med pa'i dmyal bar nges par sbyor ba'i don to/_/phung po 'di la zhes bya ba ni da ltar gyi lus nye bar len pas zin pa'o/_/mchod rten zhes bya ba ni sku gzugs dang sku gdung bzhugs pa'i mchod rten dang lung gi chos so/_/'jig ces bya ba ni de dag gtan du
[\[88a.6\]]mi snang bar byed pa'o/_/byang chub sems dpa' zhes bya ba ni sa chen po la gnas pa'o/_/slob pa zhes bya ba ni mos pa'i sa la gnas pa'o/_/mtshams med pa dang nye ba zhes bya ba ni mtshams med pa lnga dang mi bzad par 'dra ba las/_/dge ba'i las drag po dag gis de
[\[88a.7\]]las bzlog pa dag srid pa ni bye brag go/_/tshul nyams pa zhes bya ba ni mtho ris dang byang grol thob pa'i rgyu med par gyur pa'o/_/bskal pa'i bar du zhes bya ba ni bskal pa chen po gcig tu zhes bya ba'i don to/_/mnar med pa yi sdug bsngal myong bar 'gyur/_/zhes bya ba
[\[88b\]]
[\[88b.1\]]ni phyogs drug nas me 'bar ba 'khrigs pas sems can rnams kyi pags pa dang sha dang rgyus pa dang rus pa dang rkang mar me'i snying po la zhen pa bzhin du lus po la khyab nas/_/de nas nyam thag pa'i nga ro ma gtogs par 'di dag ni sems can no/_/'di dag ni me yin
[\[88b.2\]]no zhes dbye bar mi nus pa'i phyir sdug bsngal brgyud pa'i bar mtshams med pa'i dmyal ba mnar med pa zhes bya ba'i tha tshig go/_/chos kyi sku spong ba zhes bya ba ni 'thob pa'i chos la rgyab kyis phyogs pa'o/_/bslab pa'i tshig ma lus pas brgyan pa zhes bya ba ni
[\[88b.3\]]so sor thar pa'i sdom pas bsdus pa la gnas pa'o/_/ngan pa'i sems zhes bya ba ni zhe sdang gis dkrugs pa'o/_/dka' bar spyod par ldan zhes bya ba ni dka' thub khyad par can rlung za ba la sogs pa byed pa'o/_/dngos grub mi thob ces bya ba ni shing tA la'i mgo bcad
[\[88b.4\]]pa bzhin du/_dngos grub thob pa'i skal ba can du slar gsor med do zhes bya ba'i tha tshig go/_/bdag nyid mnar med yun ring dmyal bar btsos/_/zhes bya ba ni gong ma gnyis dang mthun par bstan te/_skye gnas gzhan gyis bar du mchod pa srid pa dang /_bskal
[\[88b.5\]]bar mi gnas pa ni bye brag go/_/mdor bshad pa'o zhes bya ba dang mtshams med pa dang mthun pa'i chos 'dir ma smos pa rnams kyang /_de dag dang 'dra bar sdig lci bar bstan to/_/byang chub sems ni blangs pa las/_/zhes bya ba ni byang chub kyi sdom pa mnos pa ste/_
[\[88b.6\]]smon pa byang chub kyi sems dang ldan pa'i don to/_/rmongs pas zhes bya ba ni sgrub pa pos byang chub tu sems bskyed pa mi mkhas pa kha cig go/_/de la mi dgar gyur nas su/_/zhes bya ba ni byang chub tu sems bskyed pa des gzhan la phyag byas na de dag gi dpal
[\[88b.7\]]'bri bar 'gyur ba'i phyir ro/_/gang gi tshe na sems ni dang ba yis/_/zhes bya ba la sogs pas ni byang chub kyi sdom pa mnos pa'i skyes bu de mchod pa'i gnas yin par bstan to/_/bslab pa mtha' dag blangs pa zhes bya ba ni tshul khrims rnam pa gsum po dag mnos
[\[89a\]]
[\[89a.1\]]zhes bya ba'i tha tshig go/_/sems can kun la mi 'jigs sbyin pa zhes bya ba ni snying rje la gnas pas lhag par srog gcod pa la sogs pa'i tho 'tsham pa spong ba'i sdom pa len te/_ji skad du/_byang chub sems dpa'i ltung ba ni phal cher zhe sdang las
[\[89a.2\]]byung gi zhes bshad pa lta bu'o/_/dkon mchog gsum gyi gdung yang bsabs pa yin/_/zhes bya ba ni byang chub tu sems bskyed pa la brten nas/_bla na med pa'i sangs rgyas su grub na/_dam pa'i chos 'chad cing 'phags pa'i dge 'dun gyi tshogs kyang sdud pa'i don
[\[89a.3\]]to/_/mi bzad pa'i las byed ces bya ba ni sems can la rdeg pa dang 'ching ba dang /_go rar 'jug pa la sogs pa'i gnod pa'i sbyor bas tho 'tsham pa'o/_/thub pa gsod ces bya ba ni lus dang ngag mi dge ba las sdom pa'i drang srong rnams srog dang bral bar byed pa ste/_
[\[89a.4\]]'dir ni 'jig rten pa rnams la go bar bya ba'o/_/gzhan ni brda phrad par zad do/_/phan gnod byas pa'i dge sdig mtha' mi rtogs/_/zhes bya ba ni/_gang zhig de 'dra'i rgyal sras sbyin bdag la/_/gal te ngan sems bskyed par byed pa ste/_/ngan sems bskyed pa'i grangs
[\[89a.5\]]bzhin bskal par ni/_/dmyal bar gnas par 'gyur zhes thub pas gsungs/_/'on te gang zhig yid rab dang byed na/_/de yi 'bras bu de las lhag par 'phel/_/zhes bshad pa'i phyir ro/_/pha rol du yang grub mi thob/_/ces bya ba ni sems can la tho 'tsham pa'i rnam
[\[89a.6\]]pa de dag gong ma dag pas lci bar bstan pa'i don to/_/bdud kyi dgra zhes bya ba ni sangs rgyas de bdud nag po'i phyogs me tog mda' la sogs pas dgrar bzung ba'i phyir ro/_/de yang nye bar bstan par zad kyi dngos su 'jig rten las 'das pa'i gsang sngags thams
[\[89a.7\]]cad dang /_dkon mchog gsum la phul ba'i me tog kun la go bar bya'o/_/bkres pas gdungs kyang zhes bya ba ni gong du/_'byung bo'i zas dang lha bshos gtor ma dang /_/gu lang mchod byas gtor ma mi bza'o/_/zhes bya ba nyid kyi rnam grangs bstan pa'o/_/
[\[89b\]]
[\[89b.1\]]'jigs kyang phyag mi bya zhes bya ba ni/_/rmongs pas 'jig rten lha tshogs phyag byas na/_/de dag de la mi dgar gyur nas su/_/zhes bya ba nyid kyi rnam grangs rgyas par 'dir bstan to/_/de rnams chos la ngan sems mi bya zhing /_/zhes bya ba ni rnam par snang mdzad mngon
[\[89b.2\]]par rdzogs par byang chub pa'i rgyud chen po las/_ji skad du/_gsang ba'i bdag po 'di ni byis pa so so'i skye bo 'khor ba na kun du 'khyams pa rnams kyi dbugs 'byin pa'i mchog yin te zhes rgya cher gsungs pa'i phyir ro/_/gzhan ni go bar zad do/_/bde bar gshegs
[\[89b.3\]]pa kun gyis bsten pa'i gnas/_/zhes bya ba ni rdo rje'i gdan la sogs pa'i mchod rten brgyad do/_/rgyal sras rnams zhes bya ba la sogs pas ni bkur sti'i gnas rnams brjod pa'o/_/dad pas rgyal ba'i thugs sras la phyag bya'o/_/zhes bya ba ni byang chub sems dpa'
[\[89b.4\]]rnams yon tan phyir zhing skyes te/_de las sangs rgyas nyid kyi go 'phang du 'byung ba'i phyir ro/_/bde bar gshegs pa min zhes bya ba ni dgongs pa'i don mi shes pa dag lhag ma med pa'i mya ngan las 'da' bar 'gyur ro zhes/_de las snga ma lhag par nan tan gyis gus
[\[89b.5\]]par phyag mi 'tshal ba dag srid ces bya ba'i tha tshig go/_/dgongs pa ni 'di yin te/_/la lar rdzogs par byang chub ston/_/la lar med bzhin mya ngan 'das/_/nam yang med pa ma yin te/_/de bzhin gshegs pa rtag pa'i sku/_/zhes ji skad bshad pa'o/_/'jig
[\[89b.6\]]rten kun gyi mngon mtho'i bslab pa can/_/zhes bya ba ni sdom pa nod pa nyid kyi tshe na ji skad du/_dus 'di nas bzung nas nam byang chub kyi snying po la gnas kyi bar du/_sems can thams cad bsgral ba dang /_sems can thams cad sgrol ba dang /_sems can thams cad dbugs
[\[89b.7\]]dbyung ba dang /_sems can thams cad yongs su mya ngan las 'da' ba dang /_sems can thams cad thams cad mkhyen pa'i ye shes la dgod pa'i slad du zhes sdom pa blangs pa'i phyir ro/_/snying rje'i bdag nyid 'gro ba'i don du ni/_/skye ba len pa zhes bya ba ni skye ba la dbang
[\[90a\]]
[\[90a.1\]]thob kyis kyang gang dang gang du sems can gdul ba yod pa de dang der skye ba len gyi zhing dag pa dag kho nar nges par skye ba mi 'dzin pa'i don to/_/skyes bu bsam yas zhes bya ba ni rig pa'i gnas lnga la 'byams pas/_bdag gzhan gyi don phun sum tshogs
[\[90a.2\]]par sgrub pa'i tha tshig go/_/rmad byung rdzu 'phrul can zhes bya ba ni nyan thos la sogs pa la med pa'i cho 'phrul sna tshogs ston pa'i tha tshig go/_/de la rgyal ba thams cad thugs byung nas/_/zhes bya ba ni byang chub sems dpa' la ma gus pa'i sdig gi mthu las byung ba'i
[\[90a.3\]]sgrib pas thugs rjes bskyang bar dgongs pa las/_spyan ras kyis 'tsho ba'i skal ba med par gyur pa ste/_ji skad du/_ji ltar nyi ma'i 'od zer rnams/_/sprin la sogs pas bsgrib par 'dod/_/de bzhin sangs rgyas ye shes rnams/_/sems can gyi ni nyes pas
[\[90a.4\]]bsgribs/_zhes bshad pa'i phyir ro/_/gzhan ni go bar zad do/_/khro la khro ba dang zhes bya ba ni khro bos 'dul ba rnams la 'phags pa bdud rtsi thab sbyor la sogs pas khro bo'i tshul gyis sems can rnams kyi don mdzad pa'o/_/'dod chags can la chags
[\[90a.5\]]can ltar ston pa/_/zhes bya ba ni zang zing la chags te khyim gyi gnas nas 'phags mi nus pa rnams gdul ba'i don du ni 'phags pa dri ma med par grags pa la sogs pa btsun mo'i 'khor dang bcas pa lta bur ston pa'o/_/byang chub mchog gnas zhes bya ba ni don
[\[90a.6\]]dam pa'i rtog pas chos kyi dbyings la gnas pa'i phyir ro/_/las dang rnam smin mkhyen pa yis/_/zhes bya ba ni khams dang bag la nyal rdzogs pas kun brjod pa'i cho 'phrul ston pa'i don to/_/'gro ba kun dang ji ltar mthun pa yi/_/gsang sngags gzugs kyi rjes su
[\[90a.7\]]chags mdzad pa/_/zhes bya ba ni khro bo dang zhi ba la sogs pa'i gzugs tha dad pa rnams kyis gdul bya'i 'gro ba rnams yid mgu tsha bar byed pa'i sgo nas/_rdzu 'phrul gyi cho 'phrul ston zhes bya ba'i tha tshig go/_/sngags kyis rnam 'dren zhes bya ba ni gsang sngags kyi
[\[90b\]]
[\[90b.1\]]rang bzhin rnam pa drug tu phye ste/_rjes su bstan pas/_mngon par mtho ba dang nges par legs pa la sems can rnams bkod pa'i phyir rjes su bstan pa'i cho 'phrul ston pa'i don to/_/le'u dgu pa'i don bshad zin to//_//gsang sngags rig sngags rnam pa
[\[90b.2\]]sna tshogs dag_/ces bya ba ni gtsug tor rnams dang yum rnams dang /_khro bo rnams dang de bzhin khro mo dang /_phyag brnyan la sogs pa dang /_gzhan yang de bzhin gshegs pa'i rigs su bsdu ba'i byang chub sems dpa' rnams dang /_/gnas gtsang ma'i lha
[\[90b.3\]]rnams su rnam grangs du mar phye ba dag go/_/bye ba phrag gsum dang ni 'bum phrag lnga/_/zhes bya ba ni sh+lo ka'i grangs so/_/rig 'dzin gyi sde snod ces bya ba ni rig sngags 'chang rnams kyi bslab pa'i gzhi dang /_lta ba'i klung gis grub pa'i mtha' 'di nyid kyis ston pa'i don
[\[90b.4\]]to/_/rgyal bas gsungs zhes bya ba ni de bzhin gshegs pa'i rigs kyi dbang du mdzad nas bka' stsal pa'o/_/ngas ni zhes bya ba ni phyag na rdo rjes gsungs pa rnams so/_/gsang ba pa rnams gzhom pa zhes bya ba ni des khyad par du gnod sbyin la sogs pa gdul bar bstan
[\[90b.5\]]to/_/dbul ba'i sdug bsngal sel zhes bya ba ni lha ma yin gyi dpal gyi sgo 'byed pa dang /_gter dbyung ba'i cho ga la sogs pas sems can rnams la phan 'dogs pa'i don to/_/pho nya mo bcu zhes bya ba ni rig pa mchog gi rgyud chen po las/_rdo rje'i blo gros ma dang /_dril bu
[\[90b.6\]]ma dang /_nag mo dang /_gzhan gyis mi thub ma dang /_mdzes ma dang /_shugs dang /_thog thag dang /_bden ma dang /_nyi ma dang /_rdo rje'i dbyug pa ma zhes 'byung ba dag go/_/rig pa'i rgyal po bdun zhes bya ba ni phyag na rdo rje dbang bskur ba'i rgyud chen po las/_rab tu grub
[\[90b.7\]]ba dang /_dbu rgyan rtse gsum dang /_badzra ki li ki la dang /_rin chen ki li ki la dang /_gzugs legs dang /_rdo rje'i thigs pa dang /_rdo rje'i rol pa'o/_/de bzhin phyag brnyan drug cu rtsa bzhi dang /_/zhes bya ba ni rig pa mchog gi rgyud chen po las/_rdo rje'i lta ba la
[\[91a\]]
[\[91a.1\]]sogs pa 'byung ba rnams te/_dngos su pho nya mo bcu'i phyag brnyan yin no/_/nga yi snying po dam pa brgyad rnams dang /_/zhes bya ba ni 'phags pa stobs po che'i cho ga zhib mo dang /_rnam par rgyal ba'i rgyud chen po las/_ji skad du/_snying po ni ki li ki la
[\[91a.2\]]dang /_'gro lding dang /_lus dmar dang /_rdo rje rnam par 'joms pa dang /_rdo rje rgya chen dang /_snying po'i mchog dang /_sog med gtum po dang /_dpal ldan zhi bar grags pa zhes bya ba dag ste/_lha de rnams ni phyag na rdo rje'i thugs kyi yon tan gyi khyad par las brgyad du phye bar
[\[91a.3\]]rig par bya'o/_/khro bo drag po zhes bya ba ni rig pa mchog gi rgyud chen po las/_tshogs brgyad bshad pa dag ste/_bdud rtsi thab sbyor dang /_rmugs byed dang /_rdzong ldan dang /_mtshan sbyin dang /_lcags can dang /_so can dang /_gsar can dang /_gtum byed dag go/_/
[\[91a.4\]]rig pa mchog la sogs pa mthu bo che rig pa'i bdag po zhes bya ba ni phyag na rdo rje dbang bskur ba'i rgyud chen po las/_rig pa'i rgyal po gzhan bstan te/_rig pa mchog dang /_glang po'i rna ba dang /_gnod mdzes dang /_bsdigs su rung ba dang /_'phrog byed dang /_rdo rje'i zhags
[\[91a.5\]]pa dag go/_/gsang sngags rjes su 'brang bcas zhes bya ba ni rig pa'i rgyal po rnams kyi rjes su 'brang ba'i lha'i bye brag mang por bstan pa rnams so/_/de yi rig sngags bdag po rta mgrin dang /_/zhes bya ba ni pad+ma'i rigs kyi gsang sngags thams cad kyi rgyal po yin pa'i don to/_/
[\[91a.6\]]de yi ming can dkyil 'khor zhes bya ba ni dpal rta mgrin pad+ma'i rigs kyi rig pa'i rgyal po yin pas/_dpal sdom gyi rgyud la sogs pa las/_rab tu gnas pa'i dkyil 'khor 'byung ngo cog la de'i ming can zhes gdags te/_'phags pa rta mgrin nyid kyi khyad par gyi
[\[91a.7\]]dkyil 'khor 'ba' zhig la gdams pa ni ma yin no/_/don yod zhags pa bdun bstan pa/_/zhes bya ba ni bshad ma thag pa'i don yod pa'i zhags pa drug dang dpal rta mgrin dang bdun no/_/nyi ma bdun ltar 'bar zhes bya ba'i dpes ni sgrub pa po'i las dang nyon mongs pa thams cad
[\[91b\]]
[\[91b.1\]]bsreg cing mngon par mtho ba'i dpal yang 'bar bar byed pa'i don to/_/de rnams rta mgrin dkyil 'khor gsang sngags te/_/zhes bya ba ni rig pa'i rgyal po yin pas/_de dag gi dkyil 'khor la yang dbang bsgyur bar bstan to/_/mi la mchog sbyin zhes bya ba ni dam pa brgyad la
[\[91b.2\]]sogs pa ster ba'i don to/_/'jig rten gsum gyis 'dud ces bya ba ni lha'i rigs dang mi'i rigs dang /_klu'i rigs rnams kyis mchod gnas su gyur ces bya ba'i tha tshig go/_/sgrol ma zhes bya ba la sogs pa ni pad+ma'i rigs kyi yum brgyad yod par bstan pa'o/_/de dag
[\[91b.3\]]dkyil 'khor zhes bya ba ni yum de rnams kyi dkyil 'khor zhes bya ba'i tha tshig go/_/sna tshogs gzugs can zhes bya ba ni dkyil 'khor gyi tshul tha dad pa dang /_'khor sna mang bar bstan to/_/phyag rgya rnam pa sna tshogs rnams dang ldan/_/zhes bya ba ni las kyi bye brag gis
[\[91b.4\]]lha re re la yang phyag rgya du ma dang bcas pa'i phyir ro/_/rgyas pa'i gsang sngags rgyud du zhes bya ba ni rigs bzhi par bstan pa'o/_/'og pag can/_rig pa'i dbang phyug gsang sngags bdag mor gsungs/_/zhes bya ba ni rigs bzhi pa 'dis gsang sngags thams cad la
[\[91b.5\]]dbang bsgyur bar bstan to/_/dngos su lngas rtsen gyi btsun mo 'phrog ma yin no/_/de la lngas rtsen yang ni mngon par dga'/_/zhes bya ba ni rigs kyi bdag pos de rgyal mor bsgo bar dga' ba'i don to/_/gnod sbyin dbang phyug ces bya ba ni rgyas pa'i rigs la gtogs pa'i
[\[91b.6\]]gnod sbyin gyi sde dpon rnams so/_/de dang rtag tu mthun pa zhes bya ba ni lngas rtsen dang gnod sbyin gyi gtso bo rnams blo mthun pas/_'og bag can 'dis rgyas pa'i rigs kyi gsang sngags kyi bdag mor dbang bskur ba'i don to/_/de yi bka' yis gsang sngags tshogs
[\[91b.7\]]rnams bshad/_/ces bya ba ni 'og pag can rgyas pa'i rigs kyi rgyud rnams bshad ces bya ba'i tha tshig go/_/lngas rtsen gyis ni stong phrag nyi shu ste/_/zhes bya ba ni rgyas pa'i rigs la lngas rtsen gyi rgyud du grags pa ni sh+lo ka nyi khri'o/_/de yi chung ma zhes bya ba ni 'phrog ma nyid de/_de'i phyed
[\[92a\]]
[\[92a.1\]]bshad do zhes bya ba ni sh+lo ka khri bshad pa'i don to/_/nor gyi bdag po zhes bya ba ni rigs lnga pa nor bu'i rigs bstan pa ste/_dngos su dpal nor bu bzang po'o/_/stong phrag sum cu zhes bya ba ni nor bu'i rigs la dpal nor bu bzang po'i rgyud du grags pa ni sh+lo ka sum khri bshad par bstan to/_/gang po'i
[\[92a.2\]]pha zhes bya ba ni lha'i drang srong rnam thos zhes bya ba yin no/_/lha dang lha min la sogs rgyal ba la/_dad pa rnams kyis gsang sngags mtha' yas bshad/_/ces bya ba ni sangs rgyas dang byang chub sems dpa' rnams kyi spyan sngar gnang zhing rjes su thugs rangs nas so so
[\[92a.3\]]nas bshad pa'o/_/gzhan yang kha cig gnas med rnam par 'khyam/_/zhes bya ba ni pha rol tu phyin pas bskyed pa'i rigs bzhi po de dag gi bgab tu ma bsdus pa'o/_/gzhan ni go bar zad do/_/ngas bshad gang yin de zhes bya ba ni 'jig rten pa'i rigs rgyal ba la
[\[92a.4\]]dad pa rnams so/_/bzhi po 'di dag rnam par sbyang bar bya/_/zhes bya ba ni de dag gi rigs bzhi po'i bgab tu phal cher 'dus par bstan to/_/gang gzhan la la 'di na gnas med par/_/zhes bya ba ni rigs bzhir ma bsdus pa rnams so/_/bde bar gshegs la brten
[\[92a.5\]]zhes bya ba ni dad pas sangs rgyas kyi spyan sngar so so'i cho ga zhib mo bshad pa'o/_/yongs 'khyam pa zhes bya ba ni de dag rigs lnga char gyis ma bsdus pa'i don to/_/de bzhin gshegs pa'i rigs su ma bsdus sam zhe na/_de'i rigs su gtogs pa ni gtsug tor la sogs
[\[92a.6\]]pa ye shes las byung ba yin la/_'di dag ni rnam par smin pas bskyed pa'i phyir ro/_/mdo sde 'dir ni zhes bya ba ni dpung bzangs kyis zhus pa'i rgyud 'dir zhes bya ba'i don to/_/de dag thams cad kyang zhes bya ba ni 'phags pa'i rigs lnga dang /_'jig rten pa'i rigs
[\[92a.7\]]dang drug car ro/_/rnam par sbyang zhes bya ba ni rgyud 'di cho ga thams cad la sbyar bar bstan to/_/srid pa gsum zhes bya ba ni 'dod pa dang gzugs dang gzugs med pa'o/_/rgyal ba zhes bya ba ni sangs rgyas so/_/dkon pa zhes bya ba ni u dum+WA ra'i me tog dang 'dra ba'i don
[\[92b\]]
[\[92b.1\]]to/_/mchog ces bya ba ni yid bzhin gyi nor bu ltar de dang yon tan mnyam pa med pa'i phyir ro/_/de yi 'og tu de las byung ba'i chos/_/zhes bya ba ni rang gi don du rtogs pa'i chos thugs su chud pa dang /_gzhan gyi don du lung gi chos nges par bstan pa rnams so/_/de'i dge
[\[92b.2\]]'dun zhes bya ba ni sangs rgyas kyi bstan pa la rab tu byung ba'i 'phags pa nyan thos rnams so/_/skyes chen brgyad po zhes bya ba ni rgyun du zhugs pa la sogs pa zung bzhi ya brgyad do/_/srid pa gsum na dkon mchog gsum po gtso/_/zhes bya ba ni khams gsum
[\[92b.3\]]pa thams cad kyis mchod cing bkur sti bya ba'i 'os bla na med par bstan to/_/gzhan ni go bar zad do/_/bde bar gshegs pa min zhes bya ba ni theg pa chen po la mi phyogs pa rnams so/_/nyan thos dang rang sangs rgyas rnams kyi lam la gnas pa dang zhes bya ba ni theg
[\[92b.4\]]pa dman pa la phyogs pa'o/_/dad pa med cing zhes bya ba ni gsang sngags kyi phyogs la ma dad pa'o/_/tshul 'chos zhes bya ba ni gzhan la slu ba'i bsam pas gsang sngags kyi sgo nas theg pa chen po la dad pa ltar spyod lam bsgyur ba'o/_/'jungs pa zhes
[\[92b.5\]]bya ba ni ser snas kun nas dkris pa'o/_/gzhan ni go sla bas ma phye'o/_/gang gi nga yi rjes su 'brang ba'i gdon/_/'byung po klu dang gnod sbyin sha za yi/_/zhes bya ba ni rnam par smin pas bskyed pa'i 'jig rten las ma 'das pa de dag phyag na rdo rje'i byin gyi rlabs kyis
[\[92b.6\]]btul nas/_so so nas dam tshig phul te rdo rje'i rigs su bsdus pa rnams so/_/nga yi sngags zlos rdo rje thogs pa dang /_/zhes bya ba ni bshad ma thag pa'i snod du ma gyur pa rnams so/_/phung bar byed ces bya ba ni gsod pa'am rigs kyang rlag par byed ces bya ba'i tha tshig go/_/
[\[92b.7\]]theg pa mchog ces bya ba ni theg pa chen po ste/_de'i bla mar gyur pa gzhan med pa'i phyir ro/_/rgya chen zhes bya ba ni theg pa gzhan las khyad par du dmigs pa la sogs pa khyad zhugs par che ba'i phyir ro/_/brtson 'grus che zhing zhes bya ba ni bdag dang gzhan gyi don du brtson pa'i
[\[93a\]]
[\[93a.1\]]don to/_/byang chub kyi sems brtan pa zhes bya ba ni brtson 'grus dang ting nge 'dzin dang /_shes rab mtshungs par ldan pas byang chub kyi sems gzung ba'i tha tshig go/_/sangs rgyas pa'i gsang sngags zhes bya ba ni rigs lngas bsdus pa'o/_/yangs shing
[\[93a.2\]]zhes bya ba ni sgo mang po nas drangs pa'i don to/_/rgya chen bshad pa zhes bya ba ni 'bras bu chen po dang ldan pa zhes bya ba'i tha tshig go/_/de nas zhes bya ba ni sangs rgyas dang byang chub sems dpa' rnams kyis 'dul ba'i skye bo rnams kyi ngor/_'jig rten las 'das pa'i gsang sngags
[\[93a.3\]]rnams kyi rgyud gtsor bshad pa'i skabs nas glengs pa'i de ma thag pa'o/_/gzhan yang 'jig rten pa bsdus nas zhar la bshad pa 'di dag ces bya ba ni 'jig rten las 'das pa'i rgyud kyi sdom bshad pa'i zla ba glengs zhes bya ba'i tha tshig go/_/drag po zhes bya ba ni lha chen po'i
[\[93a.4\]]ming gi rnam grangs so/_/nor lha'i bu zhes bya ba ni khyab 'jug gi rnam grangs so/_/gtum byed ma zhes bya ba ni 'jig rten pa'i rig sngags kyi lha mo skal ldan ma zhes brjod pa ste/_mkha' 'gro rnams kyi lha zhes kyang grag go/_/phur bu gsum pa zhes bya ba ni gdol pa'i rgyal po'o/_/
[\[93a.5\]]mtshan mo rgyu ba'i dbang po zhes bya ba ni gnod sbyin gyi sde dpon rnams so/_/'jig rten bdag po bzhi zhes bya ba ni rgyal po chen po rnams so/_/lha'i dbang po zhes bya ba ni brgya byin no/_/rang sngags mdo sde'i rjes 'brangs zhes bya ba ni so so'i tshul ma nyams pa ste/_gzhan gyi cho
[\[93a.6\]]ga dang ma bsres zhes bya ba'i tha tshig go/_/dad pa skyed ces bya ba ni so so'i lha de dag la dang pas the tshom med par sgrub pa'o/_/de las bzlog na dngos grub mi thob la/_/zhes bya ba ni so so'i cho ga dang 'gal bar bsgrub pa dang /_lha de dag nyid la ma dad pa rnams so/_/sdug bsngal
[\[93a.7\]]mang po yang ni thob par 'gyur/_/zhes bya ba ni bzlas brjod la sogs pa'i las chen po ni byas la/_'bras bu mi thob pa'am/_yang na de dag 'khrugs nas nyen du gyur ba'i don to/_/le'u bcu pa'i don bshad zin to//_//bcud len zhes bya ba ni sman bcud len te/_de yang
[\[93b\]]
[\[93b.1\]]khams las byung ba dang /_rtsa las byung ba dang /_srog chags kyi lus las byung ba dang /_lde gu dang rnam pa bzhi'o/_/de dag gi phan yon ni tshe ring ba dang /_nad med pa dang /_dbang po rno ba dang /_slar gzhon nur gyur pa ste/_de yang gsang sngags mnyes pa'i sgo nas/_bcud
[\[93b.2\]]len gyi mthu 'grub kyis skal pa med pa rnams la ni ma yin te/_rdo rje gtsug tor gyi rgyud las kyang /_ji skad du/_sman gyi yang ni lus can la/_/nye bar gyur dang sngags grub pas/_/dbang du gyur par rtag par ro/_/zhes gsungs pa'i phyir ro/_/lha dang mi'i gter
[\[93b.3\]]zhes bya ba ni sa la yod do/_/de la lha'i gter kha gab yod de/_de phye na ri lu dang lig bu mig dang mchil lham dang glegs bam dag 'byung ste/_de dag gi phan yon ni nam mkha' la 'gro ba dang /_lus mi snang bar 'gyur ba dang /_rkang bas mgyogs pa dang /_bstan bcos
[\[93b.4\]]thams cad la thogs pa med pa'i blo dang ldan par 'gyur ro/_/mi'i gter ni gser dang dngul dang rin po che sna tshogs dag 'byung ba'o/_/lha ma yin gyi phug tu 'gro ba zhes bya ba ni dpal gyi sgo dang slas kyi sgo nas 'gro ste/_de la dpal gyi phug gi sgo dbye ba ni lha'i gter gyi dngos
[\[93b.5\]]grub rnams las gang yang rung ba cig thob par 'gyur ro/_/slas kyi phug gi sgo dbye na ni lha ma yin gyi bu mo dang phrad de/_lha ma yin gyi gnas su khrid nas de dag dang 'tsho zhing bskal par gnas par 'gyur ro/_/nor rgyun ma zhes bya ba ni sman sna tshogs bsdus nas ro nye la sogs pa
[\[93b.6\]]las gser dngul du byed pa'o/_/'byung khungs zhes bya ba ni gser dngul la sogs pa'i khron phyin pa'o/_/gsang sngags kyi dngos grub ces bya ba ni 'jig rten las 'das pa dang /_'jig rten pa'i lha mnyes pa thob pa'o/_/gser sgyur rtsi zhes bya ni dngul chu'i rigs gser
[\[93b.7\]]du snang ba zhes bya ba cig yod de de ni srang gcig gis lcags srang stong gser du sgyur nus la dngul chu srang gcig po des ni lcags srang stong po des zad par bya ba'am/_lcags bsgyur bar mi nus so zer/_la lan re ras zhes bya ba dngul chu 'dra ba zhig yod de/_de lta bu'i
[\[94a\]]
[\[94a.1\]]thigs pa gcig gis zangs srang stong gser du sgyur nus zhes grag go/_/rin thang med pa'i rin chen nor sbyin te/_/zhes bya ba ni nor gyi rgyun grub pa'o/_/sdig pa spong bar byed pas zhes bya ba ni rnam pa de dag 'dod pas bsod nams khyad par can la brten dgos
[\[94a.2\]]pa'i phyir ro/_/mchog tu ston zhes bya ba ni dam pa brgyad po de rnams kyi nang na 'bras bu che ba'i phyir ro/_/dang por bstan pa'i snod ces bya ba ni gsang sngags grub pa dang /_phug tu 'gro ba dang bcud kyis len grub pa'o/_/rdul zhes bya ba ni 'dir 'dod chags kyi dri ma las
[\[94a.3\]]dgongs so/_/shes che ba zhes bya ba ni sgrub pa po la la'i rgyud la 'dod chags kyi bag la nyal che ba rnams so/_/'bring po rnams grub par 'gyur zhes bya ba ni rin po che la sogs pa nor gyi rgyun dang /_'byung khungs kyi khron phyin pa ste/_de dag ni 'dod chags kyi shas che bas kyang 'grub
[\[94a.4\]]par bstan to/_/tha ma zhes bya ba ni gser dang nor bsgyur ba'i rtsi ste/_sbyor ba dka' zhing chud za la 'bras bu chud za ba'i phyir ro/_/mun pa zhes bya ba ni yang dag pa'i don la sgrib pas gti mug la bya'o/_/rten zhes bya ba ni gti mug gi shas che ba'i sgrub pa pos/_las gong ma dag
[\[94a.5\]]ni mi lcogs pa'i phyir/_tha ma tsam la brten dgos par bstan to/_/gang zhig mchog tu bstan pa bsten 'dod pas/_zhes bya ba ni bcud kyis len la sogs pa dang por bstan pa rnams sgrub par 'dod pa'o/_/des ni tha mar bstan pa rnam par spang /_/zhes bya ba ni gser
[\[94a.6\]]sgyur la sogs pa'i las phran tshegs mi bya bar bstan to/_/ji ltar tshabs kyi mda' bdar ba bzhin du sngar mi spyad pa dang 'dra'o/_/gal te nor la sred cing sdug bsngal gyis/_/gdungs na 'bring po la ni bsten par bya/_/zhes bya ba ni sgrub pa po dang dngos grub mchog sgrub pa'i
[\[94a.7\]]yon tan gzhan rnams yod la srid pa'i shas che na zhes bya ba'i don to/_/lha'i bde ba zhes bya ba la sogs pas ni gong du smos pa'i 'bras bu rnams brjod pa'o/_/dka' thub stobs kyis thob/_chags dang rnam bral zhes bya ba la sogs pas ni/_'bras bu de rnams thob pa'i
[\[94b\]]
[\[94b.1\]]rgyu bstan to/_/rdo rje mtshon zhes bya ba'i dpes ni/_/las dang nyon mongs pa'i dra ba'i thigs po mtha' dag gcod cing 'bigs par bstan to/_/me zhes bya ba'i dpes ni/_dug gsum gyi nags sbyor gyi tshang tshing mtha' dag sreg par ston/_gnam lcags zhes bya ba'i dpes
[\[94b.2\]]ni/_bag la nyal phra mo lus pa rnams kyang dmigs kyis sel zhes bya ba'i tha tshig go/_/mi'i 'jig rten zhes bya ba ni bya ba'i rgyud 'dis mi rnams kyi don du gsungs pa'i shas che ba'i don to/_/'jig rten 'di dang pha rol nyid na yang /_/sdug bsngal sel cing zhes bya ba
[\[94b.3\]]ni phyag na rdo rje dbang bskur ba'i rgyud chen po las/_ji skad du/_tshe 'di la dngos grub la nges par gzhol bar 'gyur ba dang /_shi 'phos nas kyang rdo rje'i rigs su gzhon nu'i lus thob par 'gyur ro zhes gsungs pa'i phyir ro/_/sdig 'joms zhes bya ba ni 'og nas/_ji skad
[\[94b.4\]]du/_tshe rabs stong nas gnas pa'i sdig pa'i mun/_/bzlas brjod byas pas myur du sel bar byed/_/ces gsungs pa lta bu'o/_/gzhan med do zhes bya ba ni gsang sngags 'dra ba'i 'dren pa med ces bshad pa'i phyir ro/_/gang zhig ces bya ba ni rig sngags kyi byin gyi rlabs gang
[\[94b.5\]]gis zhes bya ba'i don to/_/dpag bsam ljon pa'i shing lta bur/_zhes bya ba ni sems can rnams kyi re ba sna tshogs skong ba'i dper brjod pa'o/_/la lar dngos grub ces bya ba la sogs pas ni de'i phan yon gyi 'bras bu sna tshogs su phye ste bstan pa rnams kyi rnam grangs
[\[94b.6\]]bkod pa'o/_/gsang sngags zhes bya ba ni gsang sngags rnams kyi lha de ni zhes bya bar sbyar ro/_/sna tshogs gzugs su rnam sprul nas/_/zhes bya ba ni sangs rgyas la sogs pa dag pa'i gzugs dang /_gnod sbyin la sogs pa ma dag pa'i gzugs su bstan pa'i don
[\[94b.7\]]to/_/gang zhig sdug bsngal gang gis 'jigs skrag pa/_/zhes bya ba la sogs pas kyang /_gsang sngags la brten pa'i phan yon gyi 'bras bu gzhan brjod pa'o/_/gang zhig ces bya ba ni rig sngags 'chang dngos grub chen po sgrub par mi rtsol ba rnams so/_/yul zhes
[\[95a\]]
[\[95a.1\]]bya ba ni dgon par ma spangs pa'am/_'dod pa'i yon tan lnga la spyod pa'o/_/khyim zhes bya ba ni rab tu ma byung zhing 'cho tshis lhur len pa'o/_/dka' thub ma nyams zhes bya ba ni dam tshig rnams bsrungs pa'o/_/rtse gcig sems kyis zhes bya ba ni bzlas
[\[95a.2\]]brjod yan lag dang ldan par byed pa'o/_/nyin gcig bzhin du cung zad sngags zlos na/_/zhes bya ba ni yi dam rgyun mi 'chad par byed ba'o/_/de yi gsang sngags dus gcig na ni 'grub/_/ces bya ba ni gsang sngags kyi lha'i sngon gyi smon lam dang /_sgrub pa po'i mos
[\[95a.3\]]pa'i shugs kyis tshe rabs gzhan dang gzhan du yang lha de'i cho ga zhib mo dang mi 'bral te/_rgyu'i stobs ji tsam pas las srid pa phyi ma dang yang phyi ma la sogs par dngos grub thob par gsungs so/_/cho ga bzhin du zhes bya ba ni brtul zhugs la sogs pa'i cho ga mtha'
[\[95a.4\]]dag bsnyen pa la sbyor ba dang 'dra bar bshad do/_/dang por 'bum bzlas nas zhes bya ba ni cho ga zhib mo dag la bsnyen ba'i grangs nges par gsungs pa la ma gtogs par 'jug pa'i spyod pa sngar spyad pa 'bum bzlas brjod bya dgos pa'i don to/_/de nas sngags pa sgrub la 'jug
[\[95a.5\]]par bya/_/zhes bya ba ni sngar spyod pa byas nas so so'i cho ga zhib mo bsnyen pa'i grangs nges pa'i mgo gzugs par bstan to/_/yun ring nyon mi mongs zhes bya ba ni lus dang sems sbyangs pas las su bya ba thams cad chud mi gson pa'i phyir ro/_/lus las yi dril phyis byas
[\[95a.6\]]nas su/_/zhes bya ba la sogs pa ni gong du dus gsum khrus byas te zhes 'byung la/_khrus kyi cho ga der ma gsungs pa 'dir bstan to/_/sbrid pa byung na kha yang bkru bar bya/_/zhes bya ba ni gtsang sbra'i rnam grangs gzhan bstan pa'o/_/gtsang sbra la dad ces bya ba ni phyi rol gyi dri
[\[95a.7\]]ma spong ba'o/_/zlos la dga' zhes bya ba ni bzlas brjod byas ba'i stobs che ba'o/_/snying rje can zhes bya ba ni rang bzhin gyis sems can rnams la brtse ba'o/_/len pa las ni ldog ces bya ba ni sred pa'i shas chung bas yo byad mi mkho ba mi sogs zhes bya ba'i tha tshig go/_/
[\[95b\]]
[\[95b.1\]]slong mo zas za zhes bya ba ni bsod snyoms la brten pa'o/_/lha'i las la brtson zhes bya ba ni bzlas brjod dang /_mdo sde bklag pa dang /_mchod rten gdab pa dang /_mchod pa byed pa la sogs pa dge ba'i phyogs la skyo ba med pa'o/_/de yi lus la gsang sngags 'jug par
[\[95b.2\]]'gyur/_/zhes bya ba ni gsang sngags kyi byin gyi rlabs 'jug pa'i snod yin par bstan to/_/'ga' yis bud med gos dang nor rnams dang /_/zhes bya ba la sogs pa ni bsnyen pa la sbyor ba'i dus su ci yang mi blang bar bstan pa'i don to/_/sa phung bshad sgor lnga ste zhes bya ba la
[\[95b.3\]]sogs pas ni khrus kyi cho ga 'di 'dag pa'i chal dang tshad bstan pa'o/_/sos ka'i nags zhes bya ba ni dpyid kyi dus su nyi mas gdungs pas skom pa'i don to/_/ma bsgrims bzhin du tshang tshing kun bsreg ltar/_/zhes bya ba ni shing rlon pa la me btang ba ltar/_mis 'bad pa'i
[\[95b.4\]]nan tan mi dgos zhes bya ba'i tha tshig go/_/bzlas brjod me zhes bya ba ni sdig pa thams cad bsreg pa'i rgyu'i gtso bor bstan to/_/tshul khrims rlung gis sbar/_brtson 'grus chen po'i me lces zhes bya ba ni lhan cig byed pa'i rgyur bstan pa'o/_/sdig pa'i gangs zhes bya ba ni 'dod
[\[95b.5\]]chags dang zhe sdang dang gti mug gi rgyun yang dang yang du byung ba'i bag chags tha mar 'gyur zhes bya ba'i don to/_/gzhan ni go bar zad do/_/ci ste sbyin sreg dang bzlas brjod kyi gsang sngags bsgrubs kyang dngos grub ma thob na zhes bya ba ni ji skad gsungs pa'i cho ga bzhin du/_gus
[\[95b.6\]]par len bdun gyi bar du spogs shing bsgrubs na yang dngos grub ma thob na zhes bya ba'i tha tshig go/_/'jim pa la ni mchod rten 'bum gdab pa'am/_yang na chu 'gram bye ma dag la gdab/_ces bya ba ni bsod nams kyi tshogs cher bskyed dgos par ston to/_/don de nyid rab tu
[\[95b.7\]]grub par byed pa'i rgyud chen po las kyang /_ji skad du/_rgya mtshor 'bab pa'i bye ma la/_/mchod rten dag ni khru gang ba/_/zhes bya ba dang /_/de bzhin du/_re re'i mdun du 'dug nas ni/_/bzlas brjod dag kyang stong du bya/_/mchod rten tha ma 'bar bar ni/_/mthong na nges par
[\[96a\]]
[\[96a.1\]]'grub par 'gyur/_/zhes bya ba la sogs pa gsungs pa'i phyir ro/_/des ni zhes bya ba la sogs mchod rten gdab pa'i phan yon des zhes bya ba'i tha tshig go/_/des ni de yi sdig pa srid gzhan la/_/byas pa gang yin de ni zad 'gyur na/_/zhes bya ba ni tshe
[\[96a.2\]]rabs gzhan la sgrib pa chen po byas pa thams cad 'byang bar bstan te/_rgyud de nyid las ji skad du/_/mtshams med lnga dag byed pa yang /_/mchod rten 'bar bar gyur na ni/_/nges pa nyid du 'grub par 'gyur/_/zhes gsungs pa'i phyir ro/_/des ni zhes bya ba ni sdig pa zad
[\[96a.3\]]nas zhes bya ba'i don to/_/mthong ba'i chos zhes bya ba ni tshe 'di nyid ces bya ba'i tha tshig go/_/bsod nams 'bras bu thob ces bya ba ni dngos grub kyi dpal thob pa'i don to/_/sngags kyi rtsa ba dang po tshul khrims te/_/zhes bya ba ni sdom pa dang dge ba'i chos sdud pa dang /_sems
[\[96a.4\]]can gyi don byed pa'i tshul khrims rnams kyis dkar po'i phyogs kyi gzhi thams cad bsdus pa'i phyir ro/_/yang na gsang sngags kyi sgo nas byang chub sems dpa'i spyad pa spyod pa rnams kyi dor ni 'phags pa phyag na rdo rje dbang bskur ba'i rgyud chen po las/_ji skad du/_bdag nyid
[\[96a.5\]]rang gi lha'i gzugs su byas la/_the tshom med pa'i yid kyis nga rgyal bskyed cing /_rtag par dus thams cad du bskyod kyang mi g.yo ba de'i tshe tshul khrims dang ldan pa yin no zhes 'byung ba'i phyir ro/_/ji ltar mi dbang zhes bya ba ni dpe bstan pa ste/_de la yan lag bdun dang ldan/_/
[\[96a.6\]]zhes bya ba ni mkhar dang blon po snying nye zhing lcogs pa dang /_gru dang /_nor dang /_glang po che dang /_rta dang /_dmag mi rnams dang ldan pa'o/_/skye ba med par skye dgu 'dul bar byed/_/ces bya ba ni dngos po bdun dang ldan pa'i rgyal po de ni bde blag tu rgyal srid la dbang bsgyur
[\[96a.7\]]bas/_bde ba la reg cing dgra dregs pa thams cad kyang thul ba'i don to/_/de bzhin sngags pa'ang yan lag 'di bzhin du/_/ldan par gyur na sdig pa 'dul bar byed/_/ces bya ba ni tshul khrims kyi mkhar dang /_brtson 'grus kyi blon po dang /_bzod pa'i gru dang /_dad pa'i nor dang /_
[\[96b\]]
[\[96b.1\]]bla na med pa'i byang chub chen por smon pa'i blo gros kyi glang po dang /_gzhan gyi gsang sngags gcod pa la sogs pa'i don chung ngu la rang gi gsang sngags ma spyad pa'i rta cang shes dang /_le lo spangs pa'i dmag mi'i tshogs de bdun dang ldan na/_dngos grub kyi skyid pa'i dpal yang
[\[96b.2\]]nyams su myong la/_/las dang nyon mongs pa'i dgra'i tshogs kyang choms pa'i don to/_/dang por bzlas brjod phal cher byas nas su/_zhes bya ba ni/_las dang po pa rnams kyis zhes bya ba'i tha tshig go/_/de yi 'og tu 'dir ni sbyin sreg bya/_/zhes bya ba ni las rnams la goms
[\[96b.3\]]pas cho ga'i gnas thams cad la thags thogs med par lcogs pa rnams kyis bya bar bstan to/_/gzhan ni go sla bas ma phye'o/_/rgyal ba la dad ces bya ba ni sangs rgyas la dad pa'i 'jig rten pa'i lha rnams so/_/gzhan la phan brtson zhes bya ba ni ma 'ongs pa'i sems can
[\[96b.4\]]rnams la brtse bar sems pa ste/_de yang lha zhes bya ba la sogs pa 'jig rten pa'i gsang sngags kyi lha sangs rgyas la dad pa rnams so/_/rgyal ba'i nyan thos rang sangs rgyas/_/de bzhin gshegs dang byang chub sems dpa' yis/_/zhes bya ba ni 'jig rten pa'i zhu gnas
[\[96b.5\]]rnams smos pa'o/_/ma 'ongs sems can zhes bya ba la sogs pas ni so so'i gsang sngags phul ba rnams bzhes par gnang zhing byin gyis brlab pa'i rgyu bstan to/_/de dag 'bras bu zhes bya ba la sogs pas ni 'bras bu rnam par dbye ba bstan te/_dpal zhes bya ba ni
[\[96b.6\]]lha ma yin gyi phug gi sgo'i rnam grangs kyi ming ngo /_/phug tu 'gro zhes bya ba yang rnam grangs gzhan te slas kyi sgo la bya'o/_/mig 'phrul sgyu ma zhes bya ba ni sangs rgyas kyi gzugs mang por ston pa la sogs pa'o/_/mtshan mo rgyu ba zhes bya ba ni ro longs la sogs pa dur khrod kyi
[\[96b.7\]]las rnams grub pa'o/_/de dag mchog yin zhes bya ba ni rnam pa de brgyad dngos grub rab yin par bstan to/_/'bring ni sa bdag go zhes bya ba ni rgyal por gyur pa'o/_/gzhan ni go bar zad do/_/ngo mtshar sna tshogs dag ni ston par byed/_/ces bya ba ni glu len pa dang rnga rdung ba dang
[\[97a\]]
[\[97a.1\]]tsham ngam lus kyi sgyur ba la sogs pas gdon dag skrod pa'o/_/phra mo'i phran tshegs yin zhes bya ba ni dngos grub chung ngu bstan pa bas kyang chung ba zhes bya ba'i don to/_/bya ba ces bya ba ni sbrul gyis zin tam dug 'thungs pa'i lus la lag pas byab cing sngags
[\[97a.2\]]gdab pa'o/_/khu tshur thal lcag skra drang dang /_rna bar bzlas zhes bya ba ni dug gis phog ste myos pa bslang ba'i thabs bstan to/_/dbab pa zhes bya ba ni dug de shing la sogs pa la phab nas dor ba'o/_/bskrad pa zhes bya ba ni sngags btab pas 'bros su gzhug pa'o/_/
[\[97a.3\]]gsad pa zhes bya ba ni sngags kyis de nyid du gsad de shi bar bya ba'o/_/bcing ba zhes bya ba ni dug gi mthu g.yor mi gnang par sngags dang phyag rgyas bcing ba'o/_/bod pa zhes bya ba ni myos pa bslang ba'i don du khus gdab cing ming nas bod pa'o/_/rig pa'i gos dang sngags
[\[97a.4\]]gos dang /_/zhes bya ba ni dug gis phog pa'i gos la chu'i dkyil 'khor dkar po'i steng du/_chu'i sa bon dkar po gcig mgo thur du bstan te gzhag ba las/_chu rgyun dkar po bab pas nyis rim du bskor zhing 'khyil pa las bdud rtsi'i rgyun 'bab par bsams la/_
[\[97a.5\]]'khor gyi mi rnams kyi khar yang gso ba'i sa bon bkod de/_rig sngags zlos shing gos de bshus la 'khor gyi mi rnams kyis kyang dug phrogs so zhes brjod par bya'o/_/rdog pas bsnun dang rnam par bskyod pa dang /_/zhes bya ba ni myos pa las bslang ba'i don du/_rting sgras
[\[97a.6\]]bsdigs pa dang lus bsgul ba'o/_/mig tu dug song ltar ni gzhug pa dang /_/zhes bya ba ni mig la zhen pa dang 'dra na/_der sngags kyi 'bru bkod de mig phye nas bltar gzhug pa'i tha tshig go/_/khab kyis gzugs pa dang zhes bya ba ni myos pa bslang ba'i don du/_sen mo la
[\[97a.7\]]sogs pa'i yan lag la khab kyis gzugs pa'i don to/_/skyug tu gzhug ces bya ba ni zos shing 'thungs pas 'phrang du tshor na skyug tu gzhug pa'i tha tshig go/_/phu zhes bud dang zhes bya ba ni rig sngags bzlas pa'i dbugs kyis bud pa'o/_/yan lag gzhig pa zhes bya ba ni
[\[97b\]]
[\[97b.1\]]sngags dang sman gyis ma phyin pa'i mi la/_ma'i sa bon khong du gzhug pa dang bcas te bsregs nas thal bar sbyor ba byas te/_de nas gso ba'i sa bon gyis lus bskyed pa'i don to/_/brang gi 'gro ba dag kyang dgug pa dang /_/zhes bya ba ni sbrul de nyid sngags kyi mthus bkug
[\[97b.2\]]ste/_ngo mtshar dag bstan pa'o/_/bcings zhes bya ba ni phyag rgyas yan lag tu 'bros su mi gnang bar mtshams bcad pa'o/_/mnan par bya ba zhes bya ba ni dug gi mthu nyid bkug la phur bus btab ste/_sa'i snying pos bskyed pa'i dbang chen gyi dkyil 'khor mnan pa'i
[\[97b.3\]]don to/_/rmongs par bya zhes bya ba ni sbyor ba de rnams kyis sbyar na/_dug gi mthu drug go zhes bya ba'i tha tshig go/_/dug zar gzhug pa zhes bya ba ni 'gro ba'i dug bsad pa'i don du gnas pa'i dug 'byin la/_de nyid sman dang sngags kyi phyag rgyas gsad par bstan pa'o/_/dug
[\[97b.4\]]ni gzhan la spo bar bya ba dang /_/zhes bya ba ni rlung gi sa bon gyis bskyed pa'i rlung gi dkyil 'khor gyi steng du dug bzhag la gzhan gyi lus la spo'o/_/de nas kyang shing la sogs pa la spos nas sa'i dkyil 'khor gyis mnan te gzhag pa'i don to/_/lcags kyur ldan pas drang
[\[97b.5\]]bar bya ba'am/_/zhes bya ba ni tshigs la zhen pa rnams lcags kyu'i phyag rgyas drang bar bstan to/_/lus la zhen pa'i dug ni bslang ba dang /_/zhes bya ba ni rkang pa la zhen te dbyung dka' bar gyur na/_rlung dang me'i dkyil 'khor gyi steng du/_dug bzhag na slong bar byed de/_
[\[97b.6\]]langs te de nas spo ba dang gsad pa dag bya ba'i don to/_/zos par bza' ba dang zhes bya ba ni snga ma'i rma khar sbrul la sogs pa'i srog chags zar gzhug ces bya ba'i tha tshig go/_/zos pas bcad pa dang zhes bya ba ni gdug pas zin pa'i kha 'phro bcad de dor ba'o/_/sa bcing
[\[97b.7\]]ba dang zhes bya ba ni dug mched de yan lag gzhan du 'phros su mi gnang bar mtshams bcad pa'o/_/pho nya btang ba dang zhes bya ba ni sbrul gyis zin tam/_dug 'thungs so zhes sbron pa'i mi ste/_de'i tshul la sogs pa'i brtag pa ni/_nam mkha' lding gi rgyud zhi ba'i gtsug
[\[98a\]]
[\[98a.1\]]tor rnal 'byor dag las blta bar bya ste/_'dir yi ge mangs su dogs pas ma spros so/_/bskrad pa zhes bya ba ni dug gis btab pa nyid la bya ba'i don to/_/klu rnams gzhig pa zhes bya ba ni sbrul mgo'i phyag rgya la sogs pa bstan pas klu'i gdon
[\[98a.2\]]rnams gzhi la ba'i tha tshig go/_/rnga dang dung gi sgras ni bslang bar bya/_/zhes bya ba ni sman dang spos la bsngags pas/_rol mo'i cha byad la bskus te/_bsgrags pas dug gis myos pa bslang ba'i don to/_/sa yi steng na sbrul ni brgyad cu dag_/gzhan la gnod pa byed cing
[\[98a.3\]]rnam par 'khyam/_zhes bya ba ni sbrul gyi rigs kyi sdom bshad pa'o/_/de dag rnams las nyi shu gdengs ka can/_/'khyil pa drug dang zhes bya ba ni rigs so sor dbye na dug can du rig par bya'o/_/khra bo bcu gsum zhes bya ba ni dug can yang yod dug med kyang yod par rig
[\[98a.4\]]par bya'o/_/sum cu gang yin rigs de'i nang du gtogs/_/zhes bya ba ni bar ma do'i rigs su bsdu zhes bya ba'i tha tshig go/_/gcig lhag pa yang bar ma do'i rigs gar yang brtsir rung bas nyes pa med do/_/go d+ha zhes bya ba ni rtsangs pa dang 'dra bar 'dug pa zhig yod do zhes
[\[98a.5\]]grag go/_/kha brgyad ces bya ba ni sdom gdug pa'o/_/rnam par dbye ba rab tu mang po yod ces bya ba ni 'dir ma smos pa'i srog chags gdug pa rnams so/_/gci na rtug kha chu reg dang zhes bya ba ni rngad dang shing thog dag las dug dbyung ba'o/_/mthong ba dang zhes bya ba ni klu gdug
[\[98a.6\]]pas bltas pas mi la dug gtong pa'i don to/_/mche ba btsugs pa las ni dug kyang gtong /_/zhes bya ba ni sbrul la sogs pas zin nas dug ldang pa'o/_/de la dug gi rgyud la mkhas pa yis/_/rab 'bring tha ma rnam pa gsum du dbye/_/zhes bya ba ni gcin rtug la sogs
[\[98a.7\]]pa'i tshad mang nyung dang /_/mche bas zin pa'i rma che chung las drag dal dang /_dug gi rigs dbye ba shes par bya ste/_de yang nam mkha' lding gi rgyud kang kas bsdus pa las/_ji skad du/_sa yi dug gis blun bcas khyi la sogs/_/'dus pa dag gi nad kyang byed par
[\[98b\]]
[\[98b.1\]]bshad/_de bzhin du ni chu spu rnam ldang ba/_/khu chu 'dzag cing lkog ma 'gag par byed/_/mchi ma 'dzag cing skom par byed pa dang /_/khrag 'phrog pas ni mer yang mngon par 'gyur/_/rlung gis mdog med skam zhing lce bskyod dang /_/zin pa'i sa yang nag por byed pa yin/_/
[\[98b.2\]]zhes bshad pa bzhin rtogs par bya ba'i don to/_/dug bdo ba zhes bya ba ni dug langs nas rang dbang med par mi la dug 'dzin pa'o/_/khro bo'i dbang gyur zhes bya ba ni rang bzhin gtum pas 'dzin par bstan pa'o/_/skrag pa zhes bya ba ni mi mthong nas spangs te slar za zhes bya
[\[98b.3\]]ba'i tha tshig go/_/spangs pa zhes bya ba ni rnga la sogs pa'i sgras 'drogs nas mi la za ba'i don to/_/bkres pa'i zas phyir zhes bya ba ni zas 'dod pa kho na'i phyir 'dzin pa'i tha tshig go/_/sha kho na yod pa zhes bya ba ni gtses shing tshang bshig pa'o/_/gshin rjes bstan pa
[\[98b.4\]]zhes bya ba ni glo bur du gang las 'ongs gtol med pas zin nas 'chi bar byed do/_/lus la brdzis na zhes bya ba ni snad de khros nas slar ro mkhris ldon zhing 'dzin pa'o/_/ma bsgrims te/_gsang sngags cho ga bzhin bzlas bsgrubs na ni/_/zhes bya ba yang de nyid las ji skad du/_
[\[98b.5\]]khyab bdag byung ba rnams kyi rang bzhin du/_/gyur pas sa dang chu dang me rlung gi/_/ngo bo nyid de gnyen po'i sa bon gyi/_/sbyor ba yis ni dug kyang dbrog par bya/_/zhes bya ba ni 'dir sbyor bar bstan to/_/lha klu lha min zhes bya ba la sogs pa ni gong du gdon rnams kyis zin pa las gso
[\[98b.6\]]pa'o zhes ni gsungs na/_gdon gyi rigs nges par ma gsungs pa rnams kyi 'dir bstan pa'o/_/sa yi steng na gdon ni sna tshogs pa/_/zhes bya ba ni de dag gi gnas bstan pa'o/_/mi yi sha tshil za zhing khrag kyang 'thungs/_/zhes bya ba ni de dag gi zas bstan to/_/mya ngan
[\[98b.7\]]zhes bya ba la sogs pa ni gdon 'jug pa'i skabs bstan to/_/de dag rnams kyis zin pa'i mi 'phyan zhing /_/zhes bya ba la sogs pa ni gdon gyis zin pa'i rtags bstan to/_/gtor ma 'dod pa'am zhes bya ba la sogs pas ni gdon 'jug pa'i rgyu bstan to/_/de la rtsed mo byed
[\[99a\]]
[\[99a.1\]]'dod pa'am/_/zhes bya ba ni gdon pho mos 'dod chags la brten 'dod pas 'dzin 'dod pa'o/_/bsad pa'i don du zhes bya ba ni de dag gis bza' ba'i phyir bzung nas mi gtong ba'i don to/_/lus la 'bebs shing 'jug ces bya ba ni de dag khong du zhugs
[\[99a.2\]]nas brlams par gyur pa'o/_/gsang ba pa rnams gzhig phyir zhes bya ba ni gdon rnams la ngo lon bya dgos par bstan pa'i don to/_/rigs kyi mchog mthu chen sbyin zhes bya ba ni nyid rdo rje lcags kyu ma zhes bya ba yin no/_/gzhan yang /_nga yi rigs las byung ba'i rig pa
[\[99a.3\]]yi/_/zhes bya ba ni rdo rje rigs kyi pho nya mo bcu la sogs pa'o/_/khro bo bdud rtsi thab sbyor la sogs pas/_/zhes bya ba ni rdo rje rigs kyi khro bo thams cad do/_/gso zhes bya ba ni gsang sngags de rnams kyis gdon dang bral nus pa'i phyir sbyar bar bstan to/_/gdon rnams
[\[99a.4\]]'jigs par zhes bya ba ni gsang sngags de rnams kyi gzi brjid zla dpe med par che ba'i phyir ro/_/de ltar ni mi min zhes bya ba la sogs pas ni 'jig rten pa'i gsang sngags la goms pa'i mthu lta bu med pas ni gdon rnams mi skrag par gsungs so/_/grong khyer sum
[\[99a.5\]]brtsegs zhes bya ba ni/_lha ma yin gnas pa'i grong rdal lo/_/sum brtsegs zhes bya ba la/_lha ma yin gyi gnas dang po ni/_grong khyer 'od can zhes bya ba ste/_lha ma yin mnyes shing brtse ba'i gnas so/_/de'i bdag po ni sgra gcan zhes bya'o/_/lha ma yin gyi gnas
[\[99a.6\]]gnyis pa ni/_grong khyer skar phreng zhes bya ste/_lha ma yin mgul phreng rnams gnas so/_/de'i dbang po bstan pa zhes bya'o/_/lha ma yin gyi gnas gsum pa ni/_grong khyer zab pa zhes bya ste/_lha ma yin kun du 'gro rnams gnas pa'o/_/de'i dbang po ni/_me tog phreng
[\[99a.7\]]zhes bya ba'o/_/yang lha ma yin gyi rgyal po thags bzangs ris dang /_sgra gcan gyi pho brang rim par brtsegs pa'i zer te snga ma bde'o/_/de dag 'joms byed ces bya ba ni/_lha chen pos lha ma yin gyi gnas de rnams su lcags kyi mda' 'bar ba gcig 'phangs pas
[\[99b\]]
[\[99b.1\]]bsregs te thal bar bya ba'i phyir ro/_/lha ma yin gyi gnas bzhi pa ni lha ma yin dpung bzangs rnams dang /_de'i dbang po thags bzangs ris gnas pa'i grong khyer mdzes pa zhes bya ba de ci'i phyir mi gzhom zhe na/_grong khyer de ni sa 'og gi steng na gnas pa yin la/_
[\[99b.2\]]de la 'og tu gyur pa'i gnas gzhan med pas/_phan tshun 'khrug pa dang bral bas/_dgra zla'i 'jigs pa dang bral ba/_nam mkha' gnyis pa lta bu yin te/_ji ltar nam mkha' gza' dang /_rgyu skar dang /_skar ma'i tshogs dag gis mdzes par byas par de ltar grong
[\[99b.3\]]khyer de yang /_rin po che sna tshogs kyis brgyan cing /_mdzes pa yin pas/_de ni lha rnams kyi mthus kyang choms par mi 'gyur ba'i phyir smos so/_/gzi can nyi ma zhes bya ba ni lha'i bu nyi ma'o/_/mes po zhes bya ba ni tshangs pa ste/_de las sems can thams cad
[\[99b.4\]]'byung bar 'dod pa'i phyir ro/_/chu bdag ces bya ba ni klu'i rgyal po rnams so/_/nor bdag ces bya ba ni ku be+e ra'o/_/gnod sbyin rgyal po zhes bya ba ni rnam thos kyi bu'o/_/lhag ma zhes bya ba ni gong ma dag la ltos nas de'i phyir ram gzhan yang zhes bya ba'i don to/_/sa
[\[99b.5\]]srungs kyi bu zhes bya ba ni glang po che ste/_de la zhon pa zhes bya ba ni brgya byin no/_/lha ma yin gyi grong khyer 'jig byed ces bya ba yang de nyid do/_/'byung po'i rig sngags 'dir ni kun mthong dang /_/zhes bya ba la sogs pas ni 'jig rten pa'i gsang sngags de rnams de
[\[99b.6\]]ltar smad pa yin gyis kyang gdon gyi las kyi rgyus la mkhas par bya ba'i phyir bslab dgos par bstan to/_/rig gsum 'phel dang zhes bya ba ni sangs rgyas te de la lhag pa'i tshul khrims dang lhag pa'i sems dang lhag pa'i shes rab kyi rig pa dpag tu med pa'i don to/_/
[\[99b.7\]]srid gsum mthar phyin dang zhes bya ba ni khams gsum las rnam par grol ba'i phyir ro/_/nyes pa gsum spangs zhes bya ba ni 'dod chags dang zhe sdang dang gti mug gi nyes pa gtan du bsal ba'i tha tshig go/_/lam gsum thugs su chud dang zhes bya ba ni theg pa gsum gyi
[\[100a\]]
[\[100a.1\]]tshul mkhyen pa'i phyir ro/_/des pa de'i sras zhes bya ba ni nyan thos dang byang chub sems dpa' rnams so/_/de'i lam rjes su 'gro ba'i lha dang lha min zhes bya ba ni 'jig rten pa'i lha sangs rgyas la phyogs pas so so nas rig sngags phul ba rnams te/_
[\[100a.2\]]bdag nyid chen po zhes bya ba ni mthong ba'i chos la mngon par mtho ba'i dpal thob pa'i don to/_/mun pa sel ba zhes bya ba ni yang dag pa'i shes rab kyis ma rig pa'i mun pa bsal bas nges par legs par 'gyur ro/_/byin gyis brlabs pa zhes bya ba ni bshad ma thag pa'i
[\[100a.3\]]'jig rten pas so so nas byin gyis brlabs pas so/_/'jig rten lha tshogs rnams kyis bsngags pa yi/_/gsang sngags mthu yis zhes bya ba ni de bzhin gshegs pa 'jig rten du ma byung ba'i tshe so so nas bshad pa rnams te/_de la bskyod du med ces bya ba ni snga ma'i mthu
[\[100a.4\]]la des 'gran du mi bzod ces bya ba'i don to/_/gzhan ni go bar sla bas ma phye'o/_/khyod kyi spyod pa sna tshogs zhes bya ba ni gang la gang gis 'dul ba de la de'i gzugs dang tshul du bstan pas gdul bya'i 'gro ba rnams 'dzud pa'i don to/_/kha cig gis ni rdo rje 'bar ba
[\[100a.5\]]mthong /_/zhes bya ba ni dbang po 'dul ba rnams la ni brgya byin gyi gzugs dang rdo rje thogs pa dang /_lha rnams dang mthun pa'i tshul du bstan to zhes bya ba'i tha tshig go/_/gzhan gyi dbyug to gzhan gyi 'khor lo can/_/zhes bya ba de bzhin du ku be+e ra'i gzugs su yang ston
[\[100a.6\]]pa'i don to/_/'khor lo can zhes bya ba ni khyab 'jug go/_/mdung rtse gsum thogs pa zhes bya ba ni dbang ldan no/_/zhags pa can zhes bya ba ni chu lha'o/_/ral gri thogs pa zhes bya ba ni bden bral lo/_/gzhu thogs pa ni nyi ma'o/_/be con can zhes bya ba ni gshin rje'o/_/de
[\[100a.7\]]bzhin du rlung lha dang me lha la sogs te 'dir ma smos pa'i lha la sogs pa thams cad kyi gzugs su yang ston to/_/'jigs pa'i gzugs can zhes bya ba ni 'phags pa rdo rje ri rab kyi rtse mo khang pa brtsegs pa'i gzungs las ji skad du/_'jigs pa bas kyang 'jigs par
[\[100b\]]
[\[100b.1\]]byed pa 'chi bdag kyang skrag par byed pa khams gsum pa thams cad kyis bsdus pa lta bu'i lus dang ldan pa'i khro bor gyur nas zhes gsungs pa lta bur yang ston pa'i don to/_/mtshon cha kun thogs zhes bya ba yang de nyid las/_lag pa stong phrag du ma la/_/rdo rje dang
[\[100b.2\]]zhags pa dang gtun shing dang zhes rgya cher gsungs pa lta bur ston pa'i phyir ro/_/zhi ba nyid du mthong zhes bya ba ni des 'dul ba rnams la de ltar snang ba'i tha tshig go/_/dmigs med sku mnga' zhes bya ba ni chos kyi sku dang ldan pa'i don to/_/gzhan ni go bar zad do/_/dbul
[\[100b.3\]]ba'i mun pa zhes bya ba ni shes rab dang dpal dang gzugs dang nor rnams gang la yang mi snang ba'o/_/gsal nas nyi ma bzhin du 'bar bar 'gyur/_/zhes bya ba ni shes rab dang dpal dang gzugs dang nor rnams legs par rdzogs par gyur nas 'jig rten na mngon par mtho
[\[100b.4\]]bar snang ba'i don to/_/yan lag mi nyams zhes bya ba ni dngos grub thob nas kyang bzlas brjod kyi yan lag mi nyams pas zlos pa'i don to/_/sems kyang mi nyams shing zhes bya ba ni de'i dus su 'dod pa'i yon tan la spyod kyang phyin ci log gi dbang du mi 'gyur ba'i tha tshig go/_/
[\[100b.5\]]nad dang sdug bsngal lus nyams mi 'gyur ba/_/khyod la dad pa'i mis ni thob par 'gyur/_/zhes bya ba ni gnod pa sna tshogs sel ba'i sman pa'i rgyal po yin par brjod pa'o/_/gzhan ni go sla bas ma phye'o/_/le'u bcu gcig pa'i don bshad zin to/_/'phags pa
[\[100b.6\]]dpung bzangs kyis zhus pa'i rgyud kyi tshig gi don bshad pa'i brjed byang rdzogs so//_//[{D2673}]@##/_/rgya gar skad du/_Ar+ya su bA hu pa ri pr-its+tsha nA ma tan+t+ra piN+DAr+tha pi ti/_bod skad du/_'phags pa dpung bzangs kyis zhus pa'i rgyud kyi bsdus pa'i don dgrol ba'i brjed
[\[100b.7\]]byang /_bcom ldan 'das rdo rje 'dzin pa la phyag 'tshal lo/_/bcom ldan gsang sngags rig sngags dbang phyug gi/_/ye shes nyi ma'i 'od zer 'bar ba des/_/rig sngags rgya mtsho'i gsang sngags tshogs rnams kyi/_/dngos grub pad+ma nges par phye ba dang /_dpung bzangs thugs
[\[101a\]]
[\[101a.1\]]rje'i zla ba shar ba des/_/dngos grub tshol la rmongs pa'i gti mug gi/_/mun gyis bsgribs pa'i skye bo rnams gzigs nas/_/yab la zhus pa de la phyag 'tshal lo/_/mdo sde 'chad par 'dod pa rnams/_/dga' bar byed pa'i bsdus pa'i don/_/'di ni
[\[101a.2\]]slob dpon bdag nyid che/_/sangs rgyas gsang bas yang dag mdzad/_/de yi sdom yang rnam gsum ste/_/rgyud kyi lus su gzhag pa dang /_/kun la med du mi rung dang /_/don rnams phye bas mdo 'di bsdus/_/de la dang po rgyud kyi lus rnam par gzhag pa'i dbang du mdzad nas
[\[101a.3\]]mdo sde 'di las ni sangs rgyas dang /_/byang chub sems dpa' dang /_'jig rten pa'i lha'i bye brag rnams kyi rig sngags dang /_gsang sngags bshad pa gang yin pa de dag_/rigs gsum po de bzhin gshegs pa dang /_pad+ma dang rdo rje dang /_de bzhin du gzhan yang nor
[\[101a.4\]]can dang /_rgyas pa dang /_'jig rten pa'i rigs kyang gsum du yang dag par bsdus pa ston to zhes gsungs so/_/de la mdo sde 'di zhes bya ba ni zhal nas gsungs pa rmad du byung ba'i sde las/_bya ba'i rgyud 'phags pa dpung bzangs kyis zhus pa zhes grags so/_/
[\[101a.5\]]sangs rgyas zhes bya ba ni ma rig pa'i gnyid sangs shing pad+ma rgyas pa bzhin du bye zhing rgyas pa'i don to/_/byang chub sems dpa' zhes bya ba ni/_byang chub dang sems can la dmigs pa'am/_byang chub kyi phyir gsan thub pa'i don to/_/'jig rten pa zhes bya ba ni/_khams
[\[101a.6\]]gsum pa'i 'dod chags dang ma bral ba'i gsang sngags kyi lha rnams so/_/lha'i bye brag rnams zhes bya ba ni/_sangs rgyas dang byang chub sems dpa' dang /_'jig rten pa spyi dang /_so so'i rnam grangs gzhag pa'o/_/rig sngags zhes bya ba ni nyon mongs pa rnams 'joms pa
[\[101a.7\]]dang /_don phun sum tshogs pa thob pa'am/_/'dis ji ltar gyur pa'i dngos po rig pas na rig sngags te/_de yang bud med kyi gzugs dang /_dbyibs kyi lha dang /_de ston pa'i sgra dang /_phyag rgya la sogs pa'o/_/gsang sngags zhes bya ba ni/_shes pa dang dpung gnyen
[\[101b\]]
[\[101b.1\]]du ldan pa'am/_gsangs te brjod pa'i phyir gsang sngags te/_gzugs la sogs pa ni snga ma las zlog pa'i skyes pa'i zhes bya bar sbyar ro/_/bshad pa gang yin pa de dag ces bya ba ni/_so so'i rgyud dang /_cho ga zhib mo tha dad pa'o/_/rigs gsum po zhes bya ba ni bya ba'i
[\[101b.2\]]rgyud la gzhan dag las grags pa ste/_de bzhin gshegs pa'i rigs zhes bya ba ni/_chos thams cad kyi rang bzhin ji lta ba bzhin du mkhyen cing /_sngon gyi sangs rgyas rnams ji ltar gshegs pa bzhin du byon pa'i don to/_/des byin gyis brlabs pa'i gsang sngags
[\[101b.3\]]kyi lha gtsug tor la sogs pa dang bcas pa'o/_/pad+ma'i rigs zhes bya ba ni/_nyon mongs pas ma gos pa'i thugs rje'i spyan gyis nyin mtshan dus drug tu sems can rnams la gzigs pa 'phags pa spyan ras gzigs dbang phyug ste/_des 'gro ba bsgral bar byin gyis
[\[101b.4\]]brlabs pa'i rig sngags sgrol ma la sogs pa'i 'khor dang bcas pa'o/_/rdo rje'i rigs zhes bya ba ni/_bstan pa bsrung ba dang /_sdang ba rnams gzhom pa'i don du byang chub sems dpa' kun du bzang po la pha rol tu phyin pa drug gis bskyed pa'i ye shes de rdo rjer byin gyis
[\[101b.5\]]brlabs nas/_de bzhin gshegs pa rnams kyis phyag na rdo rjer dbang bskur te/_de'i byin gyi rlabs bstan pa'i gsang sngags kyi lha khro bo la sogs pa'i tshogs dang bcas pa'o/_/kha cig na re rab tu grub par byed pa'i rgyud chen po las/_/ro stod las ni byung ba'i mchog/_
[\[101b.6\]]lte ba man chad tha ma yin/_/bar gyi lus las byung ba 'bring /_/gsang sngags rnams kyi dngos grub bstan/_/zhes gsungs pa dang /_rnam par snang mdzad mngon par rdzogs pa byang chub pa'i rgyud chen po las kyang /_rdo rje 'dzin pa'i lus 'dra ba dang /_byang chub sems dpa'
[\[101b.7\]]kun du bzang po dang /_phyag na pad+ma'i lus 'dra ba dag_/phyogs bcu na gsang sngags kyi tshul gyi tshig rnam par dag pa'i tshig gis chos ston pa dag kyang mthong ngo zhes kyang gsungs pas/_bshad pa de 'gal lo zhe na/_gzhan dag na re gtsug tor gyi rgyud las gtsug tor 'khor
[\[102a\]]
[\[102a.1\]]lo sgyur ba'i rang bzhin bshad pa las/_bcom ldan 'das 'di ni/_sangs rgyas thams cad dang /_gsang sngags kyi tshul du gnas nas/_thugs rje chen po'i lus can thams cad la ston par bzhugs shing /_gsang sngags rnams kyi bdag po mdzad
[\[102a.2\]]do zhes gsungs so/_/gzhan yang /_ji ltar nyi ma'i dkyil 'khor gyi/_/'od zer dpag tu med 'dres shing /_/rtag tu bya ba gcig la 'jug_/'jig rten la yang snang bar byed/_/de bzhin zag med dbyings na yang /_/sangs rgyas dpag tu med 'dres shing /_/mdzad pa
[\[102a.3\]]gcig ni mdzad pa la/_/ye shes snang ba mdzad par 'dod/_/ces gsungs te/_gang ltar yang mi 'gal lo/_/ji skad du/_zag med dbyings na sangs rgyas rnams/_/mkha' ltar lus ni med phyir dang /_/sngon gyi rjes lugs 'brang ba'i phyir/_/gcig min mang po nyid
[\[102a.4\]]ma yin/_/zhes bshad pa'i phyir ro/_/de bzhin du zhes bya ba ni/_snga ma gsum dang 'dra bar rig sngags kyi lha'i rnam grangs su gzhag pa'i don to/_/gzhan yang zhes bya ba ni rgyud gzhan la ma grags pa 'dir glengs pa'i tha tshig go/_/nor can gyi rigs zhes bya ba ni/_dpal
[\[102a.5\]]nor bu bzang po la sogs pas nor gyi rgyun zad mi shes par byin gyis brlabs nas/_sems can gyi dbul ba'i gnod pa sel zhes bya ba'i don to/_/rgyas pa'i rigs zhes bya ba ni/_nor bu lnga brgya dang 'grogs shing /_cho lo lngas rtse bar ston pas lngas rtsen te/_des bu tsha
[\[102a.6\]]'phan pa dang /_longs spyod 'phel ba rgyas pa'i las grub par byed ces bya ba'i tha tshig go/_/'jig rten pa'i rigs zhes bya ba ni/_lnga po de rnams la ma gtogs pa'i lha dang /_lha ma yin la sogs pas so so'i gsang sngags cho ga dang bcas te phul ba'o/_/gsum du yang
[\[102a.7\]]dag par bsdus pa ston to zhes bya ba ni/_nor can ni pad+ma'i rigs kyis bsdus so/_/rgyas pa ni rdo rje'i rigs kyis bsdus so/_/'jig rten pa'i rigs kyang de dag gi bgab tu phal cher 'dus par rig par bya'o/_/de dag gis ma bsdus pa rnams ni de bzhin gshegs pa'i byin
[\[102b\]]
[\[102b.1\]]gyi rlabs las byung ba yang ma yin la/_byang chub sems dpa' sa la gnas pa ltar bde bar gshegs pa nyid kyi rigs su skyes pa yang ma yin pas/_de bzhin gshegs pa'i rigs la brten pa zhes gdags te/_don de rgyud 'di nyid las kyang /_gzhan yang 'di na kha
[\[102b.2\]]cig gnas med par/_/bde bar gshegs la brten cing yongs 'khyam pa/_zhes gsungs so/_/de ltar de rnams sangs rgyas kyis btul te dam tshig la gnas shing rigs gsum po'i nang du 'dus par snang gis kyang /_de bzhin gshegs pa 'jig rten du ma byung ba'i tshe
[\[102b.3\]]so so nas bshad pa'i rgyud rnams ni 'dir mi bsdu bar rig par bya ste/_rgyud 'di nyid las ji skad du/_de nas gzhan yang 'jig rten par bsdus nas/_/zhar la bshad pa 'di dag khyod kyis nyon/_/zhes bya ba la sogs pa gsungs so/_/rgyud 'di thams cad la med du mi rung ba
[\[102b.4\]]nyid du bstan pa'i dbang du mdzad nas/_de dag gi rigs dang /_rig sngags dang /_gsang sngags dang /_las kyi dbye ba dang /_mnyes par bya ba'i thabs kha cig tu ni rgyas par spros la/_de las gzhan du ni cung zad tsam du bstan pa dang /_gzhan dag tu ni ma gsungs so
[\[102b.5\]]snyam du dgongs nas/_bcom ldan 'das rdo rje 'chang gis/_rig sngags thams cad kyis mnyes par byas pa'i thabs su gyur pa/_'jug pa dang /_sbyor ba dang /_sgrub pa dang /_grub pa'i spyod pa bstan pa rnams dpung bzangs kyis zhus pa'i gsang sngags kyi mdo sde'i
[\[102b.6\]]le'u bcu gcig po 'dir gtan la dbab par bstan to zhes gsungs so/_/de dag gi rigs dang /_rig sngags zhes bya ba la sogs pa ni bshad ma thag pa'o/_/las kyi dbye ba zhes bya ba ni bzlas brjod dang sbyin sreg gi khyad par gyis/_zhi ba dang /_rgyas pa dang /_dbang
[\[102b.7\]]dang /_drag shul spyod par gsungs so/_/mnyes par bya ba'i thabs zhes bya ba ni/_dam tshig 'dzin pa dang /_dbang bskur ba dang /_mchod pa la sogs pa'i nges pa'i mtshan nyid dang /_bzlas brjod dang /_sbyin sreg byed pa'o/_/kha cig tu ni rgyas par spros la zhes bya ba
[\[103a\]]
[\[103a.1\]]ni rgyud la la dag las 'phros che bar gsungs pa/_dbang po rtul po rnams kyis mi 'dus zhes bya ba'i tha tshig go/_/de las gzhan dag ni cung zad tsam du bstan pa dang zhes bya ba ni/_kha cig tu zur tsam gyis bstan pa thos pa nyung ngus mi go ba'o/_/gzhan
[\[103a.2\]]dag tu ni ma gsungs so zhes bya ba ni rgyud kha cig tu gsang sngags dang /_de'i phan yon tsam ni gsungs la/_de dag gi rigs la sogs pa'i dbye ba dang mnyes par bya ba'i thabs ni ma gsungs so zhes bya ba'i tha tshig go/_/dgongs nas zhes bya ba ni/_don ma 'dus pa dang /_
[\[103a.3\]]ma go ba dang /_cho ga med pa'i rnams bsgrub tu mi rung ba las dgongs pa'i don to/_/bcom ldan 'das zhes bya ba ni bdud bcom zhing gzugs la sogs pa'i legs pa drug dang ldan pa'i don to/_/rigs thams cad kyis mnyes par bya ba'i thabs su gyur pa zhes bya ba ni/_
[\[103a.4\]]'jig rten las 'das pa dang /_'jig rten pa thams cad la yang 'di sbyar dgos par bstan to/_/'jug pa zhes bya ba ni/_rig sngags 'chang sgrub pa dang /_mi sgrub pa gnyi ga'i thun mong dang /_thun mong ma yin par 'jug pa'o/_/sbyor ba zhes bya ba ni/_lha rnam pa drug
[\[103a.5\]]po gzugs dang /_phyag rgya dang /_yi ge dang /_sgra dang /_kun rdzob kyi ting nge 'dzin rnam pa dang bcas pa dang /_don dam pa'i ting nge 'dzin gnyis su med pa la sbyar ba'o/_/sgrub pa zhes bya ba ni lus sam/_rdzas sam/_longs spyod dag sgrub pa'o/_/grub pa zhes bya ba ni
[\[103a.6\]]'bar ba la sogs pa'i bye brag gis dngos grub gang yang rung ba zhig tu gyur nas/_ji ltar spyad pa bstan pa'o/_/dpung bzangs zhes bya ba ni phyag na rdo rje'i sras te yab kyi dpung pa bzang po las 'khrungs pa/_'dir zhus pa'i gang zag gi dbang du mdzad de/_rgyud kyi ming yang
[\[103a.7\]]de dang mthun par btags par rig par bya'o/_/le'u bcu gcig po zhes bya ba ni le'u rim par bkod pa'i grangs so/_/gtan la phab par bstan to zhes bya ba ni mdor bsdus pa dang /_go sla bar byas te nges par bstan pa'i don to/_/don rnam par dbye ba'i dbang du mdzad
[\[103b\]]
[\[103b.1\]]nas/_de la le'u rim par dang po ni don bdun gyis bshad par bstan la/_tshig dang po'i don ni 'di lta ste/_mdo sde dang /_de 'chad pa dang /_zhu ba dang /_'brel pa dang /_brjod par bya ba dang /_dgos pa dang /_dgos pa'i yang dgos pa rnams kyis bstan te zhes gsungs
[\[103b.2\]]so/_/de la le'u dang po zhes bya ba ni thog mar gsungs pa'i le'u'o/_/don bdun gyis bshad par bstan la zhes bya ba ni don gyi rnam grangs bdun no/_/tshig dang po'i don zhes bya ba ni bdun pa'i dang po'o/_/de la mdo sde zhes bya ba ni dpung bzangs kyis zhus pa zhes grags pa'o/_/
[\[103b.3\]]de 'chad pa ni bcom ldan 'das rdo rje 'dzin to/_/zhu ba ni 'phags pa dpung bzangs te/_de gnyis kyang skye ba gcig gis thogs pa'i phyir/_byang chub sems dpa'i mngon par shes pa dang /_gzungs dang /_so so yang dag par rig pa dang /_ting nge 'dzin dang /_dbang dang /_
[\[103b.4\]]bzod pa dang /_rnam par thar pa thams cad kyi dam pa'i pha rol tu son pa/_byang chub sems dpa'i sa thams cad la sgrib pa ma lus par spangs pas bshad cing gzung ba'i sgo nas gang dag gang zag gi rjes su 'brang ba rnams rgyud la gus pa skye'o/_/'brel pa zhes bya
[\[103b.5\]]ba ni 'phags pa rdo rje 'dzin pa la sogs pa rig sngags thams cad du grub pas/_rgyud 'di las bshad pa'am/_yang na rgyud 'di las goms shing /_'di man ngag bzhin du spyad pas/_rig sngags 'chang rnams dngos grub thob pa'i phyir ro/_/brjod par bya ba zhes
[\[103b.6\]]bya ba ni/_rig sngags thams cad mnyes pa'i thabs su gyur pa/_'jug pa la sogs pa'i spyod pa rgyud 'dis ston pa'i don to/_/dgos pa zhes bya ba ni cho ga'i gnas rnams gtan la phab par shes pa dang /_yid la byed pa'i phan yon thob par 'gyur ba'o/_/de la cho ga'i
[\[103b.7\]]gnas rnams gtan la phab par shes pas ni/_'jug pa la sogs pa'i dus na las su bya ba thams cad rtogs par khong du chud pas bde blag tu sgrub pa la 'jug nus la/_yid la byed pa'i phan yon thob pas ni zhi gnas kyi rjes su mthun pa dang lhag mthong 'phel ba'i rjes
[\[104a\]]
[\[104a.1\]]su mthun par 'gyur ba'i phyir ro/_/de yang rig sngags 'chang gi sde snod las/_gnas pa gsum dang /_rnam par thar pa'i sgo gsum la gzhol bar bya'o/_/de la gnas pa gsum ni 'phags pa dang /_lha'i dang /_tshangs pa'i gnas pa'o/_/de la 'phags
[\[104a.2\]]pa'i gnas pa ni 'phags pa'i bden pa bzhi'o/_/lha'i bsam gtan bzhi'o/_/tshangs pa ni tshad med pa bzhi'o/_/stong pa nyid dang /_mtshan ma med pa dang /_smon pa med pa'i mtshan nyid ni rnam par thar pa'i sgo gsum yin no zhes 'byung ba dang mthun par 'di yang gsungs
[\[104a.3\]]so/_/de dag 'og nas thod rgal du 'byung ba rnams 'dir sbyar bar bya ste/_de la 'phags pa'i gnas pa bden pa bzhi po 'di ci'i phyir bshad ce na/_mya ngan las 'das pa dang /_'khor ba gnyis kyi yon tan dang nyes pa ma rtogs pa'i phyir/_byis pa rnams srid pa dang /_longs
[\[104a.4\]]spyod la mngon par dga' zhing mya ngan las 'das pa la skrag go/_/de'i phyir 'khor ba la skyo bar bya ba'i don dang /_mya ngan las 'das pa mngon sum du bya ba'i don du bden pa bzhi la 'jug par bya ba'i phyir dran pa nye bar gzhag pa bsgom par bstan to/_/de la lus dran pa nye bar
[\[104a.5\]]gzhag pa'i dbang du mdzad nas/_'dod chags shas che mi gtsang sha tshil dang /_/pags pa keng rus blta bas rnam par bzlog/_/ces bya ba dang /_lus 'di mi gtsang pags pa sha khrag rkang //glad rgyas rgyu ma mcher mchin mkhal ma zhag_/mkhris pa bad kan khu
[\[104a.6\]]chu phyi sa dang /_/gcin snabs ba spu skra dang rus pa dang /_/mig dang rna ba sna dang kha dang ni/_/bshang sgo'i mtshan dang bu ga dgu po yi/_/rma nas dri ma sna tshogs mi gtsang ba/_/'dzag pa'i rgyu ni rtag tu 'byung ba yin/_/de ltar yan lag thams cad 'dus pa dang /_/sa chu me rlung
[\[104a.7\]]nam mkha' rnams dang ldan/_/ji bzhin las kyi rjes 'brang mi yi lus/_/thams cad ldan pa'i lus la gnas pa yin/_/'dod chags kyis ni gdungs par gyur na yang /_/lus kyi yan lag 'di dag thams cad la/_/dran pa rtse gcig mngon du byas nas ni/_/ye shes mig
[\[104b\]]
[\[104b.1\]]gis so so rnam par brtag_/de ltar gang gis nges par brtags pa na/_/lus dang srog la rjes su chags pa yi/_/'dod chags rtsa nas yong ye zhi 'gyur te/_/nyi mas mun nag gtan nas bsal ba bzhin/_/zhes gsungs te/_'dis ni gnas ngan len rab tu ston te/_
[\[104b.2\]]de la yongs su brtags pas/_sdug bsngal gyi bden pa la 'jug go zhes bstan to/_/tshor ba dran pa nye bar gzhag pa'i dbang du mdzad nas/_tshol dang mdza' bshes dang ni rnam par bral/_/mi sdug pa dang phrad cing 'dod pas gdungs/_/ngan pa skye rga 'chi ba'i sdug
[\[104b.3\]]bsngal can/_/yul rnams kun du song na'ang med pa min/_/sha sbrang tsha grang bkres dang ngal la sogs/_/gang du song na'ang sdug bsngal nyid yin pas/_/yul la mngon dga'i sems ni byung ba na/_/rnam rtog de dag rnams kyis bzlog par bya/_/zhes gsungs te/_
[\[104b.4\]]'dis ni sred pa'i rgyu ni tshor ba ste/_de la yongs su brtags pas kun 'byung ba'i bden pa la 'jug go zhes bstan to/_/sems dran pa nye bar gzhag pa'i dbang du mdzad nas/_sems ni glog dang spre'u dang rlung dang mtshungs/_rgya mtsho chen po yi ni rlabs dang 'dra/_/sgyu can 'dod
[\[104b.5\]]dgur 'dod yon mngon dga' ba/_g.yo zhing 'phyan pa nges par gdul bar bya/_zhes bya ba dang /_de'i phyir bcom ldan rgyal ba'i dbang po yis/_/chos 'di kun gyi rtsa ba sems zhes gsungs/_/sems ni dang bar lha mi bde ba dang /_/mtho ris dang ni byang grol thob par
[\[104b.6\]]'gyur/_sems kyi skyon gyis dud 'gror skye ba dang /_/sems dmyal gnas shing mi sdug dbul por 'gyur/_/sems ni rab tu dang bar gyur pa'i mis/_/sa chu me rlung skye rga 'chi sogs dang /_/bar dang tha mar gnod pa kun bral ba/_/rnam grol bde zhing zhi ba thob par 'gyur/_/
[\[104b.7\]]gsang sngags dngos grub kun dang thun mong ba/_bde ba chung zhing sdug bsngal brgya dang 'brel/_nyon mongs dug bcas rnam par 'jig 'gyur ba/_/dang po'i sems kyis thob par gyur pa yin/_/zhes gsungs te/_'dis ni rtag tu mngon par zhen pa'i gzhi ni sems te/_
[\[105a\]]
[\[105a.1\]]de la yongs su brtags pas 'gog pa'i bden pa la 'jug ste/_bdag chad par dogs pa'i 'jigs pa med pa'i phyir ro zhes bstan to/_/chos dran pa nye bar gzhag pa'i dbang du mdzad nas/_'dod rgyal las kyang ma byung dus las min/_/rang bzhin
[\[105a.2\]]dbang phyug las kyang ma yin te/_/rgyu med can min skyes bus ma byas kyang /_/las dang nyon mongs pa las sems can byung /_/gzugs ni 'byung ba chen po bzhi dang ldan/_/de ni bdag min gzugs kyang bdag ma yin/_/gzugs la bdag med bdag la gzugs med de/_/
[\[105a.3\]]gzugs ni stong pa'o phung bzhi'ang rig par gyis/_/gzugs ni dbu ba rdos pa dag dang 'dra ba ste/_tshor ba chu'i chu bur bzhin du rtag pa med/_/de ltar mthong ba lta ba bzang po yin/_/gang zhig gzhan gyur de ni lta ngan gsungs/_/zhes gsungs te/_/'dis ni chos la yongs su
[\[105a.4\]]brtags pas kun nas nyon mongs pa dang /_rnam par byang ba'i chos la rmongs pa med pa'i phyir/_lam gyi bden pa la 'jug go zhes bstan to/_/'dir tshigs su bcad pa/_gnas ngan len phyir srid rgyu'i phyir/_/gzhi yi phyir dang ma rmongs phyir/_/bden pa bzhi la 'jug bya bas/_/
[\[105a.5\]]dran pa nye bar gzhag pa bsgom/_/dran pa nye bar gzhag pa bsgoms pa de nyid la mi mthun pa'i phyogs dang /_gnyen po gnyis skyed pa dang /_ma skyes pa tha dad pas brtson 'grus rnam pa bzhi 'byung ba ni/_yang dag par spang ba ste/_mi mthun pa'i phyogs bsal ba la skyes pa
[\[105a.6\]]rnams kyi rgyud bcad pa'i dbang du mdzad nas/_tshig rtsub phra ma kyal pa smra ba dang /_/gzhan gyi bud med bgrod dang brdzun smra dang /_/rku dang gzhan gyi srog gcod gnod byed dang /_/chang dad byed pa rtag tu spang bar bya/_/rmongs pa gang gis lus dang ngag dang ni/_de bzhin yid kyi bsod
[\[105a.7\]]nams bsags byas kyang /_/thams cad log par lta bas bcom pas na/_de yi rnam smin mi 'dod 'bras bur 'gyur/_/dper na sa dang chu dang dus ldan yang /_/sa bon tshig pa myu gu mi skye ltar/_/de bzhin mi shes log ltas bcom pa yi/_/sems las dge ba'i chos
[\[105b\]]
[\[105b.1\]]rnams mi skye'o/_/rtag tu sems ni dge ba bcu dag gi/_/chos kyi lam la gnas par byas na legs/_/zhes bya ba dang /_ser sna dregs dang rgyags pa rnam spangs te/_/zhes gsungs te/_'di ni sdig pa mi dge ba'i chos skyes pa rnams spang ba'i phyir 'dun pa skyed do/_/'bad
[\[105b.2\]]do/_/brtson 'grus rtsom mo/_/sems rab tu 'dzin to/_/yang dag par rab tu 'jog go zhes bstan to/_/mi mthun pa'i phyogs bsal ba lam skyes pa rnams mi bskyed pa'i dbang du mdzad nas/_gang zhig dgra bcom pha ma gsod pa dang /_/thub pa'i dge 'dun dbyen ni byed
[\[105b.3\]]pa dang /_/de bzhin gshegs la sdang ba'i sems kyis su/_/nam zhig mi dag sku mtshal 'byin byed pa/_/shin tu mi bzad pa yi las 'di rnams/_/rgyal bas mtshams med lnga po yin par bshad/_/gti mug gis ni sdig pa ci byas na'ang /_/phung po 'di la grub pa thob
[\[105b.4\]]mi 'gyur/_/mchod rten 'jig cing byang chub sems dpa' gsod/_/nyon mongs zad pa'i ma ni sun 'byin dang /_/slob pa gsod kyi dge 'dun mnga' ba la/_/gang zhig 'dod pas mang nyung rku 'phrog dang /_/mtshams med nye lngar de bzhin gshegs pas gsungs/_/tshul nyams
[\[105b.5\]]mi ni 'ga' zhig 'di byed pa/_/bskal pa'i bar du mnar med sdug bsngal myong /_/gsang sngags dngos grub bsgrims kyang yong mi 'thob/_/gang zhig bde gshegs gsung gi glegs bam dag_/chud gzon pa 'am mes ni sreg pa dang /_/bsam pa ngan pas chur ni 'dor ba dang /_/
[\[105b.6\]]yang na chos kyi sku ni spong ba'am/_/bslab tshig ma lus pas ni brgyan pa yi/_/dge slong dag dang dge slong ma gsod dang /_/dge bsnyen dang ni dge bsnyen ma gsod dang /_/ngan pa'i sems kyis lha khang sreg kyang rung /_/mi yi yul ni sdig pa 'di byas pa/_/dka' ba spyod par ldan
[\[105b.7\]]yang grub mi thob/_/gang zhig dkon mchog gsum la gnod pa yi/_/bsam pas gnod pa cung zad byas kyang rung /_/bdag nyid mnar med yun ring dmyal bar btso/_/de las thar na'ang las kyi dbang gis ni/_/rigs ngan mi dang dud 'gror skye ba 'thob/_/'di dag ngas ni
[\[106a\]]
[\[106a.1\]]khyod la mdor bshad do/_/zhes bya ba dang /_gang zhig mi bzad las byed thub pa gsod/_/rig sngags gcod dang gnon par byed pa 'am/_/bsam pa ngan pas gsang sngags tshogs mi mchod/_/don med bzhin du sen mos rtsa gcod dang /_/rkang pas
[\[106a.2\]]rkang mnyed pa la sogs pa'o/_/sna 'bigs dge 'dun la ni mi gus dang /_/'byung po byin pa'am lha bshos gtor ma'am/_/sa la lhung ba sngags pas bza' mi bya/_/'dod chags zil gyis non pas dud 'gro dang /_/bud med bgrod bya min par bgrod mi bya/_/glang
[\[106a.3\]]chen mi gdul sbrul yang mi gzung zhing /_/rta rgyug pa dang lcag gis gzhu mi bya/_/gang zhig sems can na dang sdug bsngal la/_/byams pa'i bsam pa brtan po med pa dang /_las de rnams dang ldan par gyur pa de'i/_/dngos grub nam yang 'byung bar mi 'gyur ro/_/dper na nam
[\[106a.4\]]mkha' mtha' thug med pa la/_/'dom gyis bcal bas mtha' rtogs mi nus ltar/_/de bzhin dkon mchog gsum la brten nas ni/_/phan gnod byas pa'i dge sdig mtha' mi rtogs/_/rgya dang rnyi gtor rtsa ba'i dug dag gis/_/khyi la sogs pa'i sems can gsod
[\[106a.5\]]pa dang /_/bya rog la sogs gzeb kyis bcing byas na/_/'di dang pha rol du yang grub mi thob/_/bdud dgra'i me tog rnying pa bor ba rnams/_/rkang bas mi brdzi mgo la gdags mi bya/_/bkres pas gdungs kyang de dag rnams la ni/_/phul ba'i lha bshos nam yang bza'
[\[106a.6\]]mi bya/_zhes gsungs te/_'dis ni sdig pa mi dge ba'i chos ma skyes pa rnams mi bskyed pa'i phyir/_'dun pa bskyed do/_/'bad do/_/brtson 'grus rtsom mo/_/sems rab tu 'dzin to/_/yang dag par rab tu 'jog go zhes bstan to/_/gnyen po skyes pa la/_ma skyes
[\[106a.7\]]pa rnams skyed pa'i dbang du mdzad nas/_dge dang mi dge'i shes pa gzung na ni/_/bram ze dmangs rigs dag la khyad par med/_/'on kyang 'gro ba'i blos ni bram ze dang /_/'di ni dmangs rigs yin zhes brtags par zad/_/bden pa'i lam dmigs dge ba'i rjes
[\[106b\]]
[\[106b.1\]]'brangs nas/_/dmangs rigs dag kyang rga shi med par 'gro/_/log pa'i lam zhugs nyes par spyod ldan na/_/bram ze gang yin mi bzad dmyal bar ltung /_/lus can shin tu dri ma ldan pa dag_/'di na gzhan gyis 'dag par mi 'gyur te/_/de ni sdig pa rnam par bsal ba
[\[106b.2\]]dang /_/bsod nams ma lus yongs su bzung bas 'dag_/ces gsungs te/_'dis ni dge ba'i chos rnams ma skyes pa rnams bskyed pa'i phyir/_'dun pa bskyed do/_/'bad do/_/brtson 'grus rtsom mo/_/sems rab tu 'dzin to/_/yang dag par rab tu gzhog
[\[106b.3\]]go zhes bstan to/_/gnyen po bskyed pa la skyes pa rnams kyi rgyud kyi rjes su 'jug pa'i dbang du mdzad nas/_de ltar sdig pa'i chos la rnam grol nas/_/bde bar gshegs pas legs par gsungs pa'i chos/_/dag cing grol ba dang ni ldan gyur pa/_/zlos pas skyo na mdo sde
[\[106b.4\]]bklag par bya/_/gtsang zhing dben pa'i sa yi phyogs su ni/_/'jim pa'am ni bye ma las byas pa'i/_/bde gshegs mchod rten rten 'brel snying po can/_/sdig pa sbyang ba'i phyir ni rtag tu gdab/_/ring bsrel can gyi gzugs sam mchod rten la/_/bstod cing 'phreng ba dri dang
[\[106b.5\]]mar me dbul/_/gdugs dang rgyal mtshan dri dang rol mo dang /_/mchog tu dang pa yis ni mchod par bya/_/zhes bya ba dang /_ji ltar chu klung nyin mtshan rtag tu ni/_/rgyun mi 'chad par 'bab par 'gyur ba ltar/_/de bzhin phyag bcas bzlas dang brtul zhugs kyi/_/bsod
[\[106b.6\]]nams lus can la ni 'phel ba 'gyur/_/zhes bya ba dang /_ji ltar sbyin sreg dang ni bzlas brjod kyis/_/gsang sngags bsgrubs kyang dngos grub ma thob na/_/'jim pa la ni mchod rten 'bum gdab pa 'am/_/yang na chu 'gram bye ma dag la gdab/_/des ni de yi sdig pa
[\[106b.7\]]sreg gzhan la/_/byas pa gang yin de ni zad gyur nas/_/des na gsang sngags mthu yis 'di nyid la/_/mthong ba'i chos la bsod nams 'bras bu thob/_/ces gsungs te/_'dis ni dge ba'i chos skyes pa rnams gnas pa dang /_phyir zhing 'byung ba dang /_/yongs su rdzogs
[\[107a\]]
[\[107a.1\]]par bya ba'i phyir/_/'dun pa bskyed do/_/'bad do/_/brtson 'grus rtsom mo/_/sems rab tu 'dzin to/_/yang dag par rab tu 'jog go zhes bstan to/_/'dir tshigs su bcad pa/_mi mthun phyogs dang gnyen po rnams/_/rnam pa thams cad yongs shes
[\[107a.2\]]nas/_/de dag yang phyir brtson 'grus ni/_/rnam pa bzhi dag rab tu 'byung /_/mi mthun pa'i phyogs bsal ba'i brtson 'grus brtsam pa'i sems gnas pa'i lus las su rung ba nyid rdzu 'phrul gyi rkang pa bzhir 'gyur ba'i phyir/_yang dag par spong ba'i 'og tu/_rdzu 'phrul gyi
[\[107a.3\]]rkang pa rnams bstan to/_/de la 'dun pa'i ting nge 'dzin gyi dbang du mdzad nas/_/de yi bde bar gshegs la dad bskyed nas/_/de bzhin du ni byang chub sems kyang bskyed/_/rdo rje'i rigs zhes brjod pa rgya chen dang /_/nga la yang ni dad cing dga' bar bya/_/zhes gsungs te/_'di
[\[107a.4\]]ni gang gi tshe/_'dun pa'i dbang gis brtson 'grus rtsom pa la gus par 'jug na sems rtse gcig pa nyid la reg go zhes bstan to/_/brtson 'grus kyi ting nge 'dzin gyi dbang du mdzad nas/_grags dang ma grags rnyed dang ma rnyed dang /_/bde dang sdug bsngal de bzhin bstod dang
[\[107a.5\]]smad/_/sems kyis 'jig rten chos rnams rab bcom ste/_/sdig pa'i gnas su gyur pa spang bar bya/_/dper ni rgya mtsho skad cig tsam yang ni/_/mi yi ro dang lhan cig mi gnas ltar/_/de bzhin rnam rtog sems kyis sdig byas pa/_/sngags pa skad cig tsam yang gnas
[\[107a.6\]]mi bya/_zhes gsungs te/_'dis ni gang gi tshe brtson 'grus rtsom pa na rtag par sbyor bas sems rtse gcig pa nyid la reg go/_/zhes bstan to/_/sems kyi ting nge 'dzin gyi dbang du byas nas/_'phags pa gtsug na rin po ches zhu ba'i mdo las/_snying rje chen po rab tu thob
[\[107a.7\]]pas sems yengs par 'gyur zhes 'byung ba dang mthun par gsungs te/_byams dang snying rje'i chus gdab zhe sdang la/_/zhes gsungs so/_/'dis ni sngon gyi ting nge 'dzin gyi sa bon la brten nas/_rang bzhin gyi snying rje chen pos sems 'dzin cing /_sems rtse gcig
[\[107b\]]
[\[107b.1\]]pa nyid la reg go zhes bstan to/_/dpyod pa'i ting nge 'dzin gyi dbang du byas nas/_re zhig cig na dgra yang mdza' bor 'gyur/_/mdza' bo dag kyang dgrar ni 'gyur ba nyid/_/de bzhin kha cig kyang ni bar mar 'gyur/_/bar ma de nyid kyang ni dgra bor 'gyur/_/de ltar
[\[107b.2\]]mdza' bshes 'gyur bar rig bya ste/_/blo gros ldan pas nam yang chags mi bya/_/gnyen la dga' ba'i sems kyi rnam rtog dag_/bzlog nas dge la ci bde gzhag par bya/_/zhes bya ba dang /_le lo 'dod chags mi dger ldan pa'i sems/_/gang dang gang du g.yeng
[\[107b.3\]]zhing rgyu ba dag_/de dang de nas myur du bzlog nas ni/_/gsang sngags yi ge mchod la legs par sbyar/_/zhes gsungs te/_'dis ni gang gi tshe dmigs pa rab tu rnam par 'byed pa na sems rtse gcig pa nyid la reg go zhes bstan to/_/sems las su rung ba de'i dgos
[\[107b.4\]]pa gang zhe na/_le lo dang ni gdams ngag rnams/_/brjed dang bying dang rgod pa dang /_/'du mi byed dang 'du byed de/_/'di dag nyes pa lngar 'dod do/_/zhes bya ba 'di spang bar dgongs pa'o/_/de'i rgyu gang zhe na/_spong ba'i 'du byed brgyad de/_gnas dang de la gnas pa dang /_/
[\[107b.5\]]rgyu dang 'bras bu nyid du'o/_/dmigs pa brjed par gyur pa dang /_/bying dang rgod pa rtogs pa dang /_/de yang mngon par 'du byed dang /_/zhi tshe rnal du 'jug pa'o/_/zhes bshad do/_/'dir tshigs su bcad pa/_der gnas las su rung ba nyid/_/don rnams thams cad 'byor
[\[107b.6\]]'gyur/_/nyes pa lnga spong 'du byed brgyad/_/brten pa'i rgyu las byung ba'o/_/rdzu 'phrul gyi rkang pa rnams kyis sems las su rung nas/_de'i 'og tu thar pa'i cha dang mthun pa'i dge ba'i rtsa ba bskyed pa la dbang byed pas/_rdzu 'phrul gyi rkang pa'i 'og tu/_dbang po lnga rnam par
[\[107b.7\]]gzhag go/_/dad pa'i dbang po'i dbang du mdzad nas/_dkon mchog gsum la dad pas brten par bya/_/zhes gsungs te/_'dis ni gang yod pa nyid dang /_yon tan can dang bus pa rnams la go rims bzhin du/_mngon par yid ches pa dang /_dad pa dang /_'dod pa
[\[108a\]]
[\[108a.1\]]rnams ni/_dad pa'i mtshan nyid du bstan to/_/brtson 'grus kyi dbang du mdzad nas/_/sos ka'i nags me mched pa'i me lce yis/_/ma bsgrims bzhin du tshang tshing kun bsreg ltar/_/bzlas brjod me la tshul khrims rlung gi sbar/_/brtson 'grus chen po'i
[\[108a.2\]]me lces sdig pa bsreg_/ces gsungs te/_'dis ni de ltar dad par 'gyur ba ni 'khor ba'i btson ra nas 'byung bar sbyor bas de'i phyir/_brtson 'grus rtsom mo zhes bstan to/_/dran pa'i dbang po'i dbang du mdzad nas/_/'phags pa gtsug na rin po che'i mdo las/_yongs
[\[108a.3\]]su bsngo ba la mkhas pa ni/_dran pa'i dbang po zhes 'byung ba dang mthun par gsungs te/_me tog dri snod mar me phul ba dang /_/tshul khrims brtson 'grus dka' thub byas pa yis/_/dge ba de kun bla na med pa yis/_/sangs rgyas byang chub bla med mchog tu bsngo/_/dper na chu klung
[\[108a.4\]]rgya mtshor phyin pa na/_/lan tshwa'i ro ni gcig tu 'gyur ba bzhin/_/de ltar bla med byang chub bsngos pa yi/_/bsod nams rgyal ba'i ror ni gcig tu 'gyur/_/dper na skyes bu la las 'bras bu'i phyir/_/sA lu bskyed kyi sog ma'i phyir min yang /_/sA lu rnyed nas bsgrims pa
[\[108a.5\]]med par ni/_/sog ma'i phung po zhar la 'byung ba bzhin/_/de bzhin byang chub 'bras bu 'dod pa'i phyir/_/bsod nams sgrub kyi longs spyod phyir min yang /_/sog ma'i phung po dag dang mtshungs par ni/_/ma bsgrubs bzhin du mi yi longs spyod grub/_/tshe ring ba 'di legs par thob pa
[\[108a.6\]]dang /_/chos bzhin bsgrub pa'i yul dag rnyed pa'am/_/skye ba med par 'gyur zhing 'gro ba yi/_/bsam pa rnams ni rtag tu rdzogs par bya/_/zhes gsungs te/_'di ni de'i 'bras bu la re ba bsgrubs pas tshul khrims rnam par dag pa'i rgyur 'gyur ro zhes bstan to/_/gzhan yang /_
[\[108a.7\]]'greng dang 'dug dang gnyid log nyal ba dang /_/'gro 'phres za klog bzlas brjod byed pa na/_/rjes su dran pa so so'i yon tan dang /_/rigs par bcas te rjes su dran par bya/_/zhes bya ba dang /_bde gshegs chos dang dge 'dun bcas par dran byas te/_/shA ri'i bu dang nga la
[\[108b\]]
[\[108b.1\]]thal sbyar btud nas nyal/_/de ltar sbags pa'i sdig pa mtha' dag zad par bya/_/zhes bya ba dang /_lha la sogs dang bgegs dang log 'dren rnams/_/brtul zhugs gnas pa de la glags mi lta/_/dper na lo tog thams cad sa dag la/_/brten nas skyon med par
[\[108b.2\]]ni skye ba ltar/_/de bzhin tshul khrims bsten nas chos dkar mchog_/snying rje'i chus brlan pas ni rnam par skye/_/rgyal ba ngas gsungs so so thar pa yi/_/tshul khrims rnam dag 'dul ba ma lus las/_/sngags pa khyim pas rtags dang cho ga spang /_/lhag ma rnams
[\[108b.3\]]ni nyams su blang bar bya/_/zhes bya ba dang /_lha yi bde ba dang ni 'byor pa dang /_/tshe dang stobs gzugs phun sum tshogs pa dang /_/thos mong mdangs bzang gcig tu yid gzhungs dang /_/dbang thang che kun dka' thub stobs kyis 'thob/_/ces bya ba dang /_gang
[\[108b.4\]]gi tshe na sems ni dang ba yis/_/mi yi yul nas byang chub sems blangs pa/_/de ni phyin chad lha dang lha min dang /_/'jig rten ma lus rnams kyi phyag byar 'os/_/mis ni mngon par mtho ba ma lus pa'i/_/bslab pa mtha' dag blangs par gyur pa dang /_/sems can kun la
[\[108b.5\]]mi 'jigs sbyin pa dang /_/dkon mchog gsum gyi gdung yang bsab pa yin/_/zhes gsungs pa 'di dag gis ni/_dmigs pa bsal ba'i mtshan nyid ni/_dran pa'i dbang por bstan te/_des kyang tshul khrims kyi bslab pa bsgrub par stan to/_/ting nge 'dzin gyi da par po'i
[\[108b.6\]]dbang du mdzad nas/_ji ltar gangs la nyi ma'i 'od zer gyis/_/gdungs na gzi brjid mi bzod 'ju ba bzhin/_/tshul khrims nyi ma'i 'od zer bzlas brjod kyis/_/gdungs na sdig pa'i gangs kyang zad par 'gyur/_/mun nag smag la mar me phyung ba yis/_/mun nag ma lus sel
[\[108b.7\]]bar byed pa ltar/_/tshe rabs stong nas gnas pa'i sdig pa'i mun/_/bzlas brjod mar mes myur du sel bar byed/_/ces bya ba dang /_tshe rabs gzhan du gang dang gang byas pa'i/_/sdig pa ma lus bzlas brjod byas pas 'byang /_/bzlas pas sdig pa ma lus byang gyur na/_/dang
[\[109a\]]
[\[109a.1\]]po'i yid kyis dngos grub thob par 'gyur/_/zhes gsungs te/_'dis ni ting nge 'dzin ni rtse gcig pa'i mtshan nyid rgyu dang bcas pa yin pas/_sems kyi bslab pa bsgrub par bstan to/_/shes rab kyi dbang po'i dbang du mdzad nas/_/las kyi dbang gyur
[\[109a.2\]]bdag po med pa dang /_/mgon med rten med tshe rabs gcig nas gcig_/lus kyi kha brgyud rjes su rab 'gro ba/_/de yi rjes su dge dang mi dge 'brang /_/zhes gsungs te/_'dis ni shes rab kyi dbang pos chos rnam par 'byed pa bsten to/_/'dir tshigs su bcad pa/_thar
[\[109a.3\]]pa'i cha dang mthun ba skyed nas/_/'dun dang sbyor dang dbang byed de/_/dmigs pa brjed par ma gyur dang /_/mi 'phro rnam par 'byed kyang ngo /_/dad pa la sogs de dag nyid/_/stobs dang ldan par gyur pa la/_/stobs rnams zhes bya ba ste/_'dir tshigs su bcad pa/_/mi
[\[109a.4\]]mthun phyogs ni bsrabs pa'i phyir/_/stobs ldan 'bras bu phyi ma yin/_/dbang po rnams kyang stobs rnams la/_/nges 'byed cha mthun gnyis gnyis so/_/nges par 'byed pa'i cha dang mthun pa ni zag pa med pa'i chos 'byung ba'i tshul du rig par bya ste/_chos kyi mchog
[\[109a.5\]]gi 'og tu/_mthong ba'i lam 'byung bas/_stobs kyi 'og tu byang chub kyi yan lag rnams bshad do/_/de la dran pa yang dag byang chub kyi yan lag gi dbang du mdzad nas/_sngags kyi rtsa ba dang por tshul khrims te/_/des na brtson 'grus dang ni bzod pa dang /_/rgyal
[\[109a.6\]]ba la ni dad dang byang chub sems/_/gsang sngags dang ni le lo med pa'o/_/zhes bya ba dang /_chags dang rnam bral dge la dga' ba dang /_/rtag tu dkon mchog gsum la sems gzhol zhing /_/sdig pa spangs shing bzlas brjod ldan pa yi/_/mi la lha rdzas dngos grub ring
[\[109a.7\]]ba med/_/ces bya ba dang /_khyod kyis ji skad gsungs pa de bzhin du/_/mi yis legs par spyad pa bgyis nas ni/_/de dag myur du dbul ba'i mun bsal nas/_/nyi ma bzhin du shin tu 'bar bar 'gyur/_/yan lag mi nyams sems kyang mi nyams shing /_/nad dang
[\[109b\]]
[\[109b.1\]]sdug bsngal lus nyams mi 'gyur ba/_/khyod la dad pa'i mis ni thob par 'gyur/_/zhes gsungs pa 'dis ni/_/byang chub kyi gnas kyi yan lag ste/_/dran pa'i stobs kyis dmigs pa de las ma g.yeng ba'i phyir ro zhes bstan to/_/chos rnam par 'byed pa yang
[\[109b.2\]]dag byang chub kyi yan lag gi dbang du mdzad nas/_lus dang ngag yid lag pa mig dag ni/_/smin mtshams yan lag rnam par g.yo ba dag_/rab tu bsdams nas de la yid gzhol zhing /_/byams la gnas zhing ku sha'i khres la 'dug_/ji srid du ni rtse gcig
[\[109b.3\]]gnas gyur pa/_/de srid du ni 'bum mam nyis 'bum bzlas/_/zhes gsungs te/_'dis ni rang bzhin gyi yan lag bstan te/_byang chub ni ye shes kyi ngo bo nyid yin pa'i phyir ro/_/zhes bstan to/_/brtson 'grus yang dag byang chub kyi yan lag gi dbang du mdzad nas/_
[\[109b.4\]]ji ltar ri dgas dbang po bkres pa dag_/mthu stobs chen pos glang chen gsod pa dang /_/de bzhin spyang ku phag dang ri dgas dang /_/wa rnams kyang ni myur du gsod pa ltar/_/de bzhin sngags pa seng ge'i tshul gyis su/_/rab dang 'bring dang tha ma'i las rnams la/_
[\[109b.5\]]brtson 'grus chen po dang ni ldan pa dang /_/'bad pa mchog rnams kyis kyang brtan par bya/_/zhes gsungs te/_'dis ni nges par 'byung ba'i yan lag ste/_des so so skye bo'i sa las shin tu 'da' ba'i phyir ro zhes bstan to/_/dga' ba yang dag byang chub kyi yan lag
[\[109b.6\]]gi dbang du mdzad nas/_rtse gcig sems dang ldan pa'i mi la ni/_/yid las byung ba'i dga' ba rab tu skye/_/dga' bas lus ni shin tu sbyangs pa 'thob/_/lus sbyangs pa ni bde ba'i skal ldan 'gyur/_/lus bde rtse gcig sems dang ting 'dzin gyis/_/de tshe bzlas
[\[109b.7\]]brjod dogs pa med par 'gyur/_/zhes gsungs te/_'dis ni phan yon gyi yan lag bstan te/_des lus dang sems la phan 'dogs pa'i phyir ro zhes bstan to/_/shin tu sbyangs pa yang dag byang chub kyi yan lag gi dbang du mdzad nas/_dngos grub nye na zlos
[\[110a\]]
[\[110a.1\]]la dga' ba dang /_/sems ni sdig la nam yang dga' mi 'gyur/_/bkres skom tsha grang rlung dang ngal ba yi/_/sdug bsngal drag pos nyen kyang g.yo mi 'gyur/_/sbrang bu sha sbrang srin bu grog sbur dang /_/sdig sbrul rkang brgya pa dang sbur dang 'dre/_/sha
[\[110a.2\]]za srul po rnams kyang de yi ni/_/lus dang dri ma la yang mi 'gong ngo /_/tshig ni gzung bar 'os shing yid gzhungs la/_/snyan dngags dang ni bri ba rnams la mkhas/_/chos la mngon dga' gter rnams mthong ba dang /_/lus kyi nad dang dri ma med par 'gyur/_/skye bos
[\[110a.3\]]mthong ngam thos par gyur kyang rung /_/myur du mngon dga' yid du 'ong bar 'gyur/_/bud med 'dod lha'i mdas phog pa rnams kyis/_/'dod pa longs spyod spyir ni 'bod par 'gyur/_/gang tshe mkha' las lha dang gnod sbyin dang /_/dri za lha yi bu mo'i lus dang sgra/_/
[\[110a.4\]]mis ni dag pa'i yid kyis mthong thos nas/_/de tshe shin tu nye bar gyur pa yin/_/zhes gsungs te/_'dis ni kun nas nyon mongs pa med pa'i gzhi yin pas/_kun nas nyon mongs pa med pa ni rnam par dag pa'o zhes bstan to/_/ting nge 'dzin yang dag byang chub kyi
[\[110a.5\]]yan lag gi dbang du mdzad nas/_dper na rlung med khang pa'i nang du ni/_/mar me btsugs pa mi g.yo 'bar ba ltar/_/rtse gcig sems kyis zlos la mngon dga' ba'i/_/lus la chos kyis de bzhin 'bar bar 'gyur/_/zhes gsungs te/_'dis ni lus dang sems gnyis
[\[110a.6\]]shin tu sbyangs pas rjes su gzung ba'i phyir/_sems mnyam par 'jog go/_/sems mnyam par gzhag na yang dag pa ji lta ba bzhin du rab tu shes so/_/yang dag pa ji lta ba bzhin du mthong bas/_nyon mongs pa rnams so sor spong ngo zhes bstan te/_btang snyoms yang
[\[110a.7\]]dag byang chub kyi yan lag gi dbang du mdzad nas/_sna rtser blta zhing rnam par rtog pa spong /_/nam zhig bskyod kyang rnam par mi g.yo ba/_/de tshe dmigs la gnas pa thob ba ste/_/sems ni las su rung bar gyur par nges/_/zhes bya ba dang /_btang snyoms ldan zhes kyang
[\[110b\]]
[\[110b.1\]]gsungs te/_'dis ni kun nas nyon mongs par gyur pa dang mthun pa'i sems mi nyams pa dang /_sems rnal du mi 'jug pa dang /_sems rtsol ba dang bcas pa'i gnyen po yin pa'i phyir kun nas nyon mongs pa med ba'i ngo bo nyid do/_/'dir tshigs su bcad pa/_rang
[\[110b.2\]]bzhin yan lag gnas yan lag_/gsum pa nges 'byung yan lag ste/_/bzhi pa phan yon yan lag yin/_/rnam gsum nyon mongs med yan lag_/'di la gzhi dang gnas dang ni/_/ngo bo nyid du bstan pa yin/_/byang chub kyi yan lag gis mthong ba gang yin pa'i
[\[110b.3\]]lam de thob par bsgoms pas mthong ba'i lam gyi 'og tu bsgom pa'i lam du bstan pa ni lam gyi yan lag brgyad de/_sangs rgyas kyis gsungs yan lag brgyad lam 'di/_/yang dag 'tsho dang las mtha' ting 'dzin dag_/rtsol dang rtog dang dran dang lta ba rnams/_/
[\[110b.4\]]so so so sor yang dag bsten par bya/_/zhes gsungs so/_/ming tsam brjod pas rang gi ngo bo mi shes pa'i phyir re re nas ston te/_de la yang dag pa'i lta ba'i dbang du mdzad nas/_/'jigs kyang tshangs pa brgya byin khyab 'jug dang /_/drag po rlung sogs lha la phyag mi bya/_/
[\[110b.5\]]de yis bshad pa'i chos la mi brten zhing /_/de dag dka' thub mi spyad rtags mi mchod/_/de rnams chos la'ang ngan sems mi bya zhing /_/de yi spyod la nam yang dga' mi bya/_/de dag bstod pa mi gdon sngags mi bzlas/_/sbyin pa sbyin tshe snying rje bskyed nas sbyin/_/bde bar
[\[110b.6\]]gshegs pa kun gyis bsten pa yi/_/gnas dang rgyal sras rnams la phyag bya'o/_/rang sangs rgyas dang rgyal ba'i nyan thos rnams/_/de dag rtag tu phyag bya'i gnas yin no/_/de ltar zla ba tshes la mi rnams ni/_/phyag 'tshal nya la phyag ni mi 'tshal med/_/de bzhin dad
[\[110b.7\]]pas rgyal ba'i thugs sras la/_/phyag bya'i de ltar bde bar gshegs la min/_/'jig rten kun gyi mngon mtho'i bslab pa can/_/snying rje'i bdag nyid 'gro ba'i don du ni/_/skye ba len pa de la ci yi phyir/_/bu gcig bdag nyid kun gyis phyag mi bya/_/skyes bu bsam yas
[\[111a\]]
[\[111a.1\]]rmad byung rdzu 'phrul can/_/de la mi ngan gang zhig mi 'dud pa/_/de la rgyal ba thams cad thugs nur nas/_/de yi gsang sngags dngos grub mi stsol to/_/dper na shing gi me tog dang por ni/_/yid 'ong phyi nas 'bras bur gyur pa ltar/_/sems can mchog
[\[111a.2\]]rnams me tog 'dra bar ltos/_/'bras bu bzhin du rgyal ba rig par gyis/_/gang gi rang bzhin chags dang rnam bral yang /_/gdul bya'i don phyir khro la khro ba dang /_/'dod chags can la chags can ltar ston pa/_/byang chub mchog gnas de la phyag 'tshal lo/_/gang
[\[111a.3\]]zhig las dang rnam smin mkhyen pa yis/_/'gro ba kun dang ji ltar mthun pa yi/_/gsang sngags gzugs la rjes su chags mdzad pa/_/sngags kyi rnam 'dren de la phyag 'tshal lo/_/zhes bya ba 'di ni yang dag pa'i lta ba'i rgyu ste/_'dir rgyu la 'bras bu btags nas
[\[111a.4\]]yang dag pa'i lta bar gzhag go/_/gzhan yang /_de phyir log par lta ba rnams spangs la/_/yang dag lta ba la ni brten par gyis/_/zhes gsungs te/_'dis ni mthong ba'i lam gyis rtogs pa la/_bdag gis 'di lta bu rtogs so zhes yongs su gcod par bstan
[\[111a.5\]]to/_/yang dag pa'i rtog pa'i dbang du mdzad nas/_bud med mtshan nyid skyes pa'i mtshan nyid dang /_/sman dang glang chen brtag pa'am skar ma'i dpyad/_/mtshon cha brtag pa'am rta dpyad rang bzo'am/_/bstan bcos ngan pa slob cing klog pa yang /_/zhes gsungs te/_
[\[111a.6\]]'dir ni mi mthun pa'i phyogs tsam zhig smos te/_dngos su ni yang dag pa'i rtog pas ngag kun nas slong ste/_ma brtags ma dpyad par tshig mi smra ba'i phyir/_yang dag pa'i rtog pas bslang ba'i ngag ni gzhan la go bar byed pa'i yan lag go/_/yang dag pa'i ngag gi dbang
[\[111a.7\]]du byas nas/_yul sa'i gtam dang mi dbang bsten pa dang /_/dmag dang gyad dang na chung gtam dag dang /_/sgrung ldebs dang ni sngon gyi lo rgyus gtam/_/'dod chags dang ni smad 'tshong gtam mi bya/_/zhes gsungs te/_'dir ni mi mthun pa'i phyogs tsam zhig gsungs
[\[111b\]]
[\[111b.1\]]te/_dngos su gzhan dag la rgol zhing len 'debs pa na/_bsnyad pa dang 'brel pa'i gtam rnam par nges pa 'dis ni/_de kho na nyid nges par rtog so zhes shes rab la gzhan dag yid ches par 'gyur ro/_/yang dag pa'i las kyi mtha'i dbang du mdzad nas/_bdag
[\[111b.2\]]la bstod par nam yang mi bya zhing /_/sems can gzhan la smad par mi bya'o/_/stag dang sbrul dang me 'drar 'jig rten dag_/bsams nas spangs te dben la dga' bar bya/_/zhes bya ba dang /_sngags pa gsang sngags bslab pa mnos pa ni/_/grong dang grong khyer khyim dang
[\[111b.3\]]gtsug lag khang /_/mchod rten bsti gnas ri dang dka' thub gnas/_/kun dga' lu ma rdzing bur 'gro mi bya/_/sngar bshad pa yi gnas rnams ma rnyed na/_/lha khang stong pa dag gam shing drung ngam/_/ri dang chu bo chu klung 'bab chu dang /_/nags tshal stong pa dag dang yul stong dang /_
[\[111b.4\]]gnas gang rung bar sngags pas gnas shing bzlas/_/yang na gnas ni nges par ma byas na/_/zla ba brgyad po 'di yi dus dag tu/_/gnas ni gang yang rung ba cig tu bstan/_/mtsho dang shing dang ri bo'am dgon pa'i gnas/_/mtshe'u dang khang pa nags sam chu ngogs su/_/
[\[111b.5\]]dgun dpyid zla ba rnams la gnas byas nas/_/sngags pas dbyar ni gcig tu gnas byas te/_/ji ltar rgyal bas dge slong dbyar zla gsum/_/tshul zhugs gnas gzhan mi 'gro gsungs pa bzhin/_de bzhin bcom ldan 'das kyis sngags pa yang /_/zla ba gsum du
[\[111b.6\]]gcig tu gnas pa gsungs/_/sngags pas dbyar ni bsgrub la mi 'jug par/_/bzlas brjod kyis ni dus kyang 'da' bar bya/_/dbyar 'das nas ni gsang sngags gzi bskyed pas/_/bdag nyid bsrung byas sgrub la 'jug par bya/_/zhes gsungs te/_/'dis ni nyes par spyod
[\[111b.7\]]pa dang /_/mi mthun par bstan te/_/de dang ldan na srog gi phyir yang bya ba ma yin pa mi byed do/_/de'i phyir 'di ni 'phags pa dgyes pa'i tshul khrims dang ldan no zhes yid ches pa 'byung ngo zhes bstan to/_/yang dag pa'i 'tsho ba'i dbang du mdzad nas/_/yongs su 'dzin pa
[\[112a\]]
[\[112a.1\]]rnam par spangs nas su/_/chos gos dang ni bsod snyoms ngan ngon dang /_/stan dang mal stan ngan ngon tsam gyis kyang /_/chog pa'i sems dang ldan pas bsod nams thob/_/ces bya ba dang /_gtsug phud gzhag ste skra ni bregs nas su/_/'byung khungs tshon
[\[112a.2\]]gyis gos kyi kha dog bsgyur/_/gos dkar dag gam shing lo'am gso ma'am/_/zar ma'am shing shun rnams kyi gos bgo'o/_/ku ba'am lcags sam 'jim pa las byas pa/_/dbyibs ni legs shing mi rtsub 'jam pa dang /_/mchog tu zlum zhing ma gas rma med par/_/
[\[112a.3\]]yid du 'ong ba'i lhung bzed bcang bar bya/_/bza' btung med cing dmangs rigs mang ba dang /_/mgron la mchod byed legs par gnas pa'i grong /_/ha cang mi nye ha cang mi ring la/_/bram ze phyi rol skye bo med par bsten/_/nga rgyal gyis ni non pa'i bram ze rnams/_/rigs
[\[112a.4\]]kyis rlom zhing snying rje mi ldan pa/_/de dag bde bar gshegs kyi mchod rten la/_/mchod pa mthong nas bgegs kyang byed par 'gyur/_/bram ze sangs rgyas pa la ji ltar dman/_/smra las bram ze dag la dmangs rigs rnams/_/bsnyen bkur dang ni mchod par 'byung bas na/_/
[\[112a.5\]]dmangs rigs kyis kyang gsang sngags ji ltar bzlas/_/lha dang mgron mchod pa dang las drug dang /_/rgyal po dang ni me la brten pa dang /_/bu yi don du 'gro bar bya ba dag_/bram ze rnams kyis nges par bsgrubs pa yin/_/rgyal rigs rje'u rigs rnams kyang rang gi las/_/
[\[112a.6\]]grub pa 'di la the tshom ma byed ces/_/brdzun du smra ba sna tshogs skyon dag gis/_/bdag dang gzhan gyi sems ni sreg par byed/_/yan lag brgyad lam gnas pas rtag tu ni/_/nyi ma phyed mtshams tshun chad bslang bar bya/_/bram ze'i dus ni phyi dro yin pas na/_/de phyir bram
[\[112a.7\]]ze'i khyim du 'gro mi bya/_/dper na rma ni gso dang bsal ba'i phyir/_/nad pa dag la sman ba sbyin pa ltar/_/de bzhin 'dir yang bkres pa'i sdug bsngal dag_/bsal phyir rgyal bas kha zas bza' bar gsungs/_/la la lam gyis dub cing 'gro ba'i tshe/_/bkres skom
[\[112b\]]
[\[112b.1\]]gdungs pas rang gi bu yi sha_/za ba bzhin du rnal 'byor sems dman bzhin/_/tshe dang rgyags phyir bza' bar mi bya'o/_/mang du blugs na rtsol med mtho ba dang /_/de bzhin nyung ngus srang ni dmar 'gyur la/_/ran pas skad cig mnyam par 'gro ba ltar/_/lus can kha zas
[\[112b.2\]]de ltar bza' bar bya/_/dper na khang rnying mi zhig bya ba'i phyir/_/mi yis ka ba brtan po 'dzugs pa ltar/_/de bzhin lus kyi 'khrul 'khor gnas pa dang /_/shing rta'i dmigs bsku bzhin du kha zas bza'/_/'dod pa'i khams ni kha zas kyis gnas zhes/_/rgyal bas
[\[112b.3\]]chos gcig tu ni bka' stsal pas/_/lus ni chu shing bzhin du rig bya ste/_/sems ni bza' btung sogs la chags mi bya/_/dbang po drug po yul la 'phro ba dag_/bde gshegs gsungs pa'i shes pas bsrung bar bya/_/lhung bzed de dag las gcig thogs nas
[\[112b.4\]]su/_/gnya' shing gang du blta zhing bsod snyoms spyad/_/'dzum zhing 'gro la smra zhing mig zur can/_/yan lag thams cad yid 'phrog byed pa'i gzugs/_/bud med gzugs ni mtshon cha 'jebs 'dra bas/_/skyes pa'i sems ni mngon du 'phrog par byed/_/lcags
[\[112b.5\]]kyi thong lcags rab tu 'bar ba yis/_/mig ni rnam par bkab pa ches bla yi/_/nyis na dran pa nyams byed bud med kyi/_/dkyus ring mig can bzhin ni ma mthong bla/_/gang du dag par 'gro zhing 'dzin med la/_/sems kyis sems ni rnam par btul bzhin du/_/rab
[\[112b.6\]]dang 'bring la sogs par spangs nas su/_/mi smra bar ni gzhan gyi grong du 'gro/_/gang na ba gzhon be'u phrug chung ba dang /_/gang na skyes bu chang ni 'thung ba dang /_/gang na bu mo gzhon bsten rtse ba dang /_/gang na khyi za dga' ston byed pa dang /_/gang na skye bo mang po 'dus pa
[\[112b.7\]]dang /_/de bzhin gang na rol mo byed pa rnams/_/der ni skyes bu nam yang 'gro mi bya/_/bsod snyoms ci rnyed khyer nas 'ongs bas kyang /_/dang po ji ltar bde bar bgo bar bya/_/rkang bkrus glo bur ba la byin nas su/_/lus bsrung phyir ni kha zas bza' bar bya/_/dus su zos
[\[113a\]]
[\[113a.1\]]nas dus gsum khrus bya ste/_/zhes gsungs te/_'dis ni lus gnas pa tsam du bya ba'i phyir/_/rigs pa dang tshod zin par chos gos la sogs pa tshol bas na/_gdon mi za bar 'dis ni yo byad rnams la sred pa spangs so zhes yo byad bsnyungs
[\[113a.2\]]par yid ches so zhes bstan to/_/yang dag pa'i rtsol ba'i dbang du mdzad nas/_/gang tshe zlos dka'i sems ni zhi ba la/_/brten pas gnyid kyis dran pa rmongs gyur na/_/langs nas bcag cing phyogs su blta ba dang /_/chu yis gdong yang yongs su bkru bar bya/_/zhes
[\[113a.3\]]bya ba dang /_gling bu'i sgra dang rnga yi sgra rnams dang /_/shin tu 'jigs byed skye bo'i sgra dag dang /_/gad rgyangs ku co dag dang glu gar dang /_/cang dang pi wang dag dang rdza rnga'i sgra/_/bya bran sna tshogs sgra dang chu sgra dang /_/bud med rgyan gyis sil khrol sgra rnams dang /_/sha sbrang
[\[113a.4\]]tsha grang rlung gi gnod pa yis/_/mi yi sems ni g.yeng zhing g.yo bar byed/_/ces gsungs te/_'dir ni bying ba dang rgod pa'i skyon spang ba'i thabs nyi tshe tsam smos par zad kyi/_/dngos su ni bying ba dang rgod pa dang bral ba'i ting nge 'dzin gyi dus kyi brtson 'grus yang dag
[\[113a.5\]]pa'i lta bas bsdus pa ni yang dag pa'i rtsol ba ste/_des bsgom par bya ba'i nyon mongs pa rnams spang ba'i phyir de'i gnyen po lam bsgom pa'o/_/yang dag pa'i dran pa'i dbang du mdzad nas/_/stangs dang mchongs pa dang ni gar byed dang /_/glu len rnga rdung skye bos
[\[113a.6\]]dpyas gyur dang /_/lhag pa'i nga rgyal 'drid dang 'dod chen dang /_/rgyal po dang ni 'dus la blta 'dod dang /_/dus min gnyid dang mi 'grub smra ba dang /_/bstan bcos ngan dang snyan dngags klog 'don dang /_/chags dang tshig dang dregs dang rgyags pa dang /_/zhe la 'dzin
[\[113a.7\]]dang le lo g.yo sgyu spang /_/zhes bya ba dang /_glang chen rta dang ba lang bya gag khyi/_/gong mo sreg pa ngur pa skyes pa dang /_/bud med bu mo de bzhin ra lug sogs/_/thal mo 'gyed pa mi blta mi bya'o/_/zhes gsungs te/_'dir ni mi mthun pa'i phyogs nyi tshe tsam zhig
[\[113b\]]
[\[113b.1\]]smos kyi/_dngos su ni lam bsgom pa de nyid la bying ba dang rgod pa'i nyon mongs pa'i gnyen po zhi gnas dang lhag mthong gi rgyu rnams la dran bzhin du nye bar gnas pa ni yang dag pa'i dran pa'o/_/yang dag pa'i ting nge 'dzin gyi dbang du mdzad nas/_'dod chags la sogs nyon
[\[113b.2\]]mongs tshogs ldan pa'i/_/sems ni 'khor ba yin par kun du brjod/_/nyon mongs rnam grol shel dang zla 'dra ba/_/srid pa'i rgya mtsho'i mthar ni rab tu grags/_/dper na dri med chu ni rdul sogs kyis/_/skad cig tu yang rnyog par byed pa ltar/_/de bzhin rnam dag dri
[\[113b.3\]]ma med pa'i sems/_/'dod chags la sogs skyon gyis rnyog par 'gyur/_/zhes gsungs te/_'dis ni snyoms par 'jug pa'i sgrib pa dang bral bar bstan to/_/'dir tshigs su bcad pa/_yongs su gcod dang go byed dang /_/rnam gsum gzhan yid ches par
[\[113b.4\]]byed/_/mi mthun phyogs kyi gnyen por ni/_/lam gyi yan lag de brgyad do/_/rig sngags 'chang so so'i skye bo'i tshogs kyi lam la gnas pa rnams kyis kyang /_de ltar tshul khrims rnam par dag pa bya ba dang /_dbang po'i sgo bsdam pa dang /_zas kyi tshod shes pa dang /_
[\[113b.5\]]nam gyi cha stod dang cha smad la mi nyal bar rnal 'byor la brtson pa dang /_de bzhin du gnas pa la mngon par brtson par byas nas/_dngos grub la gzhol zhing byang chub kyi phyogs sum cu rtsa bdun la yang bsgom dgos par bstan pa'i dbang du mdzad nas/_las 'di rnams kyi
[\[113b.6\]]gsang sngags dngos grub ci zhes gsungs te/_de bzhin du rgyur gyur pa dang /_thos pa dang /_bsam pa dang /_bsgom pas mngon par rtogs pa dang /_rnam par thar par 'gyur ba'i gnas kyi snod nyid du gyur pa'i phyir/_tshogs kyi lam la gnas pas kyang /_de'i gong ma'i
[\[113b.7\]]lam du gyur pa'i byang chub kyi phyogs kyi chos thams cad la rjes su mthun par bsgom dgos par bstan pa'i dbang du mdzad nas/_de bzhin 'dis ni mtho ris thar pa thob/_/rgyal sras sngon gyi rgyal ba 'das pa dag_/'di nas gshegs shing de bzhin gshegs par 'gyur/_/ngoms
[\[114a\]]
[\[114a.1\]]med sems kyi lus dang ngag yid kyis/_/gus pas bsod nams gang dag bsags pa yang /_/bde gshegs gsungs pa'i bden pa'i lam dmigs nas/_/dge ba'i las de yang dag bskyed pa yin/_/zhes gsungs so/_/'on kyang byang chub kyi phyogs
[\[114a.2\]]kyi chos 'di rnams mdo las ci yi phyir go rims bzhin ma bkod ce na/_gsang sngags kyi rgyud kyi lugs las slob dpon gyi man ngag gces par bstan pa'i phyir/_don sbas pa dang /_las kyi skabs so sos ting nge 'dzin gyi sgo la sogs pa tha dad par bstan te/_slob dpon
[\[114a.3\]]rgyal ba'i 'od kyis kyang 'di skad du/_rgyas pa la ni dga' sems kyis/_/dbang la rab tu mdza' ba yis/_/khros pa yis ni drag shul la/_/zhes gsungs pa'i phyir ro/_/'phags pa'i gnas pa bzhi dang sbyar ba bshad zin to/_/de ltar sgrub pa'i rnal 'byor pa 'khor
[\[114a.4\]]bas skyo zhing mya ngan las 'das pa la gzhol ba de/_snyoms par 'jug pa'i sgrib ba dang bral bar bya ba'i don du ting nge 'dzin la sbyor ba'i phyir/_/lha'i gnas pa bsam gtan bsgom dgos par ston te/_de la bsam gtan dang po la yan lag lnga ste/_rtog pa dang /_dpyod
[\[114a.5\]]pa dang /_dga' ba dang /_bde ba dang /_sems rtse gcig pa nyid do/_/de la rtog pa dang /_dpyod pa'i dbang du mdzad nas/_gling bu'i sgra dang rnga yi sgra rnams dang /_/shin tu 'jigs byed skye bo'i sgra rnams dang /_/gad rgyangs ku co dag dang glu gar dang /_/cang dang pi wang
[\[114a.6\]]dag dang rdza rnga'i sgra/_/bya bran sna tshogs sgra dang chu sgra dang /_/bud med rgyan gyi sil khrol sgra rnams dang /_sha sbrang tsha grang rlung gi gnod pa yis/_/mi yi sems ni g.yeng zhing g.yo bar byed/_/ces bya ba dang /_'dzum zhing 'gro la smra zhing mig zur can/_/yan lag thams
[\[114a.7\]]cad yid 'phrog byed pa'i gzugs/_/bud med gzugs ni mtshon cha 'jebs 'dra bas/_/skyes pa'i sems ni mngon du 'phrog par byed/_/lcags kyi thong lcags rab tu 'bar ba yis/_/mig ni rnam par bkab pa ches bla yi/_/nyis na dran pa nyams byed bud med kyi/_/
[\[114b\]]
[\[114b.1\]]dkyus ring mig can bzhin ni ma mthong bla/_/zhes bya ba dang /_stag dang sbrul dang me 'drar 'jig rten dag_/bsams nas spangs te dben la dga' bar bya/_/zhes bya ba la sogs pa gsungs pa 'di ni/_gnyen po'i yan lag bstan te/_de gnyis kyi 'dod pa dang
[\[114b.2\]]gnod sems dang /_'tshe ba'i rnam par rtog pa la sogs pa spong ba'i phyir ro/_/dga' ba dang bde ba'i dbang du mdzad nas/_dga' ba lus ni shin tu sbyangs pa thob/_/lus sbyangs pas ni bde ba'i skal ldan 'gyur/_/zhes gsungs te/_'dis ni phan yon gyi yan lag
[\[114b.3\]]bstan te/_rtog pa dang dpyod pa gnyis kyis gnyen po byas pa'i mi mthun pa'i phyogs la/_de las dben pa las skyes pa'i dga' ba dang /_bde ba 'thob pa'i phyir ro/_/sems rtse gcig pa'i dbang du mdzad nas/_rtse gcig sems dang ldan pa'i mi la ni/_/yid las
[\[114b.4\]]byung ba'i dga' ba rab tu skye/_/zhes gsungs pa 'dis ni gnyen po dang /_/phan yon gnyi ga'i gnas kyi yan lag bstan te/_ting nge 'dzin la brten pa'i stobs kyis rtog pa la sogs pa 'jug pa'i phyir ro/_/bsam gtan gnyis pa la yan lag bzhi ste/_nang rab tu
[\[114b.5\]]dang ba dang dga' ba dang bde ba dang /_sems rtse gcig pa nyid do/_/nang rab tu dang ba'i dbang du mdzad nas/_sems ni dang bas lha mi'i bde ba dang /_/mtho ris dang ni byang grol thob par 'gyur/_/zhes bya ba la sogs pa gsungs pa 'dis ni rtog pa dang dpyod pa
[\[114b.6\]]nyid skyon du mthong ste/_de'i gnyen por bstan to/_/dga' ba dang bde ba dang sems rtse gcig pa yan lag la lhag ma gnyis pa snga ma bzhin no/_/bsam gtan gsum pa la yan lag lnga ste/_btang snyoms dang /_dran pa dang /_shes bzhin dang /_bde ba dang /_
[\[114b.7\]]sems rtse gcig pa nyid do/_/de la btang snyoms kyi dbang du mdzad nas/_btang snyoms ldan zhes gsungs te/_sems mnyam pa nyid dang /_sems rnal du 'jug pa dang /_sems lhun gyis grub pa'o/_/dran pa dang /_shes bzhin gyi dbang du mdzad nas/_
[\[115a\]]
[\[115a.1\]]dper na rlung med khang ba'i nang du ni/_/mar me btsugs pa mi g.yo 'bar ba ltar/_/rtse gcig sems kyis zlos la mngon dga' ba'i/_/lus la chos kyang de bzhin 'bar bar 'gyur/_/zhes gsungs te/_dran pa ni 'dris pa'i dngos po ma brjed
[\[115a.2\]]pa'o/_/shes bzhin ni gzhan du mi g.yeng ba ste/_'di gsum gyis ni dga' ba'i rnam par rtog pa spong bas/_gnyen po'i yan lag tu bstan to/_/bde ba dang sems rtse gcig pa nyid ni/_yan lag lhag ma rnams dang go rims bzhin no/_/bsam gtan bzhi
[\[115a.3\]]pa la yan lag bzhi ste/_btang snyoms yongs su dag pa dang /_dran pa yongs su dag pa dang /_sdug bsngal yang ma yin/_bde ba yang ma yin pa nas/_sems rtse gcig pa nyid do/_/de la btang snyoms yongs su dag pa dang /_dran pa yongs su dag pa ni/_bde
[\[115a.4\]]ba'i gnyen po'i yan lag go/_/sdug bsngal yang ma yin bde ba yang ma yin pa'i dbang du mdzad nas/_grags dang ma grags rnyed dang ma rnyed dang /_/bde dang sdug bsngal de bzhin bstod dang smad/_/sems kyis 'jig rten chos rnams rab bcom ste/_/sdig pa'i
[\[115a.5\]]gnas su gyur pa spang bar bya/_/zhes gsungs pa 'dis ni/_/phan yon gyi yan lag bstan to/_/sems rtse gcig pa nyid ni/_/de gnyi ga'i gnas kyi yan lag go/_/'di yi dgos pa ni/_rnam par g.yeng ba las glan pa'o/_/phan yon ni ting nge 'dzin yongs su
[\[115a.6\]]sbyong bar byed pa ste/_'dir tshigs su bcad pa/_dmigs pa la ni sems gtad nas/_de rgyun rnam par g.yeng mi bya/_/rnam g.yeng myur du rtogs gyur nas/_/de las slar ni glan par bya/_/blo ldan gong nas gong du yang /_/sems ni nang du bsdu bar bya/_/de nas yon tan
[\[115a.7\]]mthong ba'i phyir/_/ting nge 'dzin la sems gdul lo/_/rnam g.yeng nyes pa mthong ba'i phyir/_/de la mi dga' zhi bar bya/_/brnab sems yid mi bde la sogs/_/langs pa de bzhin zhi bar bya/_/de nas sdom brtson can gyis ni/_/sems la mngon par 'du byed bcas/_/
[\[115b\]]
[\[115b.1\]]rang gi ngang gis 'byung ba thob/_/de goms pa las 'du mi byed/_/lha'i gnas pa dang sbyar ba bshad zin to/_/byang chub sems dpa'i lhag pa'i bsam pa ni/_/gnas skabs gang du yang sems can rnams kyi don lhur len pa la gzhol ba'i phyir/_/de'i 'og tu tshangs pa'i
[\[115b.2\]]gnas pa tshad med pa bzhi bsgom dgos par ston te/_de la byams pa'i dbang du mdzad nas/_byams dang zhes gsungs te/_bsam gtan la brten nas/_sems can rnams la phan pa dang /_phrad par shog shig par bsams pa'i gnas pa yang dag par 'byor pa'i
[\[115b.3\]]ting nge 'dzin to/_/snying rje'i dbang du mdzad nas snying rje zhes gsungs te/_bsam gtan la brten nas/_sems can rnams la sdug bsngal dang bral bar shog shig par bsams pa'i gnas pa'i yang dag par 'byor pa'i ting nge 'dzin to/_/dga' ba'i dbang du mdzad nas/_
[\[115b.4\]]dga' ba zhes gsungs te/_bsam gtan la brten nas sems can rnams la bde ba dang mi 'bral bar shog shig par bsams pa'i gnas pa yang dag par sbyor ba'i ting nge 'dzin to/_/btang snyoms kyi dbang du mdzad nas/_/btang snyoms ldan zhes gsungs te/_bsam
[\[115b.5\]]gtan la brten nas sems can rnams la phan par bsams pa'i gnas pa yang dag par 'byor ba'i ting nge 'dzin sems mnyam pa nyid la dang /_sems rnal du 'dug pa dang /_sems lhun gyis grub pa'o/_/'dir tshigs su bcad pa/_byang chub sems dpa' gnod
[\[115b.6\]]sems dang /_/rnam 'tshe mi dga' gnod sems dang /_/'dod pa'i 'dod chags dang ldan pa/_/nyes dmigs rnam pa mang la reg_/ces bya ba dang /_nyes pa 'di kun byams sogs la/_/legs par gnas la mi 'byung ste/_/nyon mongs can min sems can gyi/_/
[\[115b.7\]]don du 'khor ba'ang yongs mi gtong /_/tshangs pa'i gnas pa dang sbyar ba bshad zin to/_/de nas chos kyi dbyings rtogs pa la 'jug par gzhol ba'i yul rnam par thar pa'i sgo gsum bsgom dgos par ston te/_de la stong pa nyid bstan pa'i dbang du mdzad nas/_/
[\[116a\]]
[\[116a.1\]]gzugs ni 'byung ba chen po bzhi dang ldan/_/de ni bdag min bdag kyang gzugs ma yin/_/gzugs la bdag med bdag la gzugs med de/_/gzugs ni stong pa'i phung bzhi'ang rig par gyis/_/zhes bya ba la sogs pa gsungs te/_'dis ni gang zag
[\[116a.2\]]dang chos la bdag med pa dag yongs su shes par bya ba'i phyir bstan to/_/mtshan ma med pa'i dbang du mdzad nas/_bud med mtshan nyid skyes pa'i mtshan nyid dang /_/sman dang glang chen brtag pa'am skar ma'i dpyad/_/mtshon cha brtag pa'am rta dpyad rang bzo 'am/_/
[\[116a.3\]]bstan bcos ngan pa slob cing klog pa yang /_/zhes bya ba la sogs pa gsungs te/_'dis ni gang zag dang chos la bdag tu 'dzin pa nye bar zhi bar bya ba'i phyir bstan to/_/smon pa med pa'i dbang du mdzad nas/_yul sa'i gtam dang mi dbang bstan pa dang /_/
[\[116a.4\]]dmag dang gyad dang na chung gtam dag dang /_/sgrung ldebs dang ni sngon gyi lo rgyus gtam/_/'dod chags gtam dang smad 'tshong gtam mi bya/_/zhes bya ba la sogs pa gsungs te/_'dis ni gang zag dang chos la bdag tu 'dzin pa'i rten spang ba'i phyir bstan to/_/'dir
[\[116a.5\]]tshigs su bcad pa/_yongs su shes dang spong ba dang /_/mngon gsum du ni bya ba'i phyir/_/stong nyid la sogs ting 'dzin rnams/_/don rnams gsum du yongs su bsgrags/_/rnam par thar pa'i sgo gsum dang sbyar ba bshad zin to/_/de bzhin du bzlas brjod yan
[\[116a.6\]]lag dang bcas pa dang /_sgra'i ting nge 'dzin la sogs te/_'dir mos pa yid la byed pa dang /_de kho na nyid la byed pa bstan pa 'di dag gis kyang zhi gnas kyi rjes su mthun pa dang /_lhag mthong 'phel ba'i rjes su mthun pa'i phyir yid la byed pa'i phan yon bstan pa
[\[116a.7\]]yin no/_/dgos pa'i yang dgos pa zhes bya ba ni cho ga'i gnas la mkhas pa dang /_yid la byed pa'i phan yon thob pas mthong ba'i chos la mngon par mtho ba dang /_srid pa gzhan du nges par legs pa'i 'bras bu thob pa yin no/_/de ltar 'brel pa la sogs pa'i rgyud kyi
[\[116b\]]
[\[116b.1\]]don bzang po 'di rnams khong du chud pa'i sgo nas ni/_gang dag chos kyi rjes su 'brang ba rnams 'chad pa la sogs pa la gus pa skye'o/_/bsdus pa'i don gzhan ni dngos su go bar zad do/_/'phags pa dpung bzangs kyis zhus pa'i rgyud kyi bsdus pa'i don bkrol ba'i
[\[116b.2\]]brjed byang rdzogs so//_//[ {D2674}]@##/_/rgya gar skad du/_sid+d+hai ka bI ra tan+t+ra TI kA/_bod skad du/_dpa' bo gcig tu sgrub pa'i rgyud kyi 'grel pa/_dpal rdo rje 'chang la phyag 'tshal lo/_/gang zhig sgrol ma'i zhabs pad spyi bos len mdzad cing /_/bde
[\[116b.3\]]gshegs tshul khrims gsum ldan dri med dge 'byung gnas/_/bstan pa'i khur 'dzin bzod pa gsum gyis brgyan pa po/_/srid gsum mchod 'os byams pa'i rtsa lag la btud de/_/bla ma'i man ngag ji bzhin rgyud gzhung 'di dag gi/_/snying rje'i ga bur yal ga rgyas pa rgya che ba/_/
[\[116b.4\]]gsal zhing gzhal med dga' ba'i rol pa pad+ma'i rtse/_/dpa' bo gcig sgrub rgyud tshig gsal bar dbye bar bya/_/rgyud 'di'i brjod par bya ba ni ci zhig_/de bzhin du dgos pa dang /_dgos pa'i dgos pa dang /_'brel pa ni gang zhig snyam na/_zhi ba la sogs pa'i rang bzhin
[\[116b.5\]]can gyi las kyi tshogs rnams ni rgyud 'di'i brjod par bya ba yin la/_de'i don rgyud kyi gzhung gi tshogs le'u bzhi pa'i bdag nyid can 'di la brten nas rtogs par gyur pa ni dgos pa'o/_/sgrub pa po'i mngon par 'dod pa'i don rang dang gzhan gyi bde legs phun sum tshogs
[\[116b.6\]]pa la dbang 'byor pa ni dgos pa'i yang dgos pa'o/_/'brel pa ni shugs las shes par 'gyur ro/_/kha cig 'di snyam du 'di skad bdag gis zhes pa la sogs pa gleng gzhi phun sum tshogs pa ston pa'i tshig med pas ston pa'i gsung rab nyid du ma grub po snyam du rtog na
[\[116b.7\]]ma yin te/_'di skad thes pa zhes bya ba la sogs pa ni 'phags pa kun dga' bo la sogs pa sdud pa po'i tshig yin la/_'dir ni ston pa dang sdud pa po tha dad med par dgongs nas sdud pa po'i tshig ma gsungs pa yin no/_/yang na e waM ni thabs dang shes rab gnyis su med
[\[117a\]]
[\[117a.1\]]par mtshon pa yin la/_rgyud kyi brjod par bya ba thams cad kyang ye nas thabs dang shes rab gnyis su med pa'i bdag nyid du gnas pas e waM gyi sgra ma gsungs par zad do/_/yang na rgyud 'dir ni yongs su rdzogs pa ma yin pa'i phyir gleng gzhi ma gsungs te/_
[\[117a.2\]]sgyu 'phrul chen po la sogs pa bzhin no/_/de ltar gdul bya rnams kyi the tshom gyi rnam par rtog pa bsal nas rgyud kyi gzhung la 'jug par byed do/_/gang zag mos pa dang skal ba tha dad pa'i dbang gis 'jig rten pa'i 'bras bu dang /_'jig rten las 'das pa'i 'bras bu la
[\[117a.3\]]mos pa gnyis las/_dang po'i dbang du byas te/_shes rab kyi pha rol tu phyin pa la sogs pa zag pa dang rgya che ba'i bstan bcos la 'jug mi nus pa'i sems can la/_zhi ba dang rgyas pa la sogs pa'i phrin las la nges pa dang bcas pa de dag la/_snying rje chen po'i
[\[117a.4\]]gzhan dbang du gyur pa nyid kyis rang rang gi rgyud du rtog pa la gnas pa'i dpa' bo gcig tu sgrub pa rnams gcig tu yang dag par bsdus te bstan to/_/gang zhig don 'di la nges par phyogs pa de dag 'di rnams kyi ting nge 'dzin gyi rim pas sa bcu dang pha rol phyin pa la
[\[117a.5\]]sogs pas rgyud sde yang dag pa'i byang chub thob par 'gyur ro/_/'jam pa'i rdo rje zhes pa la sogs pa la/_dpa' bo gcig pa'i rgyud chen po 'dzin par nus pa'i gdul bya yang mi snang yang /_cung zad tsam 'dod pa'i gdul bya la thugs rjes rjes su chags pa ni 'jam
[\[117a.6\]]pa'i rdo rje ste/_'jam dpal lo/_/'jam dpal ni sku gsung thugs mdzes pa'o/_/rdo rje ni mi shigs pa dang thogs pa med pa'i ye shes dang ldan pa ste/_des rgyud rab tu gsungs zhes 'brel to/_/gang gi don du zhe na/_sems can thams cad kyi don du ste/_sems
[\[117a.7\]]kyi zhen pa ni bdag gi'o/_/don gyis zhes pa ni dgos pa'o/_/sbyin pa la sogs pas rang gi rgyud la bsod nams kyi tshogs sogs pas sems can gyi don to/_/yang na sems ni gdul bya la/_/don ni yongs su rdzogs pa'o/_/de'i don du rgyud dang sngags dang rdzas dang ting
[\[117b\]]
[\[117b.1\]]nge 'dzin la sogs pas yang dag par bsdus pa'o/_/rgyun mi 'chad pas na rgyud de bshad par bya ba zhi ba la sogs pa'i dngos grub gdul bya'i rgyud la rjes su 'brel pa'o/_/de gang yin na dpa' bo'i gtso zhes pa ste/_dpa' bo ni nyon mongs pa dang las dang skye ba g.yul
[\[117b.2\]]du rnam par 'joms pa la brtson 'grus brtsam par bya ste/_byang chub sems dpa' rnams so/_/de rnams kyi gtso bo ni mnga' bdag ces bya ba'i don to/_/chos ston pa la don dang tshig la mi 'jigs pas gdul bya'i rgyud bla na med pa'i yon tan phyir smra ba rnams kyi mchog
[\[117b.3\]]go/_/yang na smra ba rnams ni ston pa ste/_dbang phyug chen po la sogs pa'o/_/mchog ni 'phags pa ste/_rtogs pa las byung ba'i rdzu 'phrul gyis rdo rje 'jigs byed la sogs par sprul pa'i dus su lha chen po rnams spobs pa med par bya ba'i phyir ro/_/de bas na de dag ni skyes
[\[117b.4\]]bu chen po'i ming gi yon tan dag gis khyad par du 'phags pa'o/_/'gro ba'i bla ma zhes pa la/_'gro ba ni shin tu 'od gsal bar 'gro ba dang /_de las 'ongs pa ste/_'gro ba sna tshogs so/_/de dag gi bla ma ni mnga' bdag go/_/yang na 'gro ba ni sku gsung thugs kyi don
[\[117b.5\]]ma rtogs pa rnams yin la de dul bas na bla ma'o/_/yang na 'gro ba drug gi gzugs su gyur pas 'gro ba ste/_khams gsum mo/_/de dag la dbang mdzad pas bla ma'o/_/ji ltar na rgyud yin zhe na/_dpa' bo gcig grub pa zhes pa ste/_grub pa ni yongs su rdzogs pa la
[\[117b.6\]]rab tu grags pa ste/_las gang dang gang gi dbang du byas pa'i rdzas dang sngags la sogs pa'o/_/zhi ba la sogs pa'i dngos grub kyis bdud 'joms dpa' bo rnams so/_/rab mchog ces bya ba ni khyad par du 'phags pa ste rgyun mi 'chad par gnas pa'i rgyu'o/_/gzugs
[\[117b.7\]]can gyi lha bsgom par sngags pas sngags de dag ci'i phyir sgrub ce na/_gsungs pa/_lha nyid ces pa la sogs pa ste/_sngags gang grub pa'i yongs su gsal bar gyur na de'i lha de de la 'grub par 'gyur te/_'dod pa'i don yongs su rdzogs pa'i don to/_/de ci'i phyir
[\[118a\]]
[\[118a.1\]]zhe na/_rdzogs pa'i rim pa la lha dang sngags tha dad med pa dang /_bskyed rim la rgyu lha la 'bras bu sngags su bstan pas so/_/de bas na/_lha nyid gsang sngags tshul gyis ni/_/zhes pa nyid ni ma nor ba'i don to/_/sngags pa ni sgrub pa po'o/_/de
[\[118a.2\]]nyid ni sngags so/_/bsgoms na ni zhes pa ni rnam pa de la yang dang yang du rtse gcig tu bya ba'i dang po yid ches pa'i don du 'dod pa'i don la yang dag par bzlas pa'i sngags kyis dngos grub chen po la mi sbyor ro zhes gsungs pa ni phra mo zhes pa la sogs pa ste go sla'o/_/
[\[118a.3\]]legs par bzlas pa'i sngags ni don de bsgoms pas 'di dang phyi mar lhag par rtogs pa'i bsgom pa 'od gsal ba la rab tu zhugs pa'i rjes su rim pas chos thams cad rnyed pas zhes gsungs pas so/_/sa la sogs pa go sla'o/_/dang po rab tu 'jug pa'i sgo nas 'di
[\[118a.4\]]bshad pa'o/_/de ltar mkhyen nas zhes pa la sogs pa ni go sla'o/_/oM kA lu zhes pa la sogs pa ni 'chad par 'gyur pa'i rengs par byed pa'i sngags bzhi ste/_'di la yang bsnyen pa dang las la sbyar ba'i dus thams cad du skad cig gis rdo rje gdan gyi rnal 'byor bya'o/_/
[\[118a.5\]]dang po dang gnyis pa'i sngags kyi mngon spyod la sogs pa la rdo rje sems dpa'i rnal 'byor nyid kyis bya'o/_/legs par bzlas na zhes pa ni 'bum bzlas pa'o/_/dran pa nyid ces pa thams cad du brgya rtsa brgyad dam nyi shu rtsa gcig bzlas pas so/_/thal ba la zhes pa ni rdza mkhan
[\[118a.6\]]gyi thal bas so/_/mngon par bzlas na zhes pa ni lag pa g.yas pa'i mthil du thal ba bzhag nas lag pa g.yon pa'i srin lag gis brgya rtsa brgyad bzlas pas so/_/gang du 'dod pa der 'gro'o/_/zhes pa ni go sla'o/_/oM ga ru zhes pa la sogs pa ni thod lo kor dang rnga lcag
[\[118a.7\]]la lan nyi shu rtsa gcig mngon par bzlas nas rnga brdung bar bya'o/_oM he he zhes pa la sogs pa la/_sngon du bsnyen pa'i cho ga ni sangs rgyas bcom ldan 'das yang dag par mchod de/_bla ma la gsol ba btab nas nyi ma re re bzhin lus thams cad bkru ba dang zas dkar
[\[118b\]]
[\[118b.1\]]gsum za ba rgyun ma chad pas 'bum phrag gcig tu bzlas par bya'o/_/thal ba dang zhes pa ni gza' nyi ma'i tshes grangs la bram ze shi ba'i thab kyi thal ba'am yang na dge slong gi thab kyi thal ba dang /_ba dmar skya'i lci ba thang lam lhung ba'i thal ba'o/_/yungs kar la zhes
[\[118b.2\]]pa ni bram ze'i thod phor du kun rdzob kyi bdud rtsi byugs te/_skar ma rgyal gyi nyin par yungs kar bskrun pa'i 'bras bu'o/_/yang na yungs kar nyid la brgya rtsa brgyad bzlas pas so/_/zhing las zhes pa ni zhing gi phyogs gcig tu sgo gcig gzhag ste/_gzhan du na byi ba la sogs
[\[118b.3\]]pa 'ching bar 'gyur ro/_/dur khrod kyi ras ni ro ras so/_/dur khrod kyi bum pa ni 'o mas rab tu bkang ba'i bum pa dur khrod du bskyal ba'o/_/sbas pa ni rlung bzung nas zhes bya bas te man ngag go/_/yung ba zhes pa ni 'dir rengs pa'i ras la bri ba ste/_yung ba dang ba bla dang a ru
[\[118b.4\]]ra'i chu bsres pas so/_/rgol ba ni bkur sti la sogs pa la phrag dog pa'o/_/rtsod sbyong ba ni nor gyi don du phan tshun rtsod pa'o/_/kham phor ni zhabs nag po ra ri med pa la sngags lan bdun bzlas pa'i thod lo kor gyis sngags g.yas skor du bri bar bya'o/_/kha sbyor du byas te
[\[118b.5\]]zhes pa ni steng du gnas pa'i kham phor la sna tshogs rdo rje ser po bri'o/_/de'i phyi rol du skud pa ser pos dkri bar bya'o zhes pa ni man ngag go/_/rkang pa'i mthil du sngags kyi rgyal po 'di bcug ste zhes pa ni rkang pa gnyis kyi bar du'o/_/bla gos ni gos kyi phyogs
[\[118b.6\]]gcig la mi mthun pa thams cad rab tu zhugs par bsgoms te rang gi gnas kyi mtshams 'dab rlung bzung ste nus tshad kyi sngags bzlas nas mdud pa bya ste/_'drul gyi rgyab na gnas pa'i sgrub pa'i grogs phyi mas kyang sngags dang 'dun pa'i grogs byas nas cho ga 'di
[\[118b.7\]]mdun du 'gro bar bya'o/_/'jigs pa las thar nas mdud pa dgrol bar bya'o/_/chu'i pha rol du phyin nas bong ba bcug pa de gdon par bya'o/_/gnyis dang ldan par bri ste zhes pa ni sna tshogs rdo rje'i phyi rol du sa'i dkyil 'khor gnyis phyogs dang mtshams su rdo rje rgya
[\[119a\]]
[\[119a.1\]]gram gyi rnam par brgyan pa/_pha rol gyi mtshams sam ri khrod la sba bar bya'o/_/sngags oM gnyis kyi kha sbyor zhes pa ni lhor sngags mgo gnyis phan tshun phrad par byas pa oM gnyis kyi dbus su bri bar bya'o/_/tha gnyis kyis yongs su bskor zhes pa
[\[119a.2\]]la tha gnyis ni tsheg drag ste de dag gi phyi rol du bri'o/_/sna tshogs rdo rjes nye bar mdzes pa ni dbang chen gyi dkyil 'khor gyi khyad par ro/_/chu gnyis pa bdun zhes pa ni bum pa sar pa'i chus so/_/thal bas zhes pa ni rma bya chen mo'i rnal 'byor gyis so/_/nas chan ni bal sran dang
[\[119a.3\]]'bras 'dres pa btsos pa'i zan no/_/gtor ma chen po gtang bar bya/_/zhes pa ni gtor ma gtong ba'i dus su khyung gi dang /_rdo rje'i dang /_dpal be'u'i phyag rgya gsum bcing bar bya'o/_/de la khyung gi phyag rgya ni lag pa gnyis thal mo brkyang ba rgyab sprad de mthe'u chung
[\[119a.4\]]gnyis lu gu rgyud du mdud nas ming med kyi sen mo gnyis mthe bong gis mnan pa'o/_/de gnyis la sdigs mdzub gnyis lu gu rgyud du bcings pa dang /_gung mo dang ming med kyi sen mo'i steng du mthe bong gzhag pa ni rdo rje'i phyag rgya'o/_/lag pa gnyis thal mo sbyar nas ming
[\[119a.5\]]med nang du bskums pa'i sen mo la nye ba'i tshigs kyi rgyab mthe bong gnyis kyis mnan te/_mthe'u gnyis rtse sprad cing gung mo gnyis kyang brkyang rtse sprad de mdzub mo gnyis gung mo gnyis kyi rgyab tu lcags kyu'i tshul du gzhag pa ni dpal gyi be'u'i phyag rgya'o/_/yang lag pa gnyis gan rkyal
[\[119a.6\]]du byas nas g.yon dang g.yas pa nyi ma dang /_zla ba dang nyi ma la A li dang kA lis mtshan pa bsgoms la/_/yang lag pa gnyis kha sbub par bya ste/_oM brjod pas g.yon pa bstan/_AHbrjod pas g.yas pa bstan/_hUM brjod pas gnyis ka mnyam par sbub la gtor ma la
[\[119a.7\]]bstan/_de'i rjes su lag pa gnyis mnyam por kha sbyar nas rdo rje rtse gcig gi phyag rgya gtor snod la reg pa'o/_/yam shing lnga zhes pa ni/_a 'bras dang /_byang chub kyi shing dang /_bra ka Di dang /_ba Da dang /_ba la shing rnams so/_/'bru lnga zhes pa ni/_'bras so ba dang /_
[\[119b\]]
[\[119b.1\]]nas dang /_til dang /_bal sran dang /_gro rnams so/_/gseg ma zhes pa ni rdo dang dngul la sogs pa'i nye bar mtshon pa'o/_/rdo leb la zhes pa ni rdo leb bzhi la sngags bris nas khang pa'i zur bzhi la gzhag par bya'o/_/dur khrod kyi ro bsregs ba'i shing gi byur bu zhes pa ni
[\[119b.2\]]gza' nyi ma'i tshes grangs la bram ze'i dge slong gi ro bsregs pa'i shing ngo /_/de sgo'i steng kho na la gzhag par bya'o/_/skyed kyis 'tsho ba zhes pa ni ri dgas la sogs pa'o/_/oM hi ni zhes pa ni bsnyen pa 'bum bzlas pa'i rjes la/_ma bsgrubs su zin kyang zhes pa ni las sbyor gyi
[\[119b.3\]]dus su khyad par gyi cho ga ma byas kyang grub par 'gyur ro/_/lan tshwa zhes pa ni lan tshwa dang ske tshe rin la mi rtseg par nyo ba'o/_/dpung gi tshogs rnams kyang byer bar ni bskrad pa'o/_/sbun pa'i sbyin sreg ces pa ni sha mi dang seng ldeng gi yam shing dkyus sor bcu gnyis la sogs
[\[119b.4\]]sboms su mdzub mo dang mnyam pa'i shing bu shun pa dang bcas spar ba gang sbyin sreg bya'o/_/rengs pa'i sngags bzhi po 'di dag la sngags gcig gis kyang sngags gzhan gsum gyi rab sbyor byed par nges so/_/zhi ba dang rgyas pa dang dbang du bya ba dang drag po'i las rnams la rim
[\[119b.5\]]pa bzhin du 'jag ma shar dang /_me tog a mra na dang /_mya ngan med pa'i shing dang bya rog gi sgro rnams kyi smyu gus bya'o/_/am+pa sim+pa zhes pa la sogs pa la/_du pa pu zhes pa'i gong du bdag gi don grub par gyis shig ces gdags par bya'o/_/rtag tu bzlas pa zhes pa ni nyi ma re
[\[119b.6\]]re zhing rgyun ma chad par bzlas pa'o/_/rdo rje'i chu zhes pa ni rdo rje'i lag pa g.yas par blugs nas g.yon pa'i srin lag gis reg ste/_lan bdun bzlas nas rlung bzung ste/_/dpral bar thig le bya'o/_sim+pa zhes pa ni sim+pa'i chung shos sor gsum gyi tshad kyog po ma yin
[\[119b.7\]]pa'o/_/mngon spyod la sogs pa thams cad la thun gsum ste/_mtshan mo'i thun gsum mo/_/g.yon ngos su rdza so btang ba'i thal ba dang /_g.yas ngos su shing a 'bras dang /_srin shing si ba dang /_ras bal gyi lo ma dang /_de dag gi lo ma tha dad du bzhag nas mdun du smyug
[\[120a\]]
[\[120a.1\]]ma la byas pa'i snod du lag pa g.yon pas bor nas rkang pa g.yon pas bsgrub bya de'i ling+ga bris nas rkang pa g.yon pas mnye zhing sngags bzlas par byed pa'i rnal 'byor pas zhib ma la bris pa'i ling+ga'i snying gar rkang pa g.yon pa'i mthe bong gis mnan cing /_
[\[120a.2\]]ling+ga'i mgo la a 'bras kyi lo ma dang /_snying gar sim+pa'i lo ma rkang pa la ras bal gyi lo ma bzhag nas sngags bzlas pa'i rjes la rkang pas shin tu mnye bar bya'o/_/de bzhin du lan nyi shu rtsa gcig gi bar du bri ba dang phyi bar bya ba'i rjes la yi ge la sogs pa ngal so nas thal
[\[120a.3\]]ba de dag thams cad ngos nas rkang pas shin tu drag por mnye bar bya'o/_/nam phyed kyi thun la yang lan nyi shu rtsa gcig bzlas pa byas pa'i thal ba dang thun mong po la bsres nas mnye bar bya'o/_/de bzhin du tho rangs kyi thun la'ang de ltar bya'o/_/gzhan yang thun gnyis kyis
[\[120a.4\]]zhib ma'i phyogs gcig la bzhag ste langs te mi gtsang ba'i gnas su dor bar bya'o zhes pa ni man ngag go/_/yang de kho na'i las sbyor gzhan ni skad cig mas rma bya chen mo'i las sbyor gyis zhib ma la sogs pa la don dang sbyar ba sngags bzlas shing lag pa g.yon pa gan
[\[120a.5\]]rkyal du byas nas a 'bras kyi lo ma dang /_sim+pa'i lo ma dang /_ras bal gyi lo ma gsum gcig tu dril nas skud pa ser pos dkris te gong bur bzhag ste/_de lta bu lan brgya rtsa brgyad kyi bar du bya'o/_/dbang du bya ba la sogs pa la skud pa dmar po la sogs pas bya'o/_/
[\[120a.6\]]'di ni zhag bdun gyi bar du nyin mo thun gsum dang mtshan mo thun gsum bya'o/_/de nas sngar gyi dril ba de skye bos dben pa'i gnas su shing la sogs pa'i 'og tu nyi ma re re gzhag par bya'o/_/de nas gzhan rdzas 'bags pa can gyi nang du chu dang bcas pa'i skyur po blugs
[\[120a.7\]]nas/_rim pa ji lta bar bshad pa'i lo ma rnams snod de gang bar ma gyur gyi bar du sbyin sreg byas nas snod de nyi ma re re zhing mis dben pa'i sar gzhag ste/_phyag gi shing bu don ma grub kyi bar du thun gsum gsum du bskul bar bya'o/_/de nas gzhan yang rdzas 'bags pa
[\[120b\]]
[\[120b.1\]]la ji ltar bshad pa'i rim pas sngar bshad pa'i lo ma rnams/_tshwa dang bsres pa'i sngags bskul tshig dang bcas pa bzlas shing don ma grub kyi bar du sbyin sreg bya'o/_/snod de nyi ma re re zhing cung zad cung zad yon so sor gzhag par bya ste/_des ni bsgrub bya nad kyis
[\[120b.2\]]zin par 'gyur ro/_/snod de kha sbub par gyur na bsgrub bya de nges par 'chi bar 'gyur ro/_/snod de bkrus na ni bsgrub bya de nges par sos par 'gyur ro/_/sems can rnams ni sangs rgyas kyi rang bzhin yin pas sangs rgyas gsad par 'gyur ba'i nyes pas las sbyor de gnyis kyis
[\[120b.3\]]gnod pa tsam bya'i gsad pa ni mi bya'o/_/de nas gzhan yang chu shing gi 'bras bu dang bcas pa'i lo ma la tsher mas bsgrub bya bris/_de'i snying gar don dang bcas pa'i sngags bris nas bzlas shing lo ma dril te bcings nas sbrum ma yin pa la zhag bdun gyi bar du zar
[\[120b.4\]]gzhug go/_/gal te mi za na de'i tshe tshwa dang bcas pa zar gzhug go/_/des kyang za bar ma gyur na de'i tshe dngos grub mi 'byung bar rig par bya'o/_/de nas gzhan yang dbye bar 'dod na/_lag pa g.yon pa'i mthil du sngar bshad pa'i lo ma gsum po gzhag nas dpung pa
[\[120b.5\]]g.yon pa'i 'og tu nye ba'i lag pa g.yas pas lan brgya rtsa brgyad dril te sa la bskyur te sgrub pa po ma mthong bar langs te 'gro bar bya'o/_/de bzhin du nyin zhag gsum gyi bar du bya'o/_/de nas gzhan yang zhib ma'i snod sar pa'i nang du rdza bsregs pa'i thal
[\[120b.6\]]bas maN+Dal byas nas lag pa g.yas pa'i lo ma gsum po ri mo ji lta bar g.yon pa'i sen mos bcad nas bya ba pa'i sngags brjod cing thal ba'i maN+Dal gyi steng du dor bar bya'o/_/de nas maN+Dal de bshig nas dri zhim po la ral gcig ma dang /_mya ngan med pa'i lha mo dang /_
[\[120b.7\]]dug sel ma dang /_rma bya chen mos yongs su bskor ba'i 'jigs pa med pa'i sgrol ma'i maN+Dal byas nas sngags ji tsam du nus par bzlas pa byas nas zhag bdun du nyin re zhing thun gsum gsum du bya ste/_thun re la brgya rtsa brgyad bzlas nas thal ba des rtsod sbyong la sogs pa thams
[\[121a\]]
[\[121a.1\]]cad zhi bar 'gyur ro/_/a 'bras kyi lo ma srang gcig_/shing sim+pa'i lo ma srang gcig_/ras bal gyi lo ma srang gcig_/tshwa zho gnyis/_ske tshe zho gnyis/_dud pa zho gnyis de dag zhib mar blugs te/_mtshan phyed na sgrub pa po gcer bur byas te/_skra
[\[121a.2\]]grol bar byas nas byang du mngon par phyogs te/_zhi ba'i sems dang ldan pas sngags bzlas shing mnye bar bya'o/_/yang lo ma de dag srang la bcal te cha bsnyams te/_'dag pa byas nas khang dri'i rus pa'i tshad tsam gyi ri lu bya ste/_ku sha'i skud pa la rgyus nas thogs te/_gos
[\[121a.3\]]gtsang ma gyon/_kha nub tu bltas nas btson dgrol ba la sogs pa'i bzlas pa bya'o/_/phrin las thams cad la phreng ba 'di dang ldan pas phrin las bya'o/_/de nas yang shing sim+pa'i lo ma dang dbang du bya ba'i rdzas la sngags bzlas shing sbyin sreg bya'o/_/de'i rjes la dkyil
[\[121a.4\]]'khor la thab khung bya ste mtshan mo'i dus su seng ldeng ngam khang dri'i me la mdog gcig pa'i ka ra bdun gyis thun gsum du sbyin sreg bya'o/_/gzhan yang zhib ma mkhregs po mdun du bzhag nas skrod pa'i las bya ba 'dod pa'i bsam pas sngags spel tshig dang bcas par bzlas
[\[121a.5\]]shing /_zhib ma la rim pa ji lta bar lo ma gsum gzhag ste bskams pa la lag pa gnyis kyis mnyes te/_rang gi g.yon ngos su lo ma'i phye ma de dag la bkab ste/_zad pa dang ma mthong bar spangs te 'gro bar bya'o/_/gzhan yang sngar bshad pa'i lo ma rnams la re re zhing brgya
[\[121a.6\]]rtsa brgyad du bzlas nas tsher mas rengs par byed pa'i sngags spel tshig dang bcas pa bris te/_kham phor gtsang ma'i nang du gzhug la kha sbyar ba la rdo rje rgya gram bris la skud pa ser pos dkris nas skud pa sar pa btags te khron par dbyangs pa dang /_ji ltar chur nub pa de ltar
[\[121a.7\]]skud pa gtang bar bya'o/_de nas gzhan yang gnas par 'dod pas sngar bshad pa'i lo ma gsum po la brgya rtsa brgyad bzlas shing /_lo ma re re la yang kha la phur bu'i 'debs pa'i sngags spel tshig dang bcas pa lan bdun bzlas pa'i tsher mas phug ste dben pa'i gnas su gzhag
[\[121b\]]
[\[121b.1\]]go/_/de nas gzhan yang rang nyid mgrin pa nub tsam gyi chur zhugs te/_rkang pa g.yas pa a 'bras kyi yal ga dang /_g.yas pas sim+pa'i yal ga mnan te/_ras bal gyi me tog gis zhag bdun gyi bar du thun re re bzhin du chu'i nang du dor bar bya'o/_/des dgra la
[\[121b.2\]]sogs pa rengs par 'gyur ro/_/de nas gzhan yang bshad ma thag pa'i me tog gsum po de'i kha smras kyi sa la mngon par chas pa'i thag mi ring tsam du gnas te sngags brgya rtsa brgyad du bzlas shing mnye bar bya'o/_/des ni kha smras las rgyal bar 'gyur ro/_/de nas gzhan yang ba'i
[\[121b.3\]]lci ba las kong bu gsum byas nas de la a 'bras dang shim+bi dang ras bal gyi lo ma chag pa rnyings pa ma yin pa rim pa ji lta bar bcug ste/_lag pa g.yon pas phreng ba bzung nas sngags bzlas shing skud pa phreng ba la nye bar mchod pa byas nas gtsang ba'i phyogs su 'dug ste/_kha lhor
[\[121b.4\]]bltas nas mtshan mo thun dang po'i rjes la don dang sbyar ba'i sngags ji tsam nus pa zhag bdun du bzlas pa bya'o/_/de nas gzhan yang sgyed [(]po [,]pu [)]gsum gyi steng du khog ma sar par 'bras sA lu'i ling+ga gsum byas nas dbang du bya ba'i bsam pas sngags spel tshig dang bcas pa zlos shing 'og
[\[121b.5\]]tu me btang lo ma de dag thams cad bsreg par bya'o/_/gzhan yang rgyas pa'i thab khung ngam gyo mo sar par srin nyi chung shos la sngags bzlas shing byang bu mngon du phyogs pas sngags 'bum phrag gcig bzlas shing sbyin sreg byas na dpal chen por 'gyur ro/_/e shod thi rdo rje zhes pa la
[\[121b.6\]]sogs pa la/_e sha zhes Do ste sho ta pu r+Na rna ba'o/_/ud+thi ta zhes pa dan pa la'o/_/dz+wa la zhes pa ni arga dkar po'o/_/dzi ho zhes pa ni snu hi'o/_/'di dag cha mnyam por bsres te 'dag par byas nas srang la gzhal ba'i ri lu bya ste/_gzhon nu mas bkal pa'i skud
[\[121b.7\]]pa'i phreng bas swAhA'i gong du zhi ba la sogs pa gang 'dod sbyar ba'i sngags bzlas par bya'o/_/sbun pa'i zhes pa bar shun spar ba gang dang u dum+WA ra'i shing sor bcu gnyis kyi tshad shing bu dang bcas pa'i yam shing dang /_kha nub tu bltas te/_rengs pa'i thab ser po'i nang du
[\[122a\]]
[\[122a.1\]]sbyin sreg bya'o/_/chu zhes pa ni 'bab chu'o/_/khyim zhes pa ni gang gi khyim srung bar byed par ming sngon du 'gro bas snyim pa bdun gtor te phyogs che ge mo srung bar bsam par bya'o/_/mes tshig pa'i me kha las thar bar byed do zhes pa ni tshig pa'i sa la lan nyi shu
[\[122a.2\]]rtsa gcig bzlas nas rang gi lag gam rtsa dUr bas byab pa byas shing phu gsum byas nas me gdon par bya'o/_/de nas gzhan yang rab tu sbyor ba ni gser dang dngul dang rdza gsar pa'i khog ma la sogs pa'i snod gtsang ma'i chus yongs su gang ba'i dbus su zhi ba la sogs pa'i don du thod
[\[122a.3\]]pa'i snod du me tog dkar po la sogs pa la thun gsum du sngags brgya rtsa brgyad bzlas shing /_rma bya chen mo'i rnal 'byor dang ldan pas don ma grub kyi bar du pad+ma'i phyag rgyas sbyin sreg bya'o/_/oM pad+me zhes pa la sogs pa ni/_oM pany+tsa ni la swAhA zhes pa'i mtha' can 'di
[\[122a.4\]]nas sngags brgyad mi 'jigs pa'i sgrol ma'i rnal 'byor gyi bzlas pa dang las la sbyar bar bya'o/_/sngags dang po la phu gsum gyi yi ge sbyar bar bya'o/_/mig ces pa ni tshes grangs gang la mig nad langs pa la de kho na la rengs par bya ste/_sngags 'di bzlas shing mthe bong
[\[122a.5\]]dang srin lag gi thal ba khyer nas kha steng du blta ste mig kun du yongs su bskor bar bya'o/_/byab pa zhes pa lag pas byab pa'o/_/rtsig pa la zhes pa ni thod lo kor la lan brgya rtsa brgyad rtsig pa la bris pa'i sngags de mig nad can gyis rtag tu blta bar bya'o/_/oM mo tsa ni
[\[122a.6\]]zhes pa la sogs pa la/_mi 'jigs pa'i sgrol ma 'dis mngon par bsngags zhes pa ni lan brgya rtsa brgyad do/_/bcings pa la mngon du phyogs pa zhes pa ni gang na btson bu bcings pa yod pa'i phyogs de la blta zhing de la dmigs pas bzlas pa byas na grol par 'gyur bar blta ba dang /_
[\[122a.7\]]grong de la gnas nas chu gtor ba'o/_/rtag tu zhes pa ni gong bzhin du'o/_/oM ha ri zhes pa la sogs pa la/_sa'i steng du zhes pa ni dri zhim po la sogs pas byug pa bya'o/_/yang dang yang du zhes pa ni sngags kyi phreng ba gnyis rim pa dang rim pa las bzlog pa bris te rim pa dang rim pa ma
[\[122b\]]
[\[122b.1\]]yin pa phyi ba'i thal ba gtor te bsrub par bya'o/_/yang na pad+ma phyed pa bri zhes pa gong bzhin du 'brel lo/_/oM ta ra Ni zhes pa la sogs pa ni che ge mo'i dzi baM zhes pa ni lha sbyin la sogs pa nye bar mtshon pa'o/_/oM ta ra zhes pa yang gong bzhin no/_/oM raN+Da zhes pa la sogs pa
[\[122b.2\]]la/_pho nyar 'ong bas zhes pa ni pho nyar 'byung ba la chu khyor ba re re la lan bdun bdun bzlas nas 'thung du bcug pa'o zhes 'brel to/_/yang na bum pa'i chu la lan nyi shu rtsa gcig bzlas te pho nyar 'byung ba la ji tsam 'dod pa 'thung du gzhug ces pa ni man ngag go/_/oM a ma ra
[\[122b.3\]]Ni zhes pa la sogs pa la/_legs par bzlas pa ni sngon du bsnyen pa 'bum mo/_/mngon par bsngags zhes pa las sbyor ba lan brgya rtsa brgyad mngon par bsngags na'o/_/sngags mdud ces pa ni gzhon nu mas bkal pa'i skud pa de thal mo'i bar du bcug nas stong pa nyid las byung
[\[122b.4\]]ba dmigs te sngags brgya rtsa brgyad bzlas so/_/de nas mdud pa rang la sngags lan bdun bzlas pa'i mdud pa byas nas nad pa'i ske la gdags par bya'o/_/rtag tu zhes pa gong bzhin no/_/mar dang til zhes pa ni nyi ma re re bzhin du nad zhi ba la byi la'i rkang rjes tshad tsam gyi til gyi
[\[122b.5\]]brgya rtsa brgyad dang /_de bzhin du ba dmar mo'i mar la yang sbyin sreg brgya rtsa brgyad bya'o/_/dgos pa chen po la sbyin sreg stong ngo /_/shin tu che ba la khri tsho'o/_/lan brgya sgrub pa zhes pa rgyun ma chad par sngags bzlas shing snod la mar gzhag la bskus te g.yas skor gyis chu de der
[\[122b.6\]]bar bya'o/_/de ltar lan brgya'i bar du bya'o/_/gdug pa'i sman la zhes pa ni/_'bras mkhar ma can gyi 'dag pa cha lnga mnyam por byas nas ri lu bya'o/_/rjes la cha lnga po'i phyed me la gdung bar byas pa dang phyed de ltar bzhag nas yang gcig tu byas nas g.yas ngos kyi snod du
[\[122b.7\]]gzhag go/_/g.yon du ni tshwa dang ske tshe'o/_/de nas skrangs rlos dang thor pa la sogs pa byung ba'i nad pa byang du kha bstan la/_slob dpon lhor kha bltas nas lag pa gnyis kyis 'dag pa des nad pa la byab par bya'o/_/de nas tshwa dang ske tshes kyang byab par bya'o/_/de'i rjes la chus
[\[123a\]]
[\[123a.1\]]g.yas skor dang g.yon skor bya'o/_/de nas de dag thams cad khron pa skam po'am lam rgya gram du gtor bar bya'o/_/be+e do la sogs pa ni shing tog gi nye bar mtshon pa'o/_/gza' nyi ma'i tshes grangs la nad pa byang du mgo bstan la gan rkyal du gzhag ste/_de'i
[\[123a.2\]]gsus pa'i skran gyi thog tu be+e do la sogs pa'i shing tog gzhag ste/_nyi ma gsum du lan nyi shu rtsa re re bzlas pa'i mtshon gyis sngags bzlas shing /_steng 'og tu gshags la tshal pa bzhi bya'o/_/gshags pa de dag las logs su thal ba nye ba'i rtsig logs la gzhag
[\[123a.3\]]ste/_de dag bskams pa dang skran yang skam par 'gyur ro/_/de nas yang sngags 'di bzlas shing byang shar du mgo bstan pa'i skran nad kyi steng du tA la'i lo ma gzhag ste/_be'i shing thog gi yu ba tshig pa'i sol ba'am de'i shing tshig pa'i sol bas sngags mgo zhabs bzlog
[\[123a.4\]]la bri'o/_/ni rgun thi zhes pa la sogs pa ni sman gsum po de cha mnyam por byas la sngags 'di zlos shing bdug par bya'o/_/de la ni rgun thi ni sin du bar la'o/_/nim pa'i rtsa ba ni grags par zad do/_/rma bya'i mjug sgro ni shing khi bi tsha'o/_/kha cig mA yU ra shing kha yang
[\[123a.5\]]zer ro/_/las kyi sbyor ba gzhan yang bram ze'i srin po la sogs pa dgra gang yang rung ba'i skra bzung nas rang skra grol ba gcer bu khro ba can du byas nas them pa la gnas nas mtshan mo'i thun gsum du ming dang spel ba'i sngags brjod cing mnye bar bya'o/_/nub gsum gyis 'chi
[\[123a.6\]]bar gdon mi za'o/_/khrus byas na zhes bsnyen gnas yan lag brgyad la gnas pa'i bud med do/_/rjes su dran pa zhes pa ni rgyun ma chad par bzlas zhes pa'i tha tshig go/_/gzhan yang tho rangs nam langs pa'i dus su mal las ma g.yos par sngags lan brgya rtsa brgyad
[\[123a.7\]]bzlas pa'i chu khyor ba bdun nas ji srid du chu srang brgyad kyi bar du 'thungs na de srid du nad byang bar 'gyur ro/_/byab pa zhes pa ni nyi shu rtsa gcig bzlas pa'i lag pas sam rtswa ku shas so/_/oM pa da zhes pa la sogs pa la/_legs bsgrubs na zhes pa ni yi ge'i grangs kyi
[\[123b\]]
[\[123b.1\]]bsnyen pa 'bum byas la de'i bcu'i cha sbyin sreg byas na dngos grub kyi rtags mthong ba'o/_/chu 'thungs na zhes pa ni lan brgya rtsa brgyad bzlas pa'i chus so/_/mar la btags pa'i zhes pa ni thun gsum du brgya phrag brgyad kyis lhag pa ste de'i khyad par ro/_/oM bi shA tsi zhes
[\[123b.2\]]pa la sogs pa ni ri khrod lo ma'i sku bsgoms nas swA hA'i 'og tu nad pa'i ming sbyar te sngags bzlas phyi dro'i dus su kha shar du blta ste zhi ba'i thab khung du me tog dkar po dang zho'i zan dang /_'bras ma chag pa dang /_rtswa dUr ba dang /_tsan+dan dkar po rnams kyis sbyin sreg bya'o/_/
[\[123b.3\]]de bzhin du brgya phrag brgyad bzlas pa dang /_de bzhin du bum pa gsar pas blangs pa'i chu la brgya rtsa brgyad bzlas pa'i chus khrus bya ba dang /_de bzhin du sngags 'dis gong bzhin du mdud pa bya ba dang /_de bzhin du lag pa g.yas pa'i khyor bas chu blugs te/_g.yon pa'i srin
[\[123b.4\]]lag gis reg nas sngags brgya rtsa brgyad bzlas pa'i chu khyor ba gsum gsum zhag bdun gyi bar du 'thung ba dang /_de bzhin du byab pa zhes pa gong bzhin du sngags lan nyi shu rtsa gcig bzlas pa'i lag pa'am ku shas byab pa ste/_las kyi tshogs thams cad la sbyar bar bya'o/_/
[\[123b.5\]]de bzhin du rtag tu zhes pa thun gsum du brgya phrag brgyad bzlas pa'am/_de gsum mi nus na thun gcig la'o/_/de bzhin du rab tu sbyor ba gzhan man ngag gis kyang shes par bya ste/_dza yan+ti dkar po'i yal ga bdun bdun gcig tu bsdoms te lan bdun bdun sngags bzlas
[\[123b.6\]]nas phon bdun bya ste/_'brum bu gcad pa'i phyir 'brum bus btab pa'i nad pa shar phyogs su mngon par bltas nas/_bdag nyid nad pa'i mdun du langs nas thun gsum du byab pa byas pas na da las grol bar 'gyur ro/_/man ngag gi rab tu sbyor ba gzhan yang /_shar du
[\[123b.7\]]mngon par phyogs par 'phags pa spyan ras gzigs dang rdo rje gdan pa'i mdun du maN+Dal dang mchod pa bya ste/_zhi ba dang byams pa'i sems dang ldan pas zhi ba'i thab khung du g.yul du shi ba'i skra dang rus pa bsreg par bya'o/_/man ngag gzhan yang gtam gyi sbyor ba ni gleng gzhi las glA
[\[124a\]]
[\[124a.1\]]gA zhes bya ba'i ma dang /_gangs zhes bya ba'i bu glas 'tsho ba zhig yod de/_de nyin par las byas nas/_dgongs mo brdos te zas za'o/_/nam zhig gi tshe rmi lam du khu ba 'dzags pa gos hrul la lhung ste de skam pa'i phyir tshang bang gi steng du gzhag go/_/de'i
[\[124a.2\]]tshe de'i mas 'bras zan gyi khu ba zhig btung ba'i phyed 'og tu bzhag pa dang /_de'i nang du gos hrul lhung bar gyur to/_/de nas ma des khu ba dang 'dres pa'i 'bras kyi chu de 'thungs pa dang sbrum mar gyur te/_dus la bab pa dang bu gcig btsas so/_/de nas mas sdig pa'i nad bdag
[\[124a.3\]]la ci yis bskyed ces smras nas grong gi phyi rol du bor ro/_/de nas bu des sdig pa'i nad ces bya ba 'brum nad du gyur to zhes grag ste gtam rgyud de dran du gzhug cing bdag gis kyang gtam rgyud 'di zlos shing sngags 'di bzlas te/_sngags kyi yi ge re re'i bar du ma smad
[\[124a.4\]]gnyis kyi ming bcug nas bris pa'i shog bu yang nad pas grang nad byung dogs pas rtag tu blta bar bya'o/_/oM a+ya r+ya zhes pa la sogs pa la tri ti ya zhes pa ni tshes gzhan mtshon pa'i brda'o/_/nad langs pa'i nyi ma la byabs nas phu gsum bya'o/_/de ma yin na mi 'grub
[\[124a.5\]]bo/_/tshes gang la zhes pa la sogs pa ni 'di'i las sbyor gzhan yin te/_tha chen po gsum gyi nang du phreng ba phyed dang gsum gyi sngags gsum shes rab kyi pha rol tu phyin pa'i las sbyor gyis bri bar bya'o/_/oM sh+tsa zhes pa la sogs pa srung ba byed do zhes pa ni/_rtag tu bzlas pas
[\[124a.6\]]so zhes pa ni tshig gi lhag ma'o/_/bal sran zhes pa la sogs pa la/_sogs kyi sgras bal sran chung shos dang ku lang+tha dang yungs kar dang yungs nag dang ske tshe rnams bsdu'o/_/'di dag kyang srin la sogs pas ma khyer ba dang ma zos pa dang ma tshig pa la lan nyi shu rtsa gcig
[\[124a.7\]]bsngags te/_nad pa'i spyi bor bcom ldan 'das sku mdog dkar po bdud rtsi'i rang bzhin gyi 'od zer gyi rgyun 'bab par bsgoms pas sngags bzlas shing thun gyis brdeg go/_/rdo rgyus zhes pa ni shar du mngon par phyogs pa'i bcom ldan 'das bsgoms nas brgya rtsa brgyad bzlas
[\[124b\]]
[\[124b.1\]]pa'i rdo rgyus kyis rdza so ma btang ba'i kham phor gnyis la lan nyi shu rtsa gcig bsngags te/_bu che ge mo bsrung bar gyis shig ces pa dang spel ba'i sngags bris te kha sbyar nas lan nyi shu rtsa gcig bzlas pa'i nya rgyas dril te gang na bu yod pa de'i khang pa'i sgo'i nang ngos su gdags
[\[124b.2\]]par bya'o/_/spra tshil zhes pa ni spra tshil la sngags lan gcig bzlas nas yang sngags bzlas shing dgra bo'i gzugs byas na zhes 'brel to/_/brkos na zhes pa ni de kho na bzhin du phur ba'i las tshogs rnams la yang dgra'i sgo'i 'og tu brko'o zhes pa ni tshig gi lhag ma'o/_/
[\[124b.3\]]mngon par bsngags pa zhes pa ni khro bo gtum po chen po'i rnal 'byor gyis mar ngo'i tshes brgyad dang bcu bzhi la dur khrod kyi thal ba la lan brgya rtsa brgyad bzlas nas gtor bar bya'o zhes pa ni man ngag go/_/mngon par bsngags zhes pa ni shar du mngon par phyogs pas nyi ma nub
[\[124b.4\]]pa'i dus su bcom ldan 'das yang dag par mchod de ral gri bkrus nas sngags 'di bzlas shing thal ba la lan bdun sngags bzlas nas gtor te sngags 'dis lan brgya rtsa brgyad mngon par bsngags nas sgo'i thad kar gzhag go/_/rang rgyal bar gsol ba btab nas snga dro
[\[124b.5\]]g.yul du gzhug par bya'o/_/snying rje'i sems bskyed de bdag rgyal bar gyur pa dang /_gzhan la mi gnod pa sems la byed cing g.yul ngor 'jug pa'i dus su dri chu la lan bdun bzlas nas ral gri myur du bkrus te bcom ldan 'das kyi gzugs bsgoms nas gong bzhin mngon
[\[124b.6\]]par bsngags par bya'o/_/de nas gzhan yang sngar bshad pa ltar ral gri bkrus te lan brgya rtsa brgyad mngon par bsngags pa'i rgya skyegs kyi khu bas ral gri la hUM phaT kyi gong du rgyal bar gyur cig ces sbyar ba sngon du 'gro bas sngags bri'o/_/de nas gzhan yang gong bzhin du
[\[124b.7\]]rdza'i thal ba ral gri la gtor nas rgya skyegs nyid kyis sngags bri'o/_/bya ba gang la zhes pa ni khong pa'i mdun gyi gla yer mtho sar ba'i lci ba gtsang mas byug pa byas nas rang nyid shar du mngon par phyogs par byas pa'i mdun du bcom ldan 'das bsgom zhing /_de'i mdun
[\[125a\]]
[\[125a.1\]]du zho rdza phor gang dang /_'o ma phor gang dang /_me tog dkar po dri zhim po'i chu rdza phor gang dang /_nyer spyod lnga'i mchod pa dang bcas nas don bsams nas 'dod pa'i don la gsol ba btab nas/_mtshan mo'i thun gcig la lan brgya rtsa brgyad bzlas nas
[\[125a.2\]]dbul bar bya'o/_/gal te bsod nams can yin na de'i tshe dge ba dang mi dge ba mngon sum du ston par 'gyur ro/_/yang na rmi lam du bcom ldan 'das kyis ston to/_/don thams cad la zhag nyi shu rtsa gcig gi bar du bya'o/_/de nas gzhan yang rtsod pa byung ba'am/_
[\[125a.3\]]grong gzhan du 'gro ba'am/_don gzhan byung ba la gong bzhin du bcom ldan 'das kyi spyan sngar thams cad byas nas 'bras sA lu'i mkhar ma zan dang 'o ma dang nya sha btsos pa rnams kyis bcom ldan 'das la gtor ma dbul lo/_/de nas gzhan yang zho la sogs pa 'dres
[\[125a.4\]]pa'i zan gyis bkang ba'i rdza phor gnyis lag pa gnyis kyis gzung ste/_mtshan mo mi thams cad nyal ba'i dus su rang nyid gcig pu phyi rol du byung ste bcom ldan 'das la gtor ma phul nas bdag gi don la gsol ba btab ste bag tsam phyin pa na/_gal te de la dge
[\[125a.5\]]ba'i smra ba thos na dge ba'i 'bras bu 'grub la/_mi dge ba'i smra ba thos na mi dge ba'i 'bras bu 'byung ngo /_/de nas gzhan yang bdag gis bcom ldan 'das kyi bskyed pa'i rim pa'am/_rdzogs pa'i rim pa bsgom par bya ste/_bcom ldan 'das kyi gzugs ji lta bu zhe na/_
[\[125a.6\]]sa la btsugs pa zhes la sogs pa la/_thags mkhregs ni mkhregs pa'o/_/thags bzangs ni bar med pa'o/_/stong pa nyid ni de'i mtshan nyid dang bral ba ste/_dngos po de dag gi thugs su sba ba'i mtshan nyid gzugs dang rjes su myong ba'i mtshan nyid tshor ba zhes pa la
[\[125a.7\]]sogs pa'o/_/ya sos ma mchu mnan pa dang /_pus mos la btsugs pa dang /_nga rgyal thams cad zil gyis mnan pa'i phyir steng 'og tu mig gi 'bras bu blta ba dang /_dam tshig sems dpa' bzhin du bsgom par bya zhes pa ni rang gi snying gar ro zhes pa'i don to/_/
[\[125b\]]
[\[125b.1\]]de nas gzhan yang sems dpa'i skyil krung gis sngags nyi shu rtsa gcig bzlas te de'i rjes la mal na 'dug pa tsam gyis kyang thams cad bsrung bar 'gyur ro/_/de nas gzhan yang ni las brgya rtsa brgyad bzlas pa'i lo ma skam po la oM tsaN+Da ma hA ro Sha Na che ge mo'i rims
[\[125b.2\]]'jig par gyis shig hUM phaT ces pa'i sngags 'di snag tshas bris nas shog bu zur bzhi nas dril te skud pa dmar pos phyogs bzhir bcings nas/_de nas mi g.yo ba'i nga rgyal gyis shar du mngon par phyogs nas bcom ldan 'das kyi gzugs su mngon par bsgoms nas
[\[125b.3\]]pus mo btsugs pas rims nad can mnan te/_gzi brjid chen pos skra la sogs pa la btags na rims 'jig par 'gyur ro/_/rims sod pa'i rjes la shog bu de chu gtsang ma la bskyur ro/_/de nas yang thun phyed lus pa'i nam gyi cha smad la mal nas langs te/_sems
[\[125b.4\]]dpa'i skyil krung gis shar du mngon par phyogs par 'dug pa la bcom ldan 'das bsgoms te/_g.yas pa'i khu tshur gyis sdigs mdzub gyen du bsgreng ba/_g.yon pa'i khu tshur gyis brtan por bzung nas shes rab 'dod pas rgyun ma chad par bzlas pa bya'o/_/zhag bdun
[\[125b.5\]]gyi bar gyis mkhas par 'gyur ro/_/de ma yin na yang nyi ma re re zhing rim gyis bzlas pas shes rab dang ldan zhing thos pa 'dzin par 'gyur ro/_/oM kA sh+ya pa na zhes bya ba la sogs pa la yum shes rab kyi pha rol tu phyin pa'i rnal 'byor gyis mig 'gul ba'i dus su gal te
[\[125b.6\]]mi dge na sngags zlos shing bya ba byas pas dge bar 'gyur ro/_/oM dzaM le na zhes pa la sogs pa ni sna tshogs pad+ma dang zla ba la rdo rje skyil krung gis bzhugs pa/_zhal gcig phyag gnyis sku mdog dmar po lang tsho la bab pa/_g.yas pas lcags kyu dang /_g.yon pas
[\[125b.7\]]ut+pal 'dzin pa/_dbu la 'od dpag med kyis rgyas btab pa/_chags pa chen po'i gdangs can gyis bcom ldan 'das ma sgrol ma bdag gis bsgom par bya'o/_/bsnyen pa sngon du 'gro bas las sbyor brtsam par bya ste/_nyi ma re re zhing gdong bkru ba ni man ngag go/_/du ba
[\[126a\]]
[\[126a.1\]]blangs la zhes pa ni mar ngo'i tshes brgyad dam bcu bzhi la nyi ma phyed dam nam phyed na kha nub tu bltas te sngags bzlas shing /_ba dmar skya'i mar gyis so ma btang ba'i rdza phor la du ba phab la zhes pa ni man ngag go/_/kha thur du bltas pa'i me tog ces pa ni a
[\[126a.2\]]d+ho puSh+pa ke'am/_he ta hu li'am/_go ban+d+ha na zhes grag go/_/shrI khaN+Da zhes pa ni tsan+dan dkar po dang de gnyis las sbyor gyi gong du nyi ma la tshags byas nas gzhag ste/_skar ma rgyal la de gnyis bzung nas sngags bzlas te/_srang la gzhal nas mnyam par bya ste/_bsres te
[\[126a.3\]]nyi ma de nas brtsams nas thig le bya'o/_/cho ga bzhin du zhes pa ni zan dang me tog la sogs pa dang ldan pa'i sgrub pa po'i grogs po dang bcas pa dur khrod du phyin nas ro'i thab khung gi steng du dbang du byas pa'i thog tu rtswa ku sha gzhag pa'i mdun du gong du bshad pa'i
[\[126a.4\]]rdzas kyi tshogs bshams te/_'dod pa'i don la gsol ba btab nas smra ba bcad pas ling+ga khyer te/_rang gi khang par 'ongs nas nyi ma phyed dam nam phyed na ling+ga'i thog tu nye bar 'dug ste/_nub tu mngon par phyogs pas snying gar zla ba la gnas pa'i hrIH'i yi ge las spros pa'i 'od
[\[126a.5\]]zer lcags kyu dang /_zhags pa lta bus g.yo ba dang mi g.yo ba thams cad snying gar phug ste/_'gugs shing rang gi rkang pa'i 'og tu lhung bar bltas nas nyi ma re re la brgya phrag brgyad bzlas shing zhes 'brel lo/_/de nas gzhan yang phyag gnyis pa'i ku ru kul+le bsgoms te/_rang
[\[126a.6\]]gi snying gar gnas pa'i hrIH'i sa bon gyi 'od zer gyis brtan pa dang g.yo ba bkug ste rang gi rkang pa'i drung du lhung ba dang dbang du gyur pa dang /_ci zer ba nyan pa dang /_rjes su gnang ba zhu ba'i rnam par bsgoms te gong du bshad pa'i dus tshod la sngags bzlas par bya'o/_/oM s+t+waM b+ha ni zhes pa
[\[126a.7\]]la sogs pa ni spyan ma'i snying po ste/_rgyun ma chad par zlos pa la 'jigs pa thams cad sel bar byed do zhes pa'i tshig gi mtha' can dang 'brel lo/_/nyon mongs pa rgyun gyis brgyud pa'i tshogs las skyob pa gos bzhin du ste pa Ta'o/_/de rnam par 'jig pa'i sbyor bas len pa'i
[\[126b\]]
[\[126b.1\]]don sbyar bas pa Ta la ste le'u'o/_/dang po zhes pa ni nyon mongs kyi dgra gsod par nye bar brtsam pa thog mar byed pas so/_/le'u dang po'i 'grel pa'o//_//legs par sangs rgyas pa'i zhes pa ni ston pa gzhan ma yin pas so/_/rab sad ces pa ni rgyun ma chad par gsung rab
[\[126b.2\]]la goms pas dbang po rnon po rab tu sad pa'o/_/yon tan gzhi yin pa zhes pa bla ma'i zhabs kyi pad+ma la nges pas dbang ba la sogs pa'i rim pas bde gshegs kyi sgrub thabs rtogs pas so/_/bla ma la gus pas zhes pa ni lus ngag gi sri zhus bla ma mnyes par bya'o/_/
[\[126b.3\]]brtson pa zhes pa ni bya ba ngan pa dang bral ba sems can gyi don la spro ba can no/_/oM na mo zhes pa la sogs pa ni khas pA Ni'i skur bdag nyid bsgoms nas shar du mngon par phyogs pas khye'u'am bu mo kha shar du bstan nas/_oM na mo zhes pa la sogs pa nas sU trA ya na mo zhes
[\[126b.4\]]pa'i mtha' can gyi sngags bzlas shing me long bkrus pas dag par byas pa'i me long bstan pa zhes 'brel lo/_/dgongs sngar drung du zhes pa ni khrus dang gtsang sbra dang bsnyen gnas kyi sdom pa dang ldan pas so/_/lha'i bu zhes pa ni gzhon nu gzugs can gser gyi mdog lta
[\[126b.5\]]bu rgyal po chen po'i rol pas bzhugs pa'o/_/rtag tu bzlas na zhes pa ni 'bum bzlas pa'i rjes la nyi ma re re zhing rgyun ma chad par stong phrag re re bzlas par bya zhes 'brel lo/_/oM shra ba na zhes pa la sogs pa ni gong bzhin du thams cad go sla'o/_/oM na ma zhes pa la
[\[126b.6\]]sogs pa ni lha mo tsun+de'i ting nge 'dzin gyis bya ste/_gzhan thams cad gong bzhin no/_/oM mu tsi li zhes pa la sogs pa la/_bsnyen gnas la sogs pa thams cad gong bzhin no/_/gzhan ni go sla'o/_/oM pra dz+wa la la sogs pa'i las so/_/oM na ma zhes pa la sogs pa ni
[\[126b.7\]]go sla'o/_/oM kar+Na zhes pa la sogs pa la/_sha za'i shing zhes pa ni sha ko Da ka'i shing ngo /_/'jig rten gsum las rnam par rgyal ba'i ting nge 'dzin la gnas shing zhes pa ni gshin rje gshed kyi ting nge 'dzin la yang dag par zhugs so/_/oM tsa tur pU dza zhes pa la sogs pa ni
[\[127a\]]
[\[127a.1\]]legs par gsal lo/_/oM b+hu d+ha zhes pa la sogs pa la/_the tshom med pa ni bsnyen gnas kyi sdom pa dang ldan pas so/_/lig bu mig ces pa ni tshong dpon las 'ong ba'i rdzas rdo'i bye brag go/_/ma ri sha sngo'i sa bon dang 'dra ba la'i lungs so/_/shing a
[\[127a.2\]]gasti zhes pa ni shukla bang gla sha na zhes pa rgya gar dang bal yul na yod/_oM swa b+hA na zhes pa la sogs pa ni cho ga gong du bstan pas go sla'o/_/oM ad+hid ces pa la sogs pa yi ge 'bum bzlas pa zhes pa ni yi ge re re la 'bum bzlas nas don brtsam par bya'o/_/pri yang ku'i
[\[127a.3\]]me tog ces pa la sogs pa ni nyi ma re re zhing thun gsum nyi shu rtsa gcig gi zhag gi bar du brgya phrag brgyad sbyin sreg bya'o/_/pa lA sha zhes pa la sogs pa ni sbyin sreg 'bum gyis zhes pa'i mtha' rgyun ma chad ces lhag ma'o/_/'o ma can gyi yam shing zhes pa ni dug shing
[\[127a.4\]]gi rigs spangs pa'i gzhan rnams so/_/bzlas pa byas pa rnyed par 'gyur/_/zhes pa ni bdun phrag gsum du'o/_/gzhan go sla'o/_/oM dza ye zhes pa ni 'jig rten dbang phyug gi ting nge 'dzin la yang dag par zhugs pas te/_zhal gcig phyag gnyis/_sku mdog
[\[127a.5\]]dkar po/_/dpe med pa'i gzugs can bde ba'i gdan la gzhugs pa'o/_/gzhan go sla'o/_/oM me khe zhes pa la sogs pa la/_'bum ni mi zad pa'i nor gyi phung po'o/_/oM ka ma la zhes pa la sogs pa la/_dpal chen mo zhes pa ni zhal gcig phyag gnyis pa
[\[127a.6\]]me tog pri yang ku lta bu'i sku mdog ljang gu/_/sna tshogs pad+ma dang zla ba la gnas pa/_chos 'chad kyi phyag rgya can rgyal po chen po'i rol pas bzhugs pa/_g.yon du ut+pal sngon po gzhag pa/_bud med kyi sgyu ma'i nga rgyal gyis 'gying bag can gyi sgrol ma ste/_dpal chen
[\[127a.7\]]mo'i ming gi rnam grangs so/_/de'i ting nge 'dzin la gnas pa'am/_kha cig na re nor rgyun ma'i ting nge 'dzin la gnas par bya'o zhes zer ro/_/gzhan go sla'o/_/oM nan+ti zhes pa la sogs pa la/_'di ru cho ga ni 'di kho na'o/_/oM dzaM b+he zhes pa la sogs pa la/_rje btsun ma
[\[127b\]]
[\[127b.1\]]sgrol ma zhes pa ni byin rlabs dang bcas pa'o/_/mngon par ma chad ces pa brtsams pa'i nyi ma nas bzung nas ji srid 'bum phrag bdun rdzogs par ma gyur pa de srid du rgyun ma chad par nyi ma re re thun gsum du ji ltar nus pa'i sngags bzlas shing me tog re re'i zhabs la dbul bar
[\[127b.2\]]bya'o/_/oM ba su zhes pa la sogs pa la/_ba'i lci ba zhes pa ni sa la ma reg pas so/_/lhag ma go sla'o/_/oM ba su zhes pa la sogs pa la nges pa la gnas pa zhes pa ni bsnyen gnas kyi sdom pa dang ldan pa dang /_dkar gsum za ba/_dus gsum la mgo 'khru ba dang /_rtswa ku
[\[127b.3\]]sha'i gdan la bsnyal ba'i don to/_/nor rgyun ma'i ting nge 'dzin la gnas pas bya'o zhes pa ni man ngag go/_/de kho na bzhin byas nas rgyud las ji ltar gsungs pa ltar rnyed par 'gyur ro/_/oM ba su zhes pa la sogs pa ni/_bcom ldan 'das ma'i sngags so/_/lhag ma brgyad ni
[\[127b.4\]]'khor gyi lha mo brgyad kyi'o/_/bcom ldan 'das ma ni sna tshogs pad+ma dang zla ba la skyil krung phyed pas bzhugs pa/_gser btso ma'i mdog lta bu dang /_phyag g.yas na shing thog pi dza pU ra dang bcas pa'i mchod sbyin gyi phyag rgya can/_phyag g.yon pa na 'bras kyi snye ma bsnams pa/_
[\[127b.5\]]rin po che'i cod pan can/_rgyan kun gyis yang dag par brgyan pa/_bud med kyi sgyu ma'i nga rgyal gyis 'gying ba/_rin po che 'bar ba skyug par gyur pa'i pad+ma'i gter la sogs pa zhabs kyis mnan pa/_lha mo gzhan rnams ni gtso mo dang 'dra ba'o/_/gser gyi 'dab ma zhes pa ni
[\[127b.6\]]khrus byas gos gtsang ma gyon bsnyen gnas la gnas pa skar ma rgyal gyi nyi ma la gser gyi smyu gus mngon par bris zhes 'brel lo/_/bcug ste zhes pa ni sgrub pa pos de'i nyin par kho na rab gnas byas te dbang bskur nas nyi ma de nas brtsams te dus gsum du de'i mdun du de'i
[\[127b.7\]]dkyil 'khor dang de'i mchod pa byas nas bcom ldan 'das ma'i sngags brgya phrag brgyang bzlas par bya zhes pa ni man ngag gi bshad pa'o/_/oM dzaM b+ha la zhes pa la sogs pa la/_bcas pa zhes pa ni byin pa g.yon pa'i steng nas lha mos 'khyud pa'i don te/_kha sbyor
[\[128a\]]
[\[128a.1\]]du bya ste zhes pa gsung gi tshig gi mtha' can gyi bar du bcom ldan 'das ma'i cho ga bzhin du mngar gsum gyis yongs su gang ba'i snod kyi dbus su bzhag nas de'i mdun du thun gsum du mchod pa dang dkyil 'khor la sogs pa bya ste/_nyin re bzhin du thun re
[\[128a.2\]]brgya rtsa brgyad bzlas pa'i khyor chu sbyin pa'i rjes la bcom ldan 'das la mngar gsum phul nas/_oM dzaM lum swA hA zhes pa'i sngags 'dis kha bkab pa'i rdza phor gyi steng du chu khyor ba brgyad phul nas sngags brgya phrag brgyad bzlas par bya'o/_/zla ba drug gi bar du'o zhes pa ni
[\[128a.3\]]man ngag go/_/bdud kyi bar chad 'byung bas brtson 'grus bskyed par bya'o/_/nam du yang the tshom mi za bar bya'o/_/gnyis pa zhes pa ni 'jug pa'i sems rtogs pas so/_/le'u ni snga ma bzhin no/_/le'u gnyis pa'i 'grel pa'o//_//oM badzra tIk+Sh+Na zhes pa la sogs
[\[128a.4\]]pa la/_/sngags 'dis bcom ldan 'das mtshan yang dag par brjod pa'i skus las kyi tshogs bsgrub par bya ste/_mtshan yang dag par brjod pa'i sgrub thabs las shes par bya'o/_/snying ga'i pad+ma dang zla ba'i steng du zhes pa ni sna tshogs pad+ma dang zla ba'i steng du'o/_/
[\[128a.5\]]sems dpa' can zhes pa ni sems dpa'i skyil krung gis bzhugs pa'o/_/lag pa gnyis kyis bdag gi mgo 'dzin ma zhes pa ni lag pa gnyis kyis spyi bor rdo rje 'dzin ma zhes pa'o/_/rdo rje lcags kyu la sogs sngags rnams kyis zhes pa ni rim pa ji lta bar mdun du
[\[128a.6\]]gnas pa pad+ma dang zla ba'i steng du ye shes kyi 'khor lo bkug ste/_bdag la rab tu zhugs shing dbang sdud la sogs pas tshim par byed pa dang /_'gro ba dgag pa dang /_dgag par byas nas rim pa bzhin du yang dag par mchod/_des de kho na bzhin du rab tu zhugs
[\[128a.7\]]par bya'o zhes so/_/nang par bsam zhes pa'i tshig gi mtha' can la baM gyi sa bon yongs su gyur pa las sna tshogs pad+ma'i nang na gnas pa'i zla ba la pad+ma'i skyil krung gis bzhugs pa zhes pa ni lhag ma'o/_/d+harma d+hA tu zhes mthar rnam par bsgoms nas gong bzhin du bsnyen gnas
[\[128b\]]
[\[128b.1\]]kyi sdom pa la sogs pa sbyor ro/_/shu dag ces pa la sogs pa ni bcom ldan 'das yang dag par mchod pa dang maN+Dal byas la de'i mdun du rim gyis shu dag sran ma tsam nas zho phyed kyi bar du goms pas de nas tshad de nyid kyis 'thung ba brtsam par bya zhes pa ni man ngag go/_/
[\[128b.2\]]gzhan ni go sla'o/_/oM bA kye zhes pa la sogs pa la me tog spos ma reg pa dang 'brel lo/_/sbyin sreg 'bum phrag bzhi byas nas zhes pa ni shar du las thams cad pa'i thab khung zhes pa ni lhag ma'o/_/'di dag ni sngon du bsnyen gnas sdom pa dang ldan pas bya'o/_/rang skyur zhes pa ni
[\[128b.3\]]lo ma skyur po'i don to/_/b+h+ra ma'i phye dang skyur po bsres pa 'di gnyis kyi nyams len ni shu dag gong bzhin no/_/lcags las byas pa zhes pa ni ma yu ral gri ba dang /_su bar paN+Di ta zhes pa'i lcags gnyis gang yang rung ba las byas pa'i ral gri lag pa g.yon pas bzung
[\[128b.4\]]nas/_phyi rol du sgrub pa po'i grogs gzhag ste/_gzas zin pa ma mthong bar g.yas pas lte ba'i thad kar phreng ba bzung zhes grogs pos zla ba gza' las grol lo zhes mi zer gyi bar du bzlas pa bya'o/_/'khor lo zhes pa ni gser dang dngul dang 'khar ba dang zangs de
[\[128b.5\]]rnams yang gang yang rung ba cig la byas pa'o/_/rdo rje zhes pa ni me tog pun+ta ka'i shing dang me tog nA ga ge sar gyi shing gang yang rung ba cig gis so/_/rtse gsum pa zhes pa ni byang chub kyi shing las byas pa'o/_/'jag ma shar zhes pa ni mda'i rgyu'o/_/tho ba zhes pa ni ma
[\[128b.6\]]d+hu ka'i shing ngam/_rak+ta tsan d+ha na'i shing ngam/_a sho ka'i shing rnams gang yang rung ba las byas pa'o/_/zhags pa zhes pa ni gser dngul la sogs lcags brgyad kyi gang yang rung ba zhes pa'o/_/yang na rtsa mur ba'am 'jag ma bal pa dzas byas pa'o/_/lcags kyu
[\[128b.7\]]dang /_ral gri khru gang ba dang /_mtshon b+hir+Na Di pA la dang /_mdung thung dang /_dgra sta dang /_mdung dang /_gtun shing dang /_dbyug pa dang /_ras dang /_/nor bu dang /_rma bya'i mjug ma dang /_gter dang /_gdugs dang /_rnga yab dang /_rgyal mtshan dang /_ba dan dang /_
[\[129a\]]
[\[129a.1\]]me tog ut+pal dang /_me tog pad+ma dang /_tA la'i lo ma dang /_ta ri rnams ni la sogs pa'i don te/_ji ltar 'byor pa khyer nas bsgrub par bya'o/_/rim pa rnams kyis zhes pa ni badzra tIk+Sh+Na la sogs pa rnams kyis so/_/bcud len la sogs pa ni bdud rtsi
[\[129a.2\]]rnam pa bdun dang ka ra'i bza' ba'o/_/'o ma'i thug pa dang /_lcags sman dang /_dbang phyug chen pos byas pa'i dngul chu'i sman dang /_ka ra dang rtsa ba med ces bya ba sman sbyor dang /_ka ra dang ku shu'am Na Da gnyis las byung ba'i sman sbyor dang /_bu ram dang shing thog kuSh+ma Na p+Di
[\[129a.3\]]las byung ba'i sman sbyor dang /_ka ra dang skyu ru ra las byung ba'i sman sbyor rnams so/_/mig sman ni ra sAny+dza na zhes pa rdo'i bye brag go/_/ba dmar skya'i mar dang /_pad+ma dkar po'i skud pa'i sdong bu las byung ba'i snag tsha dang /_sngo b+h+r-ing+ga ra dza'i khu bas sbyar ba'i dum bu dang arka'i lo ma
[\[129a.4\]]las byas pa'i snag tsha'o/_/thig le zhes pa ni gi wang ngam/_ldong ros sam/_gur gum mam/_tsan+dan dmar pos so/_/rkang la bsku ba zhes pa ni sngo go ban+d+ha na dang shing shal ma li'i khu ba dang bcas pas so/_/rkang la bsku ba ni nye bar mtshon pa'i brda'o/_/yang na lha ma ni shing las
[\[129a.5\]]byas pa'o/_/dbang du gyur pa'i rdzas ni me tog pri yang ku dang /_spos kyi shing sa li ha ka dang /_ru ta cha phyed dang /_me tog nA ga ge sar cha phyed kyis byugs pa'o/_/sman spos ni la pa Na kha Di dang /_spos ni na khi dang /_tsan+dan dkar po dang /_ga pur dang /_a ru ra dang /_'di gnyis
[\[129a.6\]]cha mnyam pa'i spos so/_/gzhan du bstan pa'i dbang du bsdu ba'i rdzas rnams lhan cig tu bsdus nas kyang cho ga 'dis bsgrub par bya'o/_/'o ma zhes pa ni de bzhin du zla ba gzas zin pa'i dus su mar khu dang ka ra btab pa'i 'o ma 'bras thug dang de bzhin du zho dang 'dres pa'i zan
[\[129a.7\]]dang bza' bar bya zhes 'brel to/_/bal sran ma sha zhes pa ni me dang mar nag dang mar khu dang chus ma reg pa dang /_ma rul ba dang srin la sogs pas ma khyer ba dang /_yongs su rgyas pa dang /_bdud rtsi lngas yang dag par byug pa byas pa dang /_legs par bskams pa dang /_
[\[129b\]]
[\[129b.1\]]spos dkar pos dril ba'i bal sran rnams zla ba gzas zin pa'i dus su bcom ldan 'das yang dag par mchod nas de'i mdun du shar phyogs su kha bltas nas de dag khar bcug ste/_bde ba'i stan la 'dug nas zla ba ma mthong bar zla ba gza' las ma grol bar du ma yengs par
[\[129b.2\]]bzlas pa bya'o/_/de nas sgrub pa'i grogs pos zla ba grol ba bshad pa dang kha nas phyung nas ban sran myu gu can rnams chu khyor ba gang gi nang du bzhag nas sos ma reg par mid par bya zhes 'brel lo/_/myu gu med pa de dag sa la ma reg par byas nas mi ma yin pas zin pa rnams kyi
[\[129b.3\]]mgor sngags bzlas shing phye ma byas nas btab na de las thar bar 'gyur ro/_/pad+ma zhes pa ni ji ltar rnyed pa'i dkar po la sogs pa'i pad+ma rnams so/_/bil ba rnams kyi zhes pa ni srin la sogs pas ma khyer ba dang /_dgos pa can smin pa dang /_ma smin pa rnams kyi'o/_/ji lta ba bzhin
[\[129b.4\]]du rnyed pa zhes pa la sogs pa ni dri zhim pa'i me tog dkar po rnams kyis so/_/pad+ma la sogs pa me tog gi mtha' can gyi las sbyor gsum po 'di dag 'jam dpal gyi rgyud las gsungs pa'i rgyas pa'i thab khung khru bcu drug la rab tu sbyor ro/_/mar la btags pa'i zhes
[\[129b.5\]]pa la sogs pa ni bal sran bzhin du 'bru lngas dbang gi thab khung la sbyin sreg bya'o/_/rtag tu zhes pa la sogs pas rgyun ma chad par byams pa la sogs pa bsgoms pa'i sems dang ldan pa dang /_mtshan yang dag par brjod pa'i bshad pas badzra tIk+Sh+Na zhes pa la sogs pa'i sngags
[\[129b.6\]]kyi don skye ba med pa'i rang bzhin bsgoms pa dang ldan pa dang /_theg pa chung ngu'i byang chub la rgyab kyis phyogs pa dang /_bdag don bag tsam byed pa las kyang log pa dang /_bskal pa mthar thug par rgyun ma chad par gzhan don mngon par phyogs par byed pa dang /_brtson 'grus
[\[129b.7\]]shin tu 'bar ba dang /_drod la sogs pa lhag par mos pa'i sa rnams rtogs pas rab tu dga' ba la sogs pa rnams la rab tu 'jug pa'i rjes su rim pas chos kyi sprin gyis thob pa'i rjes la kun du 'od kyis skye ba 'di la thob par 'gyur ro/_/de bzhin gshegs pas rjes
[\[130a\]]
[\[130a.1\]]su bzung ba la yang dag par zhugs pas zhes 'brel lo/_/oM d+h+rIHzhes pa la sogs pa ni dpa' bo gcig tu sgrub pa bcom ldan 'das kyi sngags 'di sngar gyi sngags gnyis dang bya ba mtshungs pas gong gi bzhin du 'bras bu yang mtshungs par 'gyur ro zhes so/_/
[\[130a.2\]]oM hrIHzhes pa la sogs pa ni/_bcom ldan 'das ma 'di'i bsgom pa brjod pa'i rjes su zhes brjod do/_/oM pra kr-i ti zhes pa la sogs pa ni rang bzhin gyis yong su dag pa ste sgrib pa dang bral ba'i phyir ro/_/sarba d+harmA zhes chos thams cad ces pa phyi rol gyi chos rnams so/_/pra
[\[130a.3\]]kr-i ya pa ri shud+d+ho\u0f85haM zhes pa ni pra kr-i ya ni rang bzhin gyis so/_/pa ri shud+d+ha ni yongs su dag pa'o/_/a haM ni bdag ste nang gi chos rnams so/_/de gnyis kyi khyad par bshad pa brjod pa ni swa b+hA ba zhes pa la sogs pa ste yongs su rdzogs pa'i tha snyad btags nas rgyu dang mi rgyu zhes pa la
[\[130a.4\]]sogs pa'o/_/'od gsal mngon par brjod nas rdzus skyes kyi sems can gyi tshul gyis rdzogs rim gyis bcom ldan 'das ma brjod pa ni pad+ma zhes pa la sogs pa'o/_/gong du smos pa zhes pa ni bcom ldan 'das ma bzhin du lha mo bzhi yang bsam par bya'o/_/lte ba'i phyogs
[\[130a.5\]]su zhes pa ni lte ba'i nang du'o/_/gzhan yang bsgom pa brjod pa ni nges par bdag nyid ces pa ni gong gi dmigs pa la sems rtse gcig pa'o/_/oM mdzad de kho na'i yi ge ni pad+ma rA ga lta bu'o/_/sngags dang 'dres pa'i sman gyi nus pa brjod pa ni/_pa tha ni sngo a ka na b+hid d+hi zhes
[\[130a.6\]]pa'o/_/se gru zhes pa ni sman sho bany+dza na'o/_/sen+ta pa ni rgyam tsha'o/_/a ru ra la sogs pa'i phye ma srang gcig khyer nas/_mar bre gang zhes pa ni ba mar phul bzhi blugs nas sman btab nas chu 'o ma la ma thim gyi bar du bskol bar bya'o/_/sngags 'di'i sbyor ba gzhan ni shu dag
[\[130a.7\]]ces pa la sogs pa 'di dag thams cad phye ma mnyam por byas nas thun gcig tshad dam phyed kyi tshad kyis so/_/oM b+ha ga ba ti ni la sogs pa go sla'o/_/oM a rka zhes pa la sogs pa la bsnyen gnas las zhes pa ni gong bzhin du sgom pa pos bzlas par bya zhes sbyar ro/_/dbyangs/_
[\[130b\]]
[\[130b.1\]]can gyi mar ram zhes pa ni sngar gong du bshad pa'i dbyangs can gyi mar ram/_yang na sngo b+ha rma'i mar kho na dbyangs can gyi mar ro/_/mar srang sum cu rtsa gnyis ni ba mar phul bzhi dang /_b+harmi'i khu ba phul bcu drug_/ra'i 'o ma phul bcu drug_/u ba la sogs pa srang re re/_a ru
[\[130b.2\]]ra ni lho las byung ba'o/_/ma la ti ni sre shing sge'u me tog go/_/pi pi ling la sogs pa sman lnga srang gi bzhi cha bzhi cha'o/_/yang dag par bsdus nas mar dang bsres nas sman pa'i man ngag gis zhes 'brel lo/_/oM a nan+ta zhes pa la sogs pa ni go sla'o/_/oM a ra zhes pa la
[\[130b.3\]]sogs pa la/_dben pa ni yid du 'ong ba'i gnas so/_/de las gzhan pa ni ri bong 'dzin pa zhes bya ba'i sgrub thabs las shes par bya'o/_/rgyud 'di las bdag nyid bcom ldan 'das kyi sku dang de ma yin pa 'jam dpal gyi sku'i pad+ma'i 'og tu bsgrub bya gan rkyal du bya ste/_bcom
[\[130b.4\]]ldan 'das kyi phyag gi ut+pal las bcings par bsams nas de'i khar thun gsum du me tog dkar po brgya rtsa brgyad kyi sbyin sreg bya'o/_/oM bA gI zhes pa la sogs pa la 'khor lo'i dbus su zhes pa ni 'khor lo la gnas pa'i zla ba'i dkyil 'khor gyi steng du yi ge muM dmar
[\[130b.5\]]po bsgom par bya'o/_/oM d+harmA zhes pa la sogs pa ni go sla'o/_/oM badzra tIk+Sh+Na zhes pa la sogs pa go sla'o/_/'jug pa'i sems bskyed kyis 'bring gi chen po rtogs nas gsum pa'o/_/pa Ta la snga ma bzhin no/_/le'u gsum pa'i 'grel pa'o//_//oM la ba Na zhes
[\[130b.6\]]pa la sogs pa la/_sgeg pa'i cha lugs zhes pa ni sgrol ma dang khro gnyer can la rol pas blta ba'o/_/bzhugs pa zhes pa ni pad+ma'i skyil krung gis so/_/tsha ba'i sbyin sreg ces pa ni dbang du sdud pa'i cho ga las bshad pa'i sor bcu gnyis pa'i thab khung seng ldeng ngam khong khri'i me
[\[130b.7\]]mdag du ba med pa la rin la mi rtseg par nyos pa'i thun gcig gi tshad kyi sbyin sreg bya'o/_/de nas g.yas pa dang g.yon pa gnyis su dgang gzar dang blugs gzar bzung tshwas bkang nas gzar bu gnyis kha sbyar te de lta bu'i dgang blugs gsum dbul bar bya'o/_/tshwa dang bcas pa
[\[131a\]]
[\[131a.1\]]zhes pa ni rin la mi rtseg par nyos pa'i tshwa dang bcas pa'i spra tshil gyis bsgrub bya pho'am mo'i sor bzhi'i tshad byas la/_seng ldeng gi me mdag ces pa ni seng ldeng gi me mdag gam khong khri'i me mdag pa ba sangs kyi nyin par blangs pa'i dur khrod kyi sol ba dang
[\[131a.2\]]bcas pas gang ba'i snod la zangs kyi thur mas bud med kyi mtshan ma phug pa'i rkang mthil phug nas/_thur ma ma zhig par bya ste me la bdug par bya'o/_/gal te zhig par 'gyur na de gnyis thal bas gang ba'i snod kyi steng du gzhag ste dus bag tsam song nas yang
[\[131a.3\]]gcig tu bya'o/_/yang na sngar bzhin tshwa dang bcas pa'i bsgrub bya pho dang mo gang yang rung ba'i ling+ga bsku byug byas pa'i 'dag pa'i snod du byas nas gong bzhin du bdug par bya'o/_/gzhan go sla'o/_/oM la ba Na zhes pa la sogs pa la/_tshwa dang ske tshe mnyam por byas pa zhes pa ni
[\[131a.4\]]'gron bu rdog po nyi shu rtsa gcig gam/_brgyad cu rtsa bzhi'am/_khal nyi shu rtsa gcig gi rin ma rtseg par ske tshe nyos nas thum po byas te dur khrod kyi thab kyi steng du ling+ga dang bcas pa snying gar bcug nas thun gsum du ma dang bde'am/_bza' bde'am/_nyin mo bde'am/_phyi nas
[\[131a.5\]]zhag bdun bar du bri bar bya'o/_/de rjes khugs na rin la mi rtseg par nyo ba'i tshwa dang mnyam par byas nas gyo mog che shos kyi thab khung du sbyin sreg bya'o zhes 'brel lo/_/oM ku ru ku l+le zhes pa la sogs pa la/_/sngar smos pa'i ting nge 'dzin la gnas pa zhes pa ni ku ru ku l+le'i
[\[131a.6\]]ting nge 'dzin la gnas pas so/_/yungs kar dkar po zhes pa ni 'bum phrag bdun sbyin sreg bya'o/_/sangs rgyas kyis bcom ldan 'das ma'i bzlas pa'i tshig 'bum phrag bdun gsungs kyang bsnyen pa bye ba byas na zhag nyi shu rtsa gcig gis las sbyor gyi sgrub pa po'i mngon par 'dod pa
[\[131a.7\]]bsgrub po/_/de nas gzhan yang las la sbyar na gong bzhin du sgrub pa byas pa'i ske tshe dang tshwa cha mnyam por byas nas gong bzhin du sol bas gang ba'i snod du grong khyer dkrug pa'i phyir nub tu kha bltas rdo rje skyil krung bcas te dbang du bsdu ba'i phyir thun gsum du sbyin sreg bya'o/_/ji ltar bla
[\[131b\]]
[\[131b.1\]]ma'i rim pa dang rim pa las lhag ma 'di'i las sbyor yod pa rnams ji bzhin du gzungs sngags kyi rgyal po 'di la yang yod do/_/ta nyi ku rul+lA/_g+hu ru g+hu rA si/_ag+ni ni ku Ta dza Ni/_ta ka ta ka mi/_de kha ku ru kul+lA/_mo ha ri b+hi ban+ti/_tsha tha pa te ra/_a pa ra d+ho hi ni b+ha dza bI/_hi ra Ni nam
[\[131b.2\]]ka ra si/_tin+ni rtsu lu rak+ta pi yaM/_a mu ka ka ra ma ba shaM/_sngags kyi rgyal po 'di la gang gi ming btags nas chu la brgya rtsa brgyad bzlas te 'thungs na de ji srid 'tsho'i bar du dbang du 'gyur ro/_/oM a ma le zhes pa la sogs pa ni rtsig pa 'dod yon gyi snam bu zur bzhi byas nas de'i
[\[131b.3\]]nang du g.yas skor gyis rtswa ku sha rnams dgram mo/_/'grub par 'gyur zhes pa ni skyes bu'i 'dod pa'i don byed pa'i mchog dang /_gzhan don la chags pas bklags pa tsam gyis sngags 'grub par mi 'gyur ro zhes mi mos pas spro bar mi bya'o/_/gsung rab kho na bzhin du dad pa dang
[\[131b.4\]]brtson 'grus kyi sgo nas ji ltar gsungs pa'i las sbyor dang bzlas pa la sogs pa shin tu 'bad par bya ste brtson 'grus dang ldan pa la re ba nges par 'grub ces pa'i don to/_/de bzhin gshegs pa'i gsung rab la nam yang 'gyur ba med do/_/mang du smos pas ci zhig bya ste/_bde bar
[\[131b.5\]]gshegs pa las gzhan pa'i bden pa smra ba dang khams gsum la yang dag par spyod pa mi srid do/_/bzhi pa zhes pa ni rab kyi chen po rtogs nas so/_/rdzogs pa zhes pa ni de bzhin gshegs pa'i mdun du bdag gis ma lus par thob pa'i don to/_/le'u bzhi pa'i bshad pa'o//_//
[\[131b.6\]]bsod nams 'di yis zag med phung po thob gyur nas/_/'gro rnams srid gsum las rgyal sangs rgyas myur thob cing /_/gzhan yang dge ba'i tshogs kyi nyes pa kun spangs te/_/ye shes blo can rgyal sras yon tan ldan par shog_/dpa' po gcig tu sgrub pa'i 'grel pa gtsug
[\[131b.7\]]lag khang dza gad da lI lan gyi su b+hA ka ra zhes bya bas mdzad pa rdzogs sho//_//paN+Di ta dA na shI las rang 'gyur du mdzad pa la bod kyi ban+de rnams kyis legs par zhus so/_/dge ba'i 'byung gnas zhes bya ba bla ma shAkya shrI'i bla ma yin gsungs/_/[{D2675}#]@##/_/rgya gar skad du/
[\[132a\]]
[\[132a.1\]]Ar+ya nI lAM ba ra d+ha ra badzra pA Ni bi d+hi rnA [#]ma d+hA ra Ni TI kA/_bod skad du/_'phags pa lag na rdo rje gos sngon po can gyi cho ga zhes bya ba'i gzungs kyi 'grel pa/_dkon mchog gsum la [#]phyag 'tshal lo/_/gnod sbyin gyi sde dpon chen po lag na rdo rje gos sngon po can la phyag
[\[132a.2\]]'tshal lo/_/gang zhig nyon mongs skyon gyis ma gos rin chen ltar gsal ri rab lta bur brjid/_/'gro la rim par ston phyir sprul pa rang byung stong gsum sreg par mdzad pa nyid/_/gdod nas mi rtog chos nyid ngang las snying rje'i stobs kyis zhe sdang chen por gsal/_/sangs rgyas kun gyi
[\[132a.3\]]gsang ba'i mdzod gyur rdo rje 'dzin pa de la phyag btsal nas/_/phyi dang nang gi sdug bsngal zhi mdzad rgyud rgyal gsang ba zab mo'i don/_/bla ma brgyud [#]pa'i stobs las rang byung bdud rtsi'i 'od zer nges par rab rnyed [#]nas/_/gang ming thog mar lag na rdo rje'i gzungs zhes kun la grags par [#]
[\[132a.4\]]gyur pa yi/_/'grel 'di bdag nyid rnyed sogs phyir min 'gro la phan phyir gsal bar bshad par bya/_/de la dang po mtshan [#]gyi don bstan pa'i phyir/_gnod sbyin gyi sde dpon chen po lag na rdo rje gos sngon po can zhes bya ba smos so/_/de ni thugs rje'i cho 'phrul sprul pa'i sku gnod sbyin gyi
[\[132a.5\]]gzugs brnyan klu'i snying [#]po phyag na rdo rje'i ngo bo ste mthu stobs kyi bdag nyid can no/_/de la gnod sbyin zhes bya ba ni ri rab kyi tha [#]ma lcags ris yongs su bskor ba'i rtse na gnod sbyin gos sngon [#]can dag gnas pa de dang rtags mthun par bstan pa'o/_/sde dpon chen po ni de lta bu'i rigs
[\[132a.6\]]gnod sbyin rnams las don ye shes chen pos 'phags pa ste gzhan 'dul ba'o/_/lag na rdo rje zhes bya ba ni mkhyen pa lnga'i ye shes kyi rdo rje ste [#]nyon mongs pa lnga 'joms pa'o/_/gos sngon po can zhes bya ba ni lus kyi rgyan yin te/_des 'gro ba rnams mos pa bskyed [#]pa'am/_rngam zhing
[\[132a.7\]]'khor 'dul ba'i so so'i rtags bstan pa'o/_/sangs rgyas gang gA'i [#]klung bye ba phrag 'bum gyi bye ma snyed [#]kyis rjes su gnang ba zhes pa ni sprul pa'i sku dang mtshungs pa las de dag thams cad kyis [#]gsang ba'i bdag por dbang bskur zhing bstan pa gtad [#]pa'am/_de dag gi sprul
[\[132b\]]
[\[132b.1\]]pa nyid yin pa'i phyir gnang ba'o/_/mche ba ni ye shes dang nyon mongs pa las skyes pa'o/_/gtsigs [#]pa zhes pa ni de lta bu dang mthun pa'i ste[#]/_dug can rnam par 'dul bas [#]gdug pa 'dul ba'o/_/'tsham pa zhes pa ni nyon mongs pa'i mche ba can dang 'tsham par ston pa'o/_/mig
[\[132b.2\]]me mdag gi phung po 'dra ba zhes pa ni spyan gyi gzigs stangs te[#]/_spyan rtsa dmar zhing khros pa'i lta stangs kyis lta ba'i dug can 'dul bar byed pa'o/_/dbugs me lce ltar 'bar ba zhes pa ni dbugs tsha zhing rtsub pas kha rlangs kyi dug can 'dul bar byed pa'o/_/'jigs pa'i
[\[132b.3\]]nga ro can zhes pa ni ha ha dang hUM hUM dang phaT phaT kyi sgras gdug pa'i tshogs kyi nga rgyal 'joms shing skrag par byed pa'o/_/de dag ni dpal gnod sbyin gyi rgyal po'i sku drag po'i rang bzhin bstan pa ste/_de ltar bsgom pa'o/_/lag pa dang rkang pa klu nor rgyas kyi bus brgyan pa zhes pa ni nor
[\[132b.4\]]rgyas kyi bu mthus bkug ste/_dug dang nga rgyal phrogs nas rgyan du byas pa'o/_/klu nag po se ral khar thogs pa zhes pa ni tshangs pa nyid la yod pa'i rtags su gyur pa de dang mthun par ma dros pa nag po'i mthu phrogs te/_rgyan du byas pas grib ma'i dug can 'dul bar byed pa'o/_/klu
[\[132b.5\]]dga' bo dang nye dga' bo 'bar bas rna cha byas pa zhes pa ni ngag gi dug can gyi dug phrogs te dbang du bsdus nas thal mo sbyar te ngag snyan par bstod cing snyan gyi [#]rgyan du byas pa'o/_/sbrul gdug pa 'bar ba rin po che'i cod pan thogs pa zhes pa ni stobs kyi rgyu bkug ste/_dug dang phral
[\[132b.6\]]nas mthong ba'i dug can dbang du bsdus te/_de bzhin gshegs pa'i rang bzhin gyi rgyan dang mthun par byas pa'o/_/sbrul gdug [#]pa 'bar ba za [#]zhes pa ni 'jog po bkug ste dug dang bcas te gsol bas dran pa'i dug can 'dul bar byed pa ste/_de dag gi gdul bya la de ltar ston cing
[\[132b.7\]]klu rigs bzhi dbang du bsdu ba dang /_nor dang dngos grub rim pas bsgrub [#]pa'o/_/bzhin rgyas pa zhes pa ni sgra gcan 'dzin la sogs pa'i nga rgyal phrogs te 'dul bar byed pa'o/_/smin ma dpral bar [#]bsdus pa zhes bya ba ni shin tu khros pa'i cha byad kyis spyir gnod sbyin dang /_srin
[\[133a\]]
[\[133a.1\]]po dang [#]/_khyad par du klu khro bo dag 'dul bar mdzad pa'o/_/ya sos ma mchu mnan pa zhes pa ni zhal gyi bye brag ste/_rngam par bstan pa'o/_/gshin rje'i cha byad can zhes pa la/_gshin rje'i cha byad ni gnag pa dang /_mtshon cha sna tshogs 'dzin pa dang /_mi'i
[\[133a.2\]]rgyu ma'i phreng ba do shal du 'phyang ba/_ma he la zhon pa/_'chi bdag mos 'gul nas 'khyud pa ste/_de dang 'dra bar bstan pa'o/_/lce glog ltar 'gyu ba zhes pa ni [#]ha ha zhes sgrogs shing lce yang dang yang du 'gyur pa ste/_des ni [#]glog dang thog la sogs pa'i 'jigs pa rnam par
[\[133a.3\]]'jig [#]par byed pa'o/_/gsus po che sbrul za ba zhes pa ni log 'dren glang po che'i gdong pa can gyi nga rgyal 'joms pa'o/_/sbrul za ba zhes pa ni nam [#]mkha' lding gi dregs pa 'joms pa'o/_/lag pa brdabs pa'i sgras 'jigs par byed pa zhes pa ni khyab 'jug la sogs pa
[\[133a.4\]]dregs [#]pa can thams cad skrag cing dngang par [#]byed pa'o/_/klu'i rgyal po 'dab bzangs [#]ska rags su bcings pa zhes pa ni gang gi tshe 'dab bzangs [#]la 'khyil pa bdun yod pa de la nam mkha' lding gis [#]drangs pa'i tshe 'khyil pa phyed dang gnyis kyis [#]ri rab kyi rtser sleb la 'khyil pa phyed
[\[133a.5\]]dang drug rgya mtshor lus pa de mthus bkug ste ska rags su bcings pas 'khres [#]cig las ma byung ba ste/_sku bongs kyi tshad de dang ldan pa'o/_/a la la zhes sgrogs par byed pa ni drag po'i nga ro ste/_gdug pa can rnams [#]skrag par byed cing zil gyis mnan [#]par byed pa'o/_/rgya
[\[133a.6\]]mtsho'i zabs su dpag tshad brgyad khri bzhi stong yod pas zhabs kyi pus mor phyin pa zhes pa ni sa 'og sa bla sa stengs khyab par byed pa'i rgyu bstan pa ste/_de'i tshad kyi sku bstan pa ni 'bum phrag gnyis su shes par bya'o/_/de bas na dbang po dang [#]nyi ma phrag pa la khur ba zhes smos te/_
[\[133a.7\]]lta ba log pa thams cad 'joms pa'i rtags su brgya byin phrag pa g.yas pa'i steng du gzhag pa dang /_de lta bu'i sku de thugs rje chen pos kun du khyab pa'i rtags su phrag pa g.yon pa la nyi ma gzhag pa'o/_/klu thams cad rlag [#]par byed pa zhes pa ni klu rigs bzhi'i dug phrogs te/_
[\[133b\]]
[\[133b.1\]]stobs rnam par 'joms shing ma rungs pa sel bar byed pa'o/_/gad rgyangs chen po sgrogs pas kun du 'khrug par byed pa zhes pa ni gad rgyangs ni ha ha ste/_de'i nga ro drag pos bgegs dang log [#]'dren thams cad kyi snying kun nas 'khrug [#]par byas te spa bkong [#]ba'o/_/gshin rje'i gzugs can
[\[133b.2\]]zhes pa ni ya ma zhes bya ba skrag par byed pa'o/_/khams gsum pa 'jigs par byed pa zhes bya ba ni de lta bu'i sku de snying rje'i rang bzhin can yin yang gdug pa 'dul ba'i thabs su de ltar bstan pas khams gsum pa de lta bu la 'jigs pas skyabs su 'dong bar 'gyur ba'o/_/klu thams cad
[\[133b.3\]]'ching [#]bar byed pa la phyag 'tshal lo zhes pa ni klu rigs bzhi la sogs pa'i dug phrogs te stobs 'joms shing ma rungs pa rlag [#]par byed pa'o/_/de lta bu'i sku de la kun [#]nas 'dud cing mchod pa ni [#]de skad smos pa yin no/_/de ltar mtshan nyid bstan nas [#]gsang ba'i gsang sngags
[\[133b.4\]]bstan pa'i phyir/_de nas sangs rgyas bcom ldan 'das gang gA'i klung gi bye ma snyed kyis [#]gsungs pa'i rig sngags 'di gsungs so zhes smos pa la/_de nas zhes [#]pa ni don dang rtags bstan nas zhes pa'o/_/sangs rgyas bcom ldan 'das gang gA'i klung gi bye ma snyed kyis gsungs
[\[133b.5\]]pa zhes pa ni 'das pa dang ma 'ongs pa dang da ltar byung ba'i sangs rgyas thams cad kyis [#]gsungs pa dang /_gsung pa [#]dang /_gsung bar 'gyur ba'i rig sngags 'di nyid mchog yin pas ni sgrub pa po rnams kyis [#]'di brjod par bya'o zhes pa'o/_/rig sngags 'di gsungs so
[\[133b.6\]]zhes pa ni gong gi thun mong [#]ma yin pa'i sku de dmigs la/_gang gis [#]bzlas brjod byed kyang gsal ba dang ldan pas/_rig sngags kyi sbyor ba la 'jug par bya'o zhes bya ba'i don to/_rig sngags de dag [#]kyang gang zhe na/_tad+ya thA zhes pa nas rA dz+nyA pa ya ti swA hA zhes pa'i
[\[133b.7\]]bar du'o/_/de dag gsal bar byed pa ni tad+ya thA ni bshad pa'i ltas te 'di lta ste zhes pa'o/_/b+ho b+ho zhes pa ni bod pa'o/_/wAn [#]zhes pa ni bcom ldan 'das so/_/nA ga [#]zhes pa ni klu'o/_/a d+hi [#]zhes pa ni lhag par ro[#]/_/pa ta ye zhes pa ni brgyad kyi bdag po'o[#]/_/i da na zhes
[\[134a\]]
[\[134a.1\]]pa ni rgyan no/_/gang gi rgyan yin zhe na/_nang gi rgyan yin zhes pa bshad pa'i phyir/_nI lAM [#]ba ra d+ha ra sha rI raM [#]zhes pa ni gos sngon po can gyi sku'o/_/gang gi phyir sku ma rtogs par sngags 'byung mi srid pas sngags dang sku gnyis su med pa'o[#]/_/badzra pA Ni hri da ya [#]zhes
[\[134a.2\]]pa ni phyag na rdo rje'i snying po ste/_gang gis [#]brjod pas bsgrub bya mngon du byed pa'o/_/yaHsa mA ti krA mA [#]ti zhes pa ni sgrub pa po'i bka' 'dor [#]zhing 'da' bar byed na zhes pa'o/_/ut+pA da [#]na zhes pa ni yul gzhan du skrod par byed pa'o/_/b+ha bi Sh+ya [#]ni shin tu gdug pa can zhes pa'o/_/snying po
[\[134a.3\]]de dag gang zhe na tad+ya thA zhes smos te/_'di lta ste zhes pa'o/_/bud+d+ha bud+d+ha bi bud+d+ha [#]zhes pa ni phyag na rdo rje la bos pa'o/_/ma hI prAp+ta zhes pa ni ma 'gor cig ces pa'o/_/ha ra ha ra zhes pa ni gdug pa can gyi [#]stobs phrogs shig pa'o/_/gdug pa can de gang zhe na/_nA gA nAM [#]zhes smos te/_klu
[\[134a.4\]]rnams kyi zhes tshig gi 'brel pa'o/_/pra ha ra pra ha ra zhes pa ni 'od zer las byung ba'i khro bo rnams kyis rgyob cig pa'o/_/gang la brdeg [#]ce na/_nA gA nAM zhes smos te/_klu la sogs pa'i stobs 'joms pa'o/_/ts+tshin+da ts+tshin+da zhes pa ni chod cig pa'o/_/gang gcod ce na/_nA ga hri [#]da yA ni
[\[134a.5\]]zhes smos te/_klu'i snying rnams so/_/b+hin+da b+hin+da zhes pa ni choms [#]shig pa'o/_/gang gzhom zhe na/_nA ga da mA [#]ni zhes smos te/_klu 'khyil pa rnams choms shig [#]pa'o/_/bi ShI r+yan+tu nA ga sha rI ra [#]Ni zhes pa ni dug gis myos pa'i klu'i lus shin tu choms shig [#]pa'o/_/bi s+ho Ta ya zhes
[\[134a.6\]]pa ni gzi brjid kyi stobs choms shig [#]pa'o/_/gang gis [#]zhe na/_nA ga [#]nA ya nA ni zhes smos te/_klu'i mig rnams so/_/sngags kyi mthu gzhan yang bstan pa'i phyir/_tad+ya thA zhes pa ni 'chad par 'gyur ba'i sngags kyis [#]sku la bskul ba'o/_/gang gis bskul na hUM phaT ces pas
[\[134a.7\]]thugs bskul ba'o/_/nA ga bi d+ha ra Na [#]ya zhes pa ni klu rnams zungs shig [#]pa'o/_/hUM gis [#]dbang du bsdus nas phaT kyis [#]dug nyams par gyis shig pa'o/_/nA got+sA dA [#]nA ya phaT ces pa ni gal te shin tu gdug pa'i dug gis [#]zin pa mi gtong na gdug pa can rnams skrod pa dang rengs
[\[134b\]]
[\[134b.1\]]par byed pa'o/_/nI lAM ba sa nA ya phaT ces pa ni las dang mthun pa'i gos sngon po can mngon spyod kyis shig pa'o/_/a pra ti ha ta ba la pa rA kra ma [#]ya phaT ces pa ni gang gi [#]phyir khyod kyi thogs pa med pa'i [#]stobs dang mthu gzhan gyis mi thub pas gdug pa'i stobs nyams par gyis shig
[\[134b.2\]]pa'o/_/kri tAn+tA [#]ya phaT ces pa ni srul po'i stobs phrogs shig pa'o/_/kri tAn+ta rU pA [#]ya phaT ces pa ni lus srul po'i [#]stobs phrogs shig pa'o/_/ro Sha Na [#]ya phaT ces pa ni gtum po'i stobs phrogs shig pa'o/_/trA sa na [#]ya phaT ces pa ni lha ma yin gyi [#]gdon med par gyis shig pa'o/_/_
[\[134b.3\]]kum+b+haN+Do t+sA da nA [#]ya phaT ces pa ni smyo byed kyis [#]byas pa'i stobs phrogs shig pa'o//pre [#]ta pi shA tsa bi nA sha [#]ka rA ya phaT ces pa ni yi dwags dang sha za'i [#]tshogs skrod par byed pa'o/_/yak+Sha a basmA ra bi nA sha [#]ka rA ya phaT ces pa ni gnod sbyin dang brjed byed kyi [#]tshogs skrod par byed pa'o/_/ha sa ha sa zhes pa ni
[\[134b.4\]]bzhad pa tsam gyis so/_/d+ha ra d+ha ra zhes pa ni dran pa tsam gyis so/_/mA ra ya mA ra ya zhes pa ni gdug pa can rnams gsod par byed pa'o/_/nA sha ya nA sha [#]ya zhes pa ni gdug pa can rnams rengs par byed pa'o/_/sarba big+h+nAn bi nA sha ka [#]rA ya phaT ces pa ni gnod sbyin la sogs pa'i
[\[134b.5\]]bgegs thams cad dbang du bsdus shing stobs phrogs nas skrod par byed pa'o/_/sarba sha trUM saM g+ha bi nA sha [#]ka rA ya phaT ces pa ni dge 'dun [#]gyi dgra thams cad stobs phrogs te rlag [#]par byed pa'o/_/nI lAM ba ra d+ha ra badzra pA [#]Ni rAdz+nyA pa ya ti swA hA zhes pa ni dus gsum gyi de bzhin
[\[134b.6\]]gshegs pa thams cad kyi dbang bskur ba ni phyag na rdo rje gsang sngags kyi sku ste/_sgrub pa pos nye bar bsdus pa'o/_/[#]de ltar gsang sngags kyi rim pa bshad nas/_phra mo'i las kyi rim pa bstan par bya ba'i phyir/_de'i cho ga la gnod sbyin gyi [#]gdon gyis zin pa la ni chu la sngags kyis
[\[134b.7\]]btab nas gtor na btang [#]bar 'gyur ro zhes pa la/_gnod sbyin gyis zin pa'i rtags ni bzhin [#]'jigs pa dang /_kha zas lhag par za ba dang /_kha btsog [#]smra ba dang /_gzhan la brdeg [#]pa dang /_nga ro mi snyan pa sgrogs pa dang /_nad kyi zug rngu drag po'o/_/de la thog mar maN+Dal byas/_/
[\[135a\]]
[\[135a.1\]]te 'khor lo rtsibs brgyad kyi thig btab la/_rtsibs la gnod sbyin gyi sa bon bri/_rtsibs mchan du 'khor lo nyid kyi sa bon bri'o[#]/_/de la bu mo lo brgyad lon pa la tsan+dan dang /_ga pur dang /_gur kum dang /_dzA ti dang /_gla rtsi lnga ni dri lnga ste/_chu gtsang ma dang
[\[135a.2\]]sbyar la bu mo khrus byas [#]nas dkon mchog gsum dang maN+Dal gyi [#]lha la phyag byas te/_bsnyen gnas kyi sdom pa 'dzin du bcug la/_rin po che'i snod thogs pas byang phyogs nas nyi ma'i rtse la chu blangs te/_snod de nyid many+dzi'i [#]steng du gzhag ku shas kha brgyan la/_dar sngon pos mgul
[\[135a.3\]]pa bcings shing maN+Dal gyi dbus su bkod la/_skud pa sngon pos mgul pa nas btags te/_sgrub pa po'i g.yon gyi [#]srin lag la dkris la/_g.yas par yungs kar blugs te rig sngags re re rdzogs pa dang /_yungs kar re re bum par bstim mo/_/de ltar yungs kar 'bru re re la khro bo rdo rjes mtshon pa
[\[135a.4\]]grangs med pas khyab par bsam mo/_/bdag nyid gnod sbyin gos sngon po can du bsgoms la khar chu blugs te/_nad pa'i lus la kha phrus btab pa dang /_khro bo rdo rje'i mtshon cha can dag gis gnod sbyin gyi gdon phral te song bar bsam mo/_/de nas gdon dengs pa dang bum
[\[135a.5\]]pas nad pa'am rang la dbang bskur bar bya'o/_/de nas maN+Dal bsdus te yungs kar dang maN+Dal gyi sa bsres pa thogs te/_bdag nyid bdud rtsi 'khyil pa'i ting nge 'dzin du zhugs la phyogs mtshams brgyad du gtor zhing mtshams bcad pa de ni gnod sbyin gyis zin pa'i
[\[135a.6\]]cho gar bstan to/_/[#]klu bzlog par 'dod na smyug shad kyi [#]lcug ma'am bal po se'u'i lcug mas bya'o zhes pa ni/_thog mar nad pa'i [#]nad brtag par bya ste/_klu'i nad spyir mang na yang /_nad pa klu la dga' ba dang /_nub mo na ba dang /_yan lag na ba dang /_nad ga nur lci ba
[\[135a.7\]]dang /_snying mi dga' ba dang /_'khrul zhing dran pa mi gsal ba dang /_yan lag 'khums pa dang /_lus lci mig dmar/_sna 'gag_/lus dri mi zhim pa rnams klu'i nad yin no/_/gal te [#]mdze gso bar 'dod na yang klu'i nad yin min rtogs par byas te gso'o/_/de smyag
[\[135b\]]
[\[135b.1\]]shad [#]kyi lcug ma dang /_bal po se'u'i lcug ma khye'u lo brgyad pa'i gnas lngar 'bru lngas bsrungs te/_nub phyogs nas lcug ma mtshar bu'i thems kyis gcad [#]la/_lcug ma bdun brngas pa dang /_dngul gzhong chus bkang ba'i nang du lcug ma bcug [#]ste gzhag_/'khar gzhong [#]cig gi
[\[135b.2\]]nang du zan la pad+ma 'dab ma drug pa cig byas la/_de'i steng du ba su ta rigs drug dgod pa ni gcig la bu mo dang khye'u dgod/_gcig la sbrul kha dog 'dres pa sbrul mgo bdun pa dgod/_gcig la nya dang sbal pa dang lcong mo dgod/_gcig la rtsangs ma [#]mgo dgu dgod/_gcig
[\[135b.3\]]la ba glang dgod/_gcig la sbrul nor bu rin po ches brgyan pa dgod/_de'i mtha' ma shing gis bskor la gzhag go/_/de nas smyag shad dang bal po se'u'i lcug ma dril te/_skud pas gsum du bcings te/_de la rma bya'i mdongs gsum btsugs la bdag nyid gos sngon
[\[135b.4\]]po can du gsal bas lcug ma dang rma bya'i [#]dril ba lag tu thogs te/_nad pa sngon du bzhag [#]la nad pa la byab cing pad+ma dang klu la dbab/_de nas dug de des khyer bar bsams [#]la/_klu rnams zla ba'i gdan la 'dug par bsams [#]pa'i 'og tu yaM las rlung gi dkyil 'khor bsgoms
[\[135b.5\]]te/_gzungs kyi phreng ba'i mjug [#]tu nA ga s+pha [#]ra Na phaT ces brjod pas klu rnams rang gi gnas gang yin par rlung gis bskyod nas skad [#]cig gis phyin par bsam mo/_/de lta bu gcig gis kyang phan par nus na mang du byas na smos su med do/_/de ni [#]klu'i nad gso ba'i cho ga'o/_/[#]
[\[135b.6\]]yi dwags dang brjed [#]byed rnams la ni skud pas bya'o zhes pa ni/_brjed [#]byed kyi rtags ni dran pa nyams pa dang /_rkang lag sprug pa dang /_mi smra ba dang /_kha chu 'dzag pa dang /_me dang chu dang g.yang la mchod ba dang /_gnyid [#]mang ba la sogs pa'o/_/de la skud pa dkar po la
[\[135b.7\]]mdud pa brgya byas te[#]/_mdud pa re re la sngags re re bzlas la/_skud pa'i mtha' gnyis dbus dang gsum du zangs kyi [#]phur pa sor gnyis pa la sngags lan nyi shu rtsa gcig bzlas pas mtshan te/_nad pa'i sker gdags so/_/rim pa ni snga ma bzhin no/_/[#]rims nad
[\[136a\]]
[\[136a.1\]]med par bya ba dang /_gzhogs phyed na ba dang /_yi ga 'chus pa la ni skud pa sngon pos bya'o zhes pa ni/_ras bal gyi skud pa me tog sngon pos kha bsgyur te/_sngags tshig rnams shog bu la bris te/_skud pa dang bcas mgul pa'am [#]gang na bar btags na
[\[136a.2\]]'tsho bar 'gyur ro/_/byis pa gdon gyis [#]nyen pa dang /_nad kyi [#]'jigs pa thams cad la skud pa sngon pos bya'o zhes pa ni/_ras [#]bal gyi skud pa me tog sngon pos kha bsgyur te/_mdud pa brgya rtsa brgyad dam nyi shu rtsa gcig tu mdud de/_mdud pa re re zhing [#]sngags
[\[136a.3\]]re re rdzogs pa dang bsrung bya'i mgul lam ga shar btags nas ting nge 'dzin gyis gdon gyis nyen pa'i lus rdo rje'i dra bar bsgoms na [#]bsrung ba'i mchog tu 'gyur ro/_/chom rkun bzlog par 'dod na sas bya'o zhes pa ni rnal 'byor pa rang gi chag gang brkos pa'i gting [#]
[\[136a.4\]]nas sa rlon pa blangs te/_gu gul nag pos bdugs la sngags re re zhing yungs kar re re sa la bsnun par bya'o/_/de ltar sngags stong rtsa brgyad rdzogs pa dang /_sa de kham pa'i ga'u srubs med par blugs la[#]/_par bu'i dkyil du bug pa [#]smyug ma tsam cig phug ste/_de'i
[\[136a.5\]]nang du yungs kar stong la sngags stong thim pa dang /_shing kha d+hi ra'i sdong pos [#]bsregs nas nang gi sa dang yungs kar tshig cing mdog 'gyur bar byas nas/_de'i nang nas phyung la snod kyi nang du blugs la jag rkun byung ba'i dus su gtor na log [#]par 'gyur ro/_/[#]khyad par du rkun po la
[\[136a.6\]]nor rdzas gang yin pa la sngags khros pa'i shugs kyis btab na rkun po ldog par 'gyur ro/_/[#]dug la ni rtsa ku shas byab par bya'o zhes [#]pa ni/_gang dug gis zin pa de drug [#]dang dbral bar 'dod pa [#]rtswa ku sha bdag gis bzung ste/_mdun du sol ba dang rdo rgyus la sbrul gyi
[\[136a.7\]]gzugs cig [#]byas la nad pa'i lus las dug de ku shas byab ste [#]phreng ba'i sngags kyi zhabs la khaM khaM zhes brjod cing gzugs de la phab pas 'gul [#]bar bsam shing [#]gzugs kyi snying gar hrIH[#]las 'di 'od byung bas nad de bsdus nas de nyid hrIH[#]la thim par bsam de nas gzugs
[\[136b\]]
[\[136b.1\]]de gnas mthon por phyung la rlung la bskur te/_nam mkha' la khyer bar bsam mo/_/de ni dug dbyung ba'i cho ga ste/_shin tu rtse gcig dang ldan pas bya'o/_/[#]nor 'dod na zhag gcig smyung [#]bar 'dug ste/_pog gis bdugs na rmi lam du dge ba dang mi dge ba'i don thams cad
[\[136b.2\]]ston cing gser gyi dong tshe bdun stong sbyin par byed do zhes pa ni/_bdag nyid gos sngon po can du bsgoms [#]la mdun du 'phags pa dzaM b+ha la bsams la mchod do/_/de yang smyung [#]bar gnas pa'i nang par nyi ma'i rtse la chu khyor ba brgya [#]rtsa brgyad sngags 'dis dbul lo/_/oM dzam+b+ha la dza
[\[136b.3\]]len+d+rA ya swA hA/_zhes pa'o/_/rgyun du phreng ba'i sngags 'di kho na brjod par bya'o/_/de ltar zhag bdun zhing zhag re re smyung [#]bar gnas te/_ga pur dang dzA ti pha la dang /_gla rtsi dang /_gur kum la sogs pa dri sna tshogs kyis gos sngon po can gyi gzugs brnyan dang /_mchod
[\[136b.4\]]rten la sogs pa'i mdun du 'dug pa dang /_'phags pa gos sngon po can yang dag par mchod cing yid la byed pas rnam thos sras la bdag dkon mchog gsum la mchod pa'i nor slong ngo zhes brjod de nyal bar bya'o/_/rmi lam na gser gyi dong tshe nyid mthong ba'am/_
[\[136b.5\]]rnyed pa'am[#]/_gzhan gyis bdag la phyin pa'am/_mang po la longs spyod pa ni grub pa'i mtshan ma ste/_gang dag sa'i dkyil 'khor 'di na las dang po pa'i bsod nams las grub pa'i [#]gnod sbyin pho mo rnams kyis [#]bdag la gter ster ba dang /_sa la gnas pa'i gter
[\[136b.6\]]dag ston par 'gyur ro/_/rmi lam du dong tshe bdun stong mthong na the tshom med do/_/sgo lcags dbye bar 'dod na yungs kar gyis [#]bya'o zhes pa ni/_bram ze'i rigs kyi thod par yungs kar blugs te phreng ba'i sngags brjod cing bsgrub pa la sogs pa[#]/_stong ngam khri la sogs
[\[136b.7\]]pa thim pa dang yungs kar byin gyis brlabs la/_sgo [#]lcags 'byed pa'i dus su yang phreng ba'i sngags brjod cing lde khung [#]du yungs kar bdun nam nyi shu rtsa gcig bsgyur bas phyed par 'gyur ro/_/[#]rgyas btab pa dgrol bar 'dod na thal bas bya'o zhes pa ni/_ba'i lci ba la sogs pa rnam
[\[137a\]]
[\[137a.1\]]pa lnga sa dang sbyar la zhi ba'i hom khung [#]du byas te/_tsan+dan dmar po'i me btang la [#]me tog sngon po'i nang du mngar gsum gyi ri lu bag phyer gtums [#]te bcug la/_me tog dang [#]phreng ba'i sngags bzlas te/_stong ngam khri thim par bsregs pa'i thal bas gtor ram
[\[137a.2\]]bskus na grol bar 'gyur ro/_/[#]'jigs [#]pa thams cad las bsrung ba ni mar rnying pa'am thal ba'am yungs kar gyis bya'o zhes pa ni mar lo du ma lon pa ga'u'i nang du bcug [#]ste/_steng na bu ga byas pa la chu btang ste/_phreng ba'i sngags stong ngam khri thim pa dang phyag na rdo rje yang dag
[\[137a.3\]]par mchod do/_/gzungs kyi bum pa dang ldan pa'i chus lus bkrus te/_ga'u'i mar gyis bskus na 'jigs pa thams cad las thar bar 'gyur ro/_/yang na ga'u'i bu ga na mar yungs kar re re zhing phreng ba'i sngags re re brjod cing /_de re re yang khro chung re rer [#]gyur par
[\[137a.4\]]bsams la/_de stong ngam khri la sogs pa them pa dang /_spyi bo la sogs par phur pa byas te btags na yang 'jigs pa thams cad las thar bar 'gyur ro/_/thal ba la ni zhi ba'i sbyin sreg byas pa'i thal ba ste/_mar rnying [#]pa dang lhan cig tu gzungs [#]sngags 'bum bzlas te
[\[137a.5\]]byug pa'am/_yang na yungs kar dang ldan pa'i byug pa'am/_gdags pa byas na yang [#]thar bar 'gyur ro/_/[#]bdag bsrung ba ni yid kyis sam chus bya'o zhes pa ni/_ting nge 'dzin gsal ba dang /_bzlas pa rdzogs pa ni dmigs pa tsam gyis so/_/yang na chu la bsngags [#]
[\[137a.6\]]te steng 'og la sogs par gtor zhing btung bar bya'o/_/[#]gzhan bsrung ba ni skud pa sngon pos bya'o zhes pa ni gong du bshad pa dang sbyar bar bya'o/_/las de dag thams cad la sngags bzlas pa ni lan gsum mam/_bdun nam/_bcu bzhi'am/_nyi shu rtsa gcig gam/_brgya rtsa
[\[137a.7\]]brgyad brjod par bya'o zhes pa ni gong du bsnyen pa rdzogs pa'i rnal 'byor pas las la sbyor ba'i dus su rig pa brjod pa'i grangs kyi tshad do/_/de ltar byas na 'grub par 'gyur ro zhes pa ni gong du bstan pa'i las tshogs de dag ltar ro/_/mchod rten sku gdung dang ldan pa'i mdun du
[\[137b\]]
[\[137b.1\]]me tog sngon pos mchod do zhes pa ni mchod rten bde bar gshegs pa'i gdung dang ldan pa'i rtsar phyag na rdo rje sgrub [#]thabs las 'byung ba bzhin mchod de me tog sngon po gur kum gyi chur bcug ste/_nyi ma re re la dus gsum du [#]nyi shu rtsa gcig tu mchod par bya'o/_/sngags stong
[\[137b.2\]]bzlas brjod byas na 'grub par 'gyur ro zhes pa ni tha ma'i tshad bstan pa ste/_ji srid skyo bar ma gyur gyi bar du brjod par bya'o/_/gzhan yang lder so dang /_ras ris la sogs pa phyag na rdo rje'i sku gzugs kyi [#]mdun du ji skad bshad pa'i sgrub [#]thabs bzhin du yang dag par mchod
[\[137b.3\]]de mnyes par byas nas phreng ba'i sngags 'bum mam bye ba la sogs pa'i sbyor ba sngon du song bas ni 'grub par mi 'gyur ba gang yang yod par mi 'gyur ro/_/sems can 'dod pa tha dad rnams la [#]gzigs nas ni/_/bde bar gshegs pas byang chub lam ni sna tshogs gsungs/_/
[\[137b.4\]]snyigs ma'i dus kyi sems can brtson 'grus blo zhan rnams/_/'jug bya'i don du de nyid sgron ma 'di brtsams te/_/bla ma la gus dad ldan snying rje shes rab ldan/_/theg chen thabs mkhas tshad med snying rje'i sems bskyed pa/_/dbang rnams rdzogs shing rjes su gnang thob
[\[137b.5\]]dam tshig can/_de la dpa' bos gnang [#]dbang brgyud de bstan par bya/_bla ma mnyes byas brtse bas bdud rtsi'i 'od zer thob/_/ji srid mnyes byas gzhan don lhag lhas gnang ba byin/_/rang nyams stobs kyis sgrub po rdzas gzung rgyud don bris/_/ngal ba'i dge bas dngos grub rnam [#]
[\[137b.6\]]gnyis thob par shog_/[#]'phags pa lag na rdo rje gos sngon po can gyi cho ga zhes bya ba'i gzungs kyi 'grel pa de kho na nyid gsal bar byed pa'i sgron ma zhes bya ba slob dpon klu grub kyis [#]mdzad pa rdzogs so//_//rgya gar gyi mkhas pa dI paM [#]kA ra shrI dz+nyA na dang bod kyi lo tsA ba [#]rgya brtson seng ges
[\[137b.7\]]shrI na len+d+ra'i [#]sgo 'gram du bsgyur ba'o//_//[{D2676}]@##/_/rgya gar skad du/_Ar+ya nI lA mA ra d+ha ra badzra pA Ni d+hA ra NI bi br-i t+ti nA ma/_bod skad du/_'phags pa phyag na rdo rje gos sngon can gyi gzungs kyi 'grel pa zhes bya ba/_dpal zhe sdang rdo rje la phyag 'tshal lo/_gdug
[\[138a\]]
[\[138a.1\]]pa 'joms par byed pa'i mchog_/phyag na rdo rje la btud nas/_/de yi gzungs kyi 'grel pa 'di/_/las kyi rdo rje bdag gis brtsam/_/de la rjod pa dang /_brjod par bya ba dang /_'brel ba dang /_dgos pa dang /_dgos pa'i dgos pa mod la gsungs te/_'dir
[\[138a.2\]]bshad par bya ba yin te/_gang gi phyir brjod pa la sogs pa ma rtogs par nyan pa po rnams ni 'jug par mi 'gyur bas/_de'i phyir gos sngon po zhes bya ba'i lag na rdo rje'i gzungs zhes bya ba ni rjod par byed pa'o/_/'phags pa lag na rdo rje'i gzungs dang stobs dang mthu la sogs
[\[138a.3\]]pa gzungs kyi sgo nas bstan pa ni brjod par bya ba'o/_/de dag gis phan tshun 'brel ba yin te/_rjod pa dang /_brjod par bya ba'i phyir ro/_/sems can thams cad la dug dang /_'ching ba dang 'byung po dang /_mkha' 'gro dang /_mkha' 'gro ma rnams kyis rgyas btab dang /_
[\[138a.4\]]gnod sbyin dang /_brjed byed la sogs pa'i 'jigs pa nges par bzlog pa ni dgos pa'o/_/de dag kyang tshe ring ba dang nad med pa la sogs pa thob na 'phags pa phyag na rdo rje'i mthu 'di yin no zhes nges par 'dzin pas bde bar gshegs pa'i bstan pa la nye bar 'jug cing /_sangs rgyas
[\[138a.5\]]kyi byang chub thob par 'gyur zhing /_dgos pa'i dgos pa'o/_/de yang rigs pa'i rjes su 'brang ba rnams la brten te bshad par bya'o/_/dad pa'i rjes su 'brang ba rnams kyis gang gi tshe 'dri bar gyur na 'di gang zag gis brtsams zhes de'i tshe chos ston pa la sogs phun
[\[138a.6\]]sum tshogs pa mdo sde'i rjes su 'brangs nas bshad par bya'o/_/de la dze ta'i tshal du mgon med zas sbyin gyi kun dga' rab na zhes bya bas gnas phun sum tshogs pa dang /_de bzhin du bcom ldan 'das zhes bya bas ston pa phun sum tshogs pa dang /_dge slong gi dge
[\[138a.7\]]'dun chen po zhes bya bas 'khor phun sum tshogs pa/_gzungs gsungs pa ni bstan pa phun sum tshogs pa dang /_dus gcig na zhes pas dus phun sum tshogs pa bstan to/_/de la bcom ldan 'das kyis gnod sbyin gyi sde dpon chen po zhes bya bas drag po chen po 'dul bar
[\[138b\]]
[\[138b.1\]]byed pa bstan pa yin te/_gnod sbyin gyi sde dpon zhes bya ba ni zhe sdang gi rang bzhin can no/_/de rnams kyi zhes bya ba ni gtso bo zhe sdang gi rigs las 'byung ba'i sprul pa'i sku zhal rnam par 'gyur ba bstan pa ni gdug pa 'dul ba 'dzin pa bstan pa yin no/_/de bas na phyag na rdo rje
[\[138b.2\]]zhes smos pa ni rang gi rigs dang mthun pa'i rdo rje mtshan ma 'dzin pa'o/_/gos sngon po can zhes bya bas sprin sngon po dang 'dra ba'i na bza' bsnams pas 'di ni sngon ma mthong ba'i klu yin zhes klu'i rgyal po rnams grags pa 'jig pa'i don to/_/sangs rgyas gang gA'i klung gi bye ma
[\[138b.3\]]snyed kyis gnang ba zhes bya bas ni/_phyag na rdo rje nyid la dbang bskur ba thob pa bstan te/_gang gi phyir de bzhin gshegs pa thams cad yongs su mya ngan las 'das pa na phyag na rdo rje nyid la gnang ba zhes bya ba ni bstan pa gtad do/_/mche ba gtsigs pa zhes bya ba ni mche
[\[138b.4\]]ba'i dug can klu rnams rnam par 'joms pa'i dam tshig bstan to/_/mig me ma dag gi phung po 'dra ba zhes bya bas yang dag pa'i ye shes kyi me dpung dang mtshungs pa'i spyan gyi sa khams gsum pa'i sems can rnams kyi phyin ci log pa'i lta ba sreg par byed pa'i sgo nas lta
[\[138b.5\]]ba'i dug can gyi klu rnams 'joms pa'i dam tshig bstan to/_/dbugs me lce ltar 'bar ba zhes bya bas srog gi dbugs kyi klu dag bdag gi dbang du bsdu ba'i ting nge 'dzin la brten te/_me'i phung po dang 'dra ba'i 'od zer rnams kyis dbang du bsdu zhing bcings te/_rtsol
[\[138b.6\]]ba'i rlung rnams kyis kyang gdug pa'i sems can thams cad 'gugs par mdzad ces bya ba'i don to/_/'jigs pa'i nga ro can zhes bya ba ni ro langs skrag par byed pa'i dam tshig gis klu rnams kyi 'brug sgra'i rjes su byed pa'i dgongs pas 'jigs pa skyed par mdzad
[\[138b.7\]]ces pa'i don to/_/lag pa dang rkang pa klu nor rgyas kyi bus brgyan pa zhes bya bas nor rgyas kyi bu sngags kyis bkug nas dug phrogs nas phyag dang zhabs kyi rgyan nyid du mdzad ces bya ba'i don to/_/klu nag po se ral khar thogs pa zhes bya ba la/_grib ma 'goms pa tsam gyis
[\[139a\]]
[\[139a.1\]]dug 'phro bar byed pa gang yin pa de dag sbrul nag po ste grib ma dug can no/_/de se ral kha zhes bya ba ni tshangs pa nyid la gnas pa'i rtags su gyur pa tshangs skud thogs shing brgyan pas grib ma'i dug can gyi klu rnams 'dul bar byed par bstan to/_/klu dga' bo
[\[139a.2\]]dang nye dga' bo 'bar bas rna cha byas pa zhes bya ba la/_dug gi kha phru 'bar ba rnams kyis sems can la gnod pa byed pa dga' bo dang nye dga' bo'i dbang du 'dus/_sangs rgyas la dad cing zhi bar gyur pa tshig snyan pas phyag na rdo rje la bstod cing thal mo sbyar te snyan par gyur pas
[\[139a.3\]]de'i phyir 'phags pa phyag na rdo rje'i snyan gyi rgyan nyid du mdzad ces dgongs pa'o/_/sbrul gdug pa 'bar ba rin po che'i cod pan thogs pa zhes bya ba ni rang 'byung de bzhin gshegs pa'i rin po che'i dbu rgyan la bcings pa'i gdug pas rab tu 'bar ba'i sbrul gyi gdengs ka'i phreng
[\[139a.4\]]bas nye bar mdzes pa'i dbu rgyan thogs par bstan to/_/sbrul gdug pa 'bar ba za ba zhes bya ba ni de bzhin gshegs pa'i gnyis su med pa'i ting nge 'dzin la snyoms par zhugs pas gzung ba dang 'dzin pa nyid dran pa'i dug can gyi sbrul za bar byed pa ltar gdul bya rnams
[\[139a.5\]]kyis mthong zhes dgongs pa'o/_/bzhin rgyas pa zhes bya bas ni shin tu rgyas pa'i zhal gyi dkyil 'khor yang dag par bstan pas sgra gcan 'dzin la sogs pa lha ma yin gyi rgyal po rnams kyang 'dul bar mdzad ces bya bar dgongs so/_/smin ma dang dpral ba bsdus pa
[\[139a.6\]]zhes bya bas ni smin ma'i lcang lo 'degs pas dpral ba bsdus pa nyid kyis ma rungs pa'i nga ro dang ldan zhing /_gnod sbyin dang /_srin po dang /_mkha' 'gro dang mkha' 'gro ma thams cad bsdigs par mdzad ces bstan to/_/de bas na ya sos ma mchu mnan pa zhes
[\[139a.7\]]bya ba smos te/_sems can thams cad la thogs pa med pa nas dgra ru gyur pa'i phung po'i bdud la sogs pa tshar gcod par dam bcas pa la dran pa'i brda'i mtshan nyid kyi khro bo'i bzhin gyi phyag rgya'i mtshan nyid bstan to/_/gshin rje'i cha byad can zhes bya ba ni sku
[\[139b\]]
[\[139b.1\]]mdog gnag pa/_dbyug pa dang /_be con dang /_lcags kyu dang zhags pa 'dzin pa/_mi yi rgyu ma'i phreng ba do shal du 'phyang zhing ma he la zhon pa/_lha mo nag mos mgul par 'khyud pa skad cig gis kyang snang bar gyur to/_/lce glog ltar 'gyu ba zhes bya ba la glog ni klu'i
[\[139b.2\]]lce'o/_/de bas kyang lhag par rno zhing 'bar ba'i phreng bas dkrigs pa/_de bskyod pa zhes bya ba ni yang dang yang du bskul bas 'jigs par byed pa'i lce 'bar bas glog ces bya bas klu'i lce 'joms pas sems can thams cad la thog la sogs pa'i 'jigs pa med
[\[139b.3\]]par byed do/_/gsus po che sbrul za ba zhes bya ba la/_'phags pa phyag na rdo rje'i sku'i che ba bstan par bya ba'i phyir de la gsus po che zhes bya bas log 'dren glang po che'i mgo can gsus po ches 'dul bar mdzad ces bstan to/_/sbrul za ba zhes bya bas nam mkha' lding
[\[139b.4\]]gi rtog pa rab tu 'joms pa bstan to/_/lag pa brdabs pa'i sgras 'jigs par byed pa zhes bya ba la/_shin tu thugs rje'i khro bos dkrugs pa'i dbang gis phyag brdabs pa las byung ba'i sgra'i 'jigs pas khyab 'jug dang /_ma hA de ba dang /_tshangs pa la
[\[139b.5\]]sogs pa bcom ldan 'das gos sngon po can phyag na rdo rje la skyabs su song ngo zhes bya ba'i don to/_/klu'i rgyal po 'dab bzangs ske rags su bcings pa zhes bya ba la/_sngon gang gi tshe sa 'og gi rim pa bdun la bris pa'i 'dab bzangs nam mkha'i lding gis 'dren pa na
[\[139b.6\]]'khyil pa bdun las 'khyil pa phyed dang gnyis ri rab kyi rtse mor slebs pa 'khyil pa phyed dang drug sa'i 'og tu lus pas de'i tshe klu de nam mkha' lding gis za bar ma nus so/_/de lta bur gyur pa'i 'dab bzangs kyang 'phags pa phyag na rdo rjes thogs pa med par rdzu 'phrul
[\[139b.7\]]gyi stobs kyis ska rags su bcings pa na khris gcig las ma byung zhes sku bong gi tshad bstan to/_/a la la zhes sgrogs par byed pa zhes bya ba la/_a la la'i sgra ni ro langs sgrog par byed pa'i dam tshig go/_/kye ro langs dang mkha' 'gro ma drag mo rnams bdag bzhengs bar
[\[140a\]]
[\[140a.1\]]gyur nas khyed cag gis ci zhig nus zhes sgrogs shing 'jigs pa skyed par byed ces bya ba'i don to/_/rgya mtsho'i zabs su dpag tshad brgyad khri bzhi stong yod pa rkang pa'i pus mor phyin pa zhes bya ba 'dis sa dang sa 'og dang sa bla khyab par byed pa'i sku bstan pa'o/_
[\[140a.2\]]de bzhin du yang dpag tshad stong phrag brgyad cus pus mo ring ba'i tshad kyis sku stod kyi tshad dpag tshad 'bum phrag gnyis su shes par bya'o/_/de bas na dbang po dang nyi ma phrag pa la khur ba zhes bya ba smos te/_ri rab kyi rtse mo las kyang sku bong steng du 'phags pas brgya byin
[\[140a.3\]]la sogs pa'i lha rnams kyis phyag 'tshal zhing mchod do/_/klu thams cad 'joms par byed pa zhes bya ba la klu rnams kyi mgrin pa na gnas pa'i gdug pa sngags kyis 'phrog par mdzad nas/_de rnams kyi sems kyi gdug pa rnam par 'joms shing gsod par mdzad
[\[140a.4\]]ces dgongs so/_/gad rgyangs chen po dgod pas 'khrug par byed pa zhes bya ba la/_ha ha dgod pa'i dam tshig la gnas pa'i phyi'i mkha' 'gro rnams kyi snying kun dkrugs nas 'dul bar mdzad ces dgongs so/_/gshin rje'i gzugs can khams gsum pa 'jigs par
[\[140a.5\]]byed pa zhes bya ba la/_'phags pa phyag na rdo rje gos sngon po can snying rje chen po'i rang bzhin can yin yang khams gsum pa'i sems can rnams kyis gshin rje'i gzugs su mthong nas shin tu 'jigs pa'i don gyis skyabs su song zhes bya ba'i don to/_/de bas na de
[\[140a.6\]]rnams kyi ji ltar 'dud pa byed do/_/klu rnams 'chi bar byed pa la phyag 'tshal lo zhes bya ba ni/_'chi bar byed pa ni 'dul bar byed pa'i don to/_/de bas na lha dang mi thams cad kyis bcom ldan 'das phyag na rdo rje la mchod pa dang /_bstod pa sngon du 'gro bas phyag byed
[\[140a.7\]]par 'gyur ro/_/de ltar 'phags pa phyag na rdo rje'i gzugs dang stobs dang che ba'i bdag nyid bstan pa'o/_/da ni slar yang zhes bya ba ni phyag na rdo rje'i rig sngags kyi bsngags pa ston par byed de/_sangs rgyas bcom ldan 'das gang+gA'i klung gi bye ma snyed kyis gsungs
[\[140b\]]
[\[140b.1\]]pa'i rig sngags 'di brjod par bya'o zhes bya ba la/_'das pa dang ma 'ongs pa dang da ltar byung ba'i sangs rgyas thams cad kyis gsungs pa dang /_gsung ba dang /_gsung bar 'gyur ba'i rig sngags 'di nyid mchog yin pas/_kye skyes bu sgrub pa po rnams khyed cag gis kyang 'di
[\[140b.2\]]brjod par bya ba yin zhes so/_/sdud pa po'i gdams ngag gi rig sngags de gang zhe na/_tad+ya thA zhes smos te/_'chad par 'gyur ba'i sngags ston par byed do/_/b+ho b+ho bAn nA ga a d+hi pa ta ye zhes bya ba la/_nA ga ni klu'o/_/a d+hi pa ta ye zhes bya ba ni lhag par bdag po ste klu
[\[140b.3\]]rgyal brgyad do/_/b+ho b+ho zhes bya ba ni kye kye ste de rnams la bod pa ste/_i dan zhes bya ba ni 'di ste 'bod par 'gyur ro/_/de gang zhe na/_nI lAM ba ra d+ha ra sha rI raM zhes bya ba smos te/_gos sngon po can gyi sku'o/_/gang gi phyir sku ma rtogs par sngags 'byung ba mi srid par sngags dang
[\[140b.4\]]sku gnyis su med par bstan pa'o/_/badzra pA Ni hr-i da yaM zhes bya ba las/_phyag na rdo rje'i snying po ste gos sngon po can gyi kho na'o/_/snying po zhes bya ba ni gdug pa 'dul ba'i phyir ngag gi brjod pa gsungs pa/_bsgrub bya mngon du byed nus pa rgyu de'i phyir yaHsa mA ti krA ma ti zhes bya ba
[\[140b.5\]]smos pa la sgrub pa po gang gis 'dor zhing 'da' bar byed na 'dug pa'i sems can de ud+sA da naM b+ha bi sh+ya ni zhes bya ba ni yul nas gzhan gyis bskrad par 'gyur ro/_/snying po de gang zhe na/_tad+ya thA zhes bya ba smos te 'di lta ste zhes bya bas snying po mngon par byed de bud+d+ha bud+d+ha bi bud+d+ha zhes bya ba
[\[140b.6\]]phyag na rdo rje la bod pa'o/_/ma hI prap+ta zhes bya ba ni ma 'gor cig ces bya ba'i don to/_/gdug pa 'joms pa la myur du rem zhig ces bya ba tshig lhag ma dang sbyar ro/_/ha ra ha ra zhes bya ba ni gdug pa rnams kyi stobs la sogs pa phrogs shig phrogs shig ces bya ba'i don to/_/gdug
[\[140b.7\]]pa de gang zhe na/_nA gA nAM zhes bya ba smos te klu rnams kyi tshig gis tshig 'brel pa'o/_/pra ha ra pra ha ra zhes bya ba ni 'od zer las byung ba khro bo rnams kyis rgyob shig rgyob shig pa'o/_/gang la brdeg ce na/_nA gA nAM zhes bya ba smos te klu rnams kyi stobs dang /_brtson 'grus la sogs
[\[141a\]]
[\[141a.1\]]pa brlag par gyis shig ces bya bar dgongs so/_/ts+tshin+da ts+tshin+da zhes bya ba ni ral gris chod cig chod cig pa'o/_/gcad par bya ba gang zhe na/_nA ga hr-i da yA ni zhes bya ba smos te/_klu'i snying rnams so/_/b+hin+da b+hin+da zhes bya ba ni choms shig choms shig pa'o/_/
[\[141a.2\]]gang gzhom zhe na/_nA ga da ma ni zhes bya ba ni klu dang klu mo bcings pa'i tshogs kyis 'khyil pa rnams shig cig shig cig pa'o/_/nA ga da ma ni zhes bya ba la/_klu'i khyim rnams 'joms pa'o/_/bi si ma da nA ga sha rI raM zhes bya ba ni dug gis myos pa'i klu'i lus po de bzhin
[\[141a.3\]]du choms shig pa'o/_/gzhan yang bi sbo Ta ya zhes bya ba ni gzi brjid kyis 'joms par mdzod cig ces bskul ba'i tshig go/_/'joms par bya ba de gang zhe na/_nA ga nA ya nA ni zhes bya ba smos te klu'i mig rnams so/_/sngags kyi mthu gzhan yang bstan pa'i phyir/_tad+ya thA
[\[141a.4\]]zhes bya ba smos te/_'chad par 'gyur ba'i sngags kyi sku phyag na rdo rje la bskul ba bstan te/_hUM phaT ces smos te phyag na rdo rje gos sngon po can gyi thugs bskul ba'o/_/de yang gang zhe na/_nA ga bi dA ra nA ya hUM phaT ces bya ba smos te/_kye klu rnams 'joms par byed pa/_klu
[\[141a.5\]]rnams rlag par byed pa khyod la phyag 'tshal lo zhes tshig sbyar ro/_/hUM gi sgra ni thugs bskul ba'o/_/phaT ces bya bas gdug pa nyams par gyis zhes bya ba'i don to/_/nA got+sAd nA ya phaT ces bya ba ni shin tu gdug pa nyid kyi phyir/_gal te dug gis zin pa mi gtong na de'i tshe
[\[141a.6\]]bskrad par mdzad nas yi ge phaT kyis rengs par mdzod cig ces bskul ba'o/_/nI lAm+ba sa na ya phaT ces bya bas ni mngon spyod kyi las dang rjes su mthun pa'i gos sngon po gnas pa khyod yin pas/_de dang rjes su mthun pa'i las mdzod cig pa'o zhes bskul ba'o/_/las de
[\[141a.7\]]ji lta bu zhe na/_phaT ces bya ba smos pa la du ma bu dum bur gyis shig pa'o/_/a pra ti ha ta ba la pa rA kra ma ya phaT ces bya ba ni gang gi phyir khyod kyi stobs dang mthu la gzhan gyis mi thub pas de'i phyir phaT ces bya ba ni khyod kyis dgra nyams par gyis shig ces bya ba'i don to/_/kr-itAn+ta
[\[141b\]]
[\[141b.1\]]ya phaT ces bya ba la/_bgegs mthar byed pa'i gzugs can phyag na rdo rje khyod la phyag 'tshal nas/_phaT kyi sngags kyis bgegs gdug pa nyams par gyis shig ces bskul ba'o/_/kr-i tAn+ta rU pA ya phaT ces pa ni gshin rje'i gzugs can khyod la phyag 'tshal lo/_/phaT ces
[\[141b.2\]]bya ba ni mngon spyod las la sbyor ba'o/_/ro Sha NA ya phaT ces bya ba la/_khro bo'i cha lugs can yin gyi khro bo'i rang bzhin ma yin pa khyod la phyag 'tshal lo zhes dgongs pa'o/_/tA sa nA ya phaT ces bya ba la/_mthong ba tsam gyis gdug pa skrag par byed pa khyod la yin zhes bstan
[\[141b.3\]]pa'o/_/phyag thams cad du dbye ba'i tshig bzhi pa shes par bya'o/_/na maHswasti swa hA sA d+ha a la mA ShaT yo ge tsa twe r+thi zhes sgra'i mdo las 'byung bas so/_/kusma N+To tshA da nA ya phaT ces bya ba ni kusmaN+Ta ni yi dgas kyi khyad par te/_dmu chu dang dri'u skyed par byed pa'o/_/de rnams
[\[141b.4\]]skrag par byed pa khyod la phyag 'tshal lo zhes bya ba'i don to/_/phaT ces bya ba ni/_des byas pa'i skyon phrol cig pa'o/_/pre ta pi shA tsa bi nA sha ka rA ya phaT ces bya ba ni rdzu 'phrul dang mthu yod pa'i yi dgas gang yin pa dang /_de bzhin du sha za ni mi'i sha la dga' ba'o/_/de rnams
[\[141b.5\]]nyams par byed cing rdzu 'phrul dang stobs dang brtson 'grus 'joms par byed pa phyag na rdo rje khyod la phyag 'tshal lo zhes tshig lhag ma sbyar pa'o/_/phaT ces bya ba ni snga ma bzhin no/_/yak+Sha a pasmA ra bi nA sha kA rA ya phaT zhes bya ba la 'dres byas pa'i skyon gyi rtags ni mi gtsang
[\[141b.6\]]ba za ba dang /_kha zas lhag par za ba dang /_kha btsog smra ba dang /_thal lcag dang dbyug pa dang /_rkang pa gzhan la brdegs pa dang /_nga ro 'jigs pa sgrogs pa dang /_de la sogs pa'i mtshan nyid kyi 'gyur ba rnams kyis gnod sbyin gyi rtags su shes par bya'o/_/de
[\[141b.7\]]bzhin du yang brjed byed kyi rtags su dran pa nyams pa dang /_rkang lag sprug pa dang /_mi smra ba dang /_kha chu 'dzag pa dang /_me dang chu dang g.yang la mchong ba dang /_gnyid mang ba la sogs pa'i mtshan nyid shes par bya'o/_/skyon de rnams dran pa tsam gyis 'joms par byed pa
[\[142a\]]
[\[142a.1\]]khyod la phyag 'tshal lo zhes tshig lhag ma dang sbyar ro/_/phaT ces bya ba ni thar bar gyis shig ces bya ba'i don to/_/ha sa ha sa zhes bya ba ni bzhad pa tsam gyis so/_/d+ha ra d+ha ra zhes bya ba ni dran pa tsam gyis so/_/mA ra ya mA ra ya zhes bya ba ni gdug pa'i sems
[\[142a.2\]]can gyi bsam pa gdug pa med par gyis shig ces dgongs pa'o/_/nA sha ya nA sha ya zhes bya ba ni ltas ngan la sogs pa'i 'jigs pa bzlog par gyis shig ces dgongs pa'o/_/sarba big+h+nan bi nA sha ka rA ya hUM phaT ces bya ba ni chos dang nor 'dod pa'i bar chad byed pa'i
[\[142a.3\]]bgegs so/_/khyod kyi gzugs sngags bklags pa tsam gyis de rnams 'joms par byed pa khyod la phyag 'tshal lo zhes snga ma bzhin no/_/phaT ces bya ba ni snga ma bzhin du bskul pa'o/_/sarba sha trUM saM g+ha bi nA sha ka rA ya phaT ces bya ba la/_pha rol po mu stegs dang so so'i skye bo
[\[142a.4\]]dang /_dkon mchog gsum la gnod par byed pa ni bgegs kyi tshogs so/_/de rnams kyis byas pa'i 'khrul 'khor dang /_ngan sngags kyi sbyor ba thams cad khyod kyi gzungs sngags brjod pa tsam gyis rnam par 'jig par 'gyur ba de bas khyod la phyag 'tshal lo zhes tshig
[\[142a.5\]]lhag ma dang sbyar ro/_/phaT ces snga ma bzhin bskul lo/_/nI lAb+ma ra d+ha ra badzra pA Ni rA dz+nyA pa ya ti swA hA/_zhes bya ba ni sgrub pa pos phyag na rdo rje gos sngon po can la/_bde bar gshegs pa'i bka' bsgo bar bya'o zhes dgongs so/_/swA hA zhes pa ni gsang sngags kyi sku
[\[142a.6\]]de nye bar sdud pa bstan to/_/gzungs sngags kyi sbyor ba'i nus pa ni go sla bas ma bshad do/_/gos sngon phyag na rdo rje yi/_/gzungs kyi 'grel pa 'di brtsams pas/_/dge ba cung zad gang thob pa/_/de yis 'gro kun nad med shog/_//dpal phyag na rdo rje gos sngon po can
[\[142a.7\]]gyi gzungs kyi 'grel pa/_rig pa'i gnas thams cad la mkhas pa'i paN+Di ta chen po karma badzras mdzad pa rdzogs so/_/[{D2677}]@##/_/rgya gar skad du/_shrI b+hU ta Da ma ra maN+Dal bid+hi nA ma/_bod skad du/_dpal 'byung po 'dul byed kyi dkyil 'khor gyi cho ga zhes bya ba/_dpal
[\[142b\]]
[\[142b.1\]]'byung po 'dul byed la phyag 'tshal lo/_/cho ga'i dbye ba'i rang bzhin dri med grub pa ster ba mi rnams bsgral ba'i don du stong nyid don rtogs blo bzang skyong ba bdag gis bshad/_'di ltar sngon du bsnyen pa byas pas sam/_rtag tu bzlas pa'am/_lo'i nang du'am/_zla ba gcig gi nang du
[\[142b.2\]]bsnyen pa byas pas dkyil 'khor bri bar bya'o/_/de yang ji ltar 'chad pa'i rim pas so/_/de yang mi'i rus pa btags pas bgegs bsal ba'i sbyin sreg bya ste/_slob ma'i don du zhi ba'i sbyin sreg bya ba/_nyes pa 'joms pa'i sngags brjod la/_phyogs bcu'i bgegs
[\[142b.3\]]la phur pas btab ste/_gnas srung bar byas la/_pus mo'i bar du brkos la/_yang na brla'am rked pa'i bar du brkos pa ni/_mchog dang bar dang tha ma'i grub pa ster ro/_/skra la sogs pa'i nyes pa thams cad bsal la/_dri bzang po'i chus gtor te dag par bya'o/_/nyes
[\[142b.4\]]pa 'joms par byed pa'i sngags brjod cing /_yang na sa gzhan gyis dgang bar bya'o/_/rin po che lnga dang /_sman lnga dang /_'bru lnga yang gzhug cing mnyam par byas la/_dri zhim po'i chus byug go/_/de ltar sa la brtag pa la ni/_zha la dang bcas pa'i gtsug lag khang
[\[142b.5\]]rnying pa mchog yin la/_bye ma dang yungs kar dang chu dang bcas pa la lan bdun bsngags te dkyil 'khor gyi sa gzhi la gtor bar bya'o/_/rin po che dang /_ba'i rnam pa lnga dang /_sngon gyi sman rnams kyis kyang byug par bya ste/_sa dag par bya ba'i cho ga'o/_/de nas yi ge baM yongs su
[\[142b.6\]]rdzogs pa las/_gter gyi bum pa thogs pa'i sa'i lha mo de yang sku phyed thon pa la bstod cing mchod pa bya ste/_skyob pa sangs rgyas thams cad kyi/_/dbang du gyur pa'i lha mo khyod/_/sa dang pha rol phyin pa dang /_spyod pa'i tshul gyi khyad par gyi/_/skyob pa shAkya seng ge yis/_/
[\[142b.7\]]ji ltar bdud kyi sde bcom pa/_/de tshe khyod ni dbang du gyur/_/de bzhin bdag gis bdud sde las/_/rgyal bar byas la dkyil 'khor bri/_/'dir ni mi bskyod pa'i phyag rgyas bstod pa byas la/_me tog la sogs lngas mchod de/_mchod yon la sogs pa yang byin la/_de'i
[\[143a\]]
[\[143a.1\]]rjes su lha mo yang dkyil 'khor la thid+ham par bsam zhing /_de nas me tog la sogs pa dang ldan pa'i dkyil 'khor la lag pa reg la/_hUM nyi shu rtsa gcig brjod pas bsrung bar 'gyur ro/_/de nas dkyil 'khor gyi dbus su slob dpon 'dug la/_
[\[143a.2\]]bdag nyid dga' ba bskyed par bya ste/_deng du bdag tshe 'bras bu yong /_/de ring sangs rgyas rigs su skyes/_/byang chub sems dang bdag ldan no/_/byang chub sems dpa'i ye shes dang /_/bdag kyang da ni ldan par 'gyur/_/de ring rdo rje'i rigs su skyes/_/de ring bdag ni gces
[\[143a.3\]]pa'i mchog_/mchod sbyin mchog gi 'bras bu bdag_/lus kyi mchog tu bdag gyur to/_/de nas rang gi lag tu spos thogs te/_/de bzhin gshegs pa thams cad la phyag byas la/_phyogs bcu'i de bzhin gshegs pa thams cad kyi rjes su dgongs par bsams te/_
[\[143a.4\]]phyogs bcu'i rgyal ba ma lus pa/_/deng du bdag la dgongs su gsol/_/che ge zhes bya'i rdor 'dzin bdag_/dkyil 'khor chen po bri bar 'tshal/_/sangs rgyas thams cad 'dir byon cig_/rjes su brtse bar nyer dgongs te/_/dngos grub dam pa stsal du gsol/_/de
[\[143a.5\]]skad ces brjod la dkyil 'khor gyi dbus su 'dug ste/_'od zer 'phros cing bsdus pa las bdag nyid rdo rje 'dzin pa'i skur blta bar bya'o/_/de nas khro bo'i rgyal po'i sngags brjod cing /_phyag rgya chen po bsgom par bya'o/_/de nas las kyi rdo rje slob dpon shar phyogs su 'dug
[\[143a.6\]]la/_lho phyogs kyis dang por byas pa'i lan gsum bskor te/_mchod pa rnam pa lngas mchod la/_dbang phyug chen po'i gzugs kyis shar phyogs nas dkyil 'khor zhu bar bya'o/_/phyogs gzhan nas kyang de bzhin no/_/de nas slob ma byang chub sems dpas brjod par bya/_
[\[143a.7\]]'jig rten gsum gyis phyag byas pa/_/chos kyi rgyal po chen po khyed/_/'byung po kun dang klu rnams dang /_/gnod sbyin rig pa 'dzin rnams 'jigs/_/bgegs rnams thams cad 'joms mdzad pa/_/sdug bsngal nyon mongs thams cad 'joms/_/gza' rnams kun
[\[143b\]]
[\[143b.1\]]dang ro longs dang /_/yi dgas dang ni bdud rnams 'joms/_/grub pa thams cad ster mdzad pa'i/_/dkyil 'khor dam pa bshad du gsol/_de nas las kyi rdo rje slob dpon langs la/_de bzhin gshegs pa thams cad kyis nam mkha'i khams gang bar bsams la/_
[\[143b.2\]]phyag byas la/_bdag ni legs mdzad rdo rje che/_/bdag ni rdo rje stobs po che/_bdag ni rnal 'byor dbang phyug rgyal/_/phyag na rdo rje brtan par gnas/_/bdag ni dam tshig rdo rje ste/_/byin gyis brlabs pa mi gtod do/_/de nas rdo rje slob dpon tshig gsum gyis rnyed pa dang ldan
[\[143b.3\]]pas/_rang nyid kyi phyag rgya rdo rje dang dril bu bzung la/_rdo rje dril bu gzung bar bya/_/dkyil 'khor las rnams thams cad la/_/'di nyid bzung nas bya ba yin/_/bcom ldan 'das kyi phyag rgya'o/_/oM badzra u tiSh+Tha/_dkyil 'khor nam mkha' la bltas la/_/rang nyid
[\[143b.4\]]langs la khro bo'i lta bas/_yi ge hi las skyes pa'i mig gnyis lta bas bgegs thams cad bsregs te/_de nas khro bo'i phyag rgya bcas la/_phyogs thams cad du blta zhing 'gro bar bya'o/_/rang nyid lha'i nga rgyal dang ldan pas/_sngags brjod par bya ste/_yi ge a
[\[143b.5\]]yongs su gyur pa las/_sna tshogs rdo rjes byin gyis brlabs pa'i 'od zer gyis sa gzhi thams cad khengs par bsam zhing rdo rje'i 'gros kyis bcag par bya'o/_/shar la sogs pa'i bgegs rnams dang /_phyogs kyi yang phur bus btab la/_/rdo rje'i ra ba dang gur
[\[143b.6\]]bsams te/_/dpal rdo rje sems dpa' dang sbyor bas/_ko skos ol mdud pa mnan la/_/g.yon nga rgyal du blta bas dpal/_/phyogs brgyad 'khor lor gnas pa dang /_/steng dang 'og kyang byin gyis brlab/_/b+hUr b+hU ba pa tsaM ban+d+ha ya ta/_/sngags kyi rgyal po hUM brjod
[\[143b.7\]]pas/_/nyes pa kun gyis tshugs ma yin/_/de nas oM badzra maN+Dal hUM dza/_'di yis rdo rje khu tshur gnyis brkyang la/_gsang ba'i dkyil 'khor dgug par bya ste/_zhal bzhi pa/_rdo rje dbyings kyi rang bzhin gyi gsal ba'i dkyil 'khor dgug par bya'o/_/oM badzra badzre a
[\[144a\]]
[\[144a.1\]]d+hi tiSh+Tha sid+d+hi hUM/_de nas rdo rje bskor ba'i phyag rgya byas te brtan par bya'o/_/de nas seng ldeng gi phur pa la bzlas pa byas te/_kun dga' ba dang /_rnam par rgyal ba dang /_sprin gyi dbang phyug dang /_gsus po che dang /_rnam par rgyal ba dang /_ji lta ba'i rim pas/_'jig rten gsum las rgyal ba dang /_
[\[144a.2\]]gshin rje gshed dang /_stobs po che dang /_rta mgrin dang /_bdud rtsi 'khyil pa dang /_de dag kyang sku smad phur pa'i dpal dang ldan pa/_tsan+dan dmar po'i rang bzhin dang /_skud pa dmar po dkris te/_me tog dmar pos brgyan te/_dkyil 'khor gyi phyi rol gyi zur dang /_phyogs rnams su
[\[144a.3\]]lag pa g.yon pas bzung ste/_g.yas pa rdo rje dang bcas pas brtan par bya'o/_/log 'dren gyi mtshams la sogs pa ru/_sngags 'dis phur bu brdeg par bya'o/_/oM badzra kI li kI la ya sarba big+h+nAn ban+d+ha ban+d+ha hUM phaT/_'dir de nas rdo rje rnal 'byor gyi khu tshur gyis
[\[144a.4\]]go bgo ste/_bcing bar byas pas/_dkyil 'khor gyi sgor nyes pa thams cad 'joms par byed pa'i sngags brjod la/_bum pa lhag par gnas par bya ste/_dri bzang po dang bcas pa'i chu blugs te/_lha thams cad kyi ming dang bcas pa nam mkha' la gnas pa/_snying
[\[144a.5\]]po'i 'od zer gyis bkug ste/_yang dag par mchod nas/_gtor ma yang phul la/_bum par gzhug par bya'o/_/bum pa yang nag po spangs pa mgrin pa ring ba/_mchu 'phyang ba/_lto ba rgyas pa/_me tog gi phreng ba dang bcas pa'i ras zung gis mgul pa dkris/_
[\[144a.6\]]'bras bu dang bcas pa'i shing gis brgyan pa/_dkyil 'khor gyi gtso bo dang /_rigs kyi lha'i mtshan ma dang bcas pa/_rin po che bdun nam rdza las byas pa'i rnam par rgyal ba'i bum pa'o/_/de yang nang du byu ru dang /_gser dang dung dang mu tig dang /_pad+ma rA ga'i rin
[\[144a.7\]]po che rnams kyis nang du bcug la gzhan yang sman pr-i ha ti dang /_kaN+Ta ka ri dang /_ma hA daN+To dang /_ut+pal dang /_a pa rA dzi ta dkar po dang /_'bras mkhar ma dang /_gro dang /_sran ma dang /_til dang /_'bru rnams kyis kyang ngo /_/nang brgyan la/_bcom ldan 'das kyi
[\[144b\]]
[\[144b.1\]]sngags brgya rtsa brgyad bzlas la/_mchod yon dang /_zhabs bsil dang bcas mchod cing bstod de/_yi ge hUM brjod pa las/_bcom ldan 'das yongs su rdzogs pa'i skur bltas la rab tu mchod de/_bgegs rnams 'joms par byed pa'i sngags brjod cing /_phreng
[\[144b.2\]]ba'am ma brgyus pa'i me tog gam/_spos kyis kyang mchod la/_de nas yi ge bzhi pa'i sngags kyis yang dag par bsrungs la/_las thams cad bya ste/_de nas dkyil 'khor gyi bya ba la 'jug par bya ste/_thun gsum du yang dag par mchod cing /_de nas bcom ldan
[\[144b.3\]]'das kyi drung du bum pa gzhag par bya ste/_'di ni bum pa rab tu gnas par bya ba'i cho ga'o/_/de nas brgya byin la sogs pa shar la sogs pa'i phyogs nas rang rang gi sngags dang phyag rgyas spyan drangs la/_mchod yon la sogs pa phul te/_me tog dang bdug pa la
[\[144b.4\]]sogs pas yang dag par mchod de/_oM sa ra sa ra gats+tsha gats+tsha/_de la sogs pas gshegs su gsol te/_steng nas kyang zla ba dang /_nyi ma dang /_tshangs pa dang /_mig gyen du bltas te gshegs/_'og tu yang a su re b+h+ya swA hA/_nA ge b+h+yaHswa hA/_so sor yang
[\[144b.5\]]rdo rje'i sor mo gyen du phye nas/_rdo rje 'bar ba'i phyag rgyas gtor ma byin la/_de nas yang /_gzhan gtor ma dmar po/_/me tog dang bdug spos la sogs pas brgyan pa'i gtor ma byin zhing lha rnams spyan drang bar bya'o/_/de nas ras dkar pos bum pa rnams
[\[144b.6\]]g.yogs te/_lha rnams kha sbyor dang ldan pa 'byung po dang bcas pa la/_ye ta ya te ma hA b+hU to ro tra s+thA na pra muny+tsa tu swA hA/_de nas sngags de nyid kyis lha bshos la sogs pa dbul te/_so sor 'byung po chen po rnams/_rang rang gnas su ci bder gshegs par bya'o/_/
[\[144b.7\]]dur khrod chen po lha yi gnas rnams dang /_/shing gcig dang ni chu bo'i gnas rnams dang /_lam gyi bzhi mdo ling+ga gcig pa dang /_/lha'i gnas rnams su myur du gshegs byas la/_/dam tshig gnas la rab tu gnas par mdzod/_/ji ltar khyed ni mi 'gro na/_/khyed kyi
[\[145a\]]
[\[145a.1\]]mgo ni rdo rjes 'gems/_/yud tsam gyis ni nyams par 'gyur/_/dmyal ba chen por 'jug par byed/_/ji lta ji ltar ci bde bar/_/rang gi gnas su bde bar song /_/yang mchod yon la sogs pa byin la/_mchod de ci bde bar gshegs par bya'o/_/de nas
[\[145a.2\]]dur khrod dang /_lha'i gnas dang /_ri'i rtse mo dang /_lam gyi bzhi mdo dang /_de dag tu myur du 'gro bar 'gyur te/_gtor ma byin pas so/_/dam tshig la rab tu brtan par dam tshig rnams rab tu skyong zhing /_khro bo chen po'i bka' stsal ji ltar mnos pas/_rang rang
[\[145a.3\]]gi las rnams byed par 'gyur te/_ru tra s+thA na pra muny+tsan tu swA hA/_de nas/_oM a kA ro mu khaM sarba d+harmA NI A d+ya nu t+pan+na twAta/_'di ni dbyangs chen po'i 'byung po thams cad la gtor ma sbyin par bya'o/_/mchod yon la sogs pa sbyin pa 'di ni gtor ma'i cho ga'o/_/zhi
[\[145a.4\]]ba'i rang bzhin nam/_rgyas pa la nyes pa rnams 'joms par bya ba'i phyir/_rnam par grol gdong gis/_sngags brgya phrag brgyad bzlas la/_'khor lo'i lha rnams mchod de/_mchod yon yang phul la/_slob ma lhag par gnas par bya ste/_de nas slob dpon gyis
[\[145a.5\]]slob ma'i mgo la me tog bzhag ste/_slob mas lag par me tog thogs te/_'di skad ces brjod par bya'o/_/bdag gis ston pa dga' chen po/_/mgon po chen po bdag 'tshal lo/_/byang chub sems mgon brtan pa po/_/dam tshig de nyid bdag la stsol/_/bdag la
[\[145a.6\]]byang chub sems kyang stsol/_/sangs rgyas chos dang dge 'dun te/_/skyabs gsum dag kyang bdag la stsol/_/thar pa chen po'i grong mchog tu/_/mgon po bdag ni 'jug par 'tshal/_/de nas dkyil 'khor gyi shar sgor slob ma bzhag la/_snying gar a las zla ba'i dkyil
[\[145a.7\]]'khor/_de'i steng du yi ge hUM las DaM las bskyed pa'i rdo rje bsams la/_g.yas pa'i rdo rje khu tshur gyis rdo rje bzung la/_slob ma'i snying gar de reg cing /_su ra te sa ma ya s+t+waM ho/_/badzra sid+h+ya ya tha su khaM/_sa 'dir slob dpon gyis sdig pa bshags pa bya ba'i don du/_phyag
[\[145b\]]
[\[145b.1\]]'tshal bde gshegs thams cad la/_/ji ltar thams cad mkhyen pa po/_/'khor ba kun gyi skyabs mdzod cig_/bdag ni nye bar skyabs su mchi/_/gtso bo kun du bsgom par bgyi/_/sdug bsngal gsum las grol ba'i phyir/_/'jig rten sdug bsngal bdag gis mthong /_/
[\[145b.2\]]thams cad byed par gnas pa yi/_/sdug bsngal gsum gyis thams cad gdung /_/bdag ni khyed la dbul bar bgyi/_/bdag ni khyed kyis bzhes su gsol/_/sdig pa thams cad bshags par bgyi/_/phyin chad sdig pa bdag mi bgyid/_/bsod nams kun la rjes yi rangs/_/
[\[145b.3\]]byas dang byed bcug dge ba la/_/bdag ni de bzhin mngon par dga'/_/chos gsung mdzad pa'i sangs rgyas rnams/_/mya ngan mi 'da' bzhugs su gsol/_/sems can kun gyi don gyi phyir/_/mchog tu rtsol ba chen po yis/_/bdag ni sangs rgyas 'gyur par shog_/
[\[145b.4\]]sangs rgyas dbang phyug gnas pa yis/_/'khor ba thams cad bsgral don du/_/'khor ba'i rgya mtsho mthar phyin te/_/sangs rgyas rgyu la bkod pa'i phyir/_/ji ltar bzod pa'i stobs rnams kyis/_/smon lam chen po gdab par bgyi/_/de ltar gyur pa'i stobs kyis su/_/'di
[\[145b.5\]]ltar rigs dang rigs skyes kyang /_/thabs kyis 'gro ba bsgral bar bgyi/_/thams cad mnyam pa'i go 'phang ba/_/dri med stong pa'i yon tan can/_/rigs las byas pa'i bsod nams kyis/_/byas dang byed du bcug pa yi/_/bdag gi bsod nams ci mchis pas/_/
[\[145b.6\]]grub cing bde ba'i gnas phyin shog_/de nas rin chen dpal mos lag pa na dri thogs pa/_dpal mos me tog dang /_thig le mchog mas bdug spos dang /_ri bong 'dzin mas mar me thogs pa rnams kyis mchod la/_oM badzra hA s+ye hUM/_zhes pa'i sngags kyis/_u
[\[145b.7\]]dum+bA ra dang /_byang chub kyi shing las byas pa'i so shing /_dri dang me tog gi phreng bas brgyan pa/_so 'brud pa'i tshul gyis bzung la/_/dor bar bya'o/_/rdo rje chos kyis bzlas pa'i dri bzang po'i mchod yon gyis chus kha bshal byin la/_oM hrIHbi shud+d+ha d+harma sarba pA pa nish+tsa
[\[146a\]]
[\[146a.1\]]s+ya sarba bi kalpAn a pa na ya hUM/_rdo rje rnon po chen po 'di/_/yongs su rdzogs shing ma nyams pa/_/gcig ni mgo bo gzhan ni bstan/_/oM badzra rak+Sha hUM/_bzlas pa sbyin par bya ste/_sngas dang stan du byin la/_rdo rje'i go bskon te/_skud pa sum sgril
[\[146a.2\]]rang gi slob ma'i dpung pa g.yon pa la bcing bar bya'o/_/de yang yi ge drug pa'i sngags dang phyag rgyas so/_/srung ba byas la/_slob ma la chos bshad par bya ste/_de ring khyod ni dga' ba yin/_/rnyed pa chen po khyed kyis rnyed/_/de ring sangs rgyas rigs su skyes/_/sangs
[\[146a.3\]]rgyas sras po dam pa khyod/_/sangs rgyas kun gyis rjes su bzung /_/bdag nyid chen po rgyal ba'i sras/_/khyod ni theg pa chen po la/_/dga' ba'i rigs can thob par 'gyur/_/'di ni lam gyi mchog yin te/_/dpal dang ldan pa'i theg pa che/_/lam 'di la ni khyod phyin na/_/de
[\[146a.4\]]bzhin gshegs par khyod 'gyur ro/_/rang byung skal ba che dang ldan/_/'jig rten kun gyis mchod par 'gyur/_/yod dang med pa'i de nyid spangs/_/nam mkha' ltar du dri ma med/_/zab mo rtog ge'i yul las 'das/_/rtog dpyod yul las 'das pa po/_/thams cad lnga ru
[\[146a.5\]]gnas pas te/_/lnga pa kun kyang de bzhin no/_/las dang spyod par gnas pa kun/_/gnyis med bden pa'i dpal dang ldan/_/'di ni theg pa chen po'i mchog_/'di 'dra khyod kyis thob par 'gyur/_/de skad ces slob ma la brjod par byas la slob ma rnams bstan par bya
[\[146a.6\]]ste/_rdo rje slob dpon gyi bka' drin gyis khyed kyis nang par grol ba'i grong khyer chen po mthong bar 'gyur ro/_/bdug pa la sogs pa ci 'byor pa'i mchod pa rnams shoms shig_/bcom ldan 'das 'khor dang bcas pa/_bcom ldan 'das che ge mo rig pa 'dzin pa'i rgyal
[\[146a.7\]]po 'khor dang bcas pa la phyag 'tshal te/_dkyil 'khor snying rje chen po bdag_/nang par bdag ni 'dri bar 'dod/_/slob ma rjes su gzung phyir dang /_/khyed rnams kyis kyang mchod pa'i phyir/_/'di ltar bdag ni gus pa la/_/bcom ldan 'das kyis bka' drin mdzod/_/bdag
[\[146b\]]
[\[146b.1\]]ming 'di zhes bgyi ba la/_/che ge dkyil 'khor ces pa'i mchog_/nang par sangs rgyas dkyil 'khor bri/_/ji ltar 'byor pa'i stobs kyis so/_/rjes su bzung ba'i thabs kyis ni/_/bdag gi slob ma gang yin la/_/dkyil 'khor lha tshogs dgongs su gsol/_/de skad ces
[\[146b.2\]]lan gsum brjod do/_/de nas dkyil 'khor legs par mchod la/_mchod yon la sogs pa yang phul te/_las kyi rdo rjes slob ma dkyil 'khor gyi gnas su nyal la 'dug par bya'o/_/gzhan nyi ma la lha'i rnal 'byor byas la/_/dkyil 'khor nam mkha' la bltas
[\[146b.3\]]te/_dkar po dang /_dmar po dang /_ljang gu dang /_sngon po dang /_dri bzang pos byugs la/_don grub btags pas kyang byug ste/_de ltar skud pa lnga rnams so sor bzhag ste/_oM trAM hrIHaHhUM/_rnam par snang mdzad la sogs pa de bzhin gshegs pa rnams su bsams
[\[146b.4\]]la/_de dag kyang rang rang gi gnas su byin gyis brlab cing sa bon las 'od zer 'phros pa dang /_rang gi snying ga las kyang 'od zer 'phros te/_de bzhin gshegs pa lnga'i bdag nyid du byin gyis brlab par bya'o/_/oM dIp+ta dr-iSh+Ti aM ku sha dza/_'di ni mig lhag par gnas pa'o/_/
[\[146b.5\]]mig phyogs thams cad du blta bar bya'o/_/gzi ma brtags te mig rab tu bgrad pas/_srad bu nam mkha' la brkyang ba la blta bar bya'o/_/chos rnams thams cad rjes su gcig pa la/_/spro zhing bsdus pas rjes su brtan par byas/_/chos rnams thams cad de nyid gcig pa yin/_/
[\[146b.6\]]hUM zhes brjod la gcig tu bsgril lo/_/de nas gser la sogs pa'i snod du bzhag cing mchod la/_rdo rje bsdams pa'i phyag rgya bcas la/_/sngags 'di brjod par bya'o/_/oM badzra sa ma ya sU tra mA ti kra ma hUM/_'di ni lan brgya rtsa brgyad du brjod la/_/de nas dkyil 'khor gyis
[\[146b.7\]]gzhi la/_nam mkha' la gnas pa rnams rab tu brtan pa la/_me tog la sogs pas yang dag par mchod de/_mig gnyis su yi ge dzaHyongs su gyur pa las/_zla ba dang nyi ma'i dkyil 'khor du bltas la/_byang phyogs kyi sgrub pa po bdud rtsi 'khyil pa'i gzugs kyis/_
[\[147a\]]
[\[147a.1\]]g.yon pa'i khu tshur gyis skud pa lte bar bzung ste/_oMHdzaHdzaHdzaH_de skad ces brjod pas/_byang phyogs kyi sgrub pa pos kyang /_yang /_oMHdzaHdzaHdzaH zhes brjod cing slob dpon gyi lag tu gtad do/_/de ltar slob dpon dang slob ma gdong phyogs pas/_nub dang lho
[\[147a.2\]]yang slob dpon gyi gnas yin/_shar dang byang na slob dpon gyi gnas so/_/de skad ces nam mkha' la thig btab la/_sems kyis phyogs dang mtshams thams cad kyi phyogs mnyam par bgos te/_de nyid kyi rim pas sa gzhi la tshangs pa'i thig la sogs pa gdab ste/_
[\[147a.3\]]thig skud sboms su dkyil 'khor gyi sgo'i nyi shu cha/_dkyil 'khor nyis 'gyur gyi tshad do/_/de yang rdo rje khu tshur gyis skud pa shar phyogs su bzung la/_/ba tu'ang de bzhin no/_/gnod sbyin dang /_yi dgas dang /_lha dang /_klu dang /_dbang phyug dang bden bral gyi phyogs su gdong blta
[\[147a.4\]]zhing /_me dang rlung dang ni slob dpon gyi gnas yin la/_shar dang nub dang byang dang phyogs bzhir mnyam par thig btab la/_de yang cha brgyad du mnyam par bya ste/_de yang skud pa'i sgras de bzhin gshegs pa thams cad spyan drangs shing dgongs par bsam mo/_/de yang slob dpon
[\[147a.5\]]slob ma'i g.yas su bskor zhing 'gro bar bya ste/_me dang rlung ni rtag tu slob dpon gyi gnas yin/_srin po dang dbang ldan rnams su yang zur gyi thig rnams gdab bo/_/gru bzhi pa la sgo bzhi pa/_/rta babs bzhi dang yang dag ldan/_/cha rnams bcu drug dang ldan zhing /_/rdo rjer bas kun nas
[\[147a.6\]]bskor/_/de ltar du ni bshad pa yin/_/phyi rol gyi dkyil 'khor la gnas bzhi ste/_snying po'i lte ba dang re'u mig brgyad dang ldan pa/_phyi rol nas rdo rje ra bas kun nas bskor ba/_/gnyis gnyis dang ldan pa'i cha gsum dang /_/thams cad kyi dbus su brgyad cha'i sgo tshad dang /_
[\[147a.7\]]sgo'i phyed kyis sgo khyud dang /_'gram dang /_logs kyang ngo /_/'gram pa'i phyed kyi rdul tshon gyi sa dang /_de nas 'gram pa'i tshad kyis/_/mchod pa'i snam bu'i tshad kyis dra ba dang dra ba phyed pa'i sa'o/_/rdo rje'i ka ba brgyad kyis ni rdul tshon gyis yin la/_sgo'i sum 'gyur
[\[147b\]]
[\[147b.1\]]gyis rta babs so/_/phyogs kyi gnas dang snying po'i gnas de bzhin du shes par bya'o/_/'khor lo dang /_zur la rgyal mtshan dang /_dril bu dang /_rnga yab dang /_dpag bsam gyi shing dang /_de nas dkyil 'khor lte bar phur pa btab la/_phyi rol nas kun nas bskor bar bya ste/_
[\[147b.2\]]rdo rje'i phreng ba dang /_de bzhin ri mo gnyis kyis bskor/_gsum yang bskor la/_kha dog lnga pa'i gzhi yang /_ring po bzhi pa'i yang /_'khor lo gru bzhi mnyam pa la bskor ba bya/_ri mo bcu bdun/_cha bcu drug dang ldan pa/_gnas brgyad zlum por bskor te/_rdo rje phreng
[\[147b.3\]]bas kun nas bskor ba/_thams cad kyang sngon du bshad pa'i mdog dang ldan pa'o/_/de nas yi ge hi las/_mig g.yas pa dang /_g.yon pa gnyis zla ba dang nyi ma'i dkyil 'khor du byas la/_dkyil 'khor la bltas la/_ye shes kyi thig gshegs su gsol te/_de
[\[147b.4\]]nas baM laM raM haM dzaM gi sa bon las/_rim pa bzhin yongs su rdzogs par byas la/_skud pa'i kha dog bzhin du dkar po la sogs pa rnams kyang byin gyis brlab par bya ste/_rin po che lnga'am/_lcags lnga'am/_ba bla la sogs pa'i khams gzhan nam/_'bras mkhar
[\[147b.5\]]ba la sogs pa'i 'bru rnams kyis kyang rung ste/_yang na so phag la sogs pa'i sa rnams kyis kyang bya'o/_/oM traHhrIHAHhUM/_sa bon 'di dag yongs su rdzogs pa las/_rang rang gi kha dog gi rigs bzhin du byin gyis brlab par bya ste/_oM badzra tsi tra sa ma ya hUM/_de
[\[147b.6\]]bzhin du rdul tshon rnams la/_sa bon gyi 'od zer las/_de bzhin gshegs pa thams cad spyan drangs te bstims la/_yi ge hrIHlas gzi brjid dang ldan zhing /_rdo rje khro bo nyi ma'i lta bas bltas la/_oM brjod do/_/yi ge a brjod cing sngags dang phyag rgya bcas te/_
[\[147b.7\]]rdul tshon rnams rab tu 'bar bar bsam mo/_/rdo rje khu tshur bcas la/_snying ga'i hUM las 'od zer dri ma med pa 'phros te 'bar bar bsam zhing /_sUr+ya dz+wa la maN+Dal hUM phaT/_de nas dkyil 'khor gyi lte ba la btab pa'i phur pa yi ge hUM brjod cing /_rang gi rdo rje dang bcas
[\[148a\]]
[\[148a.1\]]pa'i lag par bzung ngo /_/phur pa'i khung bu yang rdul tshon lngas dgang ngo /_/rdo rje dang dril bu bzung la/_rdo rje'i glu blang zhing /_dga' ba dang ldan pas bri bar bya'o/_/'di ni chos dbyings dag pa ste/_/sems can khams ni grol bar byed/_/bdag ni rdo rje
[\[148a.2\]]'dzin pa'i rgyal/_/rdul tshon sa gzhir bkod par bya/_/de nas rdo rje khu tshur gyis log 'dren gyi phyogs nas/_ji ltar bde bar rdul tshon dgod par bya'o/_/de yang mnyam par srab mthug med par g.yas su bskor zhing dkar po dang /_ser po dang /_dmar po dang /_ljang gu
[\[148a.3\]]dang /_sngon po rnams rim pas sbyin par bya'o/_/gnas gnyis pa la/_dkar po dang /_dmar po dang /_nag po dang /_kha dog gsum sbyin par bya'o/_/nang gi gnas gnyis la/_nag po 'ba' zhig gis bri bar bya'o/_/de dag kyang sbom phra sgo'i tshad tsam gyi ri mo bcad cing nas
[\[148a.4\]]kyi tshad tsam du sbom par bya'o/_/de yang shar phyogs dkar po/_/gshin rje ser po/_/chu lha'i phyogs dmar po/_/lus ngan po'i phyogs ljang gu/_dbus nag po/_/dkyil 'khor bri ba'i dus su/_bgegs kyi mtshan ma dang ldan na/_bgegs 'joms par byed pa'i
[\[148a.5\]]sngags dang phyag rgya bcas la/_byang chub kyi sems dang ldan pas bgegs bskrad par bya'o/_/de'i dus su/_yi ge haM las glang po che'i gdan de'i steng du yi ge oM las pad+ma dang nyi ma'i gdan/_de'i dbus su bcom ldan 'das rang gi bzhugs stangs dang kha dog gis
[\[148a.6\]]gnas pa la/_dzaHhUM baM hoHzhes brjod pas/_yi ge hUM brjod cing dam tshig gi phyag rgya bcas la bstim par bya'o/_/de nas dam tshig gi phyag rgya bcas la/_dbang phyug chen po rang gi kha dog dang gdan dang bzhugs thabs mngon rtogs sgrub thabs las bshad pa bzhin
[\[148a.7\]]du/_dzaHhUM baM hoHzhes brjod la/_bcom ldan 'das kyi shar phyogs su gzhag par bya'o/_/'khor lo thams cad dgug pa dang /_gzhug pa dang /_bstim zhing yi ge hUM gis gshegs su gsol lo/_/ji ltar gshegs su gsol ba'i tshe/_/lag pa rdo rje dang ldan
[\[148b\]]
[\[148b.1\]]pas thig rnams steng du bteg ste/_gshegs su gsol lo/_/de nas sngon du bshad pa'i bum pa dri bzang po'i chus bkang ba me tog gis brgyan te/_brgyad dbang lnga la sogs pa dkyil 'khor gyi phyogs dang mtshams dgod par bya'o/_/de nas rdo rje slob dpon khro bo'i
[\[148b.2\]]ting nge 'dzin dang ldan pas/_gos sngon po bgos te me tog sngon po'i phreng bas bcings la/_dril bu dkrol zhing bskor ba lan gsum bya ste/_me tog sngon pos mchod la/_dkyil 'khor gyi gnas su song la gar bya zhing /_me tog gi phreng ba blangs la/_gar bya zhing
[\[148b.3\]]mchod yon phul la/_sngags 'di brjod par bya'o/_/badzrod g+ha Ta ya sa ma ya pra be+e sha ya hUM/_rang nyid khro bo chen po'i nga rgyal gyis shar sgo nas song ste/_nub kyi sgor gnas la/_lho dang byang gi yang sgor phyin te/_de nas rol pa'i gar gyis/_shar gyi sgor bum pa'i
[\[148b.4\]]phyi rol tu phyin la/_me tog gi gcal bkram ste/_sngon du bzlas pa la/_oM tiSh+Tha si d+d+hi hUM/_sngags 'di brjod cing dam tshig gi phyag rgya bca'o/_/me tog gi phreng ba blangs la/_yi ge bzhi pa'i sngags stong phrag brgyad bzlas par bya'o/_/de nas dkyil 'khor la lan
[\[148b.5\]]gsum bskor te/_bskor ba gsum byas la dkyil 'khor gyi bdag po'i mdun du gzhag par bya'o/_/yang bum pa gnyis pa blangs la/_brgya phrag brgyad bzlas par bya'o/_/bum pa gnyis pa'i chus bdag nyid dang slob ma'i mgo la gtor bar bya'o/_/khro bo chen
[\[148b.6\]]po'i sngags dang phyag rgya bcing zhing bstims la/_dbang phyug chen po'i mtshan ma can gyi bum pa la sogs pa blangs te/_rang rang gi sngags kyis brgya phrag brgyad bzlas te/_dkyil 'khor gyi phyi rol rang rang gi gnas su gzhag par bya'o/_/chu yis gang pos/_/
[\[148b.7\]]de nas rnam par rgyal ba'i bum pa dang /_gzhan la 'byor na/_dbang phyug chen po dang /_brgya byin dang /_nyi ma dang /_me lha rnams la bum pa gcig go/_/pad+ma'i dpal mo dang /_rin chen dpal mo dang /_rin chen dpal mo chen mo dang /_de'i rim pas dbang bskur
[\[149a\]]
[\[149a.1\]]bar 'gyur ro/_/bum pa bcu las nyung ba ni ma yin la/_bum pa bcu rnam par gang bas dbang bskur bar 'gyur ro/_/de ltar dkyil 'khor de mngon sum du gnas pa la mchod cing /_oM sarba ta thA ga ta kA ya wAka tsit+ta pra Na me na badzra ban+da nAM ka ro mI
[\[149a.2\]]ti pra Na ma/_sngon du bshad pa'i skyabs dkon mchog gsum la skyabs su 'gro ba bya zhing sdom pa yang gzung bar bya'o/_/byang chub sems ni bskyed par bgyi/_/sems can ma lus bsgral ba'i phyir/_/ji ltar dus gsum mgon po rnams/_/byang chub tu ni nges mdzad pa/_/
[\[149a.3\]]tshul khrims sdom pa rnam pa gsum/_/dge ba'i chos ni sdud pa dang /_/sems can don byed tshul khrims gsum/_/bdag gis kyang ni brtan par gzung /_/sangs rgyas chos dang dge 'dun te/_/bla na med pa'i dkon mchog gsum/_/mchog tu gus pas gzung bar
[\[149a.4\]]bgyi/_/sdom pa sangs rgyas rnal 'byor can/_/rdo rje dril bu'i phyag rgya yang /_/bdag gis de nyid gzung bar bgyi/_/rdo rje chen po'i rigs dag la/_/sbyin pa rnam bzhi so sor sbyin/_/nyin re bzhin la'ang dus drug tu/_/rin chen chen po'i rigs mchog sbyor/_/ting
[\[149a.5\]]'dzin rab tu dga' ba yis/_/chos rnams thams cad gzung bar bgyi/_/phyi nang gsang ba'i theg pa gsum/_/pad+ma chen po'i rigs dag pa/_/byang chub chen po'i rigs byung ba/_/sdom pa thams cad ldan par ni/_/de nyid bdag gis gzung bar bgyi/_/mchod pa'i
[\[149a.6\]]las rnams ci 'byor pa/_/las kyi rigs ni chen po la/_/mchog tu bskyed par bgyi ba ni/_/byang chub sems ni rjes bsgral ba/_/sdom pa gzung bar bgyi ba ni/_/sems can kun gyi don gyi phyir/_/ma bsgral ba rnams bsgral bar bgyi/_/ma grol ba rnams grol bar bgyi/_/
[\[149a.7\]]dbugs ma phyin pa dbugs dbyung zhing /_/sems can mya ngan 'das la 'god/_/de nas nyes pa 'joms par byed pa'i sngags brjod cing /_go cha bgos te/_hUM bzlas shing gos sngon po gon te/_phrag pa phud de gtsug tor dang ldan pas/_me tog gi phreng ba'i do shal
[\[149b\]]
[\[149b.1\]]la/_dri bzang pos byugs shing /_rgyan thams cad kyis brgyan te/_sgo srung gi sngags bzlas shing /_/gos sngon pos stod bcings la/_phyi rol du gnas pa la bum pa'i chus gdab par bya'o/_/khro bo'i phyag rgya bcings la/_slob ma la go cha bskon cing srung ba byas la/_
[\[149b.2\]]slob dpon gyis 'di skad ces brjod par bya ste/_sems can kun gyi don gyi phyir/_/de ma thag tu dngos grub thob/_/khro ba'i rgyal po grub pa'i bdag_/dam tshig lha rnams brtan par byed/_/de nas khro bo'i phyag rgya bcings la/_badzra kro d+ha hUM hUM phaT phaT/_de skad ces brjod
[\[149b.3\]]la/_nang du gzhug cing brjod par bya ba ni/_rdo rje khro bo rang gis dbab pa bya ste/_tiSh+Tha badzra/_de la sogs pa'i sngags kyis rnam par grol ba'i phyag rgya bstan par bya ste/_phreng ba bzhag cing gdod pa dkrol la/_de nas chu'i dbang dam tshig gsum sbyin zhing /_bcom ldan
[\[149b.4\]]'das thams cad slob dpon gyi gzugs kyi gnas par/_sngon du brjod pa'i rim pas bsam par bya'o/_/de nas dam tshig gsum gyi don du dbang rdzas sbyin zhing /_tshigs su bcad pa lngas bstod la/_yi ge bzhi pa'i sngags brjod cing phyag rgya bcas te/_lung bstan
[\[149b.5\]]pa bzung zhing yang rdo rje'i mchog sbyin par byed pa rdo rje che ge mo zhes bya ba khyod/_che ge mo zhes bya ba'i ming gis/_dkyil 'khor bsgos na rim pa 'dis/_bcom ldan 'das kyi phyag rgya dang sngags bzlas pas/_a'i dbang phyug de'i gnas su khro bo'i rdo rje rang gis gzung
[\[149b.6\]]zhing /_khro bo'i nga rgyal byas la/_de nas rdo rje chen po gzung ngo /_/khro bo'i bdag po chen po'i nga rgyal du gnas pas/_de nas sngon khro bo'i dbang po 'gugs pa'i phyag rgya bshad pa/_bcom ldan 'das kyi dkyil 'khor la rab tu bstod cing /_sngon gyi nyes pa 'joms
[\[149b.7\]]par byed pa'i sngags bzlas te/_phyogs bcing ba dang /_rtsig pa dang /_ra ba dang gur bsams la/_mchod yon dang zhabs bsil dbul zhing /_dam tshig la gnas pas/_dzaHhUM baM hoHsa ma ya s+t+waM/_de skad ces sgrub pa pos brjod la/_de lha chen po la sogs
[\[150a\]]
[\[150a.1\]]pa rnams rang rang gi dam tshig la gnas pa'i lha'i dkyil 'khor bsgom par bya'o/_/sgrub thabs dang phyag rgya dang dbang yongs su rdzogs par byas la/_nyes pa 'joms par byed pa'i sngags brjod cing /_bdug pa la sogs pas yang dag par mchod
[\[150a.2\]]cing /_mchod yon yang sbyin la/_gos la sogs pas yang dag par mchod la/_dpag tu med pa'i pi wang dang /_rgyal mtshan mang pos mchod cing /_oM dang hUM brjod cing /_spros cing bsdus pas/_de nas me tog dang spos dang bdug pa dang mar me dang /_
[\[150a.3\]]zhal zas rnams kyis mchod par bya ste/_oM badzra gan+d+he hUM/_dri'i phyag rgya bcas la/_ji ltar 'byor pa'i dris mchod par bya'o/_/de bzhin du/_oM badzra puSh+pe hUM/_me tog gi phyag rgya'o/_/oM badzra d+hU pe hUM/_'di ni bdug spos kyi phyag rgyas so/_/oM badzra A lo ke hUM/_
[\[150a.4\]]mar me'i phyag rgyas so/_/de dag gis dpag tu med pa'i mchod pa'i sprin rnams spros shing /_bza' ba dang /_bca' ba dang /_longs spyod pa dang /_bldag pa dang /_gzhib ba dang /_btung ba rnams kyis kyang mchod par bya'o/_/oM a kA ro mu khaM sarba d+ha rmANAM Ad+ya
[\[150a.5\]]nut+pan natwA ta/_'dis rdo rje dri dang /_ral gri'i phyag rgyas dbul bar bya'o/_/rdo rje khu tshur gyis sor mo rnams bsgul zhing rol mo'i phyag rgyas yi ge hUM brjod cing dbul bar bya'o/_/rol mo dang /_gar dang /_rgyan dang /_lag gdub dang /_sor gdub dang /_rna rgyan dang cod
[\[150a.6\]]pan la sogs pa/_oM brjod cing dbul bar bya'o/_/glang po che dang /_ba glang dang /_de bzhin rta babs dang /_gos bzang po dang /_dril bu dang /_rnga yab dbul bar bya'o/_/oM sarba bid pU ra pU ra A brta A brta ho/_/de nas rdo rje sor mo rnams spyi bor bzhag la/_sngon
[\[150a.7\]]gyi oM brjod cing dbul bar bya'o/_/byang phyogs su las kyi rdo rje slob dpon gnas nas/_de nas kha bshal la/_dkyil 'khor gyi sngon du 'dug ste/_yi ge bzhi pa'i sngags stong phrag gcig bzlas shing /_de bzhin du dkyil 'khor gyi lha rnams kyis kyang bzlas par
[\[150b\]]
[\[150b.1\]]bya'o/_/dkyil 'khor gyi shar phyogs su gdong phyogs nas/_las thams cad pa'i thab tu dkyil 'khor gyi lha'i rnal 'byor dang ldan pas/_me tog dang mar me rnams yi ge bzhi pa'i sngags kyis brgya rtsa brgyad sbyin sreg bya ste/_dbang phyug chen pos gtso byas pa'i
[\[150b.2\]]dkyil 'khor gyi lha thams cad la sngags bdun bdun gyis dbul lo/_/de nas me'i thab tu/_rdo rje 'dzin pa chen pos me tog dang /_spos la sogs pa dkyil 'khor gyi lha la dbul zhing /_de bzhin gshegs pa thams cad la phyag byas te/_'di skad ces brjod par bya'o/_/
[\[150b.3\]]bdag ni sdom pa kun dang ldan/_/dam tshig mgon pos rjes su gzung /_/phyogs rnams kun na bzhugs pa rnams/_/bdag ming 'di zhes bgyi ba la/_/dpang por gnas par mdzad du gsol/_/gsang ba'i dkyil 'khor chen po 'dir/_/sangs rgyas gar mdzad sdom
[\[150b.4\]]pa la/_/'khor lo rab tu bskor bar mdzod/_/rnam par grol ba'i grong khyer du/_/mgon po bdag ni 'jug par 'tshal/_/slob dpon chen po khyed kyis ni/_/gsang ba chen po'i dkyil 'khor du/_/bdag ni skal bar ldan par mdzod/_/dbang bskur chen po stsal du
[\[150b.5\]]gsol/_/slob dpon bdag la sbyin par mdzod/_/mtshan rnams kun dang ldan pa po/_/bdag ni rjes su gzung du gsol/_/sangs rgyas sku bdag yid dga' ba/_/gter mdzod slob dpon chen po khyod/_/dbang bskur chen po stsal du gsol/_/sems can kun gyi don gyi
[\[150b.6\]]phyir/_/bdag kyang slob dpon 'gyur bar mdzod/_/de skad du slob dpon la maN+Dal phul te zhu bar bya'o/_/bdag ni slob dpon 'di zhes pas/_/byang chub sems kyis gzung bar bya/_/gsang ba'i dkyil 'khor 'dod pa la/_/dkyil 'khor 'dir ni bstan par bya/_/
[\[150b.7\]]de nas slob dpon gyis dri bar bya/_skyes bu chen po khyod 'dod pa/_/gsang ba'i rigs ni dag pas te/_/dag pa bzhad mdzad zab mo gzung /_de nas 'di skad ces brjod par bya'o/_/slob ma bdag ni 'dod do zhes brjod la/_/de nas slob dpon dam tshig dang sdom pa
[\[151a\]]
[\[151a.1\]]dang ldan pas/_ji ltar bka' stsal pa bzhin du bdag gis bgyis te/_de nas byang chub kyi sems bskyed pa dang /_'gro ba dang bstan pa thams cad du/_/yang dbang bskur bar 'dod kyis sdom pa mi bzung ngo zhe na/_de la dkyil 'khor kyang bstan
[\[151a.2\]]par mi bya zhing dbab par mi bya'o/_/'ga' zhig sdom pa dang dam tshig gzung bar 'dod pa la ni/_slob dpon gyis rjes su bzung zhing /_/dbang sbyin par bya'o/_/de nas nyes pa 'joms par byed pa'i sngags brjod de/_oM sarba yo ga tsit+ta uta pA da yA mi/_sngags
[\[151a.3\]]'di brjod la byang chub kyi sems dang ldan par bya'o/_/slob ma'i snying gar rdo rje rab tu gnas pa byas la/_oM su ra ta sa ma ya s+t+waM ho/_/badzra sid+d+h+ya ya thA su khaM/_de ring khyod de bzhin gshegs pa thams cad kyis byin gyis brlab par 'gyur te/_de ring khyod de bzhin
[\[151a.4\]]gshegs pa thams cad kyi gsang ba'i dkyil 'khor mthong bar 'gyur gyis/_khyod kyis dkyil 'khor ma mthong ba rnams kyi mdun du smra bar mi bya ste/_gus pa dang bral ba rnams la yang ma yin no/_/de nas slob mas yon phul la/_khro bo'i rgyal pos
[\[151a.5\]]byin gyis brlab par bya'o/_/de'i rjes su brten par gnas pa la/_bum pa'i nang nas chu blangs pas gtor zhing mgo thog tu bzhag pas bsrung ste/_khro bo'i rgyal po'i phyag rgyas go cha bskon la/_me tog sngon po'i thod bcing zhing /_dkyil 'khor bstan par bya'o/_/
[\[151a.6\]]oM badzra d+ha re/_de las gsang ba'i sngags kyis dgug par bya ste/_'di skad ces brjod par bya'o/_/ma hA su ra ta su dr-i D+ha ru to swAhA/_badzra sa twA ad+ya si d+h+ya mAM/_yang 'di skad ces brjod par bya ste/_/de ring sangs rgyas rigs su skyes/_/de ring rdo rje'i ye shes
[\[151a.7\]]thob/_/ye shes de yis de ring khyod/_/de bzhin gshegs pa thams cad kyis/_/dngos grub kyang ni thob 'gyur na/_/grub pa gzhan lta smos ci dgos/_/dkyil 'khor dam pa khyed kyis mthong /_/ma mthong ba la smra mi bya/_/gal te khyod kyis 'di smras na/_/
[\[151b\]]
[\[151b.1\]]dam tshig rnam par 'gyur ba yin/_/dbab pa'i phyag rgya bcas la/_/de skad ces slob ma'i mgo thog tu rdo rje bzhag la smra bar bya'o/_/'di ni dam tshig rdo rje ste/_/khyod kyis gal te 'di smras na/_/nges par mgo bo 'gas par 'gyur/_/de nas dam tshig gi chu sbyin par byas
[\[151b.2\]]te/_snying po'i sngags bzlas so/_/slob mas 'thung ba'i dus su 'di skad brjod par bya ste/_de ring rdo rje sems dpa' ni/_/khyod kyi snying la yang dag gnas/_/gal te tshul 'di smras na ni/_/de ma thag tu dral te gshegs/_/oM tiSh+Th+na sid+d+hi hUM/_'di ni khyod kyi dmyal
[\[151b.3\]]ba'i chu/_/dam tshig 'das na rlag par byed/_dam tshig bsrungs na grub par gyur/_/rdo rje bdud rtsi'i chu 'thung cig_/rdo rje dril bu'i phyag rgya spyi bor bzhag la/_gus pa dang ldan pa dang mi ldan pa'i bsam pa brtags la/_slob ma la 'di skad ces brjod par bya ste/_de ring
[\[151b.4\]]phan ched khyod kyi rdo rje 'dzin pa nga yin te/_ngas ji skad ces pa de khyod kyis bya dgos so/_/de lta ma yin na khyod yid mi bde ba chen po dang bcas nas tshe'i dus byas te/_dmyal bar 'jug par gyur ta re/_de nas rang gi snying gar yi ge a las 'od zer dmar po 'phros
[\[151b.5\]]pas/_sgo dbye ba'i phyag rgya bcas te slob ma'i snying ga'i rdo rje la zhugs nas/_lus thams cad khengs par bsam zhing /_de nas 'di skad brjod par bya ste/_de bzhin gshegs pa thams kyis byin gyi rlabs kyis/_rdo rje khro bo bdag la dbab par mdzad
[\[151b.6\]]du gsol/_/de nas dbab pa'i phyag rgya snying gar bcas la/_'di skad ces brjod par bya ste/_/'di ltar dam tshig rdo rje 'di/_/rdo rje sems dpa' dran par bya/_/nges par khyod la 'bab par 'gyur/_/rdo rje ye shes rjes su sgrol/_/oM pra be+e sha badzra kro d+ha hUM hUM hUM a/_ji
[\[151b.7\]]ltar nam mkha' las khro bo'i dbang pos 'bebs par bsam zhing sngags de brjod par bya'o/_/des kyang 'bab par ma gyur na/_/de nas khro bo dbab pa'i phyag rgya bcas la/_slob dpon g.yon brkyang pas gnas la/_rdo rje 'dzin rnam par snang mdzad kyi gzugs su bltas la/_
[\[152a\]]
[\[152a.1\]]slob ma'i spyi bor gnas par bsams la/_'od zer gyis lus gang bar bsam zhing /_rlung gis rab tu g.yos pa la dmigs pa gtad de/_hUM gis byin gyis brlab par bya'o/_/rdo rje slob dpon rang nyid mi bskyod pa'i gzugs su gnas pas/_hUM t+r+'aMH
[\[152a.2\]]hrIHaH/_sa bon 'di rnams 'od zer 'phros pa/_slob ma'i khar 'jug par bsam par bya'o/_/oM pra be+e sha kro d+ha hUM hUM hUM aHdz+wa lA ma la ku la ba kha na badzra a/_des kyang mi 'bab na/_slob ma sdig pa mang po byas pas/_sdig pa 'dral ba'i phyag rgya bcas la/_/sdig pa
[\[152a.3\]]gzhom par byas te/_bcom ldan 'das rdo rje 'dzin pa sku mdog dmar po/_/'od zer dmar po kun nas 'bar ba'i phreng bas bskor ba bsam par byas la/_hUM AHsngags 'di mang du bzlas par bya'o/_/des kyang 'bab par ma gyur kyang /_/dbang bskur ba ni sbyin
[\[152a.4\]]par bya'o/_/de'i tshe 'bab par 'gyur na mngon par shes pa lnga dang ldan par 'gyur ro/_/de'i babs par gyur na/_lce la rdo rje bsams la 'di skad ces brjod par bya ste/_'das pa dang /_ma 'ongs pa dang /_de ltar byung ba thams cad smros shig ces brjod pas smra bar
[\[152a.5\]]'gyur ro/_/de nas snying gar rnam par grol ba'i phyag rgya bcas la/_tiSh+Tha badzra dr-i D+ho me b+ha ba shA shwa to me b+ha ba/_hr-i da ya me a d+hi tiSh+Tha sarba sid+d+hi m+me pra yats+tsha hUM ha ha ha ha hoH_'dis ye shes brtan par byas la/_de nas yi ge trAM gis byin gyis brlabs la/_dkyil 'khor bstan
[\[152a.6\]]par bya ste/_pra tIts+tsha badzra ho/_/de nas slob ma'i mgo bo la me tog phreng ba bcings shing /_sems can stobs chen khyod kyis ni/_/'di nyid yang dag gzung bar bya/_/de nas gdong g.yogs bkrol zhing /_/de ring rdo rje sems dpa' rang /_/khyod kyi mig ni 'byed par brtson/_
[\[152a.7\]]rdo rje'i mig ni bla na med/_/phye bas mchog tu gyur pa yin/_he badzra pa sh+ya/_de nas yi ge aM dang hUM gis mig gnyis byin gyis brlabs la/_pad+ma wa ti'i ting nge 'dzin gyis dkyil 'khor gyi 'khor lo bstan par bya ste/_de nas gsung gi dkyil 'khor gyi phyed kyi tshad kyis snying
[\[152b\]]
[\[152b.1\]]po'i dkyil 'khor gru bzhi bsgo rtsig pa kha dog lnga dang ldan pa/_lte ba la pad+ma 'dab ma brgyad pa 'od zer gyi phreng bas kun nas bskor ba/_rtsa ba'i dkyil 'khor gyi lte ba la glang po che'i rgyal po'i steng du 'byung po gzhan gyis mi thub pa'i steng na nyes pa thams cad 'joms
[\[152b.2\]]par byed pa'i khro bo'i rgyal po la sogs pa'i dkyil 'khor gyi lha bltas la/_de nas slob dpon gyi dbang bskur ba'i don du slob ma la bkra shis la sogs pa gsungs te/_bkra shis la sogs pa yang rdo rje 'dzin pas bya ste/_/dam tshig gi phyag rgya dang /_sngags kyis gnas drug tu phyin
[\[152b.3\]]gyis brlabs par byas te/_rol pa'i 'dug stangs kyis gnas pa la/_gzhan gyis mi thub pa'i 'byung po gzhan rnams kyis kyang yi ge hUM gi sgra sgrogs shing /_gdugs dang rgyal mtshan dkar po dang /_gling bu dang /_oM bzlas shing kha dog sna tshogs pa'i rgyan dang /_rnga yab
[\[152b.4\]]dang /_de dag la sogs pa dpag tu med pa'i tshogs pa dang /_me tog la sogs pas kyang mchod de/_dung dang rnga rings dang /_rnga zlum dang /_rnga chung dang /_de dag la sogs pa'i rol mo dpag tu med pa dang /_gar dang /_glu dang /_bkra shis kyi tshigs su bcad pa
[\[152b.5\]]brjod cing /_bstod pa'i tshogs kyis kyang bstod la/_sgo skyong gi 'gram nas bum pa blangs la/_bcom ldan 'das kyis bum pas spyi bor dbang bskur zhing /_chus kyang gtor la dbang bskur bar bya'o/_/oM b+hUH_shrI sid+ha d+hA dza shaM d+ha ni ni hrIH_badzra a b+hi
[\[152b.6\]]Shiny+tsa/_de nas 'gro ba la/_hUM badzra phaT/_badzra a dz+hai Shiny+tsa a/_bcom ldan 'das kyis rnam par rgyal ba'i chus kyang dbang bskur bar bya'o/_/hUM badzra a d+hi pa ti s+t+waM a b+hi Shiny+tsa mi dr-i D+ho me b+ha ba dzaHhUM baM hoHhUM phaT/_'dir ji ltar dbang bskur bas chus dbang bskur bar 'gyur ro/_/
[\[152b.7\]]bum pa'i dbang bskur ba 'di ni/_de nas rin po che la sogs pa'i rgyan gyis brgyan la/_phyag rgya dang /_cod pan dang /_dar dpyangs dang /_rdo rje dang /_yi ges dbang bskur ba rnams rdo rje bdag po'i dbang bskur ba rnams dril bu la sogs pa rnams mchod par bya ste/_slob
[\[153a\]]
[\[153a.1\]]mas kyang stobs kyis 'byor ba'i yon 'bul ba dang phyag byas la dbang gi don du me tog dbul zhing /_de nas grub pa'i rdo rje'i bka' drin sbyin par bya ste/_khro bo'i gzugs kyis gsang ba'i gnas su bstan cing /_de nas drag po'i nyes pa 'joms
[\[153a.2\]]par byed pa'i shes rab dang thabs kyis/_rdo rje dbyings kyi de nyid las/_/rdo rje'i rigs kyis sems can thams cad kyi don du/_thams cad grub pa la dgod pa'i phyir/_thabs dang shes rab las rdzogs pa'i khro bo chen po'i gzugs su gyur te/_de nas gser gyi bdag
[\[153a.3\]]nyid kyi thur ma la bzlas par bya ste/_ji ltar mig mkhan rgyal po yis/_/'jig rten rab rib bsal ba ltar/_/de bzhin du khyod mi shes pa'i/_/rab rib rgyal ba rnams kyis bsal/_oM badzra ne tra a pa hA ra pa Ta laM hrI/_slob ma'i mig sman thur ma dang bcas pas bsal
[\[153a.4\]]bar bya'o/_/de nas me long bstan la/_a badzra satwa/_zhes bya ba'i sngags brjod cing /_me long nang gi gzugs brnyan 'di/_/rdo rje sems dpa'i rang bzhin te/_/byang chub sems 'di dri ma med/_/khyod kyis snying la brtan par gnas/_/sangs rgyas kun gyi rang bzhin
[\[153a.5\]]can/_/chos rnams gzugs brnyan lta bu ste/_/dag cing gsal la dri ma med/_/gzung du med cing brjod du med/_/rgyu dang las las kun du 'byung /_/chos rnams de ltar shes par gyis/_/rang bzhin dri mas ma gos pa/_/sems can don ni khyod kyis gyis/_/zhes brjod la/_
[\[153a.6\]]de nas a las skyes pa'i dril bu chos kyi sgra dang ldan par dkrol la/_/de nas/_rang bzhin dag pa'i ngo bo nyid/_/yod dang med pa'i ngo bo spangs/_/rang bzhin dag pa'i sems dpa' che/_/rang bzhin mchog gi spyod pa can/_/de nas ho zhes brjod la dril bu
[\[153a.7\]]sbyin par bya'o/_/de'i rjes su mda' dang gzhu byin la/_de bzhin gshegs pa thams cad kyi rjes su chags pa/_phyogs bzhir 'bigs pa'i tshul du bya'o/_/steng dang 'og tu'ang de bzhin no/_/de nas rdo rje dang /_chos kyi 'khor lo rkang pa'i 'og tu byin
[\[153b\]]
[\[153b.1\]]la/_raM yaM khaM ral gri yang lag par byin la/_'di skad ces brjod par bya'o/_/de ring byang chub sems bskyed nas/_chos kyi 'khor lo bskor bar byos/_/chos kyi dung ni rjes su bus/_/don la 'jigs par mi bya zhing /_/sems ni rtog pa med par byos/_/'jig
[\[153b.2\]]rten thams cad bsal ba'i phyir/_/sngags kyi spyod pa rjes su spyod/_/de ltar byas na de dag kyang /_/sangs rgyas kyis bka' stsal pa dang ldan pas so/_/de nas rdo rje 'dzin pas srung ba bya/_/'dir ni kho na nyid de bzhin gshegs pa rdo rje sems dpa' hUM gi yi ge 'jig
[\[153b.3\]]rten dbang phyug dang /_nam mkha'i snying po'i nga rgyal du rim par bya ste/_skad lngas brjod par rjes su byin la/_sems can kun gyi don gyi phyir/_/sems can thams cad kun la yang /_/ji ltar rnam par rjes su dag_/chos kyi 'khor lo rab tu bskor/_/de nas 'di
[\[153b.4\]]ltar khro bo yi/_/nor bu dang 'khor lo 'dir tshigs su bcad pa bzhis brjod par bya zhing /_de nas snying po'i sngags brjod la byin zhing /_sgrub thabs dang /_cho ga phyag rgya bzhi'i ye shes slob ma la bslab shing /_rdo rje lag par sbyin zhing /_phyag rgya bcas la slob
[\[153b.5\]]ma lung bstan par bya ste/_'di ltar khyod la lung bstan pa/_/rdo rje sems dpa' de bzhin gshegs/_/ngan song las ni sgrol bar byos/_/grub pa'i gnas la thams cad 'khod/_/he badzra nA ma ta thA ga ta sid+d+hi sa ma ya b+hUr b+hU swaH_de bzhin gshegs pa'i gzugs
[\[153b.6\]]su bltas la/_lag pa g.yon pas snam sbyar rna mchog ltar byas la/_g.yas pa mi 'jigs pa sbyin pa'i phyag rgya byas te/_de bzhin gshegs pa rigs kyi dam tshig la gnas pas/_blta ba bstan pa mchog tu bzhad mdzad dkyil 'khor 'dir/_/sdig pa thams cad
[\[153b.7\]]grol zhing dri ma med pa khyod ni bsgom pa kun la bstan par mdzod/_/khyod la 'chi med bde chen theg pa'i mchog_/'jig med rtsod bral dga' ba'i grong khyer 'di/_/sdug bsngal kun las nges par grol/_/rang bzhin grub pa dam pa ni/_/khyod kyis nges par bsrung bar byos/_/
[\[154a\]]
[\[154a.1\]]dam tshig ldan na grub par 'gyur/_/sangs rgyas kun gyi dam tshig ni/_/ye shes bden pa'i don la gnas/_/byang chub sems ni de ring bskyed/_/de ring rdo rje'i dam tshig ni/_/ji ltar bskyed pa de ma thag_/'di ltar thams cad sangs rgyas 'gyur/_chos
[\[154a.2\]]la bskor zhing bzod pa yi/_/bzod pa dang ni mi ldan na/_/mi shes rmongs pa'i rang bzhin 'gyur/_/brtags shing dpyad par mi 'gyur ro/_/bdag dang bral bar ma gyur bar/_/nam du'ang bde ba mi rnyed de/_/'dzin pa'i bde ba bde ba min/_/yang dag yid du 'ong ba la/_/rdo rje
[\[154a.3\]]dril bu'i phyag rgya yang /_/nam du yang ni mi btang ngo /_/slob dpon ming gis rjes bzung ba/_/sangs rgyas kun dang mnyam pa yin/_/ji ltar rdo rje slob dpon ni/_/sangs rgyas thams cad dam tshig bla/_/sangs rgyas kun gyi thugs dang ni/_/slob dpon la khros 'gal bar 'gyur/_
[\[154a.4\]]rims dang de bzhin dug dang ni/_/rims dang mkha' 'gro ma rnams kyis/_/'jigs pa nye bar skye ba yin/_/dug dang log par 'dren pa dang /_/rta yi 'jigs pa nye bar bskyed/_/shi nas dmyal bar sbyar bar 'gyur/_/de nas rtsol ba chen po yis/_/rdo rje slob dpon bla ma che/_/
[\[154a.5\]]mchog tu ches pas mnyes par bya/_/nam du'ang khro bar mi bya ste/_/ji ltar 'byor pa'i stobs kyis su/_/bla ma mnyes shing mchod par bya/_/ji ltar rgas pa la sogs pas/_/nyes pa gang yang mi 'byung bar/_/de ltar bla ma mnyes par bya/_/rtag tu dam tshig slob dpon la/_/
[\[154a.6\]]gus pas lus kyi bsnyen bkur bya/_/ji ltar bu dang chung ma dang /_/ma lus phul nas mnyes bya na/_/longs spyod g.yo ba smos ci dgos/_/bskal ba bye bas rnyed dka' ba'i/_/sangs rgyas ster ba'i bla ma la/_/gus pas bsnyen bkur bsgrub par bya/_/bla ma mchog la phul
[\[154a.7\]]ba ni/_/sangs rgyas kun la phul dang mnyam/_/de lta'i bsod nams sdom pa ni/_/sdom pa bsod nams kun gyi mchog_/rtag tu dam tshig la gnas shing /_/rtag tu de bzhin gshegs pa mchod/_/rtag tu bla ma la phul zhing /_/sangs rgyas kun dang mnyam pa yi/_/
[\[154b\]]
[\[154b.1\]]'bras bu tshe 'dir ster bar 'gyur/_/ji ltar bstan pa'i dam tshig ni/_/rtag tu lha dang dam tshig bstan/_/de ring sangs rgyas rigs su skyes/_/tshe 'di'i 'bras bu khyod kyis thob/_/sangs rgyas kun gyi rdo rje'i bdag_/'jig rten gsum gyi rgyal po ste/_/rgyal po chen por
[\[154b.2\]]'gyur ba yin/_/de ring bdud rnams kun las rgyal/_/mchog gi grong khyer chen por zhugs/_/sangs rgyas mchog tu khyed gyur to/_/de nas slob mas bskor ba bya ste/_/slob ma'i lag pa g.yas pa'i mthe bo slob dpon gyis bzung la/_g.yon par chu blugs te/_mar
[\[154b.3\]]gyi sbyin sreg sbyin zhing /_sbrang rtsi dang /_di ting gi mar dang /_zho dang /_til dang /_thams cad bsres pa'i sbyin sreg dbul zhing /_bskor ba yang byas la/_phyag btsal zhing /_shar sgor phyin la 'di skad ces brjod par bya ste/_bdag gi slob ma 'di ru ni/_/rgyud
[\[154b.4\]]rnams kyis ni 'dzin pa po/_/sangs rgyas byang chub sems dpa' rnams/_/lha la dam tshig ldan pa ni/_/de la 'di skad brjod pa 'di/_/sems can rjes su gzung ba'i phyir/_/rtsol bas dkyil 'khor chen po 'di/_/'bad pa dang bcas bris pa 'di/_/sgrub pa po
[\[154b.5\]]rnams grub don du/_/de nas phyi rol du gtor ma byin la/_/mchod yon dang zhabs bsil yang phul te/_ji ltar 'byor pa'i stobs kyis mchod pa rgya chen po phul la/_/ji ltar 'byor pa'i bza' rgyu la longs spyad de/_/phud nas dkyil 'khor gyi lha rnams la mchod la/_
[\[154b.6\]]bcom ldan 'das la mchod yon yang phul la/_sgrub thabs las byung ba ltar bsgoms la/_dkyil 'khor la bskor ba yang byas la phyag 'tshal lo/_/oM badzra satwa sa ma ya ma nu pA la ya badzra satwa twe no pa tiSh+Tha Di D+ho me b+ha ba su to Sh+yo me b+ha ba/_a nu rak+to me b+ha ba/_su po sh+yo me
[\[154b.7\]]me b+ha ba/_sarba sid+d+hi m+me pra yats+tsha sarba karma su tsa me/_tsit+ti shre yaHku ru hUM/_ha ha ha ha hoH_b+ha ga wAn sarba ta thA ga ta badzra mA me muny+tsa badzri b+ha ba ma hA sa ma yas twa AH_/'di lan gsum brjod la/_oM hUM kA ra ji ltar 'dod na 'di yang bden par bya'o/_/yi ge hUM brjod cing gshegs
[\[155a\]]
[\[155a.1\]]su gsol te/_rdul tshon dri ma med pa chu bo'i gzhung du dor bar bya zhing /_yi ge hUM brjod cing phur pa yang bsdu bar bya zhing 'o ma dang dri bzang po dang ldan pa'i chus bkru bar bya'o/_/phur pa'i khung bu yang dri bzang po dang 'o mas bkang la/_/slob ma dang sa skyong ba'i don
[\[155a.2\]]du zhi ba'i sbyin sreg bya'o/_/lha mnyes par bya ba'i don du sbyin sreg gi thab zlum po khru gang ba/_thur du yang sor nyi shu brkos te/_lte ba la sor mo brgyad la rdo rje rtse mo lnga pas mtshan pa/_thab kyi phyi rol du sor mo bzhi dor ba'i de dang mnyam pa'i kha khyer sor bzhi pa las bzhin du byugs te/_me tog sil ma dang phreng bas kyang
[\[155a.3\]]gtor la/_dgang blugs gser ram zangs las kyang rung ste/_gzhan nim pa'i shing ngam/_mchod sbyin gyi shing las kyang rung ste/_dbyug pa sor bcu pa de'i sngon du/_gru bzhi pa dma' ba sor gnyis pa rdo rje rtse lnga pas mtshan pa/_bcud 'dzag pa'i lam mthe'u chung gi tshad
[\[155a.4\]]tsam/_rdo rje rtse mo gsum pa sor bzhi'i tshad tsam mo/_/blugs gzar pad+ma'i 'dab ma dang ldan pa rgyar sor gnyis pa/_zhabs su sor mo gcig pa/_rdo rje rtse mo gsum pas mtshan pa/_thabs kyi rang bzhin rdo rje khu tshur gyis mtshan pa'i yu ba dang bcas pa dbyug pa'i rtse mor sor drug pa'i rdo rje'am rin po che
[\[155a.5\]]khru gang gis dgang gzar dang blugs gzar gyi tshad do/_/de yang shing pa lA sha'am/_seng ldeng ngam/_shing arga'am/_shing n+ya gro d+ha'am/_shing b+hi ka ta'am/_shing a mra'am/_shing sa mi'am/_shing god srung ngam/_shing a pa marga 'am/_byang chub kyi shing ngam/_/shing u dum
[\[155a.6\]]wA ra ba'am/_de dag so sor byas la/_gsar pa dang /_'dab ma dang ldan pa sngon blangs la/_sor bcu gnyis pa/_rtse mo gnyis la dri zhim po'i chus bsangs la/_las thams cad pa'i don du'o/_/ji ltar zhi ba dang rgyas pa'i don du dbul bar bya'o/_/ji ltar rang gi
[\[155a.7\]]'byor ba'i longs spyod thams cad kyang dbul zhing /_swAhA'i sngags kyi mtha' dang bcas pas/_rtag tu mar dang /_gu gul dang 'bras mkhar ma dang bcas pa sngags kyis dbul bar bya'o/_/dri dang me tog la sogs pa ci 'byor pa ji ltar sngags bzlas pa bzhin du/_
[\[155b\]]
[\[155b.1\]]mchod sbyin gyi shing la sogs pa 'bus ma zos cing dri ma med cing gtsang bas so/_/ji ltar bud shing ma 'byor na nags kyi dgon pa'i lci ba la bya'o/_/ba glang gi lci ba ma gtogs pa thams cad ni rgyas pa'i las la rung ngo /_/ro tsha ba dang /_tsher ma can dang /_dri mi zhim pa dang /_dur khrod
[\[155b.2\]]du skyes pa'i nim pa'i shing dang /_bong bu dang rnga mo'i rtug pa dang /_de dag gi bud shing ni gsad pa dang /_bskrad pa la'o/_/nim pa dang /_a b+hA'i me tog dang gzhan me tog ni las thams cad pa'i don du'o/_/de nas khrus byas la las dang mthun pa'i rgyan gyis brgyan te/_las dang
[\[155b.3\]]mthun pa'i lha'i nga rgyal byas la/_pad+ma la sogs pa'i 'dug stangs kyis 'dug ste/_sngon du brjod pa'i sngags swAhA la sogs pa'i mtha' dang ldan pas zhi ba la sogs pa la brjod do/_/nyes pa 'joms par byed pa'i sngags brjod cing las gang yang rung ba'i sngags bzlas
[\[155b.4\]]par bya ste/_mchod yon gyi sngags g.yon du gzhag par bya'o/_/sbyin sreg gi rdzas thams cad sngags bdun gyis byin gyis brlabs te g.yas su gzhag par bya'o/_/drag po'i las la go bzlog pas so/_/de yang 'o ma can gyi shing la rtsub ma bton pas spang bar bya ste/_zhi
[\[155b.5\]]ba'i don du'o/_/gzhan yang bram ze'i khyim nas blangs pa'i me las kyang rung ngo /_/gzhan dge 'dun las kyang rung ngo /_/rgyal po dang /_/rje'u rigs dang /_nags kyi me'am/_dge 'dun gyi mes ni rgyas pa'o/_/dur khrod kyi mi'i rus pa'am/_ro bsregs pa'i me'am/_gdol pa'i khyim gyi mes ni drag
[\[155b.6\]]po'i las la'o/_/smad 'tshong ma'i khyim nas blangs pa'i mes ni dgug pa'o/_/gar mkhan dang /_slong mo ba'i mes ni de bzhin dgug pa'o/_/de nas nyes pa 'joms par byed pa'i sngags lan gsum brjod de/_ku sha'i chus lan gsum bsangs la/_shing skam
[\[155b.7\]]pos me sbar bar bya'o/_/rlung g.yab kyis g.yob par bya'i kha'i dbugs kyis ni ma yin no/_/oM dz+wa la dz+wa la hUM hUM lan bdun bzlas te/_mar dbul bar bya'o/_/oM badzra twa AHzhes brjod la/_ku sha phyogs thams cad du dgram par bya'o/_/rtsa ba gtsang ba dri ma med
[\[156a\]]
[\[156a.1\]]pa/_ma grugs pa/_ma gas pa/_rlon pa/_ring thung snyoms pa/_thams cad rtse mo shar du bstan la dgram par bya'o/_/thab kyi mtha' yongs su rdzogs par bkang la/_de nas thab kyi dbus su me'i lha yongs su rdzogs par bsgoms la/_rdo rje 'dzin pas
[\[156a.2\]]sngags dang phyag rgya bcas la/_bgegs bskrad cing go bskon zhing phyogs bcing bar bya'o/_/ye shes pa spyan drang zhing dgug pa dang /_gzhug pa dang bcing ba dang /_dbang du byas la/_mchod yon dang /_zhal bsil dang /_zhabs bsil phul la/_me'i lha dam tshig
[\[156a.3\]]la gnas par bya ste/_dzaHhUM baM hoH_sa ma ya s+t+waM/_sa ma ya s+t+waM/_zhes brjod la/_oM ag+na ye swAhA/_lan gsum brjod par bya'o/_/sngon gyi dam tshig gi phyag rgya byas la/_go cha bgo zhing go cha'i phyag rgya bya'o/_/bdag gis ji ltar 'dod pa'i las rnams mdzod cig ces
[\[156a.4\]]brjod la/_las dang rjes su mthun pa'i gzugs su bsgom par bya'o/_/u ma la sogs pa'i lha mo bzhis yang dag par mchod cing /_nyes pa 'joms par byed pa'i sngags brjod cing bskor ba gsum bya ste/_g.yas pa'i mthe bo'i khu tshur gyis 'jigs par
[\[156a.5\]]byas te/_me lha'i lce la hUM bkod pa la/_pus mo gnyis kyi steng nas dgang blugs kyis mar gsum sbyin par bya'o/_/drag po'i las khang par ta'i sbyin par bya'o/_/me 'bar ba'i mtshan ma brtags la/_me bskor zhing dgang blugs sbyin par
[\[156a.6\]]bya'o/_/yang bgegs kyi mtshan ma dang ldan na/_bskrad cing mar gyi dgang blugs gsum sbyin zhing /_gzhan yang gcig nas bdun gyi par gang yang rung bas so/_/de nas mar gyi rjes su til dbul zhing /_de nas 'bru gzhan rnams kyang rim gyi dbul bar bya'o/_/
[\[156a.7\]]drag po'i las la ni mi'i rus pa btags pa'i phye ma dang ldan pa'i mar dbul zhing /_zho la sogs pa'i rdzas rnams ni zhal du'o/_/mchod yon ni phyag du'o/_/dri ni thugs kar ro/_/me tog ni dbu la'o/_/bdug spos ni shangs la'o/_/zhabs bsil ni zhabs la'o/_/
[\[156b\]]
[\[156b.1\]]mchod yon dang mar me ni mdun du'o/_/zhal bsil ni zhal du'o/_/yam shing ni 'od kyi dkyil 'khor la'o/_/de nas las dang rjes su mthun pa'i rim pas bya ste/_de nas sngags drug dang /_b+ha kha tra b+ho la tra hUM ho dza/_zhi ba dang /_rgyas pa dang /_dgug pa dang /_dbang du bya ba la dri
[\[156b.2\]]dang mar me la sogs pa/_zhi ba lag pa'i gzugs kyis u ma lag pa'i lha mo rnams kyis me tog la sogs pa'i mchod pa rnams kyis yang dag par mchod de/_lce rdo rje'i sbu gu can yi ge hUM gis mtshan pas yang dag par mchod de bsreg rdzas thams cad kyang sngags gsum
[\[156b.3\]]gsum gyis dbul bar bya'o/_rdo rje khu tshur gyis dgang blugs bzung la/_che ge mo zhi ba'i don du zhes bya ba la sogs pa mtha' bsgyur gyi sngags dang ldan pa'o/_/de'ang rgyud gzhan gyi cho ga'i rjes su 'jug par bya'o/_/de nas yi ge hUM brjod cing /_de nas dgang blugs la sogs
[\[156b.4\]]pa yang byin la/_mchod yon dang zhabs bsil la sogs pa phul te/_yang dag par bstod nas/_de nas dngos grub kyi don du me la gsol ba gdab par bya ste/_yang mchod yon dang zhabs bsil phul la/_de ltar lan gsum mam bzhi lag pas dbul zhing sngags
[\[156b.5\]]bzlas par bya'o/_/ji ltar sems can kun gyi don/_/sangs rgyas kun gyis gsal bar gsungs/_/sbyin sreg la sogs pa rnams dang /_/sngags kyi bzlas pa dag pa rnams/_/ji ltar sems can kun don la/_/ji ltar bris pa'i bsod nams kyis/_/sems can kun gyi don gyi phyir/_/myur du
[\[156b.6\]]mya ngan 'das mchog shog_/dpal 'byung po 'dul byed kyi dkyil 'khor gyi cho ga rdzogs so//_//slob dpon chen po blo bzangs skyong gis mdzad pa'o/_/'di'i sh+lo ka'i grangs ni tshigs su bcad pa bdun brgya'o/_/rgya gar gyi paN+Di ta sgra pA NI ni yongs su rdzogs pa'i snyan dngags dang
[\[156b.7\]]tshig gi sdebs la mkhas pa non ni paN+Di ta dang /_bod kyi lo tsA ba u rgyan pa rin chen dpal gyis ri bo chen po sbu tra'i mgul du bsgyur ba'o//_//[{D2678}]@##/_/rgya gar skad du/_badzra bi dA ra Na nA ma d+hA ra Ni TI kA/_bod skad du/_rdo rjes rnam par 'joms pa zhes bya ba'i
[\[157a\]]
[\[157a.1\]]gzungs kyi bshad pa/_'jam dpal gzhon nur gyur pa la phyag 'tshal lo/_/thams cad mkhyen pa 'jig rten mgon/_dug gsum nang sel sman gyi mchog_/'phags pa'i tshogs la phyag 'tshal te/_/de yi gzhung 'grel bya bar 'dod/_/de la mdo sde
[\[157a.2\]]'di 'chad par 'dod pas/_bsdus pa'i don rnam pa gnyis su shes par bya ste/_gleng gzhi phun sum tshogs pa dang /_mdo bshad pa'o/_/de la mdo la bzhi ste/_yon tan 'byung ba'i rgyu'i ting nge 'dzin gyi khyad par dang /_yon tan gyi rang bzhin dngos gzhi dang /_yon
[\[157a.3\]]tan gyi phan yon gyi 'bras bu dang /_sdug bsngal zhi bar byed pa'i sgrub pa'i thabs dang bcas pa rnams bstan to/_/de la gleng gzhi phun sum tshogs pa ni/_'di skad bdag gis thos pa dus gcig na/_bcom ldan 'das rdo rje la bzhugs te zhes bya ba'i bar gyis
[\[157a.4\]]bstan to/_/de yang lngas bstan te/_mdo sde'i don dang /_sdud pa po dang /_dus dang /_ston pa dang /_gnas dang lnga ste/_'di skad bdag gis thos pa dang /_dus gcig dang /_bcom ldan 'das dang /_rdo rje la bzhugs te rnams go rims bzhin no/_/de la mdo sde'i
[\[157a.5\]]don ji lta bu zhe na/_ming gi khyad par gyis bstan te/_rdo rje rnam par 'joms pa'i gzungs zhes smras so/_/'di ltar rdo rje ni phyi rol gyi 'dus byas kyi rdzas dper bstan pa lta bu ste/_ye shes rang gi ngo bo la gzhan gyi rtog pa dag gi bar mi chod de/_'di ltar 'og nas mi chod pa
[\[157a.6\]]nas thams cad du ma pham pa zhes bya ba'i bar du bdun gyis bstan par mngon no/_/rnam par 'joms pa zhes bya ba ni/_'dus byas rdzas kyi dngos po des bcad par bya ba gang dag rin po che'i rigs gzhan dag lta bu ste/_gzung ba dang 'dzin pa can gyi sems can dag 'dul ba
[\[157a.7\]]ste/_'di ltar 'og nas sems can thams cad skrag par byed pa zhes bya ba nas sems can thams cad bsrung ba zhes bya ba'i bar du bstan to/_/gzhan dag kha cig na re rdo rje ni chos kyi de kho na nyid shin tu rtogs pa'i ngo bo rdo rje ltar thogs pa med pa'i ye shes su rtse gcig nyid du
[\[157b\]]
[\[157b.1\]]mnyam par gzhag pa'o/_/'joms pa ni 'jig tshogs la lta ba'i bsam pa can gyis phyi nang gi bgegs ldang ba'i rgyu las kyi bag la nyal ba dag 'dul ba'i phyir ro zhes zer ro/_/gzungs zhes bya ba ni 'dzin pa dang mi gtong ba'i tha tshig go/_/de yang gang gis gang zhig
[\[157b.2\]]la/_rdo rje zhes bya ba dang /_rnam par 'joms pa zhes bya ba gnyis te/_go rims bzhin no/_/da ni yang dag par sdud par byed pas gus pa skyed pa ste/_sangs rgyas dang byang chub sems dpa' thams cad la phyag 'tshal lo zhes smos te/_nyon mongs pa'i 'ching ba
[\[157b.3\]]dag spangs shing thams cad mkhyen pa'i ye shes rdzogs pa'i sangs rgyas zhes bya'o/_/gang dag gi nyon mongs pa zad par byas shing /_de dag phyis ldang bar mi 'gyur ba'i phyir na byang chub ces bya'o/_/gang dag rtogs par bya ba'i don la mi zhum par bya ba'i phyir sems dpa'
[\[157b.4\]]zhes bya'o/_/gzhan dag na re/_don bya ba'i sems can gyi don la mi skrag pa'i sems dpa' zhes bya'o zhes zer ro/_/thams cad ces pa ni rigs su ma bcad pa'i tha tshig go/_/da ni gleng gzhi bstan te/_'di skad bdag gis thos pa'i dus gcig na zhes smos so/_/de la
[\[157b.5\]]'di skad ces bya ba ni gzungs 'di rdzogs pa'i bar gyi tha tshig go/_/tshig de dag brgyud pa lta bu'i ma yin pas bdag gis zhes bya'o/_/bdag nyid ston pa ma yin pa'i phyir/_thos pa zhes bya'o/_/yul yangs pa can dang /_rgyal po'i khab lta bu na bzhugs pa ma yin te/_
[\[157b.6\]]rdo rje na bzhugs pa'i dus de na thos pas dus gcig na zhes bya'o/_/bcom ldan 'das zhes bya ba ni bzhi bcom zhing drug dang ldan pa'o/_/kha cig na re drug dang ldan pas bzhi bcom mo zer ro/_/rdo rje la bzhugs te zhes bya ba ni gang gi tshe mdo sde bshad pa'i dus na phyi rol gyi gdan
[\[157b.7\]]la bzhugs kyi/_nang du yang dag 'jog gis bzhugs pa'o/_/kha cig na re phyi rol gyi gdan yang mi mnga' ba ma yin mod kyi/_/rdo rje lta bu'i ye shes gtsor mdzad pa'i tha tshig go zhes zer ro/_/'di na mar spyi don gnyis pa ste/_de la bzhis bstan pa'i dang po la gnyis te/_
[\[158a\]]
[\[158a.1\]]byin gyis brlab pa dang /_snyoms par zhugs pa'o/_/de nas sangs rgyas kyi mthus lag na rdo rje lus thams cad rdo rjer byin gyis brlabs nas/_rdo rje'i ting nge 'dzin la snyoms par zhus so zhes bya bas bstan te/_byin gyis brlab pa ni/_gang gi mthus byin
[\[158a.2\]]gyis brlab pa dang /_gang gis brlab pa dang /_gang ltar byin gyis brlab pa dang /_bzhir rim par sbyar ro/_/byin gyis brlabs nas gang la snyoms par zhugs pa ni dngos gzhi dang /_yul dang /_yul can gsum dang /_dpe dang rnam par mi rtog pa dang /_'byung 'jug
[\[158a.3\]]med pa gsum rim par sbyar ro/_/de la mdo sde 'di zab pa'i phyir lag na rdo rje lta bu dus gsum gyi gsang ba la dbang byed pas kyang bshad mi nus pa'i phyir sangs rgyas kyi mthus zhes bya'o/_/ye shes la mnga' brnyes pas lag na yang rdo rje bsnams pa'i tha tshig go/_/'byung ba chen
[\[158a.4\]]po'i rgyu las byung ba'i lus ma yin gyi/_/bsod nams dang ye shes kyi tshogs tshad med par bsags pa'i rgyu las byung ba'i ye shes kyi sku can du byas pa'i phyir lus thams cad rdo rjer byin gyis brlabs nas zhes bya'o/_/de la lus thams cad ces bya ba ni phyi dang nang gi dngos po
[\[158a.5\]]ma lus par ye shes kyi lus su byin gyis brlabs pa'i tha tshig go/_/chos kyi de kho na nyid kyi rtogs pa'i ngo bo rdo rje ltar thogs pa med pa'i ye shes la rtse gcig tu mnyam bar gzhag pa'i phyir rdo rje'i ting nge 'dzin la snyoms par zhugs so zhes bya ba'o/_/da ni spyi don gnyis pa
[\[158a.6\]]la bzhis bstan pa'i mdo sde 'di'i yon tan gyi rang bzhin dngos gzhis bstan te/_de la yang gsum ste/_yon tan rnams byin gyi rlabs las 'byung ba dang /_gzungs kyi mtshan nyid kyi khyad par gyi yon tan rang bzhin gyi dngos gzhi dang /_gzungs kyi dkyil 'khor gyi lha
[\[158a.7\]]rnams kyi yon tan gyi rang bzhin gyi dngos gzhi'o/_/de nas lag na rdo rje sangs rgyas kyi mthu dang zhes bya ba nas rdo rje snying pos rab tu smras te zhes bya ba'i bar du ni dang po bstan to/_/mi chod pa bya ba nas lag na rdo rjes rab tu smras so zhes bya ba'i 'bar ni don gnyis pa bstan to/_/na mo
[\[158b\]]
[\[158b.1\]]rat+na tra yA ya zhes bya ba nas/_a mr-i te hUM phaT zhes bya ba'i bar gyis ni don gsum pa bstan to/_/de nas lag na rdo rje sangs rgyas kyi mthu dang /_sangs rgyas kyi byin gyi rlabs dang /_byang chub sems dpa' thams cad kyi byin gyis rlabs kyis/_rdo rje khro bo las byung ba/_rdo rje snying po zhes
[\[158b.2\]]bya ba ni/_gang gis smras pa dang /_gang gi byin gyi rlabs kyis smras pa dang /_gang las byung ba smras pa rnams dang /_gang smras pa dang /_lag na rdo rje dang /_sangs rgyas dang byang chub sems dpa'i byin gyi rlabs dang /_rdo rje khro bo las byung ba dang /_rdo rje snying po rnams go rims
[\[158b.3\]]bzhin no/_/de la lag na rdo rje bya ba dang /_smras te zhes bya ba'i bar skabs sbyar ro/_/dris pa lag na rdo rjes gang smras she na/_smras pa rdo rje khro bo las byung ba/_rdo rje snying po smras te zhes bya'o/_/de ltar bcom ldan 'das kyi thugs ye shes kyi rdo rje khro bo'o/_/ci'i phyir zhe na/_dngos
[\[158b.4\]]po rtog pa med pa'i phyir ro/_/de la byung ba'i rdo rje snying po ni mi chod pa la sogs pa rnams so/_/de dag lag na rdo rje smras so zhes bya'o/_/gang ye shes de snying po yin pa'i phyir mi chod pa'o/_/rtsa bar gyur pa'i phyir mi shigs pa'o/_/gzhan dag na re/_ye shes de la
[\[158b.5\]]rtog pa'i dngos po med pa'i phyir ro/_/mi chod pa mi shigs pa'o/_/zer ro/_/phyin ci ma log pa dang yang dag pa'i phyir bden pa'o/_/'dus byas las byung ba ma yin pa'i phyir sra ba'o/_/rtog pa'i rlung med pa'i phyir brtan pa'o/_/thams cad mkhyen pa'i ye shes yin pa'i phyir
[\[158b.6\]]thams cad du thogs pa med pa'o/_/de ni mi 'jigs pa bzhi dang ldan pas thams cad du ma pham pa'o/_/rdo rje zhes bya ba'i nges pa bstan zin to/_/gang dag dngos por smra ba rnams ye shes de thos nas gzung 'dzin la chags pa'i dbang dang /_goms pa'i mthu brtas pa'i sems can
[\[158b.7\]]thams cad skrag par byed pa'o/_/ye shes de'i byin rlabs kyis srog chags kyi rigs gang dag gis bdag la 'tshe bar byed pa'i bsam pa rnams phyir nur bar gyur pa'i phyir/_/sems can thams cad 'jil bar byed pa'o/_/ye shes rdo rje lta bu des bram ze dang drang srong dag gi rig
[\[159a\]]
[\[159a.1\]]sngags dang /_dmod mo gcod pa'i phyir/_rig sngags thams cad gcod par byed pa/_rig sngags thams cad gnon par byed pa'o/_/ye shes de bdag gis mngon du gyur pa'i dus na rang gi shes pa la gnas pa'i ngan 'gro'i rgyu med pa'i phyir/_las
[\[159a.2\]]thams cad 'joms par byed pa'o/_/dris pa/_/byang chub sems dpa' ni thams cad du don spyod pa yin na/_rang gi ngan 'gro'i rgyu med par byed ces bshad pa ci'i phyir zhe na/_smras pa ye shes rdo rje lta bu'i ye shes kyi byin gyi rlabs kyis gzhan gyi yang ngan 'gro'i rgyu med par byed pas
[\[159a.3\]]gzhan gyi las thams cad 'joms par byed pa'o/_/ye shes des mi ma yin pa'i gdon dang /_'byung po rnams mi gnas shing med par bya ba dang /_brlag par bya ba'i phyir/_gdon thams cad rlag par byed pa'o/_/gang zhig gang gis zin pa de ye shes des ni de las thar bar
[\[159a.4\]]byed pas/_gdon thams cad las thar par byed pa'o/_/gang gi don du gang zhig dgug na ye shes rdo rje lta bur byed pa'i phyir/_'byung po thams cad 'gugs par byed pa'o/_/rig sngags kyi las thams cad ci bya ba dag ni gzhi yang ye shes rdo rje lta bu de yin pa'i phyir/_rig sngags
[\[159a.5\]]kyi las thams cad byed du 'jug pa'o/_/sngar ma grub pa rnams ni da ltar grub par byed pa sngar grub pa rnams ni da ltar dbang ma 'ongs pa na don 'bras bu chud mi za bar byed pas/_ma grub pa rnams grub par byed pa/_grub pa rnams chud mi za bar byed pa'o/_/'dod pa gnyis rab tu
[\[159a.6\]]sbyin pas ni/_'dod pa thams cad rab tu sbyin pa'o/_/ye shes de'i byin gyi rlabs kyis phyi nang gi bgegs bsal bas glo bur ba'i rkyen yang med pa'i phyir/_sems can thams cad bsrung ba'o/_/kha cig na re theg pa chen po'i rigs can dang bdag la skyabs su gsol ba dag
[\[159a.7\]]srung zhes zer na/_thams cad kyi sgras rigs su chad pa'i skyon du 'gyur ro/_/de dag gis rnam par 'joms pa'i don bshad zin to/_/de bas na gzungs mod sde 'di'i mtshan rdo rje rnams par 'joms pa zhes grags so/_/ye shes rdo rje lta bu des don mdzad pa'i sgo ni mang mod kyang
[\[159b\]]
[\[159b.1\]]las rnam pa bzhi'i sgo nas don mdzad de/_zhi ba dang /_rgyas pa dang /_drag po dang /_dbang dang bzhi'o/_/nyon mongs pa gsum dang /_tshe dang longs spyod dang /_gnod par byed pa dag kyang /_mi 'jigs pa bzhi dang /_zhi ba dang rgyas pa dang /_sems can thams cad
[\[159b.2\]]rengs par byed pa/_sems can thams cad rmugs par byed pa bzhi go rims bzhin no/_/dris pa/_phyi rol gyi rtag par smra bar drug cu rtsa bzhi la sogs pa la ni byed pa yod par 'dod kyi/_chos 'di lam byed pa zhes mi rigs so zhe na/_rtag par smra ba rnams kyi byed
[\[159b.3\]]pa ni/_bdag rtag pas dbang phyug la sogs pas byed par 'dod pa yin la/_'dir ni byed pa'i gsang sngags kyi mthu chen po zhes 'byung ste/_sems can thams cad skrag par byed pa dang /_rmugs par byed pa'i bar dag gsang sngags kyis byed pa'i tha tshig go/_/
[\[159b.4\]]dris pa mi chod pa nas rmugs par byed pa'i bar la/_gong du ni rdo rje snying pos smras zhes 'byung la/_'dir ni rmugs par byed pa'i gsang sngags mthu zhes smras pas/_gong ma dag 'og gi gsang sngags kyis byed pa dang /_byin gyis brlabs pa skad 'byung ba ci'i phyir zhe na/_smras pa
[\[159b.5\]]rdo rje snying po zhes gong du slad 'dren pa ni/_mi chod pa nas thams cad du ma pham pa'i bar yin la/_/de dag gis sems can gyi don byed pa'i thabs ni/_sems can thams cad skrag par byed pa nas/_rmugs par byed pa'i bar ni gsang sngags kyi mthus byed do/_/kha cig na re
[\[159b.6\]]gang du rdo rje khro bo las byung ba/_rdo rje snying pos zhes 'byung bas/_rdo rje khro bo ni 'og gi gsang sngags rnams la bya bar 'dod do zhes zer ro/_/da ni gzungs kyi dkyil 'khor gyi lha rnams kyi yon tan gyi rang bzhin dngos gzhi la babs te/_de yang rdo rje snying por byin gyis brlabs pa'i
[\[159b.7\]]gsang sngags dang /_gzungs kyi dkyil 'khor gyi lha bskyed pa'i gsang sngags dang /_brtan par byin gyis brlabs pa'i gsang sngags dang /_dbang bskur ba'i gsang sngags dang /_gzungs kyi dkyil 'khor gyi lha so so'i rtsa sngags rnams bstan to/_/de la na mo rat+na tra yA ya ni
[\[160a\]]
[\[160a.1\]]dkon mchog gsum la phyag 'tshal ba'o/_/na ma sh+tsaN+Da badzra pA Na ye/_ma hA yak+Sha se na pa ta ye shes bya ba ni/_gnod sbyin gyi sde dpon chen po lag na rdo rje la phyag 'tshal lo/_/tad+ya thA/_oM tra Ta tra Ta zhes bya ba nas su badzra ya swAhA/_zhes bya ba'i bar du ni/_
[\[160a.2\]]rdo rje snying por byin gyis brlab pa'i gsang sngags bstan to/_/de yang tra Ta tra Ta zhes bya ba nas saM g+ha Ta saM g+ha Ta ya'i bar gyis ni/_/sems can thams cad skrag par byed pa nas rmongs par byed pa'i bar du byin gyis brlabs pa yin no/_/sarba bid+ya badzra nas su badzra swAhA'i bar gyis
[\[160a.3\]]ni mi chod pa zhes bya ba nas thams cad du ma pham pa'i bar byin gyis rlob pa yin par bstan to/_/he phul+lu/_ni ru phul+lu zhes bya ba nas/_pra ha ra pra ha ra badzra pra b+hany+dza nA ya swAhA'i bar du ni khro bo rnams kyi sku bskyed pa ste/_gzungs kyi dkyil 'khor gyi lha bskyed pa'i gsang sngags
[\[160a.4\]]bstan to/_/khro bo hUM kA ra dang /_Ar+ya A tsa la dang /_ya mAn+ta ka dang /_nI la daN+Da dang /_ha yA 'grI ba dang /_Tak+ki rA dza dang /_a mo g+ha pA sha dang /_ma hA ba la rnams/_/trA sa ya hrA sa ya/_badzra kI li kI li ya swAhA/_yan chad rim bzhin du sbyar ro/_/ha ra ha ra badzra d+hA ra ya swAhA/_
[\[160a.5\]]zhes pa ni sgom rnams bskyed pa'i sngags so/_/pra ha ra pra ha ra/_badzra prab+hany+dza na swAhA ni/_a mr-i ta kuN+Da li bskyed pa'i sngags so/_/ma ti s+thi ra zhes pa nas/_a mu kaM mA ra ya phaT/_bya ba'i bar du ni brtan par byin gyis brlab pa'i gsang sngags te/_gzungs kyi dkyil 'khor
[\[160a.6\]]gyi khro bo rnams kyi sku bskyed pa brtan par bya ba dang /_bdag nyid la bden pa'i byin rlabs bya ba'o/_/na maHsa man+ta badzrA NAM/_zhes pa nas badzrAM ku sha dz+wA lA ya swA hA'i bar du ni dbang bskur ba'i gsang sngags bstan te/_gzungs kyi bum pas spyi bo nas dbang bskur ba'i tshe bzlas
[\[160a.7\]]par bya ba dang /_dbang bskur ba'i tshig yin no/_/na mo rat+na tra yA ya zhes pa nas a mr-i te hUM phaT kyi bar du ni gzungs kyi dkyil 'khor gyi lha so so'i gsang sngags bstan to/_de la phyag 'tshal ba'i tshig ni go sla'o/_/oM ha ra ha ra badzra ni gtso bo'i las kyi sngags so/_/ma tha ma tha
[\[160b\]]
[\[160b.1\]]badzra na sa ts+tshin+da ts+tshin+da'i bar du brgyad ni khro bo brgyad rim bzhin no/_/b+hin+da b+hin+da badzra hUM phaT ni a mr-i ta kuN+Da li'i las kyi sngags so/_/de man chad kyi sngags ni sgo ma bzhi'i las kyi sngags so/_/sngags 'di dag ni sang skr-i ta'i skad la sogs pa sgra yan lag mang ste/_byin gyis brlabs pa
[\[160b.2\]]yin pas bzlas pas byin rlabs can du 'gyur pas/_bod du thang log mi 'gyur ro/_/zhes mkhas bdag gis 'chad do/_/da ni spyi don gnyis kyis bstan pa'i gnyis pa la bzhis bstan pa'i gsum pa yon tan gyi phan yon gyi 'bras bu 'chad do/_/de la yang gnyis te/_
[\[160b.3\]]sdug bsngal sel bar byed pa dang /_bde ba skyed par byed pa'o/_/tshig rkang gnyis dang sbyar ro/_/gzungs kyi dkyil 'khor 'di ltar byas te bsgrubs na/_sngon gyi tshe rabs grangs med pa nas bsags pa'i sdig pa dang /_de ltar 'phral du byas pa dag 'byang bar 'gyur la/_
[\[160b.4\]]rgyu sdig pa byas na sdig pa'i 'bras bu ngan song yod pa'i sdug bsngal ma lus pa med pa'i phyir/_sdig pa thams cad byang byas nas/_/sdug bsngal thams cad med par byed/_/ces bya'o/_/mdo sde 'di ni de ltar yon tan dang gzi brjid dang phan yon che bas/_rgyud dang mdo
[\[160b.5\]]sde kun gyi snying po dang rtsa ba yin pa'i phyir ni/_rgyud do cog gi rtsa ba ste/_/zhes bya ba'o/_/ci'i phyir na rgyud dang mdo sde mang po gzhan dag las kyang /_/sems can gyi sgrib pa bsal ba dang /_sdug bsngal sbyang ba'i thabs las gzhan mi ston pa'i phyir ro/_/de'i phyir na gzungs 'di ltar byas na
[\[160b.6\]]sangs rgyas kyi yon tan ci mnga' ba des thob pa'i phyir/_/dpal kun gyis ni legs par brgyan/_zhes bya'o/_/de ni spyi don gnyis kyis bstan pa'i gnyis pa la bzhis bstan pa'i bzhi la sdug bsngal zhi bar byed pa'i thabs bstan te/_de la yang gsum ste/_sdug bsngal gyi rnam grangs dang /_
[\[160b.7\]]sdug bsngal 'byung ba'i rtags dang /_sdug bsngal 'gog pa'i thabs so/_/de yang /_sems can dbang po nyams pa dang /_zhes bya ba nas/_/mya ngan ngal las byung ba yi/_/zhes bya ba'i bar gyis sdug bsngal gyi rnam grangs bstan to/_/rmi lam sdig pa mthong na yang gis ni sdug
[\[161a\]]
[\[161a.1\]]bsngal 'byung ba'i rtags so/_/des ni rab khrus bya ba nas rdzogs pa'i bar du sdug bsngal bzlog pa'i thabs bstan to/_/de la yang gsum ste/_sta gon la gnas pa dang /_mdo sde 'di mnyan zhing nyams su blangs pa'i phan yon dang /_bum pa'i dkyil 'khor
[\[161a.2\]]ro/_/de la des ni rab bkrus gtsang ma yin nas/_/gtsang ma'i gos kyis rab brgyan te/_/zhes pa'i bar du ni sta gon la gnas pa bstan/_zab mo sangs rgyas spyod yul ba/_/zhes bya ba nas/_sdig pa kun las rnam par thar/_/zhes bya ba'i bar du ni/_/mdo sde mnyan pa'i phan
[\[161a.3\]]yon bstan/_nor bu yungs kar man chad rdzogs pa'i bar gyis bum pa'i dkyil 'khor bstan to/_/de la bum pa la lnga ste/_nang gi rgyu dang /_bum pa'i rgyu dang /_mgul dkris kyi rgyu dang /_bzlas brjod kyi grangs dang /_khrus bya ba'i thabs dang /_gdams ngag go/_/de la/_nor
[\[161a.4\]]bu yungs kar dUr ba dang /_bya ba nas chu'i bya ba yan chad kyis nang dag pa'i rgyu bstan to/_/gser ram yang na ni/_dngul gyi bum pa dag kyang rung /_/zhes pas bum pa'i rgyu bstan to/_/gtsang ma'i dgos zhes pas mgul dkris kyi rgyu bstan no/_/lan grangs nyi shu rtsa gcig
[\[161a.5\]]gam/_/yang na lan grangs brgya rtsa brgyad/_/ces pas bzlas brjod kyi grangs bstan to/_/rgyal po rtag tu khrus kyis shig pa ni khrus bya ba'i thabs dang gdams ngag go/_/dbang po nyams zhes pa ni yid kyi dbang po nyams pa la bya/_/kha cig na re mig la sogs pa'i dbang po nyams
[\[161a.6\]]pa la yang bya zer ro/_/tshe zad ces pa ni sngon gyi rnam par smin pa'i tshe zad pa'o/_/'phral gyi rkyen gyis bsgyur ba la ni tshe nyams zhes bya'o/_/phun sum tshogs min gang chags dang /_zhes bya ba chos kyi phongs pa'i las byas pas de'i longs spyod dang mi ldan pa la bya'o/_/
[\[161a.7\]]kha cig na re ser sna'i las spyad pas longs spyod mi ldan pa la bya zhes zer/_lha rnams rgyab kyis phyogs pa dang /_zhes pa ni 'jig rten pa dang /_'jig rten las 'das pa dag gis grogs mi byed cing 'dod pa mi sbyin pa'i tha tshig go/_/gzhan dag ni go sla'o/_/rmi lam sdig
[\[161b\]]
[\[161b.1\]]pa mthong na yang /_zhes pa ni sems can dag gi dbang po nyams pa'i rmi lam sdig pa mthong ngam tshe zad pa'i rmi lam nas/_/mya ngan dal nas byung ba yi/_/rmi lam sdig pa mthong na yang /_/zhes bya'o/_/gzhan ni go sla'o/_/gang dag yid dge sems dang zhing /_/zhes pas
[\[161b.2\]]sdig pa lus ngag yid gsum gyi sgo nas mi byed pa ni yid dge ba'o/_/gang gzhan gyi dor byed pa ma yin pas dge ba spyod pa ni sems dang ba'o/_/gtsang ma'i gos ni srog chags kyi rgyu las ma byung ba la bya'o/_/zab mo sangs rgyas spyod yul ba/_/zhes pa ni mdo sde 'di ye shes kyi
[\[161b.3\]]ngo bo yin pa'i phyir zab mo'o/_/de ni sangs rgyas nyag gcig gi spyod yul yin pa'i phyir gzhan dag gis bshad mi nus pa'i tha tshig go/_/dris pa de ltar na lag na rdo rjes smras so zhes 'byung ba ci'i phyir zhe na/_smras pa/_de nas sangs rgyas kyi mthu zhes 'byung bas 'di la 'gal
[\[161b.4\]]ba med do/_/gzhan ni sgo sla'o/_/mi bzad pa yi nad rnams kyang /_/zhes bya ba ni/_/sems can dbang po nyams pa dang /_/bya ba nas/_rmi lam sdig pa mthong na yang /_/zhes pa'i bar dag la bya'o/_/gzhan dag ni go sla bas ma bshad do/_/rgyal po rtag tu khrus gyis shig/_/ces pa la
[\[161b.5\]]rgyal po zhes bya ba ni bos pa'i tshig nyid do/_/gzungs ni grangs bzhin bzlas la khrus kyis shig pa'i gdams ngag go//_//slob dpon bo d+hi sa twas mdzad pa'i 'grel pa phyi ma rdzogs so//_//lo tsA ba dpal brtsegs kyis bsgyur cing gtan la phab pa'o//_//
[\[161b.6\]{D2679}]@##/_/rgya gar skad du/_/badzra bi dA ra nA ma d+hA ra Ni byA khyA na badzrA lo ka nA ma/_bod skad du/_rdo rje rnam par 'joms pa zhes bya ba'i gzungs kyi rnam par bshad pa rdo rje sgron ma zhes bya ba/_ma rungs pa thams cad 'dul ba'i rgyal po la phyag 'tshal lo/_/sku gsung thugs kyi
[\[161b.7\]]snang ba'i rnam 'phrul gyis/_/bdud tshogs rab 'dul mdzad la phyag 'tshal nas/_/'gro ba'i nyon mongs bgegs tshogs zhi ba'i phyir/_/rdo rje rnam 'joms gzungs ni ci nus dbye/_/'di skad bdag gis zhes bya ba la sogs pa 'di dag gis brjod par bya ba la sogs pa ni thog
[\[162a\]]
[\[162a.1\]]mar smra dgos so zhe na/_de ni rigs pa kho na yin te 'di ni mdo yin pa'i phyir ro/_/rdo rje rnam par 'joms pa zhes bya ba'i gzungs zhes bya ba ni mdo yin la/_'di skad ces bya ba la sogs pa ni 'di la gdul bya rnams 'dun par bya ba'i phyir gzungs so/_/de
[\[162a.2\]]rnams la rdo rje rnam par 'joms pa'i rang bzhin bstan par bya ba'i phyir sangs rgyas kyi mthu zhes bya ba nas brtsams te/_snyoms par zhugs so zhes bya ba'i bar du ni byin gyis brlabs pa dang /_rjes su mthun pa'i ting nge 'dzin bstan to/_/de nas lag na rdo rje zhes bya ba nas
[\[162a.3\]]brtsams te/_rdo rje khro bo las byung ba zhes bya ba'i bar gyis ni byin gyi brlabs kyis rdo rje rnam par 'joms pa'i rang bzhin gyi dkyil 'khor sprul pa bstan to/_/rdo rje snying pos smras te zhes bya ba nas brtsams te/_thams cad du ma pham pa zhes pa'i bar gyis ni dkyil 'khor gyi rang
[\[162a.4\]]bzhin bstan to/_/sems can thams cad skrag par byed pa zhes bya ba nas brtsams te/_gdon thams cad rlag par byed pa zhes bya ba'i bar gyis mi mthun pa'i phyogs tshar gcad pa bstan to/_/gdon thams cad las thar bar byed pa zhes bya ba nas brtsams te/_sems can
[\[162a.5\]]thams cad srung ba zhes bya ba'i bar gyis ni bstan pa la zhugs pa rnams la phan gdags pa bstan to/_/zhi ba zhes bya ba nas brtsams te/_rmugs par byed pa zhes bya ba'i bar gyis ni las rnam pa gsum mdor bsdus nas bstan to/_/gsang sngags kyi mthu chen po 'di zhes bya ba
[\[162a.6\]]nas brtsams te/_rab tu smras so zhes bya ba'i bar gyis ni gsang sngags 'byung ba'i rgyu bstan to/_/de dag gis ni mtshan nyid kyis bsdus pa'i don bstan to/_/na mo rat+na tra yA ya zhes bya ba nas brtsams te/_se nA pa tA ye zhes bya ba'i bar gyis ni gsang sngags gsungs pa'i thog
[\[162a.7\]]mar dkon mchog gsum dang /_phyag na rdo rje la phyag btsal ba bstan to/_/tad+ya thA zhes bya ba nas brtsams te/_su badzrA ya swAhA zhes bya ba'i bar gyis ni bcom ldan 'das rnam par 'joms pa'i chos kyi dbyings kyi ye shes kyi rang bzhin bskul ba bstan to/_/he phu l+lu zhes
[\[162b\]]
[\[162b.1\]]bya ba nas brtsams te/_mA ra Na zhes bya ba'i bar gyis ni de kho na nyid kyi ye shes bzhi bskul ba bstan to/_/badzra bi dA ra Na ya swAhA zhes bya ba nas brtsams te/_kI li kI la ya zhes bya ba'i bar gyis ni de kho na nyid kyi rgyu'i rang bzhin bskul ba bstan to/_/tsu ru tsu ru zhes bya ba nas brtsams
[\[162b.2\]]to/_/badzra pra b+hany+dza nA ya swAhA/_zhes bya ba'i bar gyis ni khro bo bzhi'i snying po'i sgo nas bskul ba bstan to/_/ma tis+tha ra badzra zhes bya ba nas brtsams te/_a mu ka mA ra ya phaT ces bya ba'i bar gyis ni de dag nyid kyi gsung gi sgo nas phrin las mdzod cig ces bskul ba bstan
[\[162b.3\]]to/_na maH_sa man+ta badzra NAM zhes bya ba nas brtsams te/_badzra ad+ku sha dz+wA lA ya swAhA/_/zhes bya ba'i bar gyis ni khro bo rnams kyi sku gsung thugs dag gis bcol ba'i phrin las mdzod cig ces bskul ba bstan to/_/na mo rat+na tra yA ya zhes pa nas brtsams te/_b+hin+da b+hin+da badzra hUM
[\[162b.4\]]phaT ces bya ba'i bar gyis ni bcom ldan 'das kyi snying po'i sgo nas bskul ba bstan to/_/na maHtsaN+Da badzra kro d+hA ya zhes bya ba nas brtsams te/_a mr-i te hUM zhes bya ba'i bar gyis ni de kho na nyid kyi nye ba'i snying po'i sgo nas bskul ba bstan to/_/de dag gis ni phrin las la bskul ba'i
[\[162b.5\]]bsdus pa'i don bstan to/_/sdig pa thams cad byang byas nas/_/zhes bya ba nas brtsams te/_dpal kun gyis ni legs par brgyan/_/zhes bya ba'i bar gyis ni gzungs 'di'i dkyil 'khor sgrub pa bstan to/_/sems can dbang po nyams pa dang /_/zhes bya ba nas brtsams te/_
[\[162b.6\]]rmi lam sdig pa mthong na yang /_/zhes bya ba'i bar gyis ni ji lta ba bzhin du bsgrubs pas tshe 'di dag dang gzhan la gnod par gyur pa'i mi mthun pa'i phyogs 'di lta bu dag yod na yang spang bar 'gyur ro zhes bya bar bstan to/_/des ni rab bkrus gtsang ma yin/_/zhes bya ba nas
[\[162b.7\]]brtsams te/_mdo sde 'di ni nyan byed na/_/zhes bya ba'i bar gyis ni mdo sde 'di nyan pa'i thabs bstan to/_/mdo sde 'di yi gzi brjid kyis/_/zhes bya ba nas brtsams te/_sdig pa kun las rnam par thar/_/zhes bya ba'i bar gyis ni mnyan pa'i phan yon bstan to/_/nor bu
[\[163a\]]
[\[163a.1\]]yungs kar dUr ba dang /_/zhes bya ba nas brtsams te/_gtsang ma'i gos kyis dkris shing dgang /_zhes bya ba'i bar gyis ni khrus byas pa'i yan lag gi gtso bor bum pa'i cho ga bstan to/_/lan grangs nyi shu rtsa gcig gam/_/zhes bya ba nas brtsams
[\[163a.2\]]te/_rgyal po rtag tu khrus kyis shig_/ces bya ba'i bar gyis ni mdo bklag pa'i grangs bstan pa'i sgo nas khrus bya ba'i cho ga bstan to/_/de dag gis ni phan yon gyi bsdus pa'i don bstan to/_/de lta bu'i mtshan nyid kyi ye shes dang ldan pa'i bcom ldan 'das ni
[\[163a.3\]]brjod par bya ba yin la/_gzhung 'di ni rjod par byed pa yin no/_/mdo sde bshad pa'i sgo dang ldan pa'i nyan pa pos don ji lta ba bzhin du khong du chud pa ni dgos pa yin no/_/khong du chud pa'i gang zag gis 'bras bu rnam pa gnyis mngon du gyur pa ni dgos pa'i dgos pa yin no/_/
[\[163a.4\]]'di dag gi don 'brel ba ni don gyis shes par bya ste/_'di ltar/_bstan bcos dang ni dgos pa'i don/_/'brel pa bzhi ni gnyis la gnas/_/de bstan 'dus pa de yi phyir/_/dgos las logs shig ma bstan to/_/zhes bshad pa lta bu'o/_/rdo rje rnam par 'joms pa'i gzungs kyi
[\[163a.5\]]bsdus pa'i don bstan to//_//de ltar bsdus pa'i don bstan nas da ni tshig gi don bshad par bya ste/_'di ltar mdo don smra bar 'dod pa yis/_/dgos pa bsdus pa'i don bcas dang /_/tshig don bcas dang mtshams sbyar bcas/_/brgal lan bcas pas bsnyad par
[\[163a.6\]]bya/_zhes bstan pas so/_/'di skad du/_gzhung 'di ji lta bu zhig_/nyan pa po su zhig gis thos pa na/_/dus ni gang zhig gi tshe/_/ston pa ni su zhig_/gnas ni gang du bstan zhe na/_rtog pa de dag bsal ba'i phyir lcang lo can na bzhugs pa'i sa bcu'i dbang phyug rdo rje
[\[163a.7\]]'dzin pas 'di skad ces bya ba la sogs pa gsungs te/_'di skad ces bya ba ni bcom ldan 'das kyis gsungs pa'i don la/_'di la cung zad kyang lhag pa dang chad par gyur pa med do zhes bya ba'i don to/_/bdag gis zhes bya ba ni bdag nyid kyis bcom ldan 'das las
[\[163b\]]
[\[163b.1\]]mngon sum du thos kyis brgyud pas ni ma yin no zhes bya ba'o/_/thos pa zhes bya ba ni bdag gis rna ba'i rnam par shes pas thos pa yin gyi rtog pa la sogs pas ni ma yin no zhes bya ba'o/_/dus gcig na zhes bya ba ni bcom ldan 'das kyis nam gyi gung thun la bdud kyi
[\[163b.2\]]dpung gi tshogs chen po 'dul bar gyur na'o zhes bya ba'o/_/yang na bdag nyid thos pa mang ba'am tshad ma'i skyes bu yin par yang bstan to/_/bcom ldan 'das zhes bya ba ni bdud bzhi bcom pa dang ldan pa ni bcom ldan 'das te/_shAkya thub pa zhes grags pa'i rab tu
[\[163b.3\]]byung ba'i cha lugs can no/_/'di ltar bcom pa'i phyir na/_bcom ldan 'das zhes bstan pa'i phyir ro/_/rdo rje la bzhugs te zhes bya ba ni byang chub kyi shing dang ldan pa'i rdo rje'i gdan la sgo bzhi la sogs pas brgyan pa'i gzhal yas khang phun sum tshogs pa'i dbus na
[\[163b.4\]]rdo rje'i skyil mo krung bdud 'dul ba'i phyag rgyas bzhugs so/_/yang na byams pa chen po'i ting nge 'dzin la snyoms par zhugs pa la bya ste/_byams pa chen pos bdud kyi stobs dag bcom/_/zhes bstan pas so/_/'di la 'khor gzhan ni med do snyam na bden te/_bcom
[\[163b.5\]]ldan 'das kyi nye gnas su gyur pa 'phags pa kun dga' bo la sogs pa med pa kho na yin te de'i dus na ma byung ba'i phyir ro/_/'on kyang bskal pa bzang po'i byang chub sems dpa' la sogs pa rnams ni don gyis yod par shes par bya ste/_de lta ma yin na bdag cag gi lung
[\[163b.6\]]dang 'gal bar 'gyur ba'i phyir ro/_/yang na dkyil 'khor gyi yan lag tu gyur pa'i rigs pa'i khro bo rnams kyis yin par shes par bya'o/_/'di skad ston te/_gnas pa la sogs pa ma bstan na gzhan dag gzhung 'di las som nyir 'gyur ro snyam du dgongs pa ste/_
[\[163b.7\]]'di ltar/_ston pa dang ni 'khor dbang po/_/zhes bstan pa yin pas so/_/de dag gis ni gdul bya 'dun par bya ba'i phyir phun sum tshogs pa rnams dang ldan pa'i gleng gzhi gsungs pa yin no/_/de ltar 'dun par bya ba'i 'og tu ci zhig bstan zhe na/_de'i rang bzhin bstan
[\[164a\]]
[\[164a.1\]]pa'i phyir sangs rgyas kyi mthus zhes bya ba la sogs pa gsungs te/_sangs rgyas zhes bya ba ni khyad par du gyur pa'i zag pa zad pa dang ldan pa'i skyes bu chen po ste/_'di ltar/_ma rig gnyid las sangs phyir dang /_/shes bya la yang blo rgyas pas/_/sangs rgyas
[\[164a.2\]]pad+ma'i 'dab ltar rgyas/_/zhes bshad pas so/_/mthu zhes bya ba ni de dag gi byin gyi rlabs kyis te/_khab len gyis lcags 'dren pa lta bu'o/_/lag na rdo rje zhes bya ba kun du bzang po nyid do/_/lus thams cad ces bya ba ni bsags pa'i phyir na lus te phyag na rdo rje'i tshogs bsags
[\[164a.3\]]pa las byung ba'i lus kyi cha shas rnams so/_/rdo rjer byin gyis brlabs nas zhes bya ba ni rin po che'i rdo rje ltar bdag nyid kyis ye shes kyi rang bzhin du bskrun pa'o/_/rdo rje'i ting nge 'dzin la snyoms par zhugs so zhes bya ba ni mi rtog pa'i ye shes la gnas bzhin du rjes la
[\[164a.4\]]thob pa'i ye shes kyis sgyu ma'i skur dkyil 'khor sprul pa dang /_rgyud bshad pa la dbang thob par bya'o snyam pa'i ting nge 'dzin thugs rtse gcig par bzhugs pa ste/_'di ltar rnam par mi rtog pa'i ye shes kyis ni chos thams cad nam mkha'i dkyil dang 'dra bar mthong
[\[164a.5\]]la/_rjes las thob pa'i ye shes kyis ni sgyu ma lta bur mthong ngo zhes gsungs pas so/_/'di skad ston te/_bcom ldan 'das mngon par rdzogs par 'tshang rgya ba'i bar du gcod pa'i phyir bdud kyi tshogs mang po sa'i steng dang bar snang la lhags par gyur pa na/_de bzhin
[\[164a.6\]]gshegs pa rnams kyis phyag na rdo rje la byin gyis brlabs nas bka' stsal pa/_rigs kyi bu khyod kyis lus ma rungs pa'i khro bor bsgyur te bdud 'di dag thul cig_/de skad ces gsungs pa dang /_phyag na rdo rje bdag nyid kyi lus khro bo'i rgyal po chen po rdo rje rnam par
[\[164a.7\]]'joms pa sku mdog ljang sngon zhal 'byes pa/_smin ma khro gnyer can/_ral pa dmar ser/_zhal gcig pa/_spyan gsum pa/_phyag gnyis pa/_g.yas pa rdo rje thugs kar gsor ba/_phyag g.yon pa bkur brten pa/_zhabs g.yon pa rdo rje'i gdan la brkyang
[\[164b\]]
[\[164b.1\]]pa/_rab tu brjid pa'i 'gying bag dang ldan pa/_dar dang lwa ba'i stod g.yogs dang smad g.yogs mnabs pa/_sbrul gyis brgyan pa/_me'i tshogs chen po 'bar ba lta bu'i nang na gnas pa/_ma rungs pa thams cad 'dul ba'i skur dkyil 'khor gyi dbus su sprul par
[\[164b.2\]]gyur te/_de'i rjes thogs la ci zhig mdzad ce na/_de nas zhes bya ba la sogs pas 'khor gyi khro bo sprul pa gsungs so/_/de nas zhes bya ba ni de ma thag pa ste/_gtso bo'i ting nge 'dzin la snyoms par zhugs pa'i rjes thogs la'o/_/lag na rdo rje zhes bya ba ni gang gi lag na
[\[164b.3\]]rdo rje gnas pa de la de skad ces bya ste/_lag na rdzas thogs pa ltar ye shes nye ba na gnas pa'i rtags can no/_/sangs rgyas kyi mthu dang zhes bya ba ni bcom ldan 'das nyag gcig gi byin gyis brlabs kyis dkyil 'khor sprul pa'i nus pa bskyed pa'o/_/sangs rgyas kyi byin gyi
[\[164b.4\]]rlabs dang zhes bya ba ni phyogs bcu'i de bzhin gshegs pa thams cad kyi byin gyi rlabs dang ngo /_/byang chub sems dpa' thams cad kyi byin gyi rlabs kyis zhes pa ni sa chen po la gnas pa'i byang chub sems dpa' rnams kyi nus pa ci yod par byin gyis brlabs pa'o/_/
[\[164b.5\]]yang na byang chub sems dpa' zhes bya ba ni/_bdud rtsi thob phyir lam ni ma yin chad/_/lam ngan spongs la lam la mnos shig ces/_/lta ngan sems can rnams la go bar byed/_/rgyu des byang chub sems dpa' zhes bshad do/_/zhes gsungs pa'i tshul gyis
[\[164b.6\]]yin no/_/rdo rje khro bo las byung ba'i zhes bya ba ni rang nyid kyi sku las mtshams bzhir phyung bar gyur pa'o/_/'di skad ston te/_sangs rgyas dang byang chub sems dpa' thams cad kyi byin gyi rlabs kyis phyag na rdo rje'i sku dang gsung dang thugs byin gyis brlabs te dkyil
[\[164b.7\]]'khor sprul pa'i nus pa bskyed nas bdag nyid kyis kyang dkyil 'khor sprul pa'i ting nge 'dzin la snyoms par zhugs so/_/khro bo rdo rje gtum po zhes bya ba sku mdog smug nag zhal gyi bzhin khro gnyer can/_g.yas pa'i phyag gis rdo rje rtse gcig pa 'dzin pa/_phyag g.yon
[\[165a\]]
[\[165a.1\]]pa thugs kar sdigs mdzub bsgreng ba/_thugs ka nas phyung nas dbang ldan gyi phyogs su gzhag go/_/de nas khro bo rdo rje kI li kI la ya zhes bya ba sku mdog ljang nag_/dpral bar khro gnyer rab tu bsnyer ba/_g.yas pa'i phyag gis rdo rje rtse gcig pa 'dzin pa/_
[\[165a.2\]]thugs ka nas phyung nas me'i mtshams su gzhag go/_/de nas khro bo rdo rje be con zhes bya ba/_sku mdog mthing nag g.yas pa'i phyag gis gshin rje'i be con bsnams pa/_thugs ka nas phyung nas bden bral gyi mtshams su gzhag go/_/de nas khro bo rdo rje tho ba zhes bya ba sku mdog
[\[165a.3\]]nag po g.yas pa'i phyag gis rdo rje tho ba bsnams pa thugs ka nas phyung nas rlung lha'i mtshams su gzhag go/_/lhag ma ni snga ma bzhin no/_/'di dag ni rtogs par bya ba'i don yin no snyam du dgongs so/_/de ltar rang bzhin gyi dkyil 'khor sprul pa bstan nas/_de'i rang bzhin
[\[165a.4\]]ji lta bu zhig yin zhe na/_de bstan par bzhed nas rdo rje snying pos smras te zhes bya ba la sogs pa gsungs te/_ye shes kyi thugs mnga' bas na/_rdo rje snying po ste phyag na rdo rje nyid do/_/smras te zhes bya ba ni sangs rgyas dang byang chub sems dpa' thams cad kyi byin gyis brlabs nas
[\[165a.5\]]'og nas byung ba rnams gong du brjod pa'o/_/'di skad du gal te phyag na rdo rje nyid kyis bshad pa yin na ni gang du bdag gis thos pa zhes smras pa dang 'gal lo zhe na/_de ni byin gyis brlabs pa ni 'gal ba med do/_/sangs rgyas kyi mthus tshe dang ldan pa shA ri'i bus smras so
[\[165a.6\]]zhes bya ba lta bu'o/_/de ltar na yang gcig nyid yin no zhe na ma yin te sngar ni de bzhin gshegs pa'i byin gyis brlabs nas bshad pa yin la/_phyis ni bshad pa'i gzhung bsdus pa yin no/_/de lta na yang skyon yin no zhe na/_thams cad la thal bar 'gyur ro/_/spros
[\[165a.7\]]pas chog go/_/da ni dkyus ma nyid la 'jug par bya ste/_mi chod pa zhes bya ba ni ye shes yin te/_bdud la sogs pas bar du gcad par mi nus pas so/_/mi shigs pa zhes bya ba ni mi rtog pa'i ye shes de nyid mtshan ma'i rnam par rtog pas bshig par mi nus
[\[165b\]]
[\[165b.1\]]pa'o/_/bden pa zhes bya ba ni brtags pa'i dngos po dang bral ba'o/_/sra ba zhes bya ba ni nyon mongs pa'i gsos mi mnga' ba'o/_/brtan pa zhes bya ba ni ye shes kyi rang bzhin de nyid gzhan du mi 'dor ba'o/_/thams cad du thogs pa med pa zhes bya ba ni shes bya rnam pa gnyis
[\[165b.2\]]la thogs pa med pa'o/_/thams cad du ma pham pa zhes bya ba ni thugs rje chen po'i ye shes kyis khyab pa'o/_/'di skad du ston te gang du dkyil 'khor sprul pa yang byin gyi rlabs yin pa ltar/_de dag gis rdo rje snying po bskul nas rang bzhin bstan pa yang 'di yin no
[\[165b.3\]]zhes bya ba'i don to/_/ye shes kyi rang bzhin de lta bu zhig yin na ci mi mthun pa'i phyogs tshar gcod pa yang byed dam zhe na/_de lta ma yin no zhes bstan par bya ba'i phyir/_sems can thams cad skrag par byed pa zhes bya ba la sogs pa gsungs te/_sems can
[\[165b.4\]]thams cad ces bya ba la sems dang ldan pas na sems can te/_dga' rab dbang phyug la sogs pa'i bdud rnams so/_/skrag par byed pa zhes bya ba ni de dag dngangs shing 'dar bar byed pa'o/_/sems can thams cad 'jil bar byed pa zhes bya ba ni bdud kyi ris su
[\[165b.5\]]gyur pa rnams 'jigs shing 'byer bar byed pa'o/_/rig sngags thams cad gcod par byed pa zhes bya ba ni bdud la sogs pas sbyar ba'i rig sngags ngan pa rnams kyi mthu nyams par byed pa'o/_/rig sngags thams cad gnon par byed pa zhes bya ba ni byad stems la
[\[165b.6\]]sogs pa'i sbyor ba'i nus pa med par byed pa'o/_/las thams cad 'joms par byed pa zhes bya ba ni sman dang rdzas la sogs pa'i sbyor ba las byung ba'i mthus ngan pa rnams nyams par byed pa'o/_/gzhan gyi las thams cad 'jig par byed pa zhes bya ba ni gcig gis
[\[165b.7\]]gcig gi dpung byas nas sbyor ba'i rig sngags la sogs pa'i mthu nyams par byed pa'o/_/gdon thams cad rlag par byed pa zhes bya ba ni gang dag gis ji ltar byas kyang rung ba'i las ngan pa rnams bcom nas med par byed pa'o/_/'di skad ston te bya ba'i rgyud kyi gzungs
[\[166a\]]
[\[166a.1\]]'di 'dzin pa'i gang zag gis kyang gsang sngags dag dang /_dkyil 'khor gyi mthu yang de lta bu yin par shes par bya'o zhes bya ba'i don to/_/tshar gcod pa ni de lta bu yin na/_dkar po'i chos dang ldan pa rnams la phan 'dogs par yang byed dam zhe na/_
[\[166a.2\]]byed pa yin no zhes bstan par bya ba'i phyir gdon thams cad las thar bar byed pa zhes bya ba ni 'ga' zhig lha'i gdon la sogs pa de'i nang du khrid cing de dag bdag gir byas pa las phrogs te/_rang bzhin du gnas par byed pa'o/_/'byung po thams cad 'gugs par byed
[\[166a.3\]]pa zhes bya ba ni 'ga' zhig la sha za ba la sogs pas gnod par byed de gzhan du byed pa rnams de dag tshar gcad par bya ba'i phyir bdag gi mdun du 'dren par byed pa'o/_/rig sngags kyi las thams cad byed du 'jug pa zhes bya ba ni lha la sogs pas bdag dang gzhan la
[\[166a.4\]]gnod pa mi byed pa'i thog tu rig sngags la sogs pa'i sbyor ba de dag la phan 'dogs su 'jug pa'o/_/ma grub pa rnams grub par byed pa zhes bya ba ni gang gis zhi ba la sogs pa bsgrubs pa las 'bras bu ma byung ba rnams kyi 'bras bu 'byin par byed pa'o/_/grub pa
[\[166a.5\]]rnams chud mi za bar byed pa zhes bya ba ni 'bras bu thob pa rnams slar nyams par mi byed pa'o/_/'dod pa thams cad rab tu sbyin pa zhes bya ba ni gnod sbyin mo la sogs pa dbang du byas nas gter la sogs pa 'grub pa'o/_/yang na 'di nyid las grub pa brgyad la sogs pa 'byung
[\[166a.6\]]ba'o/_/sems can thams cad srung ba zhes bya ba ni de dag ngan song gi g.yang sa la sogs pa las bzlog nas skyong bar byed pa'o/_/'di skad ston te rgyud 'di la mos shing dbang thob pa'i sngags pas kyang bsgrubs na gsang sngags 'di las de lta bu'i las kyi 'gro ba la phan
[\[166a.7\]]gdags pa 'thob par 'gyur ro zhes bya ba'i don to/_/de ltar phan gdags pa la sogs pa 'grub na mdor na las ci zhig 'grub par 'gyur zhe na/_rgyud 'dir las rnams ni zhi ba la sogs pa gsum yin te/_'di ltar rgyud las/_zhi ba dang ni rgyas pa dang /_/de bzhin drag shul spyod
[\[166b\]]
[\[166b.1\]]pa ste/_/mdor na las ni rnam gsum du/_/gsang sngags kun las bsgrags pa yin/_/zhes gsungs pas so/_/de dag 'grub par 'gyur ro zhes bstan par bya ba'i phyir/_zhi ba la sogs pa gsungs te/_zhi ba zhes bya ba ni gang gis sdig pa la sogs pa med par byed pa'o/_/
[\[166b.2\]]rgyas pa zhes bya ba ni gang gis longs spyod la sogs pa 'phel ba'o/_/sems can thams cad rengs par byed pa zhes bya ba ni gdug pa can dag gis 'bad rtsol med par byed pa'o/_/rmugs par byed pa zhes bya ba ni gang gis dran pa nyams par byed pa'o/_/'di skad ston te 'ga'
[\[166b.3\]]zhig lam yin pa la sogs pa'i gnod pa byung na sgrub pa po bdag gis sa phyogs dkar po dag tu gos la sogs pa dkar po bgos te/_yo byad rnams dkar po ba sogs nas 'di dag nyid dang ldan pas zhi ba'i yid kyis zhi ba'i las byas na zhi ba chen po 'grub par 'gyur ro/_/
[\[166b.4\]]'ga' zhig tshe la sogs pa 'phel bar 'dod na gos la sogs pa ser po gyon te yo byad rnams ser po bsogs nas rgyas pa'i las byas na rgyas pa 'grub po/_/'ga' zhig sha za ba la sogs pa la drag po'i las byed par 'dod na phyogs nag po dag tu gos la sogs pa nag
[\[166b.5\]]po gyon te/_yo byad rnams nag po bsogs nas sdang ba'i yid kyis mngon spyod kyi las byas na rengs pa la sogs pa 'grub par 'gyur ro zhes bya ba'i don to/_/'di ltar bya ba'i rgyud 'dir rigs du zhig tu 'gyur zhe na/_rigs gsum yin te/_de bzhin gshegs pa'i rigs la
[\[166b.6\]]sogs pa'o/_/'di nyid gang gi rigs yin zhe na/_'di ni rdo rje'i rigs yin te drag shul gyi las bstan pa'i phyir ro/_/de la yang rgyud las/_bde bar gshegs pas zhi ba bya/_/rgyas la pad+ma'i rigs skyes kyis/_/rdo rje rigs gsung gsang sngags kyis/_/drag shul spyod pa'i las rnams
[\[166b.7\]]bya/_/zhes gsungs pa las/_de ltar na sngar bstan pa dang 'gal lo zhe na/_rigs re res kyang las gsum gsum byed pas 'gal ba med de/_/de ltar rgyud las/_/mkhas pas rigs ni gsum char la/_/rab la sogs pa bstan pa dang /_/zhi ba la sogs bye brag gis/_/
[\[167a\]]
[\[167a.1\]]las ni rnam pa gsum du bya'o/_/zhes bstan pas so/_/de ltar na 'gal lo zhe na/_'di ni don gyi gtso bo las dgongs pa yin te/_de yang rgyud nyid las/_gleng gzhi'i dbang du mdzad nas ni/_/gsang sngags gang dag gsungs gyur pa/_de nyid de la gtso bor
[\[167a.2\]]bstan/_/lhag ma gzhan du shes par bya/_/zhes gsungs pa yin no/_/de tsam gyis kyang yid mgu bar ma gyur na/_/khyed nyid kyis nyes pa yin gyi kho bo la ni skyon med do/_/shin tu spros pas chog go/_/da ni dkyus ma nyid la 'jug par bya ste/_de lta bu'i stobs dang ldan pa'i
[\[167a.3\]]gsang sngags de dag gang zhig gis mthus su zhig gis bstan zhe na/_de'i phyir gsang sngags kyi mthu chen po zhes bya ba la sogs pa gsungs te/_gsang sngags kyi zhes bya ba ni dam pa ma yin pa dag la sbas pa'i yid skyob par byed pa ste/_'di ltar rgyud las/_yid kyis
[\[167a.4\]]skyob par 'gyur bas na/_sngags kyi bdag nyid ces brjod do/_/zhes gsungs pa'o/_/mthu chen po 'di zhes bya ba ni las mang po dang ldan pa'i nus pa'o/_/sangs rgyas kyi mthus zhes bya ba ni sngar bstan pa lta bu'o/_/lag na rdo rjes rab tu smras so zhes bya ba ni byang chub sems dpa'i
[\[167a.5\]]khyad par 'ga' zhig la ming gi dbang bskur ba can des don ji lta bu zhig tu brjod pas so/_/'di skad ston te/_gong du bstan pa'i yon tan rnams dang yang dag par ldan pa'i gsang sngags 'di dag kyang sangs rgyas kyi byin gyi rlabs kyis phyag na rdo rjes bshad pa yin gyi rang dgar
[\[167a.6\]]smras pa ma yin te/_gzhan du na zlos pa'i skyon du yang 'gyur ro zhes bya ba'i don to/_/gsang ba'i bdag pos de ltar mthu dang ldan pa'i gsang sngags gsungs pas na thog mar su zhig la phyag 'tshal zhe na/_de bstan par bya ba'i phyir na mo rat+na tra yA ya zhes bya ba la sogs pa gsungs
[\[167a.7\]]te/_'dir ni thun mong dang thun mong ma yin pa'i dkon mchog gsum la phyag 'tshal lo/_/na ma sh+tsaN+Ta badzra pA Na yi/_mahA yak+Sha senA pa ta ye zhes bya ba ni bsam pa thams cad rdzogs par byed pa'i gnod sbyin gyi sde dpon chen po thugs drag po dang ldan pa'i phyag na rdo rje la phyag
[\[167b\]]
[\[167b.1\]]'tshal lo/_/'di skad ston te/_sgrub pa po rnams kyis kyang bsod nams 'phel ba dang las rnams 'grub par byed pa'i gsang sngags brjod pa'i thog mar 'di ltar phyag btsal bar bya'o zhes bya ba'i don to/_/de ltar phyag 'tshal nas ci zhig mdzad ce na/_bcom ldan 'das nyid
[\[167b.2\]]kyis chos kyi dbyings kyi rang bzhin la bskul ba bstan pa'i phyir/_tad+ya thA zhes bya ba la sogs pa gsungs te/_tad+ya thA zhes bya ba ni 'og ma 'dren par byed pa'i tshig go/_/oM tra Ta tra Ta zhes bya ba ni chos kyi dbyings kyi ye shes las byung ba'i sprul pas bdag dang gzhan gyi nyon
[\[167b.3\]]mongs pa la sogs pa rnams mthar mdzod cig pa'o/_/tro Ta ya tro Ta ya zhes bya ba ni shin tu sol cig pa'o/_/s+phu Ta s+phu Ta zhes bya ba ni spor cig pa'o/_/s+phoT ya s+phoT ya zhes bya ba ni shin tu spor cig pa'o/_/g+hur+Na g+hur+Na zhes bya ba ni thar par mdzod cig pa'o/_/g+hur+NA pa ya g+hu r+NA pa ya
[\[167b.4\]]zhes bya ba ni bsreg tu ma btub pa rnams gzhan du shin tu 'byer bar mdzod cig pa'o/_/lan gnyis su brjod pa ni shin tu yang don du gnyer bar bya ba yin pa na'o/_/yang na gcig gis ni gtso bo la bskul ba yin la gnyis pas ni 'khor du gyur pa la bskul ba'o/_/sarba satA ni/_bo
[\[167b.5\]]d+ha ya bo d+ha ya/_zhes bya ba ni sems can thams cad khyad par can gyi sems la gnas par mdzod cig pa'o/_/saM bo d+ha ya saM bo d+ha ya zhes bya ba ni shin tu gnas par mdzod cig pa'o/_/b+h+ra ma b+h+ra ma zhes bya ba ni phyung shig pa'o/_/saM b+h+ra ma ya saM b+h+ra ma ya zhes bya ba ni shin tu phyung shig pa'o/_/
[\[167b.6\]]sarba b+hU ta ni/_ku Ta ku Ta zhes bya ba ni gnod pa rnams dum bur mdzod cig pa'o/_/saM ku Ta ya saM ku Ta ya zhes bya ba ni shin tu dum bur mdzod cig pa'o/_/sarba sha trUM nAM g+ha Ta g+ha Ta zhes bya ba ni brtse ba med pa rnams gnas gzhan du phyin par mdzod cig pa'o/_/saM g+ha Ta ya saM g+ha Ta ya zhes bya ba
[\[167b.7\]]ni shin tu phyin par mdzod cig pa'o/_/sarba bid+yAM badzra badzra zhes bya ba ni las de dag kyang rig pa can khyod kyi ye shes kyi rdo rjes mdzod cig pa'o/_/s+phoT ya badzra badzra zhes bya ba ni ye shes kyis gtor cig pa'o/_/ka Ta badzra badzra zhes bya ba ni ye shes kyis bsad par mdzod cig pa'o/_/ma Ta
[\[168a\]]
[\[168a.1\]]badzra badzra zhes bya ba ni ye shes kyis dum bur mdzod cig pa'o/_/ma tha badzra badzra zhes bya ba ni ye shes kyis phug cig pa'o/_/aT+Ta ha sanI la badzra badzra zhes bya ba ni khyod kyi ye shes kyi rdo rje sngon po phyag na bsnams pas dbyung ba dang bcad pa'i phrin las mdzod cig
[\[168a.2\]]pa'o/_/su badzrA ya swA hA/_zhes bya ba ni gong du bstan pa'i las thams cad kyang chos kyi dbyings rnam par dag pa'i ye shes kyis legs par mdzod cig pa'o/_/'di skad ston te 'ga' zhig gis bcom ldan 'das rdo rje rnam par 'joms pa mdun du bsams te/_de nyid kyis chos
[\[168a.3\]]kyi dbyings kyi ye shes la dmigs nas gsang sngags de dag bzlas nas gang la bya ba'i las sna tshogs pa 'grub par 'gyur ro zhes bya ba'i don to/_/de ltar chos kyi dbyings kyi ye shes la bskul ba bstan nas/_ye shes bzhi la spyir bskul ba bstan pa'i phyir/_he phul+lu zhes bya ba
[\[168a.4\]]la sogs pa gsungs te/_he phul+lu/_ni ru phul+lu zhes bya ba ni me long lta bu'i ye shes la sogs pa las sprul pa'i khro bo rnams kyis sdug bsngal chen po'i rgyu rnams gcod cig pa'o/_/gr-ih+Na ku lu zhes bya ba ni gzhom par mdzod cig pa'o/_/mi li tsu lu/_ku ru ku lu zhes bya ba ni
[\[168a.5\]]dag par mdzod cig pa'o/_/badzra bi dza yA ya swA hA/_zhes bya ba ni rnam par rgyal ba'i ye shes kyi rdo rjes zhi bar mdzod cig pa'o/_/kI li kI l+la ya swA hA zhes bya ba ni ye shes kyi phur bus zhi ba'i las mdzod cig pa'o/_/ka Ta ka Ta zhes bya ba ni spa bkong bar mdzod cig pa'o/_/ma Ta ma Ta
[\[168a.6\]]zhes bya ba ni 'gro ba rnams mya ngan las 'das pa'i bde ba chen po la sbyor cig pa'o/_/ra Ta ra Ta zhes bya ba ni sdug bsngal rnams mi 'phel bar mdzod cig pa'o/_/moT Na pra mo Ta NA ya swA hA zhes bya ba ni mi mthun pa'i phyogs rnams las bsgral bar mdzod cig pa'o/_/tsa ra Ni tsa
[\[168a.7\]]ra zhes bya ba ni dpal phun sum tshogs pa la sbyor cig pa'o/_/ha ra ha ra zhes bya ba ni nyon mongs pa la sogs pa rnams phrogs shig pa'o/_/sa ra sa ra zhes bya ba ni phul du byung ba'i blo skyed cig pa'o/_/mA ra ya zhes bya ba ni mdor na ye shes bzhi'i rang bzhin gyis bar du gcod
[\[168b\]]
[\[168b.1\]]pa rnams zhi bar mdzod cig pa'o/_/'di skad ston te bcom ldan 'das kyi ye shes bzhi la dmigs nas bzlas brjod la sogs pa byas pas de bzhin du 'grub par 'gyur ro zhes bya ba'i don to/_/de ltar thugs kyi rang bzhin ye shes la bskul ba bstan nas/_khro bo rnams kyi sku'i
[\[168b.2\]]rang bzhin la bskul ba bstan par bya ba'i phyir/_badzra bi dA ra swA hA zhes bya ba la sogs pa gsungs te/_badzra bi dA ra swA hA zhes bya ba ni bcom ldan 'das rdo rje rnam par 'joms pa'i sku'i rang bzhin gyis sems can rnams kyi bag chags ngan pa'i dri ma rnams zhi zhing med par mdzod
[\[168b.3\]]cig ces bskul ba'o/_/ts+tshin+da ts+tshin+da ma hA kI li kI lA ya swA hA zhes bya ba ni mthar phyin par mdzod cig pa'o/_/b+hin+da b+hin+da zhes bya ba ni phye mar rlogs shig pa'o/_/mahA kI li kI lA ya swA hA zhes bya ba ni khyed kyi sku'i phur bu chen pos nyon mongs pa la sogs pa rnams zhi bar mdzod cig pa'o/_/
[\[168b.4\]]ban+d+ha ban+d+ha zhes bya ba ni ma rungs pa rnams chings shig pa'o/_/kro d+ha kI li kI lA ya swA hA zhes bya ba ni khros shing 'khrugs pa'i phur bus las ngan pa rnams med par mdzod cig pa'o/_/'di skad ston te/_bcom ldan 'das kyi sku la dmigs nas bskul ba byas na snga ma ltar 'grub
[\[168b.5\]]par 'gyur ro zhes bya ba'i don to/_/de ltar 'khor gyi sku'i rang bzhin la bskul ba bstan nas khro bo bzhi'i snying po'i sgo nas bskul ba bstan par bya ba'i phyir tsu ru tsu ru zhes bya ba la sogs pa gsungs te/_tsu ru tsu ru tsaN+Da kA li kI lA ya swA hA zhes bya ba ni khro bo chen po rdo rje gtum
[\[168b.6\]]po'i phur bus bgegs rnams zhi bar mdzod cig pa'o/_/trA sa ya trA sa ya badzra kI li kI lA ya swA hA zhes bya ba ni khro bo chen po kI li kI la ya'i phur bus bgegs rnams skrag par mdzod cig pa'o/_/ha ra ha ra badzra bi dA rA ya swA hA zhes bya ba ni khro bo chen po rdo rje be con gyi phur bus
[\[168b.7\]]bgegs rnams 'dar bar mdzod cig pa'o/_/pra ha ra pra ha ra badzra pra b+ha ny+dza nA ye swA hA zhes bya ba ni khro bo chen po rdo rje tho ba'i phur bus bgegs rnams med par mdzod cig pa'o/_/'di skad ston te bsnyen pa la sogs pa byed pa'i dus su gzungs rdzogs par bzlas par mi nus na khro bo
[\[169a\]]
[\[169a.1\]]bzhi'i snying po'i bzlas par bya ba ni 'di dag yin no zhes bya ba'i don to/_/de ltar snying po'i sgo nas bskul ba bstan nas/_de dag gsung gi sgo nas bskul ba bstan pa'i phyir/_ma ti s+thi ra badzra zhes bya ba la sogs pa gsungs te/_ma ti s+thi ra badzra zhes bya ba ni blo gros
[\[169a.2\]]phul du byung ba rnams kyi sems rdo rje ltar brtan zhing mi g.yo bar mdzod cig pa'o/_/su tis+thi ra badzra zhes bya ba ni legs par brtan par mdzod cig pa'o/_/pra ti s+thi ra badzra zhes bya ba ni rab tu brtan par mdzod cig pa'o/_/ma hA badzra zhes bya ba ni chen po rnams kyi tshul du brtan par mdzod
[\[169a.3\]]cig pa'o/_/a pra ti ha ta badzra zhes bya ba ni rab tu g.yo ba med pa'i ye shes kyi rdo rje legs par gsol cig pa'o/_/a mo g+ha badzra zhes bya ba ni ye shes chen po'i phrin las rnams don yod par mdzod cig pa'o/_/e hi badzra zhes bya ba ni ye shes kyi rdo rje dang ldan pa gdul bya'i rgyud
[\[169a.4\]]las gshegs shig pa'o/_/shI g+h+raM badzrA ya zhes bya ba ni byon nas kyang myur du zhi ba'i las grub par mdzod cig pa'o/_/d+ha ra d+ha ra zhes bya ba ni 'byung po rnams zungs shig pa'o/_/d+hi ri d+hi ri zhes bya ba ni bzung zin pa rnams thogs shig pa'o/_/d+hu ru d+hu ru zhes bya ba ni btags pa rnams mi
[\[169a.5\]]'chor bar mdzod cig pa'o/_/sarba badzra ku laM A brtA ya zhes bya ba ni rdo rje'i rigs thams cad kyis zhi ba dang ldan pa'i byin gyi rlabs mdzod cig pa'o/_/a mu kaM mA ra ya phaT ces bya ba ni bar du gcod pa rnams bzlog pa dang gzhom pa'i las mdzod cig pa'o/_/'di skad ston te de dag gi
[\[169a.6\]]gsung gi rang bzhin la dmigs nas bsgrubs na yang snga ma ltar 'grub par 'gyur ro zhes bya ba ston to/_/de ltar gsung gi sgo nas bsgrub pa bstan nas sku dang gsung dang thugs la spyir bskul ba bstan par bya ba'i phyir/_na maHsa man+ta badzra NAM zhes bya ba ni rdo rje'i rang bzhin gyis bdag
[\[169a.7\]]kun nas phyag 'tshal ba'i gnas su mdzod cig pa'o/_/sarba bA le A ba rtA ya ma hA ba le zhes bya ba ni stobs chen po dang ldan pa thams cad kyis bstod cing dgyes pa'i gnas su mdzod cig pa'o/_/ka ta be ta ta le a tsa le zhes bya ba ni ye shes kyi mche ba chen pos bgegs rnams la
[\[169b\]]
[\[169b.1\]]thob la mi g.yo bar mdzod cig pa'o/_/maN+Da la ma ye/_a ti badzra zhes bya ba ni ye shes mchog dang ldan pa rnams kyis dkyil 'khor skyong ba rnams bdag la 'go bar mdzod cig pa'o/_/ma hA ba le be+e ga ra Na zhes bya ba ni stobs chen po dang bcas pa rnams kyis bar chod rnams myur du
[\[169b.2\]]med par mdzod cig pa'o/_/a dzi te dz+wa la dz+wa zhes bya ba ni ye shes chen po'i me 'bar bar mdzod cig pa'o/_/ti Ti ti Ti piM ga le zhes bya ba ni rab tu 'bar bar bsdus pas gnod pa rnams las srungs shig pa'o/_/da ha da ha te dzo ba ti zhes bya ba ni gzi brjid ldan pa'i mes bsreg par
[\[169b.3\]]mdzod cig pa'o/_/ti li ti li zhes bya ba ni bcad par mdzod cig pa'o/_/ban+d+ha ban+d+ha zhes bya ba ni sregs shig pa'o/_/ma hA bA le badzra aM ku sha dz+wA lA ya swA hA zhes bya ba ni rdo rje'i lus 'bar ba dang ldan pa'i stobs chen pos bgegs rnams zhi zhing med par mdzod cig pa'o/_/'di
[\[169b.4\]]skad ston te/_khro bo rnams kyi sku gsung thugs la spyir dmigs nas bzlas par byas na yang de bzhin du 'gyur ro zhes bya ba'i don to/_/de ltar sku gsung thugs kyi phrin las la sbyor zhing bskul ba bstan nas/_bcom ldan 'das kyi snying po'i sgo nas bskul ba bstan par bya ba'i
[\[169b.5\]]phyir/_na mo rat+na tra yA ya zhes bya ba la sogs pa gsungs te/_de dag ni sngar bshad pa lta bu'o/_/oM zhes bya ba ni rab tu bsngags pa'i don te/_bkra shis pa'i don to/_/ha ra ha ra badzra zhes bya ba ni gdug pa can rnams kyi srog ye shes kyi rdo rjes phrogs shig pa'o/_/ma tha ma
[\[169b.6\]]tha badzra zhes bya ba ni ye shes kyi rdo rjes de dag la brdeg par mdzod cig pa'o/_/da ha da ha badzra zhes bya ba ni ye shes kyi rdo rjes sregs shig pa'o/_/pa tsa pa tsa badzra zhes bya ba ni ye shes kyi rdo rjes de dag choms shig pa'o/_/d+ha ra d+ha ra badzra zhes bya ba ni gnod pa can 'bros pa rnams zungs shig
[\[169b.7\]]pa'o/_/d+hA ra ya d+hA ra ya badzra zhes bya ba ni ye shes can khyed kyi 'khor rnams kyang 'dzin du chug cig pa'o/_/dA ru Na dA ru Na badzra zhes bya ba ni drag tu zung zhig pa'o/_/tshin+da tshin+da badzra zhes bya ba ni bzung zin pa rnams rdo rjes chod cig pa'o/_/b+hin+da b+hin+da badzra hUM phaT ces bya ba ni ye shes kyi rang bzhin
[\[170a\]]
[\[170a.1\]]gyi thugs kyis khos shig pa'o/_/'di skad ston te bsnyen pa la sogs pa byed pa'i dus su bcom ldan 'das la dmigs nas bzlas pa byas na snga ma ltar 'grub par 'gyur ro zhes bya ba'i don to/_/de ltar dbus kyi gtso bo'i snying po'i sgo nas bskul ba bstan nas/_
[\[170a.2\]]nye ba'i snying po'i sgo nas bskul ba bstan pa'i phyir/_na maHtsaN+Da badzra kro d+hA ya zhes bya ba ni dngos grub kyi mchog sgrub pa'i phyir rdo rje khro bo drag po la phyag 'tshal lo zhes bya ba'o/_/hu lu hu lu zhes bya ba ni dngos grub kyi bgegs
[\[170a.3\]]su gyur pa rnams bdag gi mdun du drag tu khug cig pa'o/_/tiSh+Tha tiSh+Tha zhes bya ba ni drangs pa rnams bdag gi mdun du gnas par mdzod cig pa'o/_/ban+d+ha ban+d+ha zhes bya ba ni gnas pa rnams chings shig pa'o/_/ha na ha na zhes bya ba ni bcings pa rnams la rdegs shig pa'o/_/a
[\[170a.4\]]mr-i te hUM phaT ces bya ba ni las de dag thams cad kyang mthar phyin cing phyir mi ldog pa'i sa la bzhag nas 'chi ba med pa'i gnas la sbyor bar mdzod cig pa'o/_/'di skad ston te/_sgrub pa 'di la gnas pa'i rnal 'byor pas kyang dad pas bcom ldan 'das la dmigs nas nye ba'i
[\[170a.5\]]snying po 'di bzlas na/_ji ltar bsams pa de bzhin du 'grub par 'gyur ro zhes bya ba'i don to/_/de ltar rang rang gi phrin las bskul ba bstan nas dkyil 'khor sgrub pa bstan par bya ba'i phyir/_sdig pa thams cad byang byas nas/_/zhes bya ba la sogs pa gsungs te/_sdig pa
[\[170a.6\]]thams cad ces bya ba ni mtshams med pa lnga po la sogs pa ngan song du skye bar 'gyur ba'i rgyu dang rkyen rnam pa gnyis so/_/byang byas nas zhes bya ba ni de dag spangs shing dag par byas pa'i 'og tu'o/_/sdug bsngal thams cad med par byed/_/ces bya ba ni de dag gi 'bras bur gyur pa
[\[170a.7\]]sdug bsngal gsum la sogs pa med par 'gyur ba'o/_/'di skad ston te sdig pa spong ba'i gzhi'i rgyu ni rnam pa gnyis te/_lta ba rnam par dag pa dang /_spyod pa rnam par dag pa'o/_/de la nyan thos bye brag tu smra ba la sogs pa 'dod pa yang dag pa ni btags pa kho na yin
[\[170b\]]
[\[170b.1\]]te/_tshad ma nyid kyis ma grub pa'i phyir ro/_/nang gi yin par smra ba rnams kyi ltar na/_yang na 'thad pa ma yin te phul du byung ba'i sgrub par byed pa med pas so/_/'o na gang zhe na/_khyad par du 'phags pa'i lam dbu ma'i gzhung kho na la gnas pa yin te/_bden pa gnyis kyi tshul las
[\[170b.2\]]ma 'das shing mi 'gal bar gnas pa'i phyir ro/_/ci de kho nar zad dam zhe na rgyas par ni shes rab kyi mig dang ldan pa rnams kyi rjes su 'brangs nas shes par bya'i/_kho bo lta bu la ni don zab pa dag ston pa'i nus pa yod re skan/_de yang 'gal ba yin no zhe na bden te/_de dag ni bla
[\[170b.3\]]ma'i man ngag gis bshad pa yin no/_/de ni lta ba rnam par dag pa yin no/_/'di ltar/_stong nyid bsgoms pas grol 'gyur gyi/_/sgom pa lhag ma de don yin/_/zhes bshad pa lta bu'o/_/spyod pa ni gsum ste/_bden pa dang /_pha rol tu phyin pa dang /_gsang sngags kyi
[\[170b.4\]]spyod pa la brten pa yin no/_/de dag gi nang nas mchog tu gyur pa gzhi gsang sngags kyi spyod pa yin te/_'di ltar/_rdzogs pa'i sangs rgyas gang 'das dang /_/de bzhin gang dag ma byon dang /_/da ltar byung ba'i rdzogs sangs rgyas/_/de dag kun gyi gsang sngags kyi/_/cho ga
[\[170b.5\]]bzang po 'di mkhyen nas/_/dpa' bos byang chub shing drung du/_/thams cad mkhyen pa tshad med brnyes/_/gsang sngags spyod pa mnyam med de/_/skyob pa shAkya seng ge yis/_/bdud sde shin tu mi bzad pa'i/_/dpung chen dag kyang de yis bcom/_/zhes rgyud las gsungs pa
[\[170b.6\]]yin no/_/de gsal bar bstan par bya ba'i phyir/_/rgyud do cog gi rtsa ba ste/_/zhes bya ba la sogs pa gsungs te rgyud do cog gi zhes bya ba ni thub pa chen po'i sku rnam pa gnyis bskul te byung pa'o/_/de ston pa'i gzhung las kyang 'di skad ces bya ste ma lus pa'o/_/rtsa ba ste zhes
[\[170b.7\]]bya ba ni zhi ba la sogs pa'i las thams cad ston pas so/_/dpal kun gyis ni legs par brgyan/_/zhes bya ba ni bsod nams dang ye shes kyi chogs mtha' dag 'byung zhing skye ba'i gzhi dang gnas su gyur par dkyil 'khor la sogs pa ston pas so/_/'di skad ston te/_
[\[171a\]]
[\[171a.1\]]tshul khrims kyi sdom pa blangs te/_/dad pas byang chub tu sems bskyed nas/_slob dpon du dbang bskur ba thob pa'i rnal 'byor pa gzhan dag gis lan gnyis sam gsum du gsol ba btab bam ma btab kyang rung bar thun mong gi rgyud dag las byung ba'i cho gas
[\[171a.2\]]bsnyen pa dang sa'i cho ga la sogs pa bya ste/_'di ltar rgyud las/_/de nas gzhan yang rgyud kun las/_dkyil 'khor ji ltar rgyas bshad pa'i/_/cho ga lhag ma lus pa dag_/'dir ni lhag par rab tu bshad/_/ces gsungs pa dang /_gzhan yang /_gang dag du ni rang nyid kyis/_/las
[\[171a.3\]]kyi cho ga rnams med pa/_/der ni spyi yi rgyud dag las/_/gsungs pa'i cho ga mkhas pas bsten/_/zhes bshad pas na 'gal ba med do/_/de nas rgyud las gsungs pa'i sta gon gyi cho ga bya ste/_dus mtshams dag las smyung byas na/_/nub gcig gam ni nub gsum du/_/gtsang
[\[171a.4\]]zhing gos dkar gtsang bgos te/_/zla bas sta gon gnas par bya/_/dus mtshams min yang dgos yod na/_/yar gyi ngo yi tshes bzang la/_/zhi ba mchog gi gsang sngags kyis/_/sta gon gnas par rab tu bya/_/skyu ru ra sogs khrus rtsi dang /_/dri zhim spos kyis khrus byas te/_/
[\[171a.5\]]nye reg byas te srod la ni/_/gsang sngags spyan drangs mchod pa bya/_/de nas lhag par mngon bsngags pa'i/_/mchod yon cho ga bzhin du dbul/_/de nas tsan+dan dkar po dang /_/sna ma'i me tog kha 'bus dang /_ma li ta yi phreng ba dang /_/bdug pas bdug pa'i mchod pa
[\[171a.6\]]bya/_/gtor ma mang zhing bzang ba dag_/zho dang bcas shing dbul bar bya/_/de nas mar gyi sbyin sreg ni/_/tshul bzhin brgya rtsa brgyad byas te/_/gsang sngags las dang rjes mthun par/_/sardza ra yi sreg blugs dbul/_/bu mos bkal pa'i srad bu la/_/mdud pa bdun
[\[171a.7\]]bor lan bdun bsngags/_/dpung pa g.yon pa la bcings nas/_/ku sha'i lo ma bting pa la/_/de nyid kyis ni glos phab ste/_/bka' lung gsol ba btab nas ni/_/rang gi lha yi tshul 'dra bar/_/sems kyis legs par bsam byas te/_/yid la gsang sngags 'don
[\[171b\]]
[\[171b.1\]]bzhin du/_/ku sha sar pa khres kyi sngas/_/me tog spos kyis bklubs pa la/_/ji ltar bde bar nyal bar bya/_/gal te gnyid log rmi lam na/_/brtan par rtogs pa'i lha mthong na/_/so sor rig pa'i gzungs dag gam/_/dkon mchog gsum la gcig tsam mam/_/de dag
[\[171b.2\]]la ni mchod la sogs/_/rgyal sras rdzu 'phrul chen po'am/_/'khor ni rnam pa bzhi rnams sam/_/bdag nyid cho ga spyod pa'am/_/yang na gos kyis spud pa'am/_/mthong na dngos grub nye 'gyur bas/_/sgrub pa pos ni shes par bya/_/ri dang glang po 'bab chu dang /_/rgya mtsho dang ni
[\[171b.3\]]'bras bu'i shing /_/ngang mo la sogs bya rnams dang /_/seng ge la sogs ri dgas tshogs/_/khyu mchog bkra shis rta la sogs/_/bu mo bzang mos brgyan pa dang /_bum pa bzang pos bkra shis pa/_/rnam pa sna tshogs g.yas phyogs na'o/_/nor dang gos rnams rnyed pa
[\[171b.4\]]dang /_/de la sogs pa rnam dag pa'i/_/rmi lam bzang po mthong na ni/_blo can grub par shes par bya/_/zho dang 'bras yos 'o ma mar/_/me tog 'bras bu'i rtsa ba dang /_/yang na grub pa'i rdzas kyang rung /_/rmi lam dag na rnyed pa dang /_de 'dra'i rnam pa mthong gyur na/_/rig
[\[171b.5\]]sngags grub par gsungs pas na/_/des na blo dang ldan pa yis/_/bsnyen pa sgrub pa'i las rnams brtsam/_/gal te sngags kyis nor bu'am/_/sgrub pa'i rdzas rnams thob na ni/_/de nas bsnyen pa'am sgrub pa yi/_/las rnams myur du brtsam par bya/_/gos dang khrus dang
[\[171b.6\]]rgyan dag gis/_/bdag nyid brgyan par mthong na ni/_/de tshe bsnyen pa'am sgrub pa yi/_/las rnams rab tu brtsam par bya/_/rang gi rig sngags tshul bzhin du/_/mchod pa byas nas rigs yum gyi/_/sna ma'i me tog brgyad dag dang /_/ras zung dag gis mchod par bya/_/
[\[171b.7\]]tsan+dan gyi ni bdug spos kyis/_/lan brgya nyid du bdugs nas ni/_/de nas lha nyid rmi lam du/_/ci rigs par ni bka' lan gsol/_/u shi ra yi gzugs brnyan bzhin/_/grog mkhar sa yi snod du gzhag_/mchod cing yongs su tshim byas nas/_/lan brgya dag tu mngon
[\[172a\]]
[\[172a.1\]]bsngags te/_de ni 'o ma'i nang du'am/_/yang na sbrang rtsi'i nang du gzhag_/dus gsum dag tu legs mchod nas/_/srod du yang ni gsol ba gdab/_/rnam pa 'di dag nyid kyis kyang /_/yongs su dgyes pa bskyed gyur na/_/de lta bya'am mi bya ba/_/lha
[\[172a.2\]]nyid bka' lan gsol bar mdzad/_/smyung byas 'dod pa'i dus mtshams la/_/rig sngags cho ga bzhin mchod de/_tha chungs rnam pa bdun dag dang /_/shing gi snying po dam pa lngas/_/sbyin sreg brgya rtsa brgyad byas pa'am/_/yang na bzlas brjod grangs dag gis/_/byas na
[\[172a.3\]]rig sngags nyid kyis ni/_/myur ba nyid du bka' stsal to/_/de ltar rig pa sta gon gnas/_/des ni myur du 'grub par 'gyur/_/sta gon gnas pa'i cho ga 'di/_/rgyas par rab tu grags pa yin/_/'di dag ni thun mong gi cho ga yin pas na 'dir bstan pa la 'gal ba med do/_/sta gon du
[\[172a.4\]]gnas pa'i cho ga gsang ba'i rim par phye ba'o/_/de nas nang par sngar langs nas khrus la sogs pa byas te dkyil 'khor byugs la thig gdab par bya'o/_/de yang sgo bzhi dang /_kha khyer dang /_dra ba dang /_dra ba phyed pa dang /_nyi ma dang /_zla ba dang /_rnga yab shin tu mdzes pa dang /_phyi'i
[\[172a.5\]]khor yug la rdo rje'i phreng ba 'bar ba chen po dang bcas pa dang /_nang gi khyams dang /_rab chung ngu dang /_sna tshogs pad+ma rnams kyi thig gdab po/_/de nas tshon rtsi byin gyis brlabs la/_bri ba ni gzhal yas khang rim pa lngar byas te/_phyi rol nas brtsams nas dkar po dang /_/
[\[172a.6\]]dmar po dang /_ser po dang /_ljang gu dang /_nag po'i nang du ste go rims bzhin no/_/phyogs kyi kha dog gi nges pa yang 'di nyid yin no/_/dbus su sna tshogs pad+ma 'dab ma brgyad pa bri'o/_/rdo rje'i ra ba ni nag po'o/_/khyams kyi sa gzhi ni dmar po'o/_/rin po che'i pha gu ni ser po'o/_/mu tig
[\[172a.7\]]ha ra ni nag po'o/_/rta babs ni kha dog sna tshogs pa'o/_/bcu gcig rdo rje dkar po'o/_/chos kyi 'khor lo ser po'o/_/ri dgas ni nag po bri'o/_/pad+ma'i dbus su gtso bo'i phyag mtshan rdo rje rtse dgu ba bri bar bya'o/_/dbang ldan nas bzung ste mtshams bzhir ni rdo rje kha gyes pa dang /_rdo rje
[\[172b\]]
[\[172b.1\]]rtse gcig pa dang /_be con rdo rjes mtshan pa dang /_rdo rje tho pa rnams go rims bzhin du'o/_/khyams la ni bkra shis kyi lha mo rnams dang 'jig rten skyong ba rnams kyi mtshan ma bri'o/_/de ltar bris nas bum pa la sogs pa'i rdzas rnams bkod nas khrus byas te gnas la sogs bskyed
[\[172b.2\]]de/_lha rnams ji lta ba bzhin spyan drangs nas phyag rgya rnams bstan par bya'o/_/de la dang po ni rigs kyi snying po'i phyag rgya'o/_/gnyis pa ni lha so so'i'o/_/gsum pa ni rigs kyi yum gyi'o/_/bzhi pa ni dam tshig chen po'i phyag rgya'o/_/de la rigs kyi snying po'i phyag rgya ni lag pa phan tshun
[\[172b.3\]]du khu tshur bcangs te/_g.yas pa'i mthe bong bstan pa'o/_/sngags ni badzra d+h+r-i ka swAhA zhes bya ba'o/_/lha so so'i phyag rgya ni/_rdo rje rnam par 'joms pa'i phyag rgya ni lag pa gnyis thal mo khong stong du sbyar la srin lag gnyis nang du bcug ste/_phan tshun bsnol ba'i rtse mo mdzub mo'i
[\[172b.4\]]drung du cung zad dbyung bar byas nas/_gung mo gnyis pa'i phyi rol nas mdzub mo gnyis bkug la bar nas gang tsam gyis ma reg par byas te/_mthe bong gnyis dang mthe'u chung gnyis gzhibs pa'o/_/sngags ni gong du bstan pa'o/_/yang na oM badzra dz+wa lA ya swAhA zhes bya'o/_/rdo rje gtum
[\[172b.5\]]pa'i phyag rgya ni lag pa g.yon pa'i mdzub mo gnyis ka'i logs su gzhag la g.yas pa'i sor mo gsum rdo rje ltar byas pa'o/_/sngags ni/_oM tsu ru tsu ru tsaN+Da li/_kI li kI lA ya swAhA/_zhes bya'o/_/rdo rje kI li kI lA ya'i phyag rgya ni lag pa gnyis kyi khu tshur bcangs la cung zad bsnol
[\[172b.6\]]ba'i tshul du bcug ste/_mthe bong gnyis gyen du gshibs nas bsgreng ba'o/_/sngags ni oM trA sa ya trA sa ya badzra kI li kI lA ya swAhA zhes bya ba'o/_/rdo rje be con gyi phyag rgya ni phyag 'tshal ba'i thal mo sbyar ba las mthe bong gnyis bsgrengs te/_tshigs bkug nas/_srin lag gi mdun du
[\[172b.7\]]gzugs par bya ste/_sngags ni oM ha ra ha ra badzra d+ha rA ya swAhA zhes bya ba'o/_/rdo rje tho ba'i phyag rgya ni lag pa gnyis khu tshur bcangs la mthe bong gnyis bsgreng /_mthe'u chung gnyis nang du gzhug go/_/sngags ni oM pra ha ra pra ha ra badzra pra b+hany+dza nA ya swAhA/_zhes bya ba'o/_/rdo rje'i rigs kyi
[\[173a\]]
[\[173a.1\]]yum gyi phyag rgya ni phyag 'tshal ba'i thal mo las mdzub mo gnyis dang srin lag gnyis lag pa'i nang du bcug pa'o/_/sngags ni oM ku laM d+ha ri ban+d+ha ban+d+ha swAhA zhes bya ba'o/_/dam tshig chen po'i phyag rgya ni srin lag gi tshigs bar ma mthe bos mnan mthe'u chung dang gung mo
[\[173a.2\]]gnyis gshibs te bsgreng /_mdzub mo gnyis gung mo'i tshigs gsum par bcug pa'o/_/sngags ni oM shaM ka re ma hA sa ma ye swAhA zhes bya'o/_/de nas 'jig rten skyong ba bkug nas rang rang gi phyag rgya bstan te/_thams cad la mchod pa la sogs pa byas nas gtor ma sbyin te/_sbyin sreg
[\[173a.3\]]byas la/_man ngag ji lta ba bzhin du dkyil 'khor rnams kyi bzlas brjod bya'o/_/dkyil 'khor gyi cho ga rim par phye ba'o/_/de nas rgyud las gsungs pa'i rigs gzung ba'i cho ga bya ste/_slob ma dkyil 'khor phyag byas nas/_khyad par du ni yon phul te/_/bla ma'i kha nas mngon
[\[173a.4\]]sum du/_/rig sngags yongs su gzung bar bya/_/snyim pa me tog gis bkang nas/_/gus shing rim gro bskyed bya ste/_/bla mas thog mar lan gsum bzlas/_/rang gis lan gsum bzlas te mchod/_/de nas yi ge mang po'i sngags/_/gi wang gis ni shog shog la/_/ji skad
[\[173a.5\]]bstan pa mngon bris te/_/de nas ci bder kha ton bslab/_/bla mas ji ltar mgu ba las/_/dus mtshams dag gam tshes gzhan la/_/rig sngags dag nas byin pa dag_/cho ga bzhin du gus par nod/_/slob ma legs par mnos pa de/_/ring por mi thogs 'grub par 'gyur/_/
[\[173a.6\]]ma bsnyen par yang de la ni/_/rtag tu de la nye bar gnas/_/yang na gser la sogs pa yi/_/bum pa gsar zhing gtsang la bzang /_/skyon kun rnam par nges pa la/_/bkra shis ngo mtshar dag kyang byas/_/de la spos chu 'ba' zhig med/_/khyad par du ni bshams byas nas/_/
[\[173a.7\]]gtsang mar byas te nub gcig gam/_/nub gsum du ni smyung byas te/_/srod la rab tu brtsam bya ste/_/cho ga 'di dag spyad par bya/_/gsang sngags rig sngags gdams pa dag_/gro ga la sogs shog shog la/_/gi wang gis ni mnyam bris te/_/shog shog rnams ni lhan cig
[\[173b\]]
[\[173b.1\]]gzhug_/rig sngags rgyal pos legs par ni/_/dri dang me tog bdug mchog ste/_/de bzhin lha bshos mar me dang /_sbyin sreg las kyis mchod par bya/_/de ni cho ga 'di dag gis/_/nub gzhan sta gon gnas pa la/_/bden pa dang ni dam tshig gis/_/khyad par du ni gsol
[\[173b.2\]]ba gdab/_/lan brgyar bsngags nas yang dang yang /_/bdug spos kyis ni rab bdugs te/_/dri zhim khrus byas gtsang byas nas/_/phyag byas yid la bsams nas su/_/gsang byed bcas pa'i lag pa yis/_/de las gcig ni dbyung bar bya/_/de shes nas ni phyag 'tshal te/_/
[\[173b.3\]]gus pas spyi bo'i steng du gzhag_/shes rab can gyis bsngags te sgrub/_/de nyid de las myur du sgrub/_/shes rab can gyis gzhan mi sgrub/_/sgrub na yang ni 'chi bar 'gyur/_/gang zhig grub nas byin pa dang /_/cho ga bzhin du de ma nos na/_/sgrub pa po yi lha yin te/_/de la de ni
[\[173b.4\]]'grub par shes/_/rig sngags yid kyis gsol btab nas/_/lan brgyar yongs su bzlas brjod de/_/'dir ni khyer cig khyer cig ces/_/me tog dri zhim dag gis brgyan/_/bcom ldan 'di la bsnyen pa dang /_/'di la rab tu 'go bar mdzod/_/bcom ldan bdag gis bzung
[\[173b.5\]]lags kyis/_/bdag la 'go bar mdzod ces bya/_/slob dpon dang ni slob ma yis/_/rig sngags sbyin zhing yongs bzung ba'i/_/cho ga 'di ltar byas nas ni/_/lha nyid rab tu 'grub par 'gyur/_/mkhas pas rig sngags grub pa kun/_/grub pa nyid du shes par bya/_/rnam pa de lta'i rdzas
[\[173b.6\]]dag kyang /_/tshul bzhin thob ste bsnyen mi dgos/_/zlos pa grub pa po dag gis/_/rig sngags tshul bzhin bzlas pa yis/_/bsnyen pa tshad byas gang yin pa/_/de yang ma bsnyen 'grub par 'gyur/_/dngos grub phyir ni gsang sngags yin/_/me tog 'bras bu rtsa ba dang /_/rdo gu gos dang
[\[173b.7\]]gser dang zho/_/'bras dang nor bu bu mo dang /_/mal cha rnams dang lham dag dang /_/rgyan gyi rnam pa thams cad dang /_/sgrub pa'i yo byad rnams dang ni/_/glang po ba lang rta la sogs/_/bkur sti rnam pa du ma dang /_/bdag gi bdog pa thams cad dbul/_/gus par thal sbyar phyag
[\[174a\]]
[\[174a.1\]]'tshal te/_/bdag nyid kyang ni dbul bar bya/_/de ltar cho ga shes pa yis/_/rnam pa sna tshogs ci rigs par/_/bla ma la ni yon dbul te/_de nas gsang sngags nod par bya/_/rig sngags yongs su gzung ba'i rim par phye ba'o//_//'di dag kyang mkhas pa rnams
[\[174a.2\]]kyis rtogs par bya ba'i don yin no/_/shin tu spros pas chog go/_/da ni dkyus ma nyid la 'jug par bya'o/_/de ltar bsgrubs pas cir 'gyur zhe na/_/tshe 'di dang gzhan dag la gnod par 'gyur ba 'di lta bu dag yod par 'gyur ro zhes bstan par bya ba'i phyir/_sems can dbang po nyams pa dang /_
[\[174a.3\]]zhes bya ba la sogs pa gsungs te/_sems can ni sngar bshad par zad do/_/dbang po nyams pa dang zhes bya ba ni mig la sogs pa'i dbang po la skyon byung ba'o/_/tshe zad pa dang zhes bya ba ni srog gi dbang po gnas pa'i rgyun chad pa'o/_/tshe nyams dang zhes bya ba ni de nyid nyams dmas par gyur
[\[174a.4\]]pa'o/_/phun sum tshogs min gang chags dang /_/zhes bya ba ni bkra shis pa ma yin pa'i dngos po rnams nye bar gnas pa'o/_/lha rnams rgyab kyis phyogs pa dang /_zhes bya ba ni sngon gyi dus na bdag dang gzhan srung ba'i rgyal po bzhi la sogs pa rnams bdag cag la skyabs mi byed
[\[174a.5\]]pa'o/_/mdza' sdug skye bo sdang ba dang /_/zhes bya ba ni bdag gi bu la sogs pa nye dur gyur pa mdza' zhing yid gcugs pa rnams la rgyal po la sogs pas 'tshe zhing gnod pa'o/_/bram ze la sogs gtses pa dang /_zhes bya ba ni 'khor du gtogs pa'i zho shas 'tsho ba rnams la gzhan
[\[174a.6\]]dag gis gtses par gyur pa'o/_/phan tshun mthun pa ma yin dang /_/zhes bya ba ni de dag phan tshun zhe 'gras pa'o/_/nor 'grib pas ni gnod pa dang /_/zhes bya ba ni bdag dang gzhan gyi bdog pa rnams nyams par gyur pa'o/_/mya ngan ngal dang gnod pa dang /_zhes bya ba ni mya ngan zhes bya ba ni sems
[\[174a.7\]]mi bde ba'o/_/ngal dang zhes bya ba ni de nyid kyi lus rab tu sdug bsngal bar gyur pa'o/_/gnod pa dang zhes bya ba ni rgyu de gnyis kyis sha za la sogs pa'i gzugs rmi lam du snang ba'o/_/'jigs pa dang ni phongs pa dang /_zhes bya ba ni 'jigs pa zhes bya ba ni rgyu med par spu zing zhes byed
[\[174b\]]
[\[174b.1\]]pa'o/_/yang na rgyal po'i chad pa la sogs pa'o/_/phongs pa zhes bya ba ni nor nyams pa'i snga ltas byung bas bdag nyid dogs pa skyes pa'o/_/gza' dang rgyu skar byad stems dang /_zhes bya ba la/_gza' dang zhes bya ba ni nyi ma la sogs pa'i gnod pa'o/_/rgyu skar zhes bya ba ni
[\[174b.2\]]smin drug la sogs pa'i gnod pa'o/_/byad stems zhes bya ba ni drang srong gi dmod pa la sogs pa'o/_/mi bzad gdon gyis nyen pa dang /_zhes bya ba ni srin po la sogs pa mthu chen po dang ldan pa'i ma rungs pa rnams kyis gzung ba'o/_/mya ngan ngal las byung ba yi/_/zhes bya
[\[174b.3\]]ba ni lus dang sems gdungs par gyur pa las byung ba'o/_/rmi lam sdig pa mthong na yang /_zhes bya ba ni thabs 'dis de dag rnams spong bar 'gyur ro zhes bya ba ni lhag ma'o/_/'di skad ston te gong du bshad pa dang 'og nas 'byung ba'i cho ga rnams tshul bzhin du bsgrubs na
[\[174b.4\]]'gro ba rnams kyi dbang po nyams par gyur pa la sogs pa gnod pa rnams byung bar gyur na yang nges par grol bar 'gyur ro zhes bya ba'i don to/_/phan yon de lta bu dag dang ldan par ston par byed pa'i mdo 'di thog mar mnyan dgos pa yin nam zhe na/_de ni dgos pa kho na yin
[\[174b.5\]]te/_dkyil 'khor du 'jug pa'i yan lag yin pa'i phyir ro/_/de la thog ma nyid du mdo sde 'di mnyan pa'i thabs bstan par bya ba'i phyir/_de ni rab bkrus gtsang ma yin/_/zhes bya ba la sogs pa gsungs te/_de ni zhes bya ba ni dkyil 'khor du 'jug par 'dod pas so/_/
[\[174b.6\]]rab bkrus gtsang ma yin zhes bya ba ni/_gdong la sogs pa dag par byas te/_spos la sogs pa dri zhim pos byugs pa'o/_/mdo sde dam pa mnyan par bya/_zhes bya ba ni phan yon mtha' yas pa dang ldan pa'i gzungs 'di mnyan zhing bklag par bya'o/_/'di la 'ga' zhig
[\[174b.7\]]'di snyam du sems te dkyil 'khor du ma zhugs pa la rgyud bshad pa ni nyes par 'gyur ro zhe na/_ma yin te 'di gzhung tsam bstan pa la ni nyes pa med par shes par bya'o/_/de lta na yang skyon yin no snyam du sems na thams cad yang de ltar 'gyur ro/_/gzhan du yang spros pas
[\[175a\]]
[\[175a.1\]]chog go/_/da ni dkyus ma nyid la 'jug par bya ste/_gang dag yid dge sems dang zhing /_zhes bya ba la gang dag ces bya ba ni gang yang rung ba'o/_/yid dge zhes bya ba ni 'tshe ba med pa'i sems dang ldan pa'o/_/sems dang zhing zhes bya ba ni dad pa dang ldan pa'o/_/
[\[175a.2\]]yang na snga ma ni dad pa gnyis dang ldan pa yang yin la phyi ma ni dang ba'i dad pa dang ldan pa la bya'o/_/gtsang ma'i gos kyis rab brgyan te/_zhes bya ba ni du gu la'i ras la sogs pa smad pa ma yin pa'i gos bgos pa'o/_/zab mo sangs rgyas spyod yul ba/_zhes bya ba la zab mo zhes bya
[\[175a.3\]]ba ni tshig dang don gzhan dag gis rtogs par mi nus pa'o/_/sangs rgyas spyod yul ba zhes bya ba ni de bzhin gshegs pa nyag gcig gi spyod yul du gyur pa'o/_/mdo sde 'di ni nyan byed na/_zhes bya ba ni de lta bur gyur pa'i mdo sde 'di nyan cing klog par byed na zhes bya ba'o/_/'di
[\[175a.4\]]skad ston te gong du bstan pa'i mi mthun pa'i phyogs rnams spang bar 'dod pa'i gang zag gis spyod lam 'di lta bu dag dang ldan par bya ste/_gzungs 'di mnyan pa la sogs pa bya ba'i don to/_/de ltar mnyan pa las phan yon ci zhig 'gyur zhe na/_gzhan dag kyang thob par 'gyur
[\[175a.5\]]ro zhes bya ba'i phyir/_mdo sde 'di yi gzi brjid kyis/_/zhes bya ba la sogs pa/_srog chags dag ni thams cad kyi/_zhes bya ba gang gi ched du bya ba thams cad kyi'o/_/mi bzad pa yi nad rnams kyang /_zhes bya ba ni 'brum bu me dbal nag po la sogs pa shin tu sdug cing spang
[\[175a.6\]]bar dka' ba'i nad chen po spong ngo /_/de dag thams cad zhi bar blta/_/zhes bya ba ni de lta bu dag kyang zad cing dengs par 'gyur bar shes par bya'o/_/tshe dang bsod nams 'phel bar 'gyur/_zhes bya ba ni tshe 'di la'o/_/sdig pa kun las rnam par thar/_/zhes bya ba ni tshe rabs gzhan
[\[175a.7\]]gyi'o/_/'di bstan te mnyan pa las kyang phan yon 'di lta bu dag 'byung na gzhan du dkyil 'khor du zhugs shing sgrub pa byas pa la lta smos kyang ci dgos snyam du dgongs pa'o/_/de ltar mnyan pa'i phan yon bstan nas sgrub pa'i yan lag gi gtso bo bum pa'i cho ga bstan pa'i
[\[175b\]]
[\[175b.1\]]phyir/_nor bu yungs kar dUr ba dang /_/zhes bya ba la sogs pa gsungs te/_nor bu zhes bya ba ni nor bu rin po che la sogs pa'o/_/yungs kar zhes bya ba ni rgyal po'i yungs kar ro/_/dUr ba zhes bya ba ni rtswa'i khyad par 'ga' zhig go/_/rin chen rma med ces bya ba ni gas pa la sogs
[\[175b.2\]]pa'i skyon med pa'i rin chen sna lnga dag go/_tsan+dan bcas zhes bya ba ni gor shiR+Sha la sogs pa dri zhim po dag dang ldan pa'o/_/shel dang zhes bya ba ni gong du bstan pa'i nye bar mtshon pa'o/_/rdo rje me tog dang zhes bya ba ni byin gyis brlabs pa'i me tog go/_/chu yis zhes bya ba la
[\[175b.3\]]dgang zhes bya bar sbyar ro/_/gser ram zhes bya ba la bum pa zhes bya ba ni lhag ma'o/_/yang na ni zhes bya ba ni rnam grangs gzhan ston pa'i tshig go/_/dngul gyi bum pa dag kyang rung /_/zhes bya ba ni zangs la sogs pa las byas pa dag kyang rung gsung ngo /_/gtsang ma'i gos
[\[175b.4\]]kyis dkris shing dgang /_/zhes bya ba ni bum pa'i mgul par ras gtsang ma kha tshar ma nyams pas dkri bar bya'o/_/'di skad ston te/_gang gi don du bya ba de nyid kyi nus pa dang sbyar nas gser la sogs pa'i bum pa lto ba che ba/_mgrin pa mtho ba kha gyed pa/_mchu 'phyang ba dag par
[\[175b.5\]]bkrus la mgul pa ras kyis bcings te/_'bras bu dang ldan pa'i shing gis kha brgyan par bya'o/_/gser la sogs pa rin po che sna lnga dang /_'bras so ba la sogs pa 'bru sna lnga dang /_bya kr-i la sogs pa sman sna lnga dang /_bu ram la sogs pa'i snying po lnga dang /_yang dri
[\[175b.6\]]zhim po'i chu la sogs pa dang bcas pa bcug la lung ji lta ba bzhin bsnyen pa byas na sngar bshad pa ltar 'gyur ro/_/zhes pa'i don to/_/da ni bzlas pa'i grangs bstan pa'i sgo nas gang zhig la khrus bya ba de bstan par bya ba'i phyir/_lan grangs nyi shu rtsa gcig gam/_/zhes bya
[\[175b.7\]]ba la sogs pa gsungs te/_de dag ni go bar sla'o/_/rgyal po rtag tu khrus gyis shig_/ces bya ba ni yan lag gi mchog mgo yin pas so/_/yang na rgyal po nyid la bya ste de yang nye bar mtshon pa tsam du zad do/_/'di skad ston te thog mar bsnyen pa nas brtsams te/_dkyil
[\[176a\]]
[\[176a.1\]]'khor du 'jug pa'i bar du gzungs 'di nyid ci nus par bklags shing bzlas nas gzod khrus kyi cho ga bya'o zhes pa'i don to/_/da ni cung zad mdo'i mtshan gyi don la 'jug par bya ste/_rdo rje zhes bya ba la rdo rje zhes bya ba ni stong pa nyid dang ldan pa'i ye shes so/_/
[\[176a.2\]]de las byung ba rnams la yang de skad ces bya ste/_stong pa nyid ni rdo rjer bshad/_/ces gsungs pas so/_/rnam par zhes bya ba ni gong du bstan pa'i khyad par rnams so/_/de dag 'joms pa ni zhi zhing rlag par byed pa'o/_/yang na ye shes de nyid kyis gzhan rnam par 'joms
[\[176a.3\]]pa'o/_/gzungs zhes bya ba ni sgrub pa po rnams kyis bsten cing dran par bya ba yin pas na'o/_/rdzogs so zhes bya ba ni mthar thug pa nyid do zhes bya ba'i don to/_/'di'i mtshan bstan pas don rtogs par nus pa'i gang zag la nges par bstan pa'o/_/snyan cing 'jam
[\[176a.4\]]pa'i tshig dag thob par gyur pa na/_/'gro rnams sems ni rab tu dga' bar 'gyur ba ltar/_/bdag gis legs par sbyar ba'i rnam 'grel 'di thos na/_/mkhas pa rnams kyi yid ni shin tu dga' bar gyis/_/rdo rje rnam 'joms gzungs 'di'i bshad pa ni/_/
[\[176a.5\]]rdo rje sgron ma zhes bya sbyar ba las/_/bdag gis zla 'dra'i dge ba gang thob pa/_/des ni 'gro ba nyon mongs nyer zhi shog_/rdo rje rnam par 'joms pa'i gzungs kyi rnam par bshad pa rdo rje sgron ma zhes bya ba/_gsang sngags mtha' dag la mnga' brnyes pa'i slob dpon chen po pad+ma
[\[176a.6\]]'byung gnas kyis mdzad pa'o//[ {D2680}]@##/_/rgya gar skad du/_Ar+ya badzra bi dA ra Na nA ma d+hA ra NI TI kA rat+na b+ha swa ra nA ma/_bod skad du/_'phags pa rdo rje rnam par 'joms pa zhes bya ba'i gzungs kyi rgya cher 'grel pa rin po che gsal ba zhes bya ba/_rdo rje rnam par
[\[176a.7\]]'joms pa la phyag 'tshal lo/_/'phags pa 'jam dpal gsung gi dbang phyug la phyag 'tshal lo/_/don dam dbyings nyid mnyam med chos sku mchog tu gsang ba'i bdag_/sangs rgyas byang chub sems dpa' la sogs bskyed mdzad rdo rje'i sku/_/sna tshogs don rnams
[\[176b\]]
[\[176b.1\]]'byor pa sku gsum ye shes bdag gyur pa'i/_/'jam dpal gsung gi dbang phyug la ni spyi bos rab tu 'dud/_/rdo rjes thams cad 'joms mdzad cing /_/khyad par gdug pa kun 'dul phyir/_/rdo rje'i skur gnas rnam 'joms dang /_/bla ma gzhon nu'i snga la bstod/_/sangs
[\[176b.2\]]rgyas kun gyis gsungs pa yi/_/don grub rdo rje rnam 'joms ni/_/bla ma lhas ni byin brlabs nas/_/'jam dpal go chas gsol btab bshad/_/sangs rgyas mchog gis chos gsungs pa/_/mdo sde mngon pa 'dul ba dang /_/rig pa 'dzin pa'i sde bzhir gnas/_/de yang
[\[176b.3\]]bzhi ste bya ba'i rgyud/_/spyi dang bye brag de la gnyis/_/rtog pa bdag ni las su bshad/_/rigs gsum phye la rdo rje ste/_/mi bskyod phyag rdor bdud rtsi dang /_/mA ma kI dang lu gu rgyud/_/de dag don ston rdo rje ni/_/rnam par 'joms gzungs gsungs pa ni/_/log pa'i snying po
[\[176b.4\]]gdul phyir dang /_/ma 'ongs pa la phan phyir gsungs/_/'di ni rtsa ba'i rgyud chen te/_/rdo rje lhun po'i ri rab zom/_/rgyud do cog ni brgya rtsa brgyad/_/de yi dang por 'di gsungs pas/_/rtsa ba'i bshad par rab tu grags/_rgyud chen de yi don rnams kun/_/mdor bsdus zab mor
[\[176b.5\]]ston pas na/_/mdo sder bde bar gshegs pas gsungs/_/de yi don rnams mdor bsdu na/_/sngon byung sangs rgyas 'phrul pa dang /_/rjes 'jug mngon rtogs man ngag go/_/dang po la ni rnam bzhi ste/_/rgyu dang rkyen dang 'bras bu dang /_/de yi mjug ni bsdu bar 'dod/_/dang
[\[176b.6\]]po lnga yin gnyis pa la/_/gnyis te de dag gnyis gnyis gsungs/_/gsum pa gsum ste dang po la/_/gnyis gnyis dag tu shes par bya/_/bzhi pa gnyis bsdus dang po gnyis/_/gnyis pa bzhi ru shes par bya/_/dang po gnyis pa man ngag bzhin/_/dbang po rab 'bring
[\[176b.7\]]tha ma la/_/bshad pa rnam pa gsum bya'o/_/dgos pa rnam pa gnyis su bstan/_/tshig don brgal lan mtshams sbyar ba/_/rnam pa lngar ni 'dir shes bya/_/de la lha dang sngags dbyer med pas rig pa 'dzin pa'i sde snod de/_de yang rig pa 'dzin pa'i sde snod gsal ba'o zhes
[\[177a\]]
[\[177a.1\]]gsungs pa dang /_sngags nyid lha ste de nyid sngags/_/zhes gsungs so/_/de lta bu de la mdo sder yang grags te/_/don nyid mdor ston mdo sde zhes pa dang /_/gsang sngags mdo sde'i tshul du ngas bshad nyon/_/zhes gsungs so/_/de bshad par bya ba ni lnga ste/_
[\[177a.2\]]brjod par bya ba ni stong pa nyid kyi don rdo rje rnam par 'joms pa'i thabs dang bcas pa'o/_/rjod par byed pa ni gzhung gi tshogs so/_/de'i dgos pa ni rgyal po log pa'i snying po dang /_/gdon ma rungs pa 'dul ba dang /_ma 'ongs pa'i skye bo byang chub la gnas par bya'o/_/dgos pa'i yang
[\[177a.3\]]dgos pa ni de dag kyang dngos grub rnam pa gnyis thob par byed pa'o/_/'brel ba ni brjod bya rjod byed dag thabs dang thabs las byung ba ste/_de yang /_thabs dang thabs byung ji lta bu/_/zhes gsungs so/_/da ni rgyud kyi don nyid bshad par bya ste/_de yang shes rab dang ldan pa la mtshan nyid
[\[177a.4\]]bstan pas go la/_de yang phan pa'i phyir mjug nas drang bar bya ste/_rdo rje rnam par 'joms pa zhes bya ba'i gzungs zhes smos te/_de la rdo rje ni mi phyed cing mi shigs pa'i phyir na rdo rje ste/_stong pa nyid kyi ye shes so/_/de nyid lha dang gzungs la gdags par bya ste/_de yang rdo rje zhes
[\[177a.5\]]brjod pas/_rnam pa kun mchog ldan pa yi/_/stong pa nyid la rdo rjer brjod/_ces pa dang /_lha dang sngags ni rdo rjer 'dus/_zhes gsungs so/_/des ni bdag gi don grub par byed pa ste 'og gnas ston to/_/rnam pa ni dngos po ma lus pa ste/_de yang 'byung po la sogs pa dang /_
[\[177a.6\]]rnam par rtog pa'o/_/de dag sngags dang rdo rje'i tshig bla dgas kyi gnyis su med pa'i ye shes kyis 'joms pa ni med cing brlag par mdzad pa'o/_/de yang /_'joms phyir ye shes brjod pa yin/_/zhes so/_/des ni gzhan don 'grub par byed pa yin te/_de yang 'chad par
[\[177a.7\]]'gyur ro/_/yang rdo rje rnam par 'dzin pa zhes bya ste/_don dang rnam pa'i sgo nas brjod do/_/gnyis ka'i don sgrub pa ni gzungs te de yang nyams pa las 'dzin cing mi brjed la don thams cad 'grub pas na'o/_/de yang gnyis te/_don ni brjod par bya bas 'byung po dang 'khor ba las
[\[177b\]]
[\[177b.1\]]skyob la/_tshig gis kyang de dag 'byung ba'o/_/de yang /_nyams pa las ni skyob pas gzungs/_/de yang don dang tshig tu 'dus/_/zhes gsungs so zhes bya ba ni ming ste 'di zhes pa'o/_/'di dag gis ni gzhung gi don ma lus pa ston par byed pas/_gsungs pa dang mi 'gal
[\[177b.2\]]ba yin no/_/ma 'ongs pa dag gis ni rdo rje rnam par 'joms pa nan tan du byas pas bdag dang gzhan gyi don rdzogs par byed do zhes shes par bya'o/_/de ltar mtshan brjod nas/_da ni rdo rje'i mdo'i don bstan par bya ba ni 'di skad ces bya ba la sogs pa gsungs te/_de yang sngon gyi
[\[177b.3\]]dbang du byas nas rdo rje'i mdo 'byung ba'i rgyu yin la/_ma 'ongs pa la ni 'bras bur yang 'gyur ro/_/de yang ma tshang ba med pa'i phun sum tshogs pa lngar 'gyur te/_de la 'di skad bdag gis thos pa zhes bya bas sdud pa po bstan te/_sngon mthong zhing rjes su gnang ba'i bka'
[\[177b.4\]]yin pas 'gal ba med do/_/de la ji ltar thos she na/_de la 'di skad thos zhes pa ni gzhung 'di'i don dang tshig ma lus pa la 'jug par byed de nye bar mngon sum dang ma bcos pa ste/_sgro skur dang bral ba'o/_/sus thos zhes pa ni bdag gis thos pa ni sdud pa po yang phyag na
[\[177b.5\]]rdo rje nyid kyis mdzad pa ste/_bdag gsang ba thams cad 'dzin pa'i phyag na rdo rjes bcom ldan 'das la rna bas mngon sum du sgra don gyi rnam par thos te/_brgyud pa ma yin pa'o/_/da ni dus phun sum tshogs pa ston te/_de yang dus ji tsam na thos she na/_dus gcig na
[\[177b.6\]]thos te mi 'da' bas dus de kun tshogs pa'o/_/des ni dkon par bstan pa'o/_/yang na dus ni skad cig ma ste/_shes rab che bar ston to/_/gang las thos she na/_bcom ldan 'das las thos te zhes gsungs te/_des ni ston pa phun sum tshogs pa ni bde bar gshegs pa
[\[177b.7\]]la sogs pa'i yon tan dpag tu med pa dang ldan pa'i bcom ldan 'das shAkya thub pa bdud bzhi bcom zhing /_yon tan drug dang ldan pa'i ston pa mchog tu gyur pa las thos par ston to/_/'o na 'di ni bcom ldan 'das kyis ma gsungs la rdo rje rnam par 'joms pas
[\[178a\]]
[\[178a.1\]]smras pa na bcom ldan 'das las thos pa zhes pa 'di ji ltar rung zhe na/_'di ni bcom ldan 'das nyid kyis gsungs pa yin te/_khro bo gnyis pa nyid de nyid kyi ngo bo yin pa dang /_de la de'i nus pa zhugs pa yin pas 'gal ba med de mdo gzhan bzhin no/_/gang
[\[178a.2\]]du thos she na/_gnas phun sum tshogs pa ni rdo rje la bzhugs pa las thos pa ste/_de yang don ni gnyis su med pa'i ye shes yin la/_rnam pa ni rdo rje rin po che'i gnas ri rab kyi byang shar nas rdo rje lhun po ri rab kyi zom zhes bya ba'i sa phyogs la sogs pa'i rdo rjer gtams
[\[178a.3\]]par thos pa'o/_/rdo rje gdan ni ma yin te rdo rje gdan du sngags gsungs pa ni med de/_de yang bsam gyis mi khyab pa'i mdo las/_shA ri'i bu de bzhin gshegs pa thams cad ni dang po rdo rje gdan la mngon par rdzogs par sangs rgyas pa yin yang der chos gsungs par ni mi
[\[178a.4\]]'gyur ro/_/de ci'i phyir zhe na/_der ni bdud 'dul ba las sems can gzhan 'dul ba'i don du ni ma yin te/_rdo rje snying po de da lta'i sems can rnams kyis ma rtogs pa'i phyir ro/_/zhes gsungs pa'i lung dang 'gal ba'i phyir ro/_/der bzhugs pa ni gnas shing brten
[\[178a.5\]]par ston te mdzad pa rnam pa gsum gyis rdo rje'i skyil krung du rdo rje dang seng ge'i gdan la bzhugs so/_/de ni bzhi pa'i don las gsum pa ste chos ston pa'i don du'o/_/'khor gang dang lhan cig tu thos she na/_phyag na rdo rje zhes pa thog mar drangs nas bsten to/_/de yang ma
[\[178a.6\]]smos kyang rgyal po lta bu ste de'i dus na 'khor phyag na rdo rje la sogs pa'i rdo rje ming can du grags pa'i byang chub sems dpa' dpag tu med pa dang /_shA ri'i bu la sogs pa nyan thos dpag tu med pa dang /_'od srungs la sogs pa'i dgra bcom pa dang /_gzhan yang lha la
[\[178a.7\]]sogs pa grangs med pa dang /_lhan cig tu thos par ston te/_rdo rje lhun po ri rab kyi zom gyi mdo bzhin no/_/de dag gis ni rdo rje'i mdo 'di rgyud dang mdo gzhan las khyad par du 'phags par bstan to/_/'dis ni 'di skad bstan par 'gyur te/_ma 'ongs pa'i gang zag dag
[\[178b\]]
[\[178b.1\]]rig sngags kyi sgo'i spyod pa spyad par 'dod pa dbang dang dam tshig thob cing yon tan dang ldan pas 'khor bzang po dang lhan cig tu gnas legs par dus bzang po la gnas te/_yo byad dang ldan pas maN+Dal byas la 'og nas 'byung ba'i bum pa bcas pa ste bsgrub par
[\[178b.2\]]bya'o zhes pa'o/_/de yang /_sngags pas gnas bzang gnas te dus dang ldan/_/'khor dang 'byor pa rten dang ldan pas bsgrub/_/ces gsungs so/_/de ltar rdo rje'i mdo las 'byung ba'i rgyu bshad nas/_da ni de'i rkyen gleng bslang pa bstan pa ni de nas sangs rgyas kyis mthus
[\[178b.3\]]zhes bya ba la sogs pa gsungs te/_des ni 'khor gyi gtso bo ting nge 'dzin la gnas pa'i gling bslang gi rgyu ru gyur pa'o/_/de yang dus der bcom ldan 'das kyis 'khor rnams la chos gsungs pa ni thog mar dge ba la sogs pa ste/_'dzam bu'i gling na rgyal po gzugs
[\[178b.4\]]can snying po'i bu ma skyes dgra zhes kyang grags/_log pa'i snying po skyes tsam na rkang pa la lcags kyi sdig pa'i gzugs can des kha nas mA ra ya 'don cing ma dang pha bsad de 'khor mi dge ba bcu la btsud pas mi ma yin pa thams cad 'khrugs pas nad la sogs pa sna
[\[178b.5\]]tshogs byung ngo /_des sems can thams cad sdug bsngal nas skyabs so so las 'dod zhing smra'o/_/de rgyal po bzhis gzigs nas bcom ldan 'das la bskyabs pas cang mi gsung bar phyag na rdo rje la bskul te rdo rje gsor zhing khas blangs te rdo rje rnam par 'joms pa
[\[178b.6\]]'khor grangs med pa bcas te/_des sngags gsungs pas 'byung po dang log pa'i snying po btul te 'di la zhugs pas byang chub thob par mdo nas bshad do/_/de yang bram ze ni ma yin no/_/de la sangs rgyas ni nyon mongs pa'i gnyid las sad cing /_ye shes pad+ma ltar
[\[178b.7\]]gyur pa ste/_spangs pa dang ye shes phun sum tshogs pa'o/_/de ni shAkya thub par bstan te des bskul ba'o/_/de'i mthu ni nus pa ste de'i stobs kyis nus pa dang ldan pa'o/_/gang zhe na/_lag na rdo rje zhugs so zhes bya bar 'brel pa'o/_/don gnyis su med pa'i ye shes
[\[179a\]]
[\[179a.1\]]'chang ba yin la/_rnam pa ni sangs rgyas thams cad kyis byin gyis brlabs shing /_gsang ba gsum ston pa drag po'i rdo rje thogs pa ste/_'khor gyi gtso bo gnod sbyin khro bo 'jigs pa mthu stobs dang ldan pa sangs rgyas thams cad kyi bstan pa 'dzin par
[\[179a.2\]]grags pa 'di'o/_/gang ltar zhe na lus thams cad rdo rjer byin gyis brlabs nas zhes pa'o/_/de yang lus ni spyi bo la sogs pa'o/_/thams cad ces pa ngag dang yid kyang ngo /_/rdo rje ni de dag dang stong pa nyid dang thogs pa med cing nus pa dang ldan par byin gyis brlabs pa
[\[179a.3\]]ni bsgyur ba ste nus pa can du'o/_/des ni khro bor gyur par bstan to/_/des ni ma 'ongs pa'i rnal 'byor pas srung ba'i 'khor lo bya'o zhes pa'i tha tshig go_/gang la zhe na/_rdo rje'i ting nge 'dzin la ste gnyis su med pa'i ye shes dang thogs pa med pa la rtse gcig par snyoms
[\[179a.4\]]par zhugs pa ni mnyam par gzhag pa'o/_/mdor na stong pa nyid las thugs kyi sprul pa rdo rje rnam par 'joms pa gdon par thugs rtse gcig par dgongs pa ste/_khyad par du bstan pa'i phyir ro/_/thugs kyi sprul pa dngos pos bstan pa'i phyir ro/_/de nas zhes bya ba
[\[179a.5\]]la sogs pa gsungs te/_smras so zhes bya bar 'brel to/_/de la de nas ni 'das ma thag pa'o/_/lag na rdo rje ni bshad do/_/sangs rgyas shAkya thub pa la sogs pa thams cad kyi mthu ni nus pa'o/_/byin gyis brlabs pa ni rang bzhin gyi shugs kyis so/_/gzhan yang byang chub
[\[179a.6\]]sems dpa' ste de yang don dam pa'i 'bras bu gnyis su med pa la smon pa dang 'jug pas gnas pa'o/_/de yang /_byang chub nam mkha'i mtshan nyid de/_/kun du rtog pa thams cad spangs/_/de la sems dpa' gang yin pa/_/byang chub sems dpa' zhes bshad do/_/zhes bya ba
[\[179a.7\]]dang /_byang chub ni don dam pa'o/_/sems dpa' ni kun rdzob ces gsungs so/_/de yang sems dpa' chen po zhes sbyar ro/_/thams cad ni ma lus pa ste rdo rje spyan ras gzigs la sogs pa'o/_/de dag gis kyang byin gyis brlabs te/_des ni ting nge 'dzin gzhan las khyad par
[\[179b\]]
[\[179b.1\]]du 'phags pa bstan to/_/lag na rdo rje'i thugs gnyis su med pa'i khro bo gdug pa'i tshul dgu dang ldan par 'byung ba ni rdo rje khro bo'o/_/las byung ba ni des sprul ba ste bzhi pa'o/_/gang byung zhe na rdo rje snying po ste rdo rje rnam par 'joms pa'i khro bo rdo rje bsnams pa ni lha dang
[\[179b.2\]]sngags thams cad kyi 'byung gnas su gyur pa'o/_/des rab tu smras pa ni myur bar rab tu sngags gsungs pa ste gsum pa'o/_/'o na 'di ni phyag na rdo rje dang rdo rje rnam par 'joms pas smras pas bcom ldan 'das kyi bka' ma yin zhe na/_'di ni bcom ldan 'das kyi bka' nyid
[\[179b.3\]]yin te/_bcom ldan 'das kyis byin gyis brlabs pa'i phyir dang /_tha mi dad pa'i phyir te/_dper na mdo gzhan bzhin no/_/de dag ni phyag na rdo rjes rdo rje rnam par 'joms pa 'khor bcas 'og nas sprul te mdun na gnas pa la bka' bsgos na/_des rdo rje rnam 'joms
[\[179b.4\]]sngags kyis 'byung po 'dul bar byed pa gsungs pa'o/_/phyag na rdo rjes smras pa ni ma yin te/_rgyud dang 'gal ba'i phyir ro/_/'dis ni 'di skad ces ston te/_rnal 'byor pas khrus la sogs pa byas te/_khro bo mi 'chi ba dang gnod pa med par byas te/_stan la gnas
[\[179b.5\]]nas srung ba byas la tshogs bsags te/_rdo rje gdan la gnas pas byin gyis brlab par gsol te sangs rgyas dang byang chub sems dpa' zhugs pas stong pa nyid la sogs pa'i byang chub pa'i lha drug gis bdag phyag na rdo rjer bya ba dang /_mdun du bum pa lha drug 'khor
[\[179b.6\]]dang bcas pa bsam pa dang /_spyan drang ba dang /_mchod pa la sogs pa rgyud la brten pa sgrub thabs bzhin du bya'o zhes pa'i don to/_/de yang rgyud las/_dang po khrus byas rnal 'byor pas/_/rdo rje gdan la gnas nas ni/_/mchod dang gsol bas lha drug bsgom/_/stong
[\[179b.7\]]dang yi ge sgra gzugs dang /_phyag rgya mtshan ma drug yin te/_/bum par bskyed sogs rdzogs byas la/_nor bu spyod lam sngags bzlas te/_sha la sogs pa bdun spong ngo /_/zhes gsungs so//_//de ltar gleng ba slang ba'i rgyu bstan nas/_da ni gleng bslang ba dngos bstan
[\[180a\]]
[\[180a.1\]]pa'i phyir/_mi chod pa zhes bya ba la sogs pa gsungs so/_/de yang 'di rnams ni rdo rje rnam par 'joms pa'i sngags kyi yon tan 'di lta bu zhes tshig tu gsungs pa dngos te/_de la yang gnyis las bdag gi don phun sum tshogs pa ni rdo rje'i tshig bdun
[\[180a.2\]]gyis ston to/_/de la stong pa nyid dang sngags dang ting nge 'dzin rdo rje ste phyi rol gyi rdo rje rin po che la chos bdun yod pa dang 'dra bar 'di la 'byung bas dum bur mi chod cing snying po yod pa'o/_/de la chus phye mar mi shigs shing mi phyed pa'o/_/bden pa ni gnas pa ste mes thal bar
[\[180a.3\]]mi 'gyur ba'o/_/sra ba ni gzhig par dka' ba ste rlung gis gtor du med pa'o/_/tshig de dag gis rdo rje ye shes de la skye ba la sogs pa bzhi dang /_mtha' bzhi dang bral bar shes par bya'o/_/des na mtshan ma'i dngos po dang /_/gdon thams cad la thogs pa med pa ste gcod cing
[\[180a.4\]]'joms la bems po ma yin pa'o/_/de'i phyir mi 'gyur bar gnas pas brtan pa zhes sbyar ro/_/tshur la tshugs sam zhe na/_thams cad du ma pham pa ste rang la nyams pa med cing ma bcom la rgyal bas so/_/de yang /_sra brtan snying ldan khong stong med/_/mi phyed mi
[\[180a.5\]]shigs mi 'tshig pas/_/rdo rje zhes ni brjod pa'o/_/zhes gsungs so/_/de dag gis ni sngon byung ba rgyal po log pa'i snying po la sogs pas nyams su blangs nas bdag gi don chos sku rdo rje lta bu'i ting nge 'dzin dang /_longs spyod rdzogs pa'i sku rdo rje lta bu grub pa'o/_/ma 'ongs
[\[180a.6\]]pas ni sngon du bsnyen pa rdzogs pas bdag don 'grub par shes par bya'o zhes bstan to/_/bdag gi don grub nas gzhan gyi don med dam zhe na/_sems can thams cad skrag par byed pa zhes bya ba la sogs pa bco lngas sprul pa'i sku rdo rje lta bus gzhan gyi don 'grub par
[\[180a.7\]]ston to/_/de yang bsdu na las bzhi'o/_/de yang /_bde gshegs las ni sna tshogs pa/_/bsdu na zhi sogs las bzhi'o/_/mngon spyod brgyad du rnam par grags/_/tshar gcad dang ni rjes gzung ngo /_/zhes gsungs so/_/de la sems kyi kun gzhi srog dang bcas shing
[\[180b\]]
[\[180b.1\]]yid kyi rnam par shes pa dang ldan pa ste skye gnas bzhis bsdus pa 'gro ba rigs drug po thams cad do/_/de dag skrag par byed pa ni lus sems 'jig cing dngangs te drag po tshar gcod par byed pa'i rig sngags 'di smras so zhes bya bar sbyar ro/_/'jil ba ni lus sems spa
[\[180b.2\]]bkong nas 'gul mi nus pa'o/_/de yang gsang sngags dang lha 'dis byed pa'o/_/de yang drag po'o/_/rig pa ni lha ste de'i sngags ni nus pa can de shes nas skyob pa'o/_/de yang gzhan thams cad kyi sbyar ba ste de dag gcod pa ni nus pa'i rgyun med par byed pa'o/_/de yang drag
[\[180b.3\]]po'o/_/gnon par byed pa ni nus pa med cing zil gyis mnan nas mi g.yo ba ste/_sgyu ma mkhan bzang po'i sgyu ma bzhin no/_/de ni dbang ngo /_/zhi ba'i las ni las thams cad 'joms par byed pa ste pha rol gyi sbyor ba ngan pa byad stems la sogs pa dang gos pa'i nang la ste
[\[180b.4\]]sngon gyi las kyi sgrib pa thams cad do/_/de dag par byed cing bzlog pa'o/_/gzhan ni pha rol te 'byung po sems can no/_/de dag gi las ni nad la sogs pa dang sgrib pa ste 'jig pa ni brlag par mdzad pa'o/_/gdon ni gnod par byed pa ste lha la sogs pa bco brgyad pa la
[\[180b.5\]]sogs pa thams cad do/_/de dag brlag pa ni thal bar byed pa ste drag po'o/_/thar pa ni sngar bzung ba las grol ba'o/_/de ni zhi ba'o/_/gzhan yang dbang ni 'byung po ste sems can thams cad de khams gsum du 'byung bas so/_/de dag 'gugs pa ni 'dren pa ste dbang du byas nas
[\[180b.6\]]bstan pa la gnas par byed pa'o/_/rig sngags ni 'jig rten pa dang 'jig rten las 'das pa'o/_/las ni ma lus pa ste zhi ba la sogs pa thams cad 'dis myur du byed du 'jug pa ste las la 'dzud pa'o/_/de yang dbang ngo /_/sngar ma grub pa ni mngon du ma gyur pa ste lha
[\[180b.7\]]rnam pa gnyis kyi dngos grub po/_/de dag 'dis grub par byed pa ni mngon sum du gyur pa'o/_/sngar grub zin pa ni 'bras bu de yang par chad kyis mi khyer bar byed cing don yod pa chud mi za ba'o/_/'dod pa ni yid kyis mngon par 'dod cing don du gnyer ba ste nor la sogs pa
[\[181a\]]
[\[181a.1\]]phun sum tshogs pa thams cad do/_/de dag 'dis sbyin pa 'di las byung zhing ster ba'o/_/de dag ni rgyas pa'o/_/srung ba ni nad dang gdon la sogs pa sngar ma 'ongs pa dag phyis mi 'ong bar byed cing sdom pa'o/_/de yang zhi ba'o/_/mjug bsdu ba ni zhi ba ste nad la
[\[181a.2\]]sogs pa thams cad med par byed pa'o/_/rgyas pa ni tshe la sogs pa ma lus pa thams cad 'phel bar byed pa ste/_de gnyis dang dbang ni rjes su gzung ba'o/_/gzhan thams cad ni tshar gcod pa'o/_/drag po'i las 'byung po dang sems can gang dag sangs rgyas kyi bstan
[\[181a.3\]]pa la ma dad pa de dag rengs par byed pa ni mi g.yo ba ste ngag dang lus so/_/rmugs pa ni sems rmongs pa ste ci yang mi shes par byed pa'o/_/gsum pa'i sgra dang 'og gi tshig ni re re la sbyar ro/_/yang na tshig de rnams ni man ngag gis 'og gi sngags re re la sbyar bar bya'o zhes
[\[181a.4\]]bstan pa'o/_/de lta bu 'di rdo rje rnam par 'joms pas khro bo'i tshig tu smras so zhes sbyar te brjod pa'o/_/gang gis brjod ce na lag na rdo rje ste 'dir rdo rje rnam par 'joms pa la bya'i/_phyag na rdo rje dngos ma yin no/_/gang gis na shAkya thub pa la sogs pa'i nus pas byin
[\[181a.5\]]gyis brlabs pa ni sangs rgyas kyi mthu ste/_de yang /_rgyal ba'i nyan thos pa dag ji snyed chos ston dang /_/zhes pa la sogs pa dang /_yang ston cing 'chad pa rnams ni sangs rgyas kyi mthu'o zhes bstan pa'i phyir ro/_/gang lta bu zhe na/_gsang sngags te sba zhing dman pa
[\[181a.6\]]la mi bstan pas nus pa khyad par du 'phags pa'o zhes bya ba'i tha tshig go/_/nus pa gzhan las khyad par du 'phags shing phul du byung ba'i 'og gi rdo rje'i sngags ni mthu chen po 'di zhes pa ste de dag smras pa'o/_/de dag gis ni sngon gyi 'khor la yon tan ni gzhan don
[\[181a.7\]]thams cad 'grub par bstan la ma 'ongs pa la ni sngon du bsnyen pa rdzogs pas sgrub thabs bzhin byas pas de dag 'grub par 'gyur ro zhes pa'o/_/'di skad ston te de ltar mchod pa la sogs pa rdzogs nas sngags kyi nor bu bzung ste/_sngags kyi gnas dang ldan pas
[\[181b\]]
[\[181b.1\]]rdo rje'i tshig dang khro bo'i ngag du bzlas pas bdag dang gzhan gyi don sgrub pa'i spro bsdu bya ste/_de yang bsnyen pa dang las sbyor gyi dus su sgrib pa la sogs pa med pa'i sbyor bas spyod lam bya'o zhes pa'i don to/_/de ltar rgyu dang rkyen rnam pa gnyis bstan nas/_da ni de'i
[\[181b.2\]]'bras bu gang bstan par bya ba'i chos phun sum tshogs pa rdo rje'i rgyud dngos rdo rje'i sngags zab mo sngar gyi yon tan can de bstan pa'i phyir/_na mo zhes bya ba la sogs pa gsungs so/_/de la de dag gis ngag gi don rtogs sla ba'i phyir brjod par bya ste/_sngon byung ba la ni rdo rje'i
[\[181b.3\]]sngags 'di dag bkra shis pa bdag po la mchod pa brjod nas rnam par 'joms pa'i rdo rje gsungs pas 'byung po thams cad la rnam pa bzhis tshar gcad pa dang /_rjes su bzung bas sangs rgyas la skyabs su 'dod pa la sogs pa'i tshul gyis dkyil 'khor du btsud de nad
[\[181b.4\]]la sogs pa zhi bas mi dag sangs rgyas la sogs pa la dad de/_rgyal po log pa'i snying po yang gnas der 'od zer la zhon te 'ongs nas/_de bzhin du byas pas bkra shis la thar pa la gnas so/_/de yang 'og nas rgyal po zhes pas so/_/bskrad pa dang /_las bzhi dang /_
[\[181b.5\]]khro bo bzhi dang /_bcu bskul ba dang /_gtso bo la sogs pa drug po bskul ba'i tshul gyis so/_/ma 'ongs pa'i sgrub pa pos ni sngon du bsnyen pa la sogs pa bsrung pa dang /_bsnyen pa la sngags tshig gsum gang yang rung ba bzlas pa dang /_las sbyor la gnyis su bya ba dang /_
[\[181b.6\]]las sgrub na gtso bo dang 'brel pa dang 'khor dang gnyi ga dang 'brel pa gsum gyis zhi ba la sogs pa'i las kyis lha dang rdzas dang bsam pa dang /_phyogs dang dus dang sngags dang 'khor lo dang ting nge 'dzin dang bya bas sgrub pa ni sgrub pa'i thabs bzhin du shes par bya'o zhes bya
[\[181b.7\]]ba'i don to/_/de yang /_rnal 'byor bsnyen pa gsum du bya/_/las la gnyis te las la gsum/_/gtso dang 'khor dang 'dul ba ni/_/las bzhi sngags sogs dbye bar bya/_/zhes 'di'i bshad pa'i rgyud las gsungs so/_/da ni gzhung nyid la 'jug par bya ste/_de la dang
[\[182a\]]
[\[182a.1\]]po bkra shis pa'i don rnam pa gnyis kyis phyag bya ba ni/_na mo rat+na tra yA ya zhes ba la sogs pas gtso bo gsum la 'dud pa'o/_/de dag ni sngags kun la shes par bya'o/_/'bru ni don nyams pa'i phyir bshad par mi bya ste rang nyid kyi sgras shes par byas
[\[182a.2\]]la don yid la dran par bya'o/_/de nas tshar gcod cing bsrung ba'i sngags ni tad+ya thA oM la sogs pa ste nye bar bstan pa'o/_/de yang dang po dang tha mar ye shes dang drag po dang shis pa bzhi 'jug pa can te de bzhin du shes par bya'o/_/da ni gzungs la gsum las dang po
[\[182a.3\]]rgyas pa ste de yang gtso bo'i sngags ni sarba bid+yA badzra badzra zhes pa la sogs pa ste bstod cing bod pa'o/_/ma 'ongs pas ni 'di la sngags gdags par shes par bya'o/_/gtso bo'i las dang 'brel pa ni man ngag bzhin du zhi ba'i sngags ni he phu lu zhes pa la sogs pa ste
[\[182a.4\]]snga ma bzhin no/_/tsa ra ni tsa ra la sogs pa ni rgyas pa'i'o/_/kI li kI lA ya la sogs pa ni dbang gi'o/_/mA ra ya la sogs pa ni bsad pa'o/_/tshin+da tshin+da la sogs pa ni rig sngags bcad pa'o/_/b+hin+da la sogs pa ni rig sngags mnan pa'o/_/de bzhin du skrag par
[\[182a.5\]]byed pa la sogs pa la yang man ngag bzhin du sbyar ro/_/da ni 'khor gyi sngags bstan pa ni/_tsu ru zhes pa la sogs pa ste/_snga ma bzhin du byas pa ni rdo rje phur pa'i sngags so/_/trA sa ya la sogs pa ni rdo rje be con gyi'o/_/ha ra la sogs pa ni rdo rje tho bo'i'o/_/pra ha ra la
[\[182a.6\]]sogs pa ni rdo rje gtum po'i'o/_/de dag la bstod cing skul bar byed pa ni e h+ye la sogs pa'i sngags btags te bzlas par bya'o/_/de dag dang 'brel pa'i las sngags la zhi ba'i sngags ni ma ti s+thir badzra zhes bya ba la sogs pa'o/_/rgyas pa'i sngags ni d+ha ra d+ha ra zhes pa
[\[182a.7\]]la sogs pa'o/_/dbang gi sngags ni na maHsa mAn+ta zhes pa la sogs pa'o/_/gsod pa'i sngags ni a mu kaM mA ra ya phaT ces pa'o/_/rig sngags bcad pa'i sngags ni mahA ba le zhes pa la sogs pa'o/_/rig sngags mnan pa ni da ha zhes pa la sogs pa ste/_'dir yang
[\[182b\]]
[\[182b.1\]]thams cad snga ma bzhin du byas pas las kun 'grub par 'gyur te sbyar ba gsum shes par bya'o/_/de yang rdo rje'i gsang sngags 'di yin te/_las kun thogs pa med par 'grub/_/ces gsungs so/_/'dir man ngag gis gtso bo yab yum gyi sngags ni dang po oM dang tha
[\[182b.2\]]ma'i yan lag bor la dzra la la sogs pa'i na byin te ya hUM phaT swA hA zhes pa bya'o/_/steng dang 'og kyang de bzhin du byas la 'khor gyi rgyas pa'i sku la la zhi ba la ma bor te phyag 'tshal ba na byin te rgyas pa'i d+ha ra'i ra la i byin la gtso bo'i rig pa 'phrog la gnyis su bya'o/_/yang na
[\[182b.3\]]'di ltar yang yin te/_thams cad snga ma bzhin la bskrad pa'i sha la saM gyi stong phrogs te byin la gtso bo zhi ba'i ku ru gnyis kyis u phyi ma la e byin te 'khor gyi lha'i ma hA dang dbang gi sa man gyi na bsang ba'i ya gsos la e byin pa ni gcig ste/_de gnyis gang yang
[\[182b.4\]]rung bas dam tshig bstan cing bstan par bya ba yin no/_/zhes bla mas bstan to/_/yang na de rnams ni sems can thams cad skrag par byed pa zhes pa la sogs pa dang rim pa bzhin du sbyar bar bya'o zhes dgongs so/_/da ni snying po bsdus pa bstan pa'i phyir/_na mo zhes
[\[182b.5\]]bya ba la sogs pa gsungs te snga ma bzhin du shes par bya'o/_/de ltar lha lnga po'i 'khor na gnas pa'i thugs kyi khro bo bcu sngon ni bskul la/_ma 'ongs pa las bzhi 'grub pa yin pas de bshad pa ni/_ha ra ni hUM mdzad bskul ba ste drag po'o/_/ma tha ni rnam par rgyal ba
[\[182b.6\]]bskul ba ste de yang drag po'o/_/d+hu na ni dbyug sngon can de dbang ngo /_/da ha ni gshin rje mthar byed de de yang dbang ngo /_/pa tsa ni mi g.yo ba ste drag po'o/_/d+hA ra ni rta mchog ste zhi ba'o/_/dA ra ya ni gzhan gyis mi thub pa ste rgyas pa'o/_/dA ru Na ni bdud rtsi 'khyil pa ste zhi ba'o/_/
[\[182b.7\]]ts+tshin+da ni khams gsum las rnam par rgyal ba ste rig sngags gcad pa'o/_/b+hin+da ni stobs po che'i sngags te des rig sngags mnan pa 'grub pa'o/_/de dag gis bya ba kun snga ma bzhin du sbyar bas las thams cad 'grub par 'gyur ro/_/da ni lha rnams kyi yang snying shin tu
[\[183a\]]
[\[183a.1\]]yang bsdus pa gsungs pa ni na ma zhes pa la sogs pa ste de yang gtso bo rnam gnyis la mchod cing de'i snying po'o/_/hu lu ni rdo rje kI la ya'i ste byas pa'o/_/tiSh+Tha ni rdo rje be con gyi zhi ba'i'o/_/ban+d+hA ni rdo rje tho ba ste dbang gi'o/_/ha na ni rdo rje gtum po ste drag
[\[183a.2\]]bo'i'o/_/a mr-i te ni pho nya dang mngag pa yab yum khro bo mi 'chi ba dang /_lu gu rgyud ma'i sngags te khrus dang bskrad pa la shes par bya ste de dag gis kyang de bzhin du 'gyur ro/_/'di skad ston te sngon du bsnyen pa la ni gsum po gang yang rung ba bzlas la sgrub pa las la sbyar ba ni
[\[183a.3\]]gnyis su med par shes par bya ste las sgrub pa la ni man ngag bzhin du sbyar ro/_/de yang bsnyen pa gsum ste sgrub pa gnyis/_/las sgrub so sor shes par bya/_/zhes gsungs so/_/da ni de dag gi mjug bsdu ba'i cho ga phan yon dang bcas pa phun sum tshogs pa bstan te/_de yang
[\[183a.4\]]sdug bsngal thams cad bral bar byed pa'i phan yon ni/_/sdig pa thams cad byang byas nas/_zhes bya la sogs pa gsungs te/_de dag gi sngon byung du rgyal po log pa'i snying po la sogs pa'i 'khor rnams the tshom skyes pa la de dag brod pa bskyed pa'i phyir gsungs la/_ma
[\[183a.5\]]'ongs pa la ni sgrub pa'i phan yon du sbyar ro/_/de la sdig pa ni sgrib pas na sdig pa ste srog gcod pa la sogs pa mi dge ba bcu'i las so/_/thams cad ni de dag dang nye ba ma lus pa'o/_/'dis de dag byang bar byas pa ni dag par byed pa'o/_/gzhan yang der ma zad de lus
[\[183a.6\]]ngag yid gsum zug rngus gzir bas na sdug bsngal te 'gyur ba la sogs pa gsum mam brgyad do/_/med par byed pa ni sel bar byed pa'o/_/de nas sems can zhes bya ba la sogs par 'brel te/_sems can gang dag sngon gyi las dang rkyen dang 'byung pos mig
[\[183a.7\]]la sogs pa'i dbang po drug nyams pa ni long ba la sogs pa ste/_de la sngags 'dis bkrus nas nyams pa las sos te thar zhes par 'brel to/_/de bzhin du tshe ni 'tsho ba ste de zad pa ni dus la bab pa ste de yang ring bar 'gyur ro/_/tshe nyams pa ni rkyen gyi tshe tshad las
[\[183b\]]
[\[183b.1\]]thung bar gyur pa ste de yang tshad du 'tsho'o/_/phun sum tshogs pa ni ma tshang ba med pa ste nor la sogs pa yin la/_de dag ma tshogs pa'i byur ni min pa ste des sems can gang la chags pa ni gang la byung zhing gnas pa yang phun sum tshogs par 'gyur ro/_/lha rnams ni
[\[183b.2\]]mthu dang rdzu 'phrul la sogs pa dang ldan pa'i 'jig rten pa dang 'jig rten las 'das pa'i lha ste/_de dag bsgrubs kyang 'phangs nas 'grub par mi ster ba ni rgyab kyis te phyogs pa ni ring ba'o/_/de yang nye bar byed do/_/bdag dang yid gcugs shing yid du 'ong ba ni
[\[183b.3\]]mdza' sdug ste so sor gnas pas skye bo ste bden pa ma mthong ba'o/_/de sdang ba ni byams pa dang bral ba ste de yang byams pa'o/_/bran ni 'khor bzang po'o/_/bza' mi ni chung ma la sogs pa'o/_/sogs pa ni ma lus pa'i nye ba'o/_/de dag 'byung pos gtses pa ni skrag cing
[\[183b.4\]]bcom pa ste de yang mi 'tshe ba'o/_/yang na/_bram ze la sogs gtses pa dang //zhes glegs bam la la na gnas te/_'jig rten na bram ze dang rgyal po dang rje'u dang dmangs kyis bdag gtses pa las thar ba'o/_/yang na bdag gis bram ze dang dge slong la sogs pa
[\[183b.5\]]nus pa can dang zhing dag pas gtses pa yang nus pa bzlog la sdig pa 'dag par 'gyur ro/_/yang na bram zes khyer ba zhes pa ste gza' skar ngan pa la shi ba yang cho gas phan no/_/bdag dang gzhan gnyis ni phan tshun te de dag mi mthun pa ni sems mi gcugs shing ngag
[\[183b.6\]]dang lus 'thab pa ste mthun par 'gyur ro/_/sngar longs spyod che ba la phyis byin pa yin pas nor te gser la sogs pa'o/_/'grib pa ni bri pa'o/_/des rgyud la sdug bsngal bskyed pas gnod pa'o/_/mya ngan ngal dang gnod pa ni gdungs pas dub pa ste de la gdon gyis
[\[183b.7\]]tshugs par sla'o/_/yang na dang zhes sbyar te dub pas gnod pa dang phal par gnod pa thams cad do/_/gzhan yang skrag cing bag tsha ba ni 'jigs pa ste rgyal po'i chad pa la sogs pa brgyad do/_/phongs pa ni snga nas dbul ba'o/_/gzhan yang gdug cing 'dzin pas
[\[184a\]]
[\[184a.1\]]gza' ste pa ba sangs la sogs pas gnod cing de dag ngan pa la bab pa'o/_/rgyu skar ni nam mkha' la so sor 'thor nas rgyu ba ste smin drug la sogs pa'o/_/de dag la khrus byas te bzlog pas zhi bar 'gyur ro/_/byad stems zhes pa ni rig sngags ngan pa'i
[\[184a.2\]]'khrul 'khor gyis ming bcug ste gsod par 'dod pa'o/_/mi bzad pa'i gdon ni nad la sogs pa tshabs cher 'debs pa ste rdzu 'phrul che ba'i lha la sogs pa'o/_/de dag gis nyen pas ni btab pa'o/_/mya ngan ni lus ngag yid gsum gdungs pa'i khyad par te des
[\[184a.3\]]phung po ngal te gnyid log pa'am/_dngos su 'byung po byung ba'o/_/de'i stobs kyis gnyid log pas sems rmongs te yid kyi rnam shes rgyu bas rmi lam ste/_der sdig pa mthong bas ni ngan pa ste btson ra la sogs pa'o/_/yang zhes pa bzlas pa ste kun la sbyar ro/_/yang
[\[184a.4\]]na dang zhes pa so sor sbyar ro/_/de dag thams cad kyang 'di'i sgo nas sel cing de dag las thar bar 'gyur ro zhes sbyar ro/_/de dag gi rgyud las 'byung ba thams cad sel ba'o/_/da ni rgyud la bde ba thams cad ldan par byed pa gsungs pa ni/_/rgyud do cog gi rtsa ba ste/_/zhes
[\[184a.5\]]pa blang ngo /_/de yang sngon 'byung du ni 'brel cing rgyun chags pas rgyud de rgyud do/_/cog ni ma lus pa'o/_/rtsa ba ni gzhan la ma ltos shing gzhan skyed par byed pa ste/_de ni rdo rje lhun po ri rab zom gyi rgyud ces bya ba le'u brgya dang brgyad pa'i le'u dang por 'di gsungs la/_
[\[184a.6\]]des 'di bshad pa'o/_/rgyud de bdag gis mthong ngo /_/ma 'ongs pa la ni bdag gi yon tan ma lus pa ni rgyud do cog yin la de las 'byung bas rtsa ba'o/_/yang na chos thams cad kyi rtsa ba rdo rje lta bu'i ting nge 'dzin yin pas so/_/la la dag rgyud thams cad kyi rtsa ba dbang bskur
[\[184a.7\]]ba ste/_de yang chu la rag las pas zhes 'chad de ma yin no/_/gzhan yang dpal kun te bsten par 'os shing yon tan che ba ste/_'byor pa dang bu la sogs pa'am tshogs gnyis so/_/des legs par brgyan pa ni de dag yongs su rdzogs shing tshang ba 'di'i sgo nas byed pa
[\[184b\]]
[\[184b.1\]]yin no/_/de nas/_tshe dang bsod nams 'phel bar 'gyur/_zhes par sbyar te bsod nams ni grags pa dang longs spyod de yid bde zhing lus ngag rgyas par byed pa'o/_/sdig pa kun ni gong du bstan pa'o/_/de la thar ba ni grol ba ste/_mngon par mtho ba dang nges par legs
[\[184b.2\]]pa thams cad thob par 'gyur ba'o zhes dgongs so/_/de dag ni spyi'i bya ba'i cho ga'i phan yon no/_/yang na las de dag la bya ba so sor sbyar bar shes par bya'o/_/de ltar phan yon 'byung ba bshad nas da ni cho ga bshad par bya ba'i phyir/_des ni zhes bya ba la sogs pa gsungs
[\[184b.3\]]te/_de yang sgrub pa po dang bsgrub bya dag sta gon la gnas pa'o/_/'di dag gis ni 'das pa la 'di ltar gyis shig ces gdams la ma 'ongs pa la cho ga bya ba dngos yin no/_/de la sgrub pa po dang bsgrub bya/_des ni rab bkrus gtsang ma yin/_/zhes gsungs te/_phyi'i khrus ni
[\[184b.4\]]chu dang sas legs par bkrus pas dri ma dag par bya ba ste lan gsum du'o/_/gtsang ma'i gos ni gzhan du longs ma spyad pa'i gos sar pa lan gsum du brje'o/_/de bzhin du zas dkar gsum bza' ba dang /_zhag gcig smyung bar gnas par byas la'o/_/nang gi khrus ni/_
[\[184b.5\]]gang dag yid dge sems dang zhing /_zhes pa ste lus dang ngag dang yid gsum gyis mi dge ba bcu mi byed par sdom pa la/_sems dang ba ni dad pa'o/_/de dag gis ni rten gyi gang zag dang sta gon la gnas pa bstan to/_/de nas sa blang ba la sogs pa cho ga dang sgrub thabs las
[\[184b.6\]]byung ba bzhin du dkyil 'khor 'byor pa'i bye brag gis bris la rdzas bkod de bsgrub par bya'o/_/zhes bya ba'i bar du'o/_/de yang dang po sta gon gnas pa yis/_/sa yi cho ga rdzogs byas te/_/'byor pa dkyil 'khor bri byas la/_rten la brten de bsgrub par bya/_/zhes gsungs
[\[184b.7\]]so/_/de'i 'og du khrus la sogs pa sngon du song bas lha bskyed pa ni mdo sde zhes bya ba la sogs pa'o/_/de yang sngon byung la ni mdo sde zab mo sangs rgyas kyi gsungs pa 'di mnyan par bya ba dang /_de'i phan yon bstan pa la rjes su 'jug pa ni lha bskyed pa dang sngags bzlas
[\[185a\]]
[\[185a.1\]]pa'i thabs su 'gyur ro zhes dgongs pa'o/_/de la mdo sde ni rgyud dang gcig pa ste don zab mo sder ston la tshig gi mdo tsam du gsungs pas so/_/yang na gnas dang ston pa la sogs pa gsungs pa'o/_/de yang /_gnas rnams dang ni mtshan nyid dang /_
[\[185a.2\]]chos don smos phyir mdo sde'o/_/zhes pa dang /_tshig nyung ba la don rgyas pa'i/_/mdo sde dam pa blta bar bya/_/zhes gsungs so/_/don du bya na gzungs sngags thams cad dang bcas pa ste dam pa ni mchog go/_/mnyan par bya ba ni gdams pa ste sangs rgyas dang bla ma la rna bas thos
[\[185a.3\]]shing shes par bya ba'o/_/de nyid gzhan gyis rtogs par dka' bas/_zab mo sangs rgyas spyod yul te/_sangs rgyas kyis gsungs pa'o/_/yang na chos nyid stong pa'i lha la sogs pa drug po zab cing des sangs rgyas kyi sku ste spyod yul du bskyed pa'o/_/des ni bsnyen pa sgra la gnas
[\[185a.4\]]pa'i bsam gtan gyi sngags bzlas pa yang shes par bya'o zhes bya ba'i don to/_/nyan byed na ni thos na'o/_/gzi brjid ni 'od zer te dpal gang yin pa'o/_/yang na lha drug po'i don ni mdo sde yin la de nyan pa ni sgom pa'o/_/da ni bzlas pa'i bsam gtan ni nor bu'i phreng ba
[\[185a.5\]]dang ldan pas mdo sde'i lha rnams kyi thugs ka na gnas pa'i zla ba dang /_rdo rje dang sngags so/_/de'i 'od zer gyi spro bsdu ni gzi brjid do/_/des ji ltar bsams na srog chags te rlung nang na gnas pa 'tsho ba'o/_/mi bzad pa'i nad ni 'tsho bar dka' ba'i mdze ste 'byung ba las gyur pa dang /_
[\[185a.6\]]klu'i gdon no/_/kyang zhes pa ni mi mthun pa'i rkyen te de yang zhi na gnas gzhan smos ci dgos zhes pa'i don to/_/zhi bar blta ni zhi bar 'gyur ba'o/_/yang na zhi bar blta ni sngags bzlas so/_/de ni khro bo'i ngag tu las sbyor gyi sngags bzlas par bstan to/_/da ni rten gang la brten
[\[185a.7\]]te sgrub pa ni gser ram yang na ni zhes bya ba la sogs pa gsungs te/_/bsnyen pa la bum pa gcig_/las la lnga'o/_/de'i rgyu ni rin po che gser ni rab bo/_/yang na ni zhes phyogs gzhan ston pa ste dngul ni 'bring ngo /_/kyang rung zhes pa ni bsdu ba ste zangs ni tha ma'o/_/de ltar ma
[\[185b\]]
[\[185b.1\]]'byor nas las bum pa dmar po nag po ra ri med par bya'o/_/de yang /_bum pa pad+ma dmar po'i mdog 'dra zhing /_/zhes pa la sogs pa gsungs so/_/des ni bum pa'i rgyu bstan to/_/'di dag ni sngon gyi dus dang rjes kyi dus 'dra ba'o/_/da ni snying po dang rgyan ni chu yis dgang zhes
[\[185b.2\]]pa la sogs pas ston te/_de yang 'dir chu bo chen po'i chu dang 'o mas nang dgang ba ste bkru ba dang bsang bas bya'o/_/'dir chu yi gser ram zhes bya bar 'dod de 'di ni rmongs pas mi shes par blta'o/_/de nas gzhan du longs ma spyad pa'i ras kyi gtsang mas thor cog gsum
[\[185b.3\]]gyi tshul du dkri'o/_/der snying po ni nor bu ste yid du 'ong ba'i mu tig mig med pa dang /_yungs kar te sgrub pa'i rdzas bgegs bskrad pa snod dam par blugs te steng du gzhag go/_/dUr ba ni ram pa ste/_bkra shis pas lo ma dang bcas pa dang /_ku sha dang rma bya'i sgro bdun bdun
[\[185b.4\]]bum pa'i khar gzugs so/_/dkon pas na rin chen te de dag rma med pa ni ma spyad cing ma rnyings pa'i sar pa'o/_/yang na mig med pa ste gser la sogs pa lnga dang /_tsan+dan ni dri dang ldan pa dkar po ste/_de la sogs pa dri lnga dang bcas pa ni lhan cig don te til la sogs pa
[\[185b.5\]]'bru lnga dang /_ha sa de ba la sogs pa sman lnga dang /_bu ram la sogs pa snying po lnga gsang ba spyi rgyud bzhin du blugs par bya'o/_/der yang shel dang /_rdo rje pha lam dang me tog sngon po bcug la de'i phreng bas kha la brgyan no/_/de'i khar ni bkra shis pa'i shing mya ngan
[\[185b.6\]]med pa la sogs pa 'bras bu can gyis brgyan la/_rdo rje gzhag ste bkra shis pa'i thag pas btags te las la sngar gzhug go/_/de dag ni bsnyen pa la yang shes par bya'o/_/de yang rin po che la sogs pa'i yon tan shes par bya ste/_lha'i mtshan ma ni dgod pa ma yin
[\[185b.7\]]par shes par bya'o/_/de nas bzlas pa'i grangs bstan pa'i phyir lan grangs zhes pa la sogs pa gsungs te/_yang nas yang du bskyar bas lan grangs te gzungs rings ni nyi shu rtsa gcig la/_snying po dang yang snying ni brgya rtsa brgyad du bzlas so/_/su ni byed pa gsum pa'i
[\[186a\]]
[\[186a.1\]]gsum pa ste de nas khrus bya zhes pa'o/_/'di skad ston te 'das pa la ni grangs des chog pa yin la/_ma 'ongs pa la ni sngon du bsnyen pa 'bum rdzogs nas las la bsam gtan dang ldan pas shes par bya'o zhes pa'i tha tshig go/_/las la sbyar ba dngos
[\[186a.2\]]bstan pa'i phyir rgyal po zhes gsungs te/_sngon byung ba la ni lha'am mi che bas rgyal po ste log pa'i snying po'o/_/de ni 'khor nye ba'i gdul bya la dgongs pa ste 'khor gzhan yang bkag pa ni ma yin no/_/rjes 'jug la ni rgyal po bsod nams che bas smos te/_rgyal po la
[\[186a.3\]]sogs pa thams cad ces sbyar ro/_/rtag tu ni dus gsum du'o/_/bum pa'i chu des khrus gyis shig dang zhes gdams pa'o/_/de ltar byas na gong gi phan yon thob par 'gyur ro zhes sbyar ro/_/des na rnal 'byor pa dus gsum du bkru la/_bsgrub bya la ni ma zhi bar du khrus
[\[186a.4\]]bya ba dang /_bya ba'i rgyud yin par bstan to/_/de yang /_rten mchog dag dang ldan byas nas/_/mkhas pa gang la bkru byas na/_/mngon mtho nges legs 'byung bar 'gyur/_zhes gsungs so/_/de dag gis ni 'di skad bstan par 'gyur te/_sngon du bsnyen pa rdzogs
[\[186a.5\]]nas sta gon la gnas pas sa'i cho gas dkyil 'khor 'byor pa'i bye brag gis bris te bum pa dgod cing lhar bskyed la sngags dang ting nge 'dzin dang ldan pas bzlas te khrus kyi man ngag bzhin bya ba dang /_bsrung ba dang bkru ba la sogs pa byas te 'byor pa chung bas
[\[186a.6\]]dpa' bo gcig pa bstan par bya'o zhes dgongs so/_/rdzogs pa ni yang dag par thob pa ste rgyud chen po nas phyung zhes pa'o/_/'di ltar rdo rje'i gdams ngag 'di/_/nga yis sngon du don mthong gis/_/the tshom med par sgrubs shig dang /_/dpag med bsam pa rdzogs par byed/_lha
[\[186a.7\]]dang bla mas bskul ba'i phyir/_/'grel pa dri ma med pa 'di/_/sangs rgyas gsang bas byas pa ste/_/'di yis kun kyang de grol shog_/'phags pa rdo rje rnam par 'joms pa'i 'grel pa rin po che gsal ba zhes bya ba/_bya ba'i rgyud kyi grub pa sangs rgyas gsang bas mdzad
[\[186b\]]
[\[186b.1\]]pa rdzogs so//_//mkhan po de nyid dang /_lo tsA ba dbas many+dzu shrI warmas bsgyur ba'o/_/phyis paN+Di ta 'jon te ta'u la dang /_lo tsA ba 'og bsod nams mos pas bsgyur cing zhus te gtan la phab pa'o//_//[{D2681}]@##/_/rgya gar skad du/_badzra bi dA ra Na nA ma d+hA ra Ni TI kA/_
[\[186b.2\]]bod skad du/_rdo rje rnam par 'joms pa'i gzungs zhes bya ba'i rnam par bshad pa/_dpal phyag na rdo rje la phyag 'tshal lo/_/rgyal ba kun gyi gsang mdzod 'dzin pa yi/_/rgyud kyi don 'byung ston pa'i ngo bo la/_/sgo gsum dang bas 'dud de phyag 'tshal nas/_/mdo yi rnam bshad
[\[186b.3\]]bdag gis bya bar 'dod/_/de la rdo rje zhes bya ba ni yang dag pa'i ye shes la bya ste/_rtag pa dang mi rtag pa bde ba dang sdug bsngal gyi mtshan ma'i dngos po thams cad 'joms pa la bya'o/_/de nas 'joms pa zhes bya ba'i don to/_/gzungs zhes bya ba ni dbyings dang ye shes gnyis su med pa
[\[186b.4\]]la bya'o/_/de ltar mdo'i bstan nas/_da dgos 'brel gyi don ston te/_ma nor bar ston pa'i phyir ston pa dang /_yongs su dag pa'i 'khor dang /_gang du bshad pa'i gnas dang /_ma nor sdud pa'i sdud pa po dang /_gang bshad pa'i mdo'i don to/_/de la ston pa ni bcom ldan 'das
[\[186b.5\]]thugs yang dag pa'i ting nge 'dzin rdo rje lta bu las ma g.yos kyang nyid kyi che ba dbyung ba'i don du thugs yang dag pa'i sras gsang ba'i bdag po phyag na rdo rje la shod cig par byin gyis brlabs nas/_sangs rgyas kyi zhing khams mtha' yas pa'i nang du rdo rje rnam par 'joms pa'i don
[\[186b.6\]]'di phyag na rdo rje las rab tu thob pa'i phyir na/_'di skad bdag gis thos pa dus cig na zhes bya ba'o/_/ston pa dang /_'khor dang /_sdud pa dang ldan pas na dus zhes bya ba'o/_/lan grangs mang du ma gsungs par brgya lam du gsungs pas dus gcig na zhes bya ba'o/_/bcom
[\[186b.7\]]ldan 'das rdo rje la bzhugs te zhes pa ni bdud bzhi bcom pa'i la bya'o/_/yang na bcom ldan 'das rdo rje lta bu'i ting nge 'dzin la thugs mnyam par gzhag pa la bya'o/_/sangs rgyas kyi mthus zhes pa ni ting nge 'dzin la snyoms par zhugs pa la bya'o/_/lag na rdo rje lus thams
[\[187a\]]
[\[187a.1\]]cad rdo rjer byin gyis brlabs nas zhes pa ni yang dag pa'i ye shes rdo rje ltar 'dus ma byas pa la bya'o/_/rdo rje'i ting nge 'dzin la snyoms par zhugs so/_/zhes pa ni yang dag pa'i ye shes kyi ngo bor rab tu gnas pa la bya'o/_/de nas lag na rdo rje sangs rgyas kyi mthu dang
[\[187a.2\]]zhes pa ni snyoms par zhugs ma thag tu byang chub sems dpa' thams cad la mthu ston pa'i phyir ro/_/sangs rgyas kyi byin gyi rlabs kyis zhes pa ni klu'i rgyal po ma dros pas char 'bebs pa de bzhin du mthu stobs bskyed pa'i phyir ro/_/rdo rje khro bo las byung ba zhes pa ni lag na
[\[187a.3\]]rdo rjer byin gyis brlabs pa'i mthus dkyil 'khor gyi lha rnams kyi sku gsung thugs las 'thon nas khams gsum gyi dregs pa can rnams btul ba'o/_/rdo rje snying pos rab tu smras te zhes pa ni sku gsung thugs rdo rje ltar 'dus ma byas pa des sems can la phan gdags pa'i
[\[187a.4\]]phyir 'di gsungs so/_/da ni khro bo rnams kyi rang bzhin gyi don thugs ka nas phyung ba'i don de/_mi chod pa/_mi shigs pa bden pa zhes pas gshin rje gshed ston te/_gzung ba'i yul ma grub pas mtshan ma thams cad 'joms pas tho ba bsnams ba'o/_/rtsa ba'i snying po
[\[187a.5\]]ma tha las bskyed pas ma tha zhes bya'o/_/de bdag gis bsgoms na dngos grub thob ste/_dngos grub de bdud kyis bar du mi chod pas ni mi chod pa zhes bya'o/_/sku gsung thugs mtshan ma'i rnam rtog gis mi shigs pas na/_mi shigs pa zhes bya'o/_/bden pa zhes pa ni
[\[187a.6\]]gsung gi ngo bo bden pa dang ldan pas na bden pa zhes bya bas hUM ka ra ston te/_sku gsung thugs mi 'gyur bas na bden pa ste rtsa ba'i sngags ma tha ma tha zhes pa'o/_/sra ba brtan pa thams cad du thogs pa med pa zhes pas/_rnam par rgyal ba'i don ston te/_nyon mongs pa dang
[\[187a.7\]]'khor ba las rgyal ba'i phyir na ye shes kyi 'khor lo bsnams pa sku gsung thugs rdo rje ltar sra bas na sra ba zhes bya'o/_/byang chub kyi sems mi 'gyur bas na brten pa zhes bya'o/_/thugs rdo rje dang brtson 'grus ci la yang thogs pa med pas na thogs pa med pa'o/_/rtsa ba'i yig
[\[187b\]]
[\[187b.1\]]'bru d+hu na las bskyed pas na d+hu na d+hu na badzra zhes bya ste bdud kyis glags mi rnyed pas na sra ba brtan pa'i dngos grub thob la/_thams cad du thogs pa med pas na thogs pa med pa'i dngos grub thob pa'o/_/thams cad du ma pham pa/_sems can thams cad skrag par byed pa/_sems
[\[187b.2\]]can thams cad 'jil bar byed pa ni da ha da ha badzra zhes pas rta mgrin ston te/_khams gsum sems can thams cad bdud dang dregs pa thams cad las rgyal bas na/_bdud la sogs pa skrag par byed pa'o/_/'dod chags la sogs pa 'jil bar byed pas na 'jil bar byed
[\[187b.3\]]pa dang /_nyon mongs pa'i skyon gyis ma gos pas na pad+ma bsnams pa'o/_/rtsa ba'i snying po da ha las bskyed pas na/_da ha da ha badzra zhes pa'o/_/des ni ha yi gr-i ba'i don no/_/rig sngags thams cad gcod par byed pa/_rig sngags thams cad gnon par byed pa/_las thams cad
[\[187b.4\]]'joms par byed pa zhes pas bdud rtsi 'khyil pa'i don bstan te/_phas kyi dmod mo rnams dang /_/gzhan gyi gnod pa thams cad ni ye shes kyi rang bzhin gyis gcod pa dang /_gnon pa dang 'joms pas na 'joms pa'o/_/rtsa ba'i yi ge pa tsa las bskyed pas na/_pa tsa pa tsa
[\[187b.5\]]badzra zhes pa'o/_/rdzas dang yo byad dang cho ga tshang bar byas na dmod mo'i bye brag thams cad thar bar 'gyur ro/_/des ni bdud rtsi 'khyil pa'i don no/_/gzhan gyi las thams cad 'jig par byed pa/_gdon thams cad rlag par byed pa/_gdon thams cad las thar bar byed pa
[\[187b.6\]]zhes pa ni stobs po che'i don ston te/_thugs rje chen po'i bye brag gis phyir rgol ba thams cad 'jig par byed pa'o/_/sangs rgyas kyi ye shes kyis gdon thams cad mi gnas shing rlag par byed pas na rlag par byed pa'o/_/tshe dang dbang thang 'phrog pa thams cad las thar bar mdzad pas na/_gdon
[\[187b.7\]]thams cad las thar bar byed pa zhes bya'o/_/rtsa ba'i yi ge d+har las bskyed pas na d+ha ra d+ha ra badzra zhes pa'o/_/'byung po thams cad 'gugs par byed pa/_/rig sngags kyi las thams cad byed du 'jug pa zhes pa ni/_gzhan gyis mi thub pa'i don ston te/_thabs mkhas pa'i
[\[188a\]]
[\[188a.1\]]thugs rjes 'byung po'i rigs thams cad dbang du bsdus na 'khor bas na 'byung po thams cad 'gugs par byed pa'o/_/thugs rje chen po la mnga' brnyes shing legs pa thams cad byed du 'jug pa zhes gzhan la ston pa dang /_nyams su len du 'jug
[\[188a.2\]]pas na rig sngags kyi las thams cad byed du 'jug pa zhes bya'o/_/rtsa ba'i yi ge dA ra ya las bskyed de dA ra ya dA ra ya badzra zhes pas gzhan gyis mi thub pa'i don bstan pa'o/_/ma grub pa rnams grub par byed pa/_grub pa rnams chud mi za bar byed pa 'dod pa thams cad rab
[\[188a.3\]]tu sbyin pa zhes pas ni mi g.yo mgon po'i don ston te thugs yang dag pas dngos grub ma grub pa rnams grub par byed pas na grub par byed pa'o/_/grub pa rnams bdud kyi dbang du mi 'gyur bar 'grub pas na/_grub pa rnams chud mi za ba'o/_/'dod pa thams cad skong bas na 'dod
[\[188a.4\]]pa thams cad rab tu sbyin pa'o/_/rtsa ba'i yi ge dA ru Na las bskyed pas na/_dA ru Na dA ru Na badzra zhes pa'o/_/sems can thams cad srung ba zhes pas ni dbyug pa sngon po'i don ston te/_thabs mkhas pa'i thugs rjes khams gsum gyi sems can thams cad kyi nyon mongs pa'i
[\[188a.5\]]sdug bsngal las phan gdags pas na/_sems can thams cad srung ba'o/_/rtsa ba'i yi ge ts+tshin+da las bskyed pas na ts+tshin+da ts+tshin+da badzra/_zhes pa'o/_/zhi brgyas pa/_sems can thams cad rengs par byed pa zhes pas/_ha ra ha ra badzra zhes pas dbus kyi gtso bo'i don
[\[188a.6\]]ston te/_rdo rje rnam 'joms des phyin ci log gi nyon mongs pa thams cad zhi bar mdzad pas yon tan gyi tshogs thams cad rgyas par byed pas bdud dregs pa can thams cad rengs par byed pa'o/_/rtsa ba'i snying po ha ra ha ra badzra zhes pa'o/_/sems can thams cad rmugs par
[\[188a.7\]]byed pa'i gsang sngags kyi mthu chen po 'di zhes pas ni thugs ye shes bzhi'i ngo bo las sgo ba bzhir sprul nas bdud dregs pa can glags tshol ba rnams rmugs par byas te/_zhi bar byas pa'i don te sgo bzhi'i don bstan pa'o/_/sangs rgyas kyi mthus lag na rdo rjes zhes
[\[188b\]]
[\[188b.1\]]ba'i gong du khro bo rnams kyi rang bzhin bstan pa las dus gsum gyi sangs rgyas thams cad kyis lag na rdo rje la mthu stobs kyi bdag por byin gyis brlabs nas/_lag tu ye shes kyi rtags rdo rje byin te ming gi dbang bskur nas srid pa gsum gyi mthu can du byin gyis
[\[188b.2\]]brlabs pa'o/_/des ni khro bo bcu'i sngags kyi don bshad do/_/rab tu smras so zhes pa ni 'di nas mar phyag na rdo rje nyid kyi phrin las kyi don bstan pa'o/_/na mo rat+na tra yA ya zhes pa ni dkon mchog gsum la phyag 'tshal lo/_/zhes pa'i don to/_/na mash+tsaN Da badzra pA Na ye
[\[188b.3\]]zhes pa ni rdo rje rin chen gyi ngo bo phyag na rdo rje'i yang dag pa'i snying po'o/_/ma hA yak+Sha se na pa ta ye zhes pa ni/_gnod sbyin gyi sde dpon chen po phyag na rdo rje drag po la phyag 'tshal lo/_/zhes pa'i don to/_/tad+ya thA zhes pa'i don ni 'di lta ste zhes pa'i don no/_/oM tra Ta tra Ta zhes pa
[\[188b.4\]]ni ye shes kyi lha'i ngo bo yin pas nyon mongs pa thams cad sod sod ces pa'o/_/tro Ta ya tro Ta ya zhes pa ni phyag na rdo rje'i byin rlabs kyis rab tu sod sod ces pa'o/_/s+phu Ta s+phu Ta zhes pa ni bdag gi bgegs thams cad zung la ye shes kyi mes sregs sregs zhes pa'o/_/s+phoT
[\[188b.5\]]ya s+phoT ya zhes pa ni ye shes kyi tho bas rdungs shig rdungs shig ces pa'o/_/g+hur+Na g+hur+Na zhes pa ni thugs rje'i lcags kyu'i zung la bskyod cig bskyod cig ces pa'o/_/g+hur+Na pa ya g+hur+N+Na pa ya zhes pa ni legs par skrod legs par skrod ces pa'o/_/sarba satwA ni zhes pa ni sems
[\[188b.6\]]can thams cad la thugs rjes gzigs shig ces pa'o/_/bo d+ha bo d+ha zhes pa ni khams gsum gyi sems can thams cad byang chub tu sems bskyed cig ces pa'o/_/saM bod+ha ya saM bod+ha ya zhes pa ni 'gro ba thams cad khongs su chud par mdzod cig ces pa'o/_/b+h+ra ma b+h+ra ma zhes
[\[188b.7\]]pa ni byang chub sems dang mi ldan pa'i bgegs thams cad sod cig ces pa'o/_/saM b+h+ra ma ya saM b+h+ra ma ya zhes pa ni phyin ci log gi nyon mongs pa thams cad thugs rjes legs par sod cig ces pa'o/_/sarba b+hU ta ni zhes pa ni gdon dang 'byung po thams cad gtubs la thugs
[\[189a\]]
[\[189a.1\]]ye shes kyi spyan gyis gzigs shig ces pa'o/_/ku Ta ku Ta zhes pa ni bdag la gnod pa'i gdon thams cad rdungs shig ces pa'o/_/saM ku Ta ya saM ku Ta ya zhes pa ni 'jig rten na gnod pa byed pa thams cad byams pa'i thugs rjes rdungs shig ces
[\[189a.2\]]pa'o/_/sarba sha trUM nAM zhes pa ni bdag la gnod pa'i dgra bgegs thams cad yang dag pa'i ye shes kyis sregs shig ces pa'o/_/g+ha Ta g+ha Ta zhes pa ni bgegs thams cad thugs rjes sod cig ces pa'o/_/saM g+ha Ta ya saM g+ha Ta ya zhes pa ni legs par sod cig
[\[189a.3\]]ces pa'o/_/sarba bid+yI badzra badzra zhes pa ni/_rig sngags kyi mthu gang la bya ba thams cad rdo rje 'bar bas 'grub par gyis shig pa'o/_/s+phoT ya badzra badzra zhes pa ni ye shes kyi rdo rje 'bar bas nyon mongs pa thams cad sod cig ces pa'o/_/ka Ta badzra badzra zhes pa ni ye shes grub pa'i rdo rje
[\[189a.4\]]'bar bas nyon mongs pa thams cad chod cig ces pa'o/_/ma Ta badzra badzra zhes pa ni byang chub kyi sems kyi rdo rjes bdag gi gdug pa thams cad gtubs shing ces pa'o/_/ma tha badzra badzra zhes pa ni yang dag pa'i ye shes kyi rdo rjes bgegs thams cad thul cig ces pa'o/_/
[\[189a.5\]]aT+ta hA sa nI la ya badzra zhes pa ni rdo rje rnon po me dang 'dra bas nyon mongs pa'i bag chags thams cad chod cig drol cig ces pa'o/_/su badzra badzra swAhA zhes pa ni thugs yang dag par mkhyen pa'i rdo rjes chos kyi dbyings rnam par dag pa la legs par spyod cig ces pa'o/_/de yan
[\[189a.6\]]chad kyis phyag na rdo rje'i phrin las kyi don bshad nas da ni khro bo rnams kyi phrin las kyi don ston te/_he phul+lu ni ru phul+lu zhes pa ni/_rdo rje 'bar ba khams gsum pa'i nyon mongs pa rnams thugs rje 'bar bas chod cig ces pa'o/_/gr-ih+Na kul+lu zhes pa ni khams gsum gyi sems
[\[189a.7\]]can thams cad kyi gshin rje'i sdug bsngal thams cad choms shig ces pa'o/_/mi lu tsul+lu ku ru ku lu zhes pa ni dpal rta mgrin sngon po 'bar bas sdug bsngal thams cad sbyong shig ces pa'o/_/badzra bi dza ya swA hA zhes pa ni khro bo bdud rtsi 'khyil pas nyon mongs pa thams
[\[189b\]]
[\[189b.1\]]cad bdud rtsir byin gyis rlobs shig ces pa'o/_/kI li kI lA la swAhA zhes pa ni khro bo stobs po che'i drag shul gyis mdzod cig ces pa'o/_/ka Ta ka Ta zhes pa ni khro bo rgyal pos bdud thams cad pa bkongs shig ces pa'o/_/ma Ta ma Ta zhes pa ni khro bo hUM ka ras nyon mongs pa thams
[\[189b.2\]]cad las skyobs shig ces pa'o/_/ra Ta ra Ta zhes pa ni khro bo pad+ma 'khyil pas nyon mongs pa thams cad zhi bar mdzod cig ces pa'o/_/mo Ta mo Ta pra mo Ta Na ya swAhA zhes pa ni ye shes kyi rdo rje 'bar bas gshin rje rtogs shig ces pa'o/_/tsa ra ni tsa ra zhes pa ni khro bo'i rgyal po nI la
[\[189b.3\]]daN+Das bdag dang sems can thams cad la tshe dang dbang stsol cig ces pa'o/_/ha ra ha ra zhes pa ni ye shes kyi gshog pas 'khor ba'i sdug bsngal las skyobs shig ces pa'o/_/sa ra sa ra mA ra ya mA ra ya zhes pa ni ye shes kyi rdo rjes nyon mongs pa rnams sod la rdul du rlog
[\[189b.4\]]cig ces pa'o/_/badzra bi dA ra Na ya swAhA zhes pas rdo rje rnam par 'joms pas sems can thams cad kyi las mdzod cig ces pa'o/_/ts+tshin+da ts+tshin+da zhes pa ni/_rta mgrin gyis nyon mongs pa thams cad tshar chod cig ces pa'o/_/b+hin+da b+hin+da zhes pa ni/_sems can thams cad sdug bsngal ba
[\[189b.5\]]zhi bar gyis shig ces pa'o/_/ma hA kI li kI lA ya swAhA/_zhes pa ni khro bo stobs po ches nyon mongs pa thams cad zhi bar mdzod cig ces pa'o/_/ban d+ha ban d+ha zhes pa ni khro bo Tak+ki rA dzas gdug pa can gyi bdud thams cad zung la choms shig ces pa'o/_/kro d+ha kro d+ha zhes pa ni
[\[189b.6\]]khro bo rnams kyis nyon mongs pa rnams la rol cig ces pa'o/_kI li kI lA ya swA hA zhes pa ni khro bo bdud rtsi 'khyil pas gdug pa rnams zhi bar mdzod cig ces ba'o/_/tsu ru tsu ru zhes pa ni khro bo a mo g+ha pA shas phrin las mdzod cig ces pa'o/_tsaN+Da li zhes pa ni khro bo rgyal
[\[189b.7\]]po tshur spyon dam tshig la dgongs shig ces pa'o/_/kI li kI lA ya swAhA/_zhes pa ni khro bo bdud rtsi 'khyil pa'i thugs tshad med pa'i gsung sgras thams cad byang chub sems su zhi bar mdzod cig ces pa'o/_/trA sa ya trA sa ya zhes pa ni khro bo ma hA ba las bgegs thams cad
[\[190a\]]
[\[190a.1\]]skrod cig ces pa'o/_/badzra kI li kI lA ya swAhA zhes pa ni ye shes kyi rdo rje 'bar bas thams cad zhi bar mdzod cig ces pa'o/_/ha ra ha ra badzra d+ha rA ya swA hA zhes pa ni rdo rje 'bar ba'i sgo ba bzhis bgegs thams cad sregs shig ces pa'o/_/pra ha ra pra ha ra
[\[190a.2\]]zhes pa ni khro bo bdud rtsi 'khyil pas mtshan ma'i rtog pa thams cad zhi bar mdzod cig ces pa'o/_/badzra pra b+hany+dza nA ya swAhA zhes pa ni byang chub kyi sems rdo rje 'bar bas nyon mongs pa'i bag chags thams cad zhi bar mdzod cig ces pa'o/_/de yan chad kyis ni khro bo rnams kyi
[\[190a.3\]]phrin las kyi don bshad do/_/da ni khro bo rnams kyi bsrung ba'i don ston te/_ma tis+thir badzra zhes pa ni blo brtan pa'i rdo rjes byang chub sems kyi rang bzhin dang ldan par gyis shig ces pa'o/_/su ti sh+tir badzra zhes pa ni shin tu brtan pa'i rdo rjes legs pa'i yon tan dang ldan par gyur
[\[190a.4\]]cig ces pa'o/_/pra tis+thir badzra zhes pa ni so sor brtan pa'i rdo rjes bdag gi lus brten par mdzod cig ces pa'o/_/ma hA badzra zhes pa ni chen po rdo rjes bdud las rgyal bar mdzod cig ces pa'o/_/a pra ti ha ha badzra zhes pa ni rab tu brtan pa'i rdo rjes bdag la ye shes kyi
[\[190a.5\]]mtshon cha gsol cig ces pa'o/_/a mo g+ha badzra zhes pa ni don yod pa'i rdo rjes gzhan thams cad 'joms pa'o zhes pa'o/_/e h+ya hi badzra zhes pa ni bden pa'i rdo rjes bdag 'khor ba las drongs shig ces pa'o/_/shI g+h+raM badzra ya swAhA zhes pa ni dpa' bar 'gro ba'i rdo rjes
[\[190a.6\]]rings par bdag gi las 'grub par mdzod cig ces pa'o/_/d+ha ra d+ha ra zhes pa ni sgo bzhi'i srung ba bstan te/_byang chub sems kyi rang bzhin thams cad khyer la gzungs su gyis zhes pa'o/_/d+hi ri d+hi ri zhes pa ni dbyings kyi rang bzhin chos nyid dang ldan par gyis shig ces
[\[190a.7\]]pa'o/_/d+hu ru d+hu ru zhes pa ni lus thams cad thugs rjes zungs la thogs shig ces pa'o/_/sarba badzra ku laM A brta ya swAhA/_zhes pa ni rdo rje 'khor lo dang bcas pas bdag la byin gyis rlobs shig ces pa'o/_/a mu kaM mA ya phaT ces pa ni bdag dus ma yin pa'i 'jigs
[\[190b\]]
[\[190b.1\]]pa las bzlog la bdud thams cad choms shig ces pa'o/_/de yan chad khro bo bcu'i srung ba'i don bshad do/_da ni khro bo'i dbang gi don ston te/_na maHsa man+ta badzra NAM zhes pa ni kun du bzang po'i ye shes rdo rjes rang bzhin gyis dbang bskur cig ces pa'o/_/sarba ba laM A brta ya
[\[190b.2\]]zhes pa ni stobs po ches dbang bskur cig ces pa'o/_/ma hA ba le zhes pa ni stobs po ches mgyogs pa rlung dang 'dra bar dbang bskur cig ces pa'o/_/ka ta be ta ta le zhes pa ni ye shes kyi mche bas nyon mongs pa'i bdud thul cig ces pa'o/_/a tsa le zhes pa ni khams gsum rnam
[\[190b.3\]]rgyal gyi sprul pas dbang bskur la skyobs shig ces pa'o/_/maN+Da la ma ye zhes pa ni dkyil 'khor gyi phyi'i srung ma rnams kyis sprul pa'i ngo bo nyid kyi che ba sna tshogs su snang ba'o/_/a ti badzra zhes pa ni rdo rje bzang pos thams cad la skyobs shig pa'o/_/ma hA ba le be+e ga ra Na ra Na
[\[190b.4\]]zhes pa ni stobs po ches mgyogs pa rlung dang 'dra bas gnod pa thams cad zhi bar mdzod cig pa'o/_/a dzi te dz+wa la dz+wa la zhes pa ni yang dag pa'i shes rab kyis bdud dang log 'dren rnams sregs shig ces pa'o/_/ti Ti ti Ti ping ga le zhes pa ni so sor 'bar bas sdug bsngal
[\[190b.5\]]thams cad las skyobs shig pa'o/_/de ha da ha zhes pa ni bdag gi nyon mongs pa rnams sregs shig pa'o/_/te dzo ba ti zhes pa ni yang dag pa'i ye shes kyis gti mug pa rnams sol cig pa'o/_/ti li ti li zhes pa ni bdag gi sdug bsngal thams cad med par gyis shig
[\[190b.6\]]pa'o/_b+han+d+ha b+han+da zhes pa ni bgegs dang 'byung po thams cad chings shig pa'o/_/ma hA ba le zhes pa ni stobs po ches las mdzod cig pa'o/_/badzra aM ku sha dz+wA lA ya swA hA zhes pa ni rdo rje 'khor lo me dang 'dra bas mtshan ma thams cad zhi bar mdzod cig pa'o/_/de yan chad
[\[190b.7\]]khro bo bcu'i rang gi las bshad pa'o/_/da ni ye shes kyi khro bo lag na rdo rje'i rang bzhin ston te/_na mo rat+na tra yA ya zhes pa ni dkon mchog gsum la phyag 'tshal lo zhes pa'o/_/na maHtsaN+Da badzra pA Na ye zhes pa khams gsum gyi gnod sbyin rnams gdul ba'i phyir lag na
[\[191a\]]
[\[191a.1\]]rdo rje khro bo'i tshul du bzhugs pa'o/_/ma hA yak+Sha se nA pa ta ye zhes pa ni gnod sbyin gyi sde dpon chen po lag na rdo rje ye shes kyi ngo bor bzhugs pa'o/_/tad+ya thA ni 'di lta ste zhes pa'o/_/oM ha ra ha ra badzra zhes pa ni ye shes kyi lag na rdo rje dbus su bzhugs te/_
[\[191a.2\]]ma tha ma tha badzra zhes pa ni hUM ka ra gshin rje gshed du bstan pa'o/_/d+hu na d+hu na badzra zhes pa ni mtshan ma thams cad 'joms pas na/_khams gsum rnam par rgyal pa'i snying po'o/_/da ha da ha badzra zhes pa ni rta mgrin gyi snying po'o/_/pa tsa pa tsa badzra zhes pa ni bdud rtsi 'khyil
[\[191a.3\]]pa'i snying po'o/_/d+ha ra d+ha ra badzra zhes pa ni stobs po che'i snying po'o/_/dA ra ya dA ra ya badzra zhes pa ni gzhan gyis mi thub pa'i snying po'o/_/dA ru Na dA ru Na badzra zhes pa ni mi g.yo mgon po'i snying po'o/_/ts+tshin+da ts+tshin+da badzra zhes pa ni dbyug pa sngon po'i snying po'o/_/b+hin+da b+hin+da
[\[191a.4\]]badzra hUM phaT swA hA/_zhes pa ni pad+ma 'khyil pa'i snying po'o/_/de yan chad khro bo'i rang bzhin bshad do//_//na ma sh+tsaN+Da badzra kro d+ha ya hUM zhes pa ni phyag 'tshal ba'i don to/_/da ni sgo ba bzhi'i don ston te/_hu lu hu lu zhes pa ni shar gyi sgo bas bgegs dang 'byung po thams
[\[191a.5\]]cad tshur drongs shig pa'o/_/tiSh+Tha tiSh+Tha zhes pa ni lho'i sgo bas chings shig chings shig pa'o/_/ban+d+ha ban+d+ha zhes pa ni nub kyi sgo bas bgegs dang log 'dren rnams choms shig choms shig pa'o/_/ha na ha na zhes pa ni byang gi sgo bas rtogs shig rtogs shig pa'o/_/a mr-i te hUM
[\[191a.6\]]phaT ces pa ni bdud rtsi 'khyil pa'i sngags te/_gang gi sngags thams cad kyi lhag chad skong ba'o/_/der khro bo rnams kyi don bshad nas/_/da ni yon tan gyi rnam grangs kyi sgo nas bye brag 'chad de/_sdig pa thams cad byang byas nas/_/sdug bsngal thams cad med par byed/_/
[\[191a.7\]]ces pa ni rgyud 'di'i don la zhugs te dkyil 'khor gyi cho ga gzhung bzhin du bya ste/_dkyil 'khor du gzhug pa la sogs pa byas na nyon mongs pa'i sgrib pa dang /_las kyi sgrib pa dang /_chos kyi sgrib pa'i sdig pa la sogs pa byang bar 'gyur ro/_/sdug bsngal thams cad med par
[\[191b\]]
[\[191b.1\]]byed/_/ces pa ni rgyud 'di nyams su blangs shing bsgrubs na/_nyon mongs pa'i sdug bsngal gsum dang brgyad la sogs pa'i sdug bsngal thams cad zhi bar byed pa'o/_/rgyud do cog gi rtsa ba ste/_/zhes pa ni bde bar gshegs pa'i zhal nas gsungs pa'i rgyud thams cad kyi rtsa ba
[\[191b.2\]]yin pa'i phyir ro/_/dpal kun gyis ni legs par brgyan/_/zhes pa ni dpal ni 'jig rten dang 'jig rten las 'das pa'i yon tan thams cad dang ldan pas na'o/_/kun ni dus gsum gyi sangs rgyas thams cad kyang de'i don rtogs pa las 'byung ba'o/_/de'i don nyams su
[\[191b.3\]]blangs shing phul du phyin na legs par brgyan zhes pa'o/_/sems can dbang po nyams pa dang /_/zhes pa ni khams gsum gyi sems can thams cad la mi nad dang phyugs nad dang tshe dang /_mdangs 'phrog pa la sogs pa'i gnod pa'i byed pa rnams 'di'i don nyams su blangs na
[\[191b.4\]]bzlog par 'gyur ro/_/tshe zad pa dang tshe nyams dang /_/zhes pa ni tshe zad pa gso ba'i thabs ston te dkyil 'khor gyi lha rnams la phrin las bzhi gzhung bzhin byas te mchod na tshe nyams pa sos par 'gyur ro/_/phun sum tshogs min gang chags dang /_/zhes pa ni mdog nyams pa gso
[\[191b.5\]]ba'i thabs ston te/_khams gsum gyi sems can bkres pa dang grang ba la sogs pa'i sdug bsngal gyis byang chub la mi chags te/_sdug bsngal la chags pas de sbyang ba'i thabs ni dkyil 'khor gyi lha rnams spyan drangs la rgyas pa'i las byas na bde ba phun sum tshogs
[\[191b.6\]]pa dang ldan no/_/lha rnams rgyab kyis phyogs pa dang /_/zhes pa ni/_'jig rten las 'das pa'i lha mi dga' ba ston te/_bde bar gshegs pa'i spyan sngar dbang dang dam tshig nos nas 'jig rten pa'i las dang mthun pa'i spyod pa byas pas lha rnams mi dgyes te/_de zhi bar bya ba'i
[\[191b.7\]]thabs ni rang yi dam lhar zhugs nas dkyil 'khor dang /_mchod rdzas la sogs pa thams cad mang por bsgyur te/_dbang gi las byas na 'grub po/_/mdza' sdug skye bo sdang ba dang /_/zhes pa ni lha 'phangs pa'i snga ltas te rang gi mdza' ba dang 'khor la sogs pa zhe sdang dang ngan
[\[192a\]]
[\[192a.1\]]sems la sogs pa byed de de zhi bar bya ba'i phyir drag po'i las byas nas 'grub bo/_/bram ze la sogs gtses pa dang /_/zhes pa ni rgyal po log pa'i stobs can gyis bram ze la gseg shad brgyab pa'i rnam smin la bya ste/_rang gis bsgrubs na 'grub par 'gyur ro/_/phan
[\[192a.2\]]tshun mthun pa ma yin dang /_/zhes pa ni mi mthun pa ston te/_/gdon 'byung pos byin gyis brlabs pas sems can thams cad dgra byed de/_khrus chog byas na gang yang 'grub po/_/nor 'grib pas ni gnod pa dang /_/zhes pa ni nor yod pa de nyams te phongs par gyur na rgyas pa'i las
[\[192a.3\]]byas na nor dang ldan par 'gyur ro/_/mya ngan ngal dang gnod pa dang /_/zhes pa ni mya ngan gyi gnas ston te/_khams gsum gyi sems can thams cad nyon mongs pa'i mya ngan gyis gzir ba la zhi pa'i las byas na 'grub par 'gyur ro/_/'jigs pa dang ni phongs pa dang /_zhes pa ni
[\[192a.4\]]'jigs shing phongs pa ston te/_sems can rgyal po'i chad pas 'jigs pa dang /_gnam lcags kyi 'jigs pa dang /_gcan gzan kyi 'jigs pa dang /_me dang chus 'jigs pa dang /_skar mda' ltung bas 'jigs pa dang /_mgon skyob med de phongs pa la sogs pa
[\[192a.5\]]la phrin las bzhi'i las byas na 'grub pa'o/_/gza' dang rgyu skar byad stems dang /_/zhes pa ni byad stems ston te/_'jig rten gyi gza' chen po brgyad dang /_rgyu skar nyi shu rtsa brgyad kyi byad stems la gza' dang /_rgyu skar gyi cho ga byas na zhi bar 'gyur ro/_/mi bzad gdon gyis
[\[192a.6\]]nyen pa dang /_zhes pa ni gdon stong phrag brgyad cus nyen pa la phrin las bzhi'i las byas na 'grub par 'gyur ro/_/mya ngan ngal las byung ba yi/_/rmi lam sdig pa mthong na yang /_/zhes pa ni nyon mongs pa'i sems can phyin ci log gi lta ba ngan pa'i mya ngan gyis gdungs
[\[192a.7\]]pa 'am/_lus sems na zhing thang chad pas 'thibs pa gnyid log pa'i rmi lam na sdig pa'i bag chags rmis na phrin las bzhi'i las byas na 'grub pa'o/_/des ni rab bkrus gtsang ma yin/_/zhes pa ni cho ga'i thabs ston te/_dkyil 'khor gyi cho ga rdzogs par byas
[\[192b\]]
[\[192b.1\]]la/_slob dpon gyis bdud rtsi'i bum pas slob ma'i spyi bor dbang bskur zhing khrus byas na mi gtsang ba la sogs pa thams cad 'dag go/_/gtsang ma ni nyon mongs pa med pa'o/_/mdo sde dam pa mnyan par bya/_/zhes pa ni slob ma ni byang chub tu sems bskyed la/_mdo sde'i don
[\[192b.2\]]nyan du bcug la lha dbog bsgom du gzhug pa bya'o/_/gang dag yid dge sems dang zhing /_/gtsang ma'i gos kyis rab brgyan te/_/zhes pa ni/_slob dpon gyis slob ma de la ras sam dar dkar la sogs pa'i gos gtsang ma bskon la dri zhim po'i me tog la sogs pa'i
[\[192b.3\]]rgyan mang pos brgyan la gzhag go/_/zab mo sangs rgyas spyod yul ba/_/mdo sde 'di ni nyan byed na/_/zhes pa ni theg pa chen po'i chos mnyan pa'i yon tan ston te/_skul ma gdab po/_/mdo sde'i rgyal po 'di klog pa dang 'dzin pa dang gzhan la ston cing nyams su longs shig pa
[\[192b.4\]]bstan to/_/mdo sde 'di yi gzi brjid kyis/_/srog chags dag ni thams cad kyi/_/zhes pa ni mdo sde 'di nyan cing nyams su len pa'i gzi byin gyis nyon mongs pa'i rnam pa dang /_sdug bsngal gyi bye brag thams cad zhi bar byed pa'o/_/mi bzad pa yi nad rnams kyang /_/de dag
[\[192b.5\]]thams cad zhi bar blta/_/zhes pa ni/_khams gsum gyi sems can thams cad kyi nyon mongs pa'i bag chags mi bzad pa rnams dang /_nad kyi rang bzhin rnams zhi bar bya ba'i phyir ro/_/de ltar nad zhi nas/_de'i 'og tu bde ba thob pa'i rtags ston te/_tshe dang bsod nams
[\[192b.6\]]'phel bar 'gyur/_/sdig pa kun las rnam par grol/_/zhes pa ni/_sems can thams cad kyi tshe zad pa'am 'chi ba la sogs pa bzlog pa ste/_mdo sde 'di mnyan pa'am bsam pa'am bsgoms pas tshe dang bsod nams tshad med pa 'phel bar 'gyur ro/_/de yan chad
[\[192b.7\]]kyis cho ga'i thabs dang phan yon bshad do/_/da ni bum pa'i cho ga dang cha rkyen ston te/_nor bu yungs kar dUr ba dang /_/zhes pa ni nor bu ni mu tig dang gzi mchong dang byi ru'o/_/yungs kar ni 'bru sna lnga'i gtso bo ste/_nas dang /_so ba dang /_til dang /_mon sran no/_/dUr ba
[\[193a\]]
[\[193a.1\]]ni kha rgyan no/_/de'i khongs su bya kri seng kri tsan+dan la sogs pa ste shing yal ga can no/_/rin chen rma med tsan+dan bcas/_/zhes pa ni rin po che lnga dang /_snying po lnga ston te/_rin chen lnga ni gser dang /_shel dang /_in+d+ra nI la dang byi ru'o/_/rma med pa ni de rnams skyon
[\[193a.2\]]med pa la bya'o/_/tsan+dan ni gla rtsi dang gur gum dang /_spos dang /_a ga ru dang /_lnga ni dri lnga'o/_/shel dang rdo rje me tog dang /_zhes pa ni snying po ste/_me shel dang chu shel dang /_rtsi thog gi snying po mar dang /_shing thog gi snying po bu ram dang /_me tog gi snying po sbrang rtsi ste snying po lnga'o/_/
[\[193a.3\]]rdo rje me tog ni bum pa'i gdan te/_dbyar me tog gi dkyil 'khor bya/_dgun tshon sna lnga'i dkyil 'khor bya/_yang na 'bru la bya'o/_/chu yis gser ram yang na ni/_/dngul gyi bum pa dag kyang rung /_/gtsang ma'i gos kyis dkri zhing dgang /_/zhes pa ni bum pa'i rgyu ston te/_rgyal
[\[193a.4\]]po la gser gyi bum pa/_blon po la dngul gyi bum pa dag kyang zhes pa mang po ste/_dmangs la zangs sam sa las bya/_/gtsang ma'i gos ni ras kha tshar ma nyams pa la bya'o/_/lan grangs nyi shu rtsa gcig gam/_/yang na lan grangs brgya rtsa brgyad/_/rdo rje rnam 'joms
[\[193a.5\]]bzlas nas ni/_/zhes pa grangs ston te/_rgyal po dang blon po la brgya rtsa brgyad do/_/blon po tha ma'am dmangs la nyi shu rtsa gcig bzlas so/_/dmangs tha ma la bdun bzlas so/_/rgyal po rtag tu khrus kyis shig_/ces pa ni rgyal po stobs can snying po la bya'o/_/rgyal po sngon la
[\[193a.6\]]smos pa ci'i phyir zhe na/_bsod nams can gyis sngon la byas na thams cad la bde ba'i phyir ro/_/'bangs ni rgyal po'i 'khor yin te don gyis shes par bya'o//_//rdo rje rnam par 'joms pa'i don rnam par phye ste bshad pa/_rgya gar gyi slob dpon chen po ba'i ma la mi tras mdzad pa
[\[193a.7\]]rdzogs so//_//[{D2682}]@##/_/rgya gar skad du/_Ar+ya badzra bi dA ra Na nA ma d+hA ra Ni byA khyA na br-it+ti TI kA/_bod skad du/_'phags pa rdo rje rnam par 'joms pa'i gzungs rnam par bshad pa'i rgya cher 'grel pa/_'jam dpal gzhon nur gyur pa la phyag 'tshal lo/_/gnyis ka rgyud
[\[193b\]]
[\[193b.1\]]kyi man ngag snying po'i don/_/rnam par bshad pa'i don 'di gsal ba'i phyir/_/'gro don rnam par mdzad la phyag 'tshal te/_/'di yi rnam bshad 'grel pa bya bar 'dod/_/'di don gleng gzhi sgrub thabs bshad pa rnams/_/ston pa'i rang bzhin 'dul dbang bstan pa ste/_/mdor
[\[193b.2\]]bsdus dkyil 'khor sgrub thabs khyad par dag_/rab tu bsdus nas bstan pa'i dgos pa yin/_/'di brtsam par bya ba'i don bshad par dam bca' ba bstan pa ni/_/rgyal ba kun gyi gsang ba'i mdzod 'dzin pa/_/rgyud kyi don byung ston pa'i ngo bo la/_/sgo gsum dang bas btud te phyag
[\[193b.3\]]'tshal te/_mdo yi rnam bshad bdag gis bya bar 'dod/_/ces smos pa ni thugs kyi rgyud 'di gsungs pa'i ston pa de la brtsams pa mthar phyin par bya ba'i phyir phyag 'tshal zhing bstod nas bshad par dam bca' bar bya ba'i phyir smos pa don dgrol ba'i man ngag bstan pa'o/_/gong
[\[193b.4\]]'og gi mtshams sbyar ba ni/_/de la dang por rgyud kyi don la mos pa dang zhes pa dang /_go rims la 'jug pa'i phyir ro zhes pas ni las dang po pa rdo rje rnam par 'joms pa la rab tu mos pa rnams la rigs pas phun sum tshogs pa lnga dang /_ston pa'i rang bzhin dkyil 'khor
[\[193b.5\]]dang /_/sgrub thabs su bstan pa'i thabs kyi don gyi go rims kyi khyad par shes nas sgrub pa'i phyir smos so/_/gang yin pa bstan pa'i dgongs pa ni/_/de la dang por mdo'i mtshan gyi don zhes pa ni dbang po rab mgo smos pas go ba'i dbang du bstan to/_/de la rdo rje ni yang dag pa'i
[\[193b.6\]]ye shes kyi tshig bla dgas te zhes pa dang /_dngos po dang bral ba'i don to zhes pa'i bar ni don las mtshan du btags pas na chos nyid rtogs pa ni ye shes te/_ye shes kyi tshig bla dgas su rdo rje bstan la/_des phyi rol gyi mu stegs dang /_nyan thos rnams skyon du bstan nas
[\[193b.7\]]mtha' dang bral ba'i rtags so/_/de ni mi mthun pa'i rnam par ni rgyu med pa dang smos pa'i phyir ro zhes pa'i bar gyis bstan te/_mu stegs rgyu med pa dang /_dbang phyug chen po rgyu dang rkyen gyis bskyed pa dang /_mu stegs rtag par lta ba dang /_nyan thos kyis mi rtag par lta ba dang /_
[\[194a\]]
[\[194a.1\]]so so'i skye bos bde bar lta ba dang /_nyan thos kyis sdug bsngal bar lta ba'i mtha' sel ba'i don du bstan to/_/de'i gnyen po don du bstan pa ni 'joms pa zhes bstan to/_/rgyud kyi ston pa'i ye shes kyis 'joms pa'i rtags dang /_de sgrub pa'i thabs dkyil
[\[194a.2\]]'khor dang /_sgrub thabs kyi khyad par gyis 'joms pa'i phyir ro/_/gnyen po dang mi mthun pas gzungs ni mi 'da' ba'i phyir dang /_gnyis su med pa'i don zhes pa ni/_gnyen po don las mi 'da' ba'i phyir dang /_gnyen po dang mi mthun pa gnyis su med par bsgom pa'i don
[\[194a.3\]]to/_/dgos 'brel bsten pa ni/_de ltar mdo'i dgos ched rnams bstan nas/_de'i don rnams dgos pa dang 'brel pa'i don ston te zhes pa ni/_dgos pa rgyud dang 'brel pa phun sum tshogs pa'i sgo nas dkyil 'khor dang /_sgrub thabs dang /_dbang dang /_dam tshig dang /_lta spyod
[\[194a.4\]]du 'brel pa'i don du smos so/_/phun sum tshogs pa'i dgos pa ni de las dgos pa mi 'gal bar ston pa'i ston pa dang /_gang du bshad pa'i gnas dang /_yongs su dag pa'i 'khor dang /_tha tshig ces pa'i bar ni rgyud dang mdo sde thams cad lung yin pas sngags dang /_pha rol tu
[\[194a.5\]]phyin pa'i don byung ba ni phun sum tshogs pa rnam pa lnga'i sgo nas rab tu smos pa'i phyir ro/_/dgos pa phun sum tshogs pa'i sgo nas ni de la 'brel ba ni zhes pas bstan te/_don ni phun sum tshogs pa rnam pa drug dang lnga'i sgo nas rgyud kyi don gtan la 'bebs pa'i phyir ro/_/don shes par
[\[194a.6\]]bya ba'i dngos po ni/_de'i 'og tu ji ltar yongs su shes par bya ba'i dang zhes pa nas phyir ro zhes pas bstan te/_phun sum tshogs pa dang rgyud 'brel pa dang /_rgyud dang dkyil 'khor/_dkyil 'khor dang sgrub thabs so/_/'di bsdus pa'i don ni de ltar dang /_smos pa'i phyir ro/_/zhes
[\[194a.7\]]pa'i bar te dgos 'brel gyi sgo nas bstan pa yang go rims dang /_bsdus pa'i don du bstan pa bcom ldan 'das kyis 'da' kar kun dga' bo la gsungs pa'o/_/ston pa sangs rgyas bcom ldan 'das dang /_rab tu thos pa'i phyir zhes pa'i bar ni bcom ldan 'das sangs rgyas pa
[\[194b\]]
[\[194b.1\]]ni rdo rje lta bu ste/_bdud rnam bzhi byang chub kyi snying po ga la bar btul nas gsungs pa'i don du bstan pa'i tha tshig go/_/de ni 'di skad bdag gis thos pa dus gcig na dang zhes bya'o/_/zhes pa'i bar ni ston pa sangs rgyas bcom ldan 'das ni gsung ngag la mnga' brnyes pa na/_gdul
[\[194b.2\]]bya so so'i skad du chos rnams go bas ston pa thugs rje che ba dang /_sdud pa thos pa che bas don 'di ldem dgongs su bstan to/_/bcom ldan 'das rdo rje la bzhugs te dang /_chos ston pa'i tshul du bzhugs so/_/zhes pa'i bar ni de bzhin gshegs pa rdo rje gdan du mngon par sangs rgyas pa'i dus der byang chub kyi snying po
[\[194b.3\]]ga la ba der sangs rgyas nas bdud 'dul ba'i dus su gnyis ka rgyud thugs kyi don 'di gsungs pas smos pa'i phyir ro/_/de'i dus gsum gyi sangs rgyas thams cad kyi phrin las pa ni/_da ni byin gyi rlabs kyi ston pa ste/_dus gsum gyi sangs rgyas pa dang /_snyoms par zhugs pa'i phyir ro
[\[194b.4\]]zhes pa'i bar ni sngon 'das pa'i bskal pa grangs med pa'i dus su de bzhin gshegs pa rin chen mang zhes bya ba 'jig rten du byung ngo /_/dus de'i tshe na rgyal po chen po dpa' bo zhes bya ba gling bzhi la dbang byed par sras rgyal bu stong du tshang ba byung bas/_kun byang chub tu sems bskyed pa'i
[\[194b.5\]]tha ma phyag na rdo rje 'di yin pas na/_dus der smon lam chen po rnams kyis bstan pa la gnod pa'i bdud 'dul zhing /_sku dang gsung dang thugs gsang ba'i mdzod 'dzin pas smos te/_'di yang byang chub kyi snying po la bdud btul nas chos ston pa'i tshe mnga' bdag tu dbang bskur bas
[\[194b.6\]]de bzhin gshegs pa thams cad kyis byin gyis brlabs nas dbang bskur ba'i don to/_/lus thams cad rdo rjer byin gyis brlabs nas dang /_byin gyis brlabs pa'i phyir ro/_/zhes pa'i bar ni lag na rdo rjes sngon gyi bdag gi smon lam gyis mi mjed kyi 'jig rten gyi khams 'di sangs
[\[194b.7\]]rgyas shAkya thub pa'i las rnams bya ba'i phyir smos so/_/rdo rje'i ting nge 'dzin la snyoms par zhugs so zhes pa'i bar ni bcom ldan 'das dang po sangs rgyas pa yang rdo rje lta bu ste/_de dang mthun pa'i sgo nas lag na rdo rjes kyang bdud 'dul ba/_phyi rabs kyi sems can la phan pa'i thabs
[\[195a\]]
[\[195a.1\]]bstan pa'i phyir ro/_/de nas lag na rdo rje sangs rgyas kyi mthu dang /_thogs pa med pa'i ye shes kyi tshig smra ba'i phyir zhes pa'i bar ni lag na rdo rje de sngon gyi smon lam des ni rigs lnga la sogs pa'i phyogs bcu'i sangs rgyas bcom ldan 'das de dag gi mthus
[\[195a.2\]]gnyis su med pa'i dbang bskur nas byin gyi rlabs bskyed pa'i phyir ro/_/sdud pa las kyang /_/'dzam bu'i gling 'dir chu klung ji snyed cig 'bab cing /_/zhes pa lta bu'o/_/sangs rgyas kyi byin gyi brlabs dang /_spobs pa bskyed pa'i phyir ro zhes pa'i bar ni lag na rdo rje sangs rgyas kyi byin gyis brlabs
[\[195a.3\]]nas 'jig rten gyi khams sangs rgyas kyi zhing thams cad du lag na rdo rje zhes kun du grags pas mthu bo che thams cad dbang du gyur pa'i don to/_/byang chub sems dpa' thams cad kyi byin gyi rlabs kyis zhes pa dang /_mthus stong pa'i phyir ro zhes pa'i bar ni phyogs bcu'i sangs
[\[195a.4\]]rgyas kyi mthus lag na rdo rje de sangs rgyas kyi zhing gzhan gyi byang chub sems dpa' yang /_rang rang gi sangs rgyas la zhus nas/_bdag cag kyang mi mjed kyi 'jig rten gyi khams kyi sangs rgyas shAkya thub pa'i 'khor lag na rdo rje lta bar mchi zhes zhus nas 'dir byon te/_byin gyi
[\[195a.5\]]rlabs dang mthu sngon gyi smon lam dang las mthun pas byin gyis rlob pa'i phyir gsungs so/_/rdo rje khro bo las 'byung ba dang /_phyir ro zhes pa'i bar ni de ltar lag na rdo rjes rnam par 'joms pa'i rgyud kyi don 'di dbyung ba'i phyir/_ye shes bzhi dang /_phrin las rnam pa bzhi dang /_khro bo
[\[195a.6\]]phyogs bzhi dang /_mtshams bzhi dang /_tshad med pa bzhi las sgo ba bzhi byung nas 'jig rten gyi khams thams cad dkyil 'khor gyi lha de dag gi sprul pas rab tu bkang nas bdud srin po 'dul ba'i don to/_/rdo rje snying pos smras te dang gsungs pa'i phyir ro zhes pa'i bar ni lag na
[\[195a.7\]]rdo rje lus sangs rgyas kyi sku rdo rje lta bu dang /_sems sangs rgyas kyi thugs snying po byang chub sems dang ldan pa'i sgo nas sems can thams cad la phan pa'i phyir/_de bzhin gshegs pa'i sku la brten cing thugs nyid la dgongs nas don ma lus par smra ba'i phyir ro/_/shar phyogs kyi
[\[195b\]]
[\[195b.1\]]hUM ka ra'i don ston te/_mi chod pa/_mi shigs pa/_brten pa zhes pa dang /_phrin las rnam bzhi'i las byas pas 'grub po zhes pa'i bar ni/_nyan thos kyi yul rdul phra rab 'dus pa las yul du grub par 'dod de/_thugs kyi khro bo des 'joms pas gzung ba bcom ste/_gshin
[\[195b.2\]]rje gshed du bstan to/_/nang gi 'dzin sems mu stegs kyis bdag tu brtags pa de 'joms pas na tho ba ye shes kyi med bal can 'dzin/_de ltar gzung 'dzin dang bral ba'i byang chub sems dkar pos 'gro ba 'dul bar byed do/_/de rnal 'byor pas dkyil 'khor du sgrub thabs tshul
[\[195b.3\]]bzhin du byas nas bsgrubs na de bzhin gshegs pa thams cad kyi sku gsung thugs kyi dngos grub ya mtshan can dag sus kyang bar mi chod par thob ste/_de rnam par thar pa'i sgo gsum la gnas pas mtshan ma rnams kyis mi shigs te/_bskal pa grangs med par gsung bden pa'i
[\[195b.4\]]'bras bu tshad med pa'i yon tan dang ldan pas 'gro ba la chos ston pa'i shugs dang ldan pa'o/_/'di ni khro bo thams cad kyi ngo bor gyur pas na/_de bzhin gshegs pa thams cad kyi snying rje chen po dang ldan pas mi dge ba ni spangs pa'i dngos grub rnams rab tu 'grub par byed pas mi
[\[195b.5\]]shigs pas/_de dpa' bar 'gro ba la sogs te/_ting nge 'dzin gyi sgo'i rnam grangs 'bum phrag la mnga' brnyes pas na cis kyang bar du gcod pa dang bral te/_phyogs bcu'i de bzhin gshegs pa'i rang bzhin du gyur pas ni skye shi dang bral ba'i sku tshe dang ldan pas mi shigs pa ste/_
[\[195b.6\]]bden pa'i tshig la thogs pa med pas 'gro ba'i rgyud sgrol ba'i bden pa'i chos rnams ston te/_de'i sgrub thabs rnams sla bsam brjod do/_/hUM ka ra'i don rgya cher bshad zin to//_//da ni lho phyogs kyi khro bo khams gsum rnam par rgyal ba'i don rgya cher ston te/_sra ba brtan pa thams
[\[195b.7\]]cad du thogs pa med pa zhes pa dang thogs pa med pa'i dngos grub thob bo zhes pa'i bar ni/_de bzhin gshegs pa'i ting nge 'dzin tshad med pa'i yon tan gyis 'dod chags la sogs pa'i nyon mongs pas 'khor bar skye bar byed pa las rgyal ba'i rtags su srid pa'i 'khor lo
[\[196a\]]
[\[196a.1\]]bsnams te/_rnam par thar pa'i sgo gsum dang ldan pa'i ngang du 'dus ma byas pas na sra bar mdzad/_de snying rje tshad med pa'i byang chub sems mi 'gyur ba'i sgo nas brtan por mdzad do/_/sems can thams cad thugs rjes 'dul zhing /_thabs mkhas pa'i brtson
[\[196a.2\]]'grus 'gro ba'i don ma lus par mdzad pa de phrin las ci la yang thogs pa med pas bden pa'i dngos grub rnams rnal 'byor pa la rab tu ster ro/_/dge ba'i bar du gcod pa gzhan 'phrul dbang byed lha'i rgyal ba'i bdud sdig can dang /_gnod sbyin dang srin po rnams 'dul bas na/_
[\[196a.3\]]pha rol tu phyin pa'i go sra ba sbyin zhing /_thogs pa med pas bsam pa brtan pa'i sgo nas 'gro ba ma lus pa sgrol ba la thogs pa med pa'o/_/khams gsum thams cad las rnam par rgyal ba'i don rgya cher bshad zin to//_//da ni nub phyogs kyi khro bo ha ya gri ba'i don ston te/_gsung
[\[196a.4\]]gi sgo nas 'gro ba'i phrin las sna tshogs pa mnga' bas na thams cad du ma pham pa/_sems can thams cad skrag par byed pa/_sems can thams cad 'jil bar byed pa dang /_zhes pa dang /_bkra shis par 'gyur ro zhes pa'i bar gyis ni 'dod khams dang /_gzugs khams dang /_
[\[196a.5\]]gzugs med pa'i khams rnams thabs mkhas pa'i sprul pas thams cad ma pham pa/_bdud kyi rgyal po ded dpon nag po dang /_bgegs kyi rgyal po bi nA ya ka la sogs pa 'jig rten na mthu che ba rnams dngangs shing skrag par mdzad cing /_nyon mongs pa'i 'dod chags dang /_zhe sdang
[\[196a.6\]]dang /_gti mug dang /_nga rgyal dang /_phrag dog dag gis khams gsum dag tu nyon mongs pa rnams 'jil zhing /_gsung ma chags shing thugs rjes 'gro ba la rol pa'i rtags su pad+ma bsnams so/_/thugs rje thabs mkhas pas sku bskal pa'i 'od zer dmar po 'phro ba mtshan ma'i
[\[196a.7\]]rnam par rtog pa rnams dang bral bas che ba'i yon tan tshad med pa dpag tu med pa'i yon tan dang ldan pas 'gro ba la phan 'dogs pas gzhung nas 'byung ba bzhin du bsgrubs na/_yon tan tshad med pa'i bkra shis par 'gyur ro/_/khro bo rgyal po rta mchog dpal gyi don rgya cher bshad zin
[\[196b\]]
[\[196b.1\]]to//_//da ni byang phyogs kyi khro bo bdud rtsi 'khyil pa'i don ston te/_phrin las rgya mtshos 'gro ba 'dul ba'i phrin las mdzad de/_rig sngags thams cad gcod par byed pa/_rig sngags thams cad gnon par byed pa/_las thams cad 'joms par byed pa zhes pa dang /_dmod pa'i bye
[\[196b.2\]]brag thams cad las thar bar 'gyur ro zhes pa'i bar ni/_bdud dang /_srin po dang /_gnod sbyin dang /_sha za la sogs pa phas kyi rgol bas sems can la gnod pa'i thabs dang /_drang srong nag po dang /_snag tsha dang /_mis sbyin la sogs pa'i dmod pa rnams kyis/_sems
[\[196b.3\]]can gyi sems phyin ci log tu byed pa rnams la/_sdug bsngal ba gsum dang brgyad kyis mnar ba rnams/_de bzhin gshegs pa'i phrin las bya ba nan tan gyi ye shes kyis gong gi sdug bsngal ba dang /_gnod pa ma lus pa gcod par byed pas/_thabs mkhas pa'i thugs rjes
[\[196b.4\]]sems can gyi las thams cad rab tu ma lus par rdzogs par byed pas/_'bras bu'i rang bzhin ye shes kyis/_sdug bsngal gyi rnam pa 'joms pa'i phrin las sna tshogs pa'i rtags su/_de bzhin gshegs pa'i thabs kyi phyag rgya bdud rtsi 'khyil pa ste/_yang dag pa'i ye shes
[\[196b.5\]]las byung ba'i rtags su/_thams cad rang bzhin rnam par dag pa'i rtags su phrin las rnam pa sna tshogs pa rnam 'gro ba'i don du mdzad do/_/dkyil 'khor du sgrub thabs kyi khyad par gzhung bzhin du byas na/_pha rol gyi ngan sngags kyi bye brag rnams 'joms shing thar bar 'gyur ro/_/
[\[196b.6\]]khro bo bdud rtsi 'khyil pa'i don rgya cher bstan zin to//_//da ni shar lho mtshams kyi khro bo ya mAn+ta ka'i don bshad de/_gshin rje dang /_me lha la sogs pa'i gnod pa rnams 'joms pa'i rtags su bstan te/_gzhan gyi las thams cad 'jig par byed pa/_gdon thams cad rlag par
[\[196b.7\]]byed pa/_gdon thams cad las thar bar byed pa zhes pa dang /_khro bo'i rgyal po ya mAn+ta ka ste zhes pa'i bar gyis bstan te bdud dang /_srin po dang /_gnod sbyin la sogs pa phyir rgol ba rnams/_/sngon gyi smon lam gyis sems can ma lus pa thams cad thabs mkhas pa'i thugs
[\[197a\]]
[\[197a.1\]]rjes 'joms shing /_gnyen po ye shes kyis dngos po thams cad 'jig par byed cing /_snying rje chen po rgyu mthun pa'i byang chub kyi sems gzhan la phan 'dogs pa'i ngo bor bsgyur bas/_sems can gyi las thams cad 'joms par byed pa'i rtags su
[\[197a.2\]]gyur par gsungs te/_gdon ma lus pa stong phrag brgyad cu rtsa bzhi'i dpon po bi nA ya ka dang dbang ldan la sogs pa'i mthu dang blo gros tshad med pa dang ldan pas/_gzhan gyi rig sngags thams cad 'gro ba rnams byed du 'jug par gsungs so/_/khams gsum gyi sems can la
[\[197a.3\]]gnod pa rnams 'joms par byed pa'i thabs dang ldan bas/_ye shes kyi rtags kyi zhabs kyi zil gyi non cing /_sems can rnams kyi sdug bsngal la rol cing zad par byed pas/_gdon thams cad 'joms par byed cing brlag par gsungs te/_nyan thos dang mu stegs la sogs
[\[197a.4\]]pa'i phyi nang gi lta ba rnams kyi gnod pa sna tshogs pa rnams rtog pa'i rang bzhin gyis dge ba'i bar du gcod pa'i gnod pa rnams/_phrin las sna tshogs pas gdul bar yang mdzad pas/_khams gsum gyi 'gro ba las sna tshogs pas phung po nyam thag nas dang /_sna tshogs kyis tshe dang
[\[197a.5\]]mdangs 'phrog pa ma lus pa rnams thugs rjes thabs mkhas pas thar bar mdzad cing /_phyi'i gdon dang /_nang gi gdon dang /_'byung ba'i khams ma snyoms pa'i gdon thams cad las rab tu thar ba'i rtags su/_khro bo'i rgyal po ya mAn+ta kar bstan/_de bsgrub par bya ba'i phyir zhes
[\[197a.6\]]pa dang /_bkra shis par 'gyur ro zhes pa'i bar ni/_rnal 'byor pas don rnams ma nor bar bsgrub par bya ba'i phyir/_dus gsum gyi de bzhin gshegs pa yum shes rab kyi pha rol tu phyin pa'i rang bzhin du gnas par byin gyis brlabs nas/_gzhal yas khang du gnas te/_rang bzhin
[\[197a.7\]]gyis dag par bsams te/_de nyid bsgom pa'i rgyu/_ya mAn+ta ka'i rtsa ba'i yig 'bru/_thugs byang chub sems kyi dkyil 'khor bsams te/_'od du zhu bas dngos po'i rang bzhin byang chub sems su gnas pas na snying po rnam pa lnga thugs kyi rtags dang ldan pa la/_rgyan chas rnam pa yon tan gyi rnam pa sna tshogs
[\[197b\]]
[\[197b.1\]]pa 'byung ba'i gnas su thugs ye shes kyi byin gyi rlabs kyi rtags ha 'bar ba bsams te/_ha des dngos po rnams 'od du dngos po med par zhu bas 'bras bu'i rang bzhin yon tan gyi ngo bo rgyan chas dang /_byang chub sems kyi snying po dang /_rgyan la thim pas thams cad rang bzhin gnyis su med par
[\[197b.2\]]gyur par bsams te/_dus gsum gyi sangs rgyas kyi ye shes kyi rnam par thar pa'i cho 'phrul bsam gyis mi khyab par gyur nas/_de bzhin gshegs pa'i sku gsung thugs kyi thugs rdo rje'i byin rlabs/_dngos grub sna tshogs pa 'byung bas sems can thams cad kyi dgos pa sna tshogs par grub
[\[197b.3\]]par bsams te/_de nas rnal 'byor sgrub pa pos bdag ya mAn+ta ka'i ting nge 'dzin du zhugs te/_'gro ba 'dul ba'i dbang du bdag zhi ba dang /_rgyas pa dang /_dbang dang /_drag po'i las rnams 'gro ba gang la mos pa bzhin du/_dkar ba dang /_ser ba dang /_dmar ba dang /_gnag pa phrin
[\[197b.4\]]las so so'i kha dog tu bsgyur te/_ye shes kyi bum pa des dbang bskur zhing bsnyen pa yang grangs dang /_mtshan ma dang /_dus kyi bsnyen pa dag_/da ha badzra grangs mang por brjod na bkra shis kyi yon tan sna tshogs pa rab tu thob par 'gyur ro/_/gong dang 'og gi sgrub thabs rnams bshad pa las
[\[197b.5\]]'byung ba yang 'di bzhin du rgyas par shes par bya'o/_/rig pa'i gtan tshigs gong 'og la sbyar bar shes par bya'o/_/gzhan dag don gcig pas mi smos so/_/shar lho mtshams kyi khro bo'i rgyal po ya mAn+ta ka'i don rgya cher bstan zin to//_//da ni byang shar mtshams kyi khro bo Tak+ki rA dza'i don rgyas par
[\[197b.6\]]ston te/_khams gsum gyi 'byung po'i rgyal po dbang ldan rig sngags kyi dmod pa'i tshogs thams cad zhi bar byed pas Tak+ki rA dza phyung nas 'gro ba'i don du bzhugs pa'i thabs ni 'byung po thams cad 'gugs par byed pa/_rig sngags kyi las thams cad byed du 'jug pa zhes bya ba dang /_las thams
[\[197b.7\]]cad byed du 'jug par gsungs zhes pa'i bar ni/_/'dod khams kyi sems can gyi gzung ba dang /_'dzin pa'i bag chags rnam par rtog pa kun gzhi la rab tu bsags pas ni/_nam mkha' la sprin gyis bsgribs pa ltar/_phyin ci log gi bag chags mthu brtas pas/_bdag tu lta ba las
[\[198a\]]
[\[198a.1\]]'byung bas na 'byung po log pa'i mthu rab tu zhen pas rdzas kyi bye brag sna tshogs pa las 'byung ba dang /_sngon gyi las las gyur pa'i 'byung po thams cad kyi rgyal po dbang ldan la sogs pa rnams 'gugs par byed pa'i rtags kyi phyag rgya ni 'dul ba'i dbang du sku sprul ste 'gro ba'i don byed pa'i rtags Tak+ki rA dza ste/_
[\[198a.2\]]'jig rten gyi khams rnam pa gsum gyi nang du phyi'i 'byung po dang las las gyur pa'i 'byung po'i rigs thams cad thabs mkhas pa'i thugs rjes dbang du bsdus nas 'khol bas na byang shar mtshams kyi 'byung po rnams 'gugs shing dbang du bsdus pas 'dod pa'i rgyal por snang bas/_des phyogs bcu'i de bzhin gshegs pa thams
[\[198a.3\]]cad kyi phrin las sna tshogs pa rab tu mdzad pa thams cad byed du 'jug cing nyams su len pa rnams byams pa'i ral gris mngon du btul te legs par gnas pa'i don to/_/byang shar mtshams kyi khro bo'i rgyal po Tak+ki rA dza'i don rgyas par bshad zin to//_//da ni lho nub mtshams kyi khro bo'i rgyal po stobs po che'i don rgyas par bshad de/_
[\[198a.4\]]yang dag pa'i ye shes kyi stobs kyis sems can rnams kyi don ma grub par grub par byed pa don grub pa rnams chud mi za bar byed pa/_gang bsgrub pa de'i don rnams phun sum tshogs pa thob par byed pas na/_de ni ma grub pa rnams grub par byed pa/_'dod pa thams cad rab tu sbyin pa zhes pa dang /_khro bo'i rgyal po stobs po cher bstan
[\[198a.5\]]zhes pa'i bar ni rnal 'byor sgrub pa po gang yang rung ba dag gis 'di tshul bzhin du bsgrubs na mdo las 'byung ba'i de bzhin gshegs pa rnams kyi sku gsung thugs kyi dngos grub ma grub pa rnams grub par byed pa/_sgrub par byed pa'i thabs rnam pa sna tshogs pa'i las rnams phas kyi rgol ba bdud rnam pa bzhi nyon mongs
[\[198a.6\]]pa dang phung bo dang lha'i bu dang 'chi bdag gi bdud rnams kyi dbang du mi gtong bar mdzad pa dang /_de bzhin gshegs pa'i yon tan gyi rnam grangs ma lus pa thams cad rab tu sbyin par mdzad pa dang dpa' bar 'gro bdag zla ba'i rgyal mtshan la sogs pa'i ting nge 'dzin gyi sgo bsam gyis mi khyab pa'i stobs dang ldan pa/_'jig rten gyi
[\[198a.7\]]khams kyi sems can gyi 'dod pa phun sum tshogs pa rnam pa bsam gyis mi khyab pa rnams thob par sgrub cing de bzhin gshegs pa'i phrin las sna tshogs pa mdzad do/_/lho nub mtshams kyi khro bo'i rgyal po stobs po che'i don rgyas par bshad zin to//_//da ni nub byang mtshams kyi khro bo a mo g+ha pA sha'i don ston te/_thabs mkhas thugs
[\[198b\]]
[\[198b.1\]]rje'i zhags pas khams gsum gyi sems can ma lus pa rnams 'khor ba'i sdug bsngal las 'dren cing thugs rjes srung bar byed pa'i don te/_sems can thams cad srung ba zhes pa dang /_byang chub sems thabs mkhas pas srung bar byed do zhes pa'i bar ni/_thabs mkhas pa'i thugs rje tshad med
[\[198b.2\]]pa'i rang bzhin/_sngon bskal pa tshad med par sems can ma lus pa thams cad la/_byang chub sems tshad med pa skyes nas/_ye shes kyi khro bo'i sprul pa bsam gyis mi khyab pa phyung nas/_sprul pa dag 'dod khams dang /_gzugs khams dang /_gzugs med pa'i khams kyi sems can dag ji ltar
[\[198b.3\]]'dul ba bzhin du/_thabs mkhas pa'i thugs rje tshad med pa'i sprul pa des/_'gro ba sna tshogs pa rnams ji ltar 'dul ba bzhin du ston te/_des 'dod chags dang /_zhe sdang dang /_gti mug la sogs pas sdug bsngal ba'i rnam pa la/_tshad med pa'i thugs rje yon tan sna tshogs pas phan btags nas/_'khor ba'i
[\[198b.4\]]sems can rnams bsrung ba'i phyir ro/_/de ni thugs rje dang phrin las don yod pa'i zhags pa ste/_sngon gyi phrin las tshad med pa'i snying rje dang /_byams pa dang /_dga' pa dang btang snyoms kyis sems can thams cad la phan 'dogs shing bsdu ba'i dngos po sbyin pa dang /_snyan par smra ba dang /_don spyod pa dang /_don mthun pa'i sgo nas
[\[198b.5\]]sdud cing srung bar byed do/_/nub byang mtshams kyi khro bo don yod zhags pa'i don rgyas par bstan zin to//_//da ni dkyil 'khor gyi dbus kyi gtso bo phyag na rdo rje'i don ston te/_rgyal ba thams cad kyi thugs gsang ba'i mdzod 'dzin pa/_thugs chos nyid las ma g.yos kyang /_sngon gyi bsod nams kyi tshogs kyis sems can
[\[198b.6\]]gyi don 'dod pa phun sum tshogs pa sgrub cing /_bdud dang srin po la sogs pa gdul ba'i phyir thugs rjes khro bor sku sprul te/_rengs par mdzad de/_zhi ba rgyas pa/_sems can thams cad rengs par byed pa zhes pa dang /_dbang du bsdus phan 'dogs pa'i phyir ro/_/zhes pa'i bar ni/_sems phyin
[\[198b.7\]]ci log dang /_lta ba phyin ci log dang /_shes rab phyin ci log dang /_'du shes phyin ci log gis nyon mongs pa thams cad las/_thabs mkhas pa'i sngon gyi bsod nams kyi tshogs bsam gyis mi khyab pa rab tu bsags pas da ltar shAkya thub pa'i bstan pa la gnod pa'i sems can dregs pa can
[\[199a\]]
[\[199a.1\]]la 'jigs byed thabs la mkhas pa'i sprul pa bsam gyis mi khyab pa rnam pa sna tshogs pa dag gis gnod par byed pa'i sems can gzhan la bsnan nas/_de dag gis nga dang bdag tu lta ba'i 'du shes phyin ci log gi nyon mongs pa'i sdug bsngal ma lus pa rnams med
[\[199a.2\]]par mdzad do/_/dregs pa can de dag btul nas/_byang chub chen po la ji ltar 'dod pa bzhin du/_yon tan gyi tshogs bsam gyis mi khyab pas rgyas par mdzad cing /_bdud kyi rgyal po dang /_dregs pa can khyo shug can rnams skrag cing dngangs pa dang /_rengs shing 'dar bar mdzad pa'i phyir ro/_/
[\[199a.3\]]rnam pa gzhan du yang rnam par mi rtog pa'i byang chub sems chos nyid zhi ba'i ting nge 'dzin mnyam pa'i ngang las ma g.yos kyang /_tshe rabs sngon gyi bsod nams kyi tshogs bsam gyis mi khyab pa thams cad rgyas par mdzad do/_/'jig rten rnam pa gsum na gnas nas sems can thams cad
[\[199a.4\]]la/_thugs rjes thabs la mkhas pa'i phrin las kyis/_de bzhin gshegs pa thams cad kyi bstan pa la gnod pa'i bdud rnams 'dul ba'i phrin las sna tshogs pa 'byung ba'i yon tan gyi rang bzhin phun sum tshogs pa gzhan la 'byung ba'i phyir/_rnam grangs sna tshogs pa'i sgo nas sems can
[\[199a.5\]]rnams tshim zhing bde bar mdzad do/_/gong gi zhibs mi 'dul ba'i bdud dang srin bu dregs byed rnams khro bo'i ting nge 'dzin las khro bo'i sprul pa sna tshogs dag gis 'dul zhing /_sdug bsngal las skyob nas bde ba la dgod pa'i phyir/_'jigs byed kyi drag shul gyis rengs shing 'dar bar
[\[199a.6\]]mdzad do/_/de dag de bzhin gshegs pa'i 'khor du thugs rjes dbang du bsdus nas/_phan pa'i yon tan chen po'i sgo nas don mdzad pa'i phyir ro/_/dkyil 'khor gyi dbus kyi gtso bo phyag na rdo rje'i don rgyas par bshad zin to/_/da ni shar dang lho dang /_nub dang byang gi sgo ba'i don ston te/_tshad
[\[199a.7\]]med pa rnam pa bzhi'i rtags te snying rje'i lcags kyu dang /_byams pa'i zhags pa dang /_dga' ba'i lcags sgrog dang /_btang snyoms kyi dril bu dang ldan pa'i sgo nas/_sbyin pa dang /_snyan par smra ba dang /_don spyod pa dang /_don mthun pa'i sgo nas 'gro ba'i don mdzad pa'i rtags so/_/rmugs
[\[199b\]]
[\[199b.1\]]par byed pa'i gsang sngags kyi mthu chen po 'di zhes pa dang /_mi gnas par byed pa'i don to zhes pas bstan te/_ye shes kyi sgo ba rnam pa bzhis 'dod pa dang /_gzugs dang /_gzugs med pa'i sems can ma lus pa rnams/_phyag rgya rnam pa bzhi'i sgo nas 'gro ba'i don mdzad pa'i thabs
[\[199b.2\]]sna tshogs pa bstan nas/_me long lta bu'i lcags kyu dang /_mnyam pa nyid kyi zhags pa dang /_so sor kun tu rtog pa'i lcags sgrog dang /_bya ba nan tan gyi dril bur sku sprul te/_'dul ba'i dbang du rdo rje rta gdong lcags kyu ma dang /_rdo rje phag gdong zhags pa ma dang /_rdo rje lcags sgrog nyi zla'i
[\[199b.3\]]spyan dang /_rdo rje thal byed dril 'khrol mar sprul te/_shar dri za dang /_lho grul bum dang /_nub klu dang /_byang gnod sbyin la sogs pa'i bdud rnams skabs tshol zhing glags lta ba rnams thugs rjes ma rungs pa rnams rmugs par byas nas/_log pa'i lam du 'dug tu mi ster bar gsang ba'i/_
[\[199b.4\]]drag shul gyi mthus bsdigs nas/_sdug bsngal las mi gnas par byed pa'i don to/_/tshad med pa'i sgo ba bzhi'i don bshad zin to//_//sngags dbyung ba'i don ston te/_sngags ni ye shes kyi rtags kyi don gsang ba dbyung ba'i thabs te/_sangs rgyas kyi mthus/_lag na rdo rjes rab tu
[\[199b.5\]]smras so zhes pa dang /_thugs khro bo'i sngags dang dbyung bar bya ba'i don to zhes pa'i bar ni dkyil 'khor gyi rang bzhin bshad pa las/_de bzhin gshegs pa thams cad kyi mthus lag na rdo rje la/_sku dang gsung dang thugs kyi dbang bskur bas byin gyis brlabs nas/_'das pa dang ma byon pa dang /_
[\[199b.6\]]da ltar byung ba'i sangs rgyas kyi ye shes lag na rdo rje rab tu gnas nas/_byang chub snying por dbang bskur bas/_lha gnas dang ni mi gnas kun tu thugs yang dag pa'i ye shes rdo rje lta bu'i mthu'i dbang bskur bar/_bcom ldan 'das kyi 'khor 'jig rten pa dang /_'jig rten las 'das pas
[\[199b.7\]]mthong bar gyur to/_/de bzhin gshegs pa thams cad kyi ye shes kyis byin gyis brlabs nas lha'i rgyal po dbang sgyur gyi gnas dang /_lho phyogs gyad kyi yul dang /_snying po byang chub ga la ba 'dir lag tu ye shes kyi rdo rje byin nas/_rdo rje ming 'dzin par dbang bskur bas/_lha dang /_klu dang /_gnod
[\[200a\]]
[\[200a.1\]]sbyin dang /_dri za dang /_lha ma yin dang /_nam mkha' lding dang /_lto 'phye chen po dang /_mi dang mi ma yin pa rnams su lag na rdo rjer so sor skad du 'ur ces rab tu gyur pa'i don to/_/dus der 'dod khams dang /_gzugs khams dang /_gzugs med pa'i khams kyi
[\[200a.2\]]srid pa gsum gyi mthu che ba rnams dbang du 'dus par 'gyur ro/_/thams cad zhabs 'og tu bsdus nas bka' dam la btags nas so so rang rang gi snying po mdongs gsol du phul nas/_dam tshig can du byas nas de rnams kyang dus gcig tu go ste/_gong gi khro bo rnams kyi sngags dang /_cho ga'i phan yon
[\[200a.3\]]rnams 'dul ba'i dbang gis 'gro ba'i don du lag na rdo rje phyogs bcu de bzhin gshegs pa'i ye shes kyi tshig 'jig rten rnam pa gsum du srid pa'i sems can la phan pa'i phyir ro/_/gsung khro bo'i dkyil 'khor 'di 'dul ba'i dbang du gsungs so/_/gsang sngags gsung gi dkyil 'khor dbyung ba'i
[\[200a.4\]]thabs bshad zin to//_//da ni gsung yig 'bru'i dkyil 'khor bshad pa'i don ston te dang po phyag na rdo rje'i phrin las bshad do/_/na mo rat+na tra yA ya/_dkon mchog gsum la phyag 'tshal ba'i don te/_phyag na rdo rje dkon mchog gi rang bzhin du gyur pas na/_ye shes las grub pa'i phyir
[\[200a.5\]]zhes pa ni/_dus gsum du rgyal ba'i rang bzhin du gyur pas dkon mchog gsum zhes brjod do/_/na mash+tsaN+Da badzra pa NA ye/_rdo rje rin chen gyi ngo bo phyag na rdo rje'i yang dag pa'i snying po'o zhes pa ni thugs rdo rje lta bu dang /_yon tan rin chen lta bu dang ldan pa'i tha tshig go/_/ma hA yak+Sha se nA pa ta ye/_
[\[200a.6\]]gnod sbyin gyi sde dpon chen po lag na rdo rje drag po la phyag 'tshal ba'i don te/_gnod sbyin rnams thugs rjes 'dul bas de skad ces brjod do/_/zhes pa ni khams gsum gyi dregs pa can 'dul ba'i phyir rigs gnod sbyin du bstan te/_thabs mkhas pa'i phrin las kyis dbang du sdud pas so/_/
[\[200a.7\]]tad+ya thA/_'di lta ste gang lta zhe na/_'og nas 'byung ba'i sngags kyi tshig rnams zhes pa ni/_'og gi don ma nor bar bstan pa'i phyir gsal bar bstan cing smos pa'i don/_oM tra Ta tra Ta ye shes lnga'i ngo bo dag gis nyon mongs pa thams cad sod cig pa'i don ni/_chos kyi dbyings kyi ye shes
[\[200b\]]
[\[200b.1\]]la sogs pa rnam pa lngas/_nyon mongs pa rnams rab tu gcod pa'i don no/_/tro Ta ya tro Ta ya phyag na rdo rje'i byin gyi rlabs kyis rab tu gcod cing legs par sod cig pa'i don ni/_thugs gsang ba'i mdzod 'dzin pa ye shes kyi don la dpyod cing /_nyon mongs pa las skyobs shig pa'o/_/s+phu Ta
[\[200b.2\]]s+phu Ta zhes pa ni nyon mongs pa las ye shes kyi mes 'bar bar gyis shig pa'i don ni sdug bsngal gyi rang bzhin ye shes kyi phrin las nyon mongs pa la don gsal bar gyis shig pa'o/_/spo Ta ya spo Ta ya/_byang chub kyi rang bzhin gyis legs par 'bar bar gyis shig pa ni thugs rje tshad
[\[200b.3\]]med pa'i phrin las kyis legs pa mthong bar bya ba'i tha tshig go/_/g+hUr+Na g+hUr+Na/_bdag gi bgegs rnams zungs la skrod cig_/ye shes kyi mes mtshan ma sregs shig pa'i don ni/_lta ba log pa ni bgegs dang 'dra ste/_yang dag pa'i lta ba'i bgegs te/_ye shes kyi mes nyon
[\[200b.4\]]mongs pa choms shig pa'i don no/_/g+hUr+Na pa ya g+hUr+Na pa ya ni thugs rje'i lcags kyus zung la legs par skrod cig pa'i don ni/_phrin las kyi lcags kyus gdon zung la mtshan ma skrod cig pa'i don no/_/sarba satwa ni sems can thams cad thugs rje'i thugs kyis gzigs shig pa'i
[\[200b.5\]]don ni thugs rje'i zhing ste/_dgos 'brel yod pas gzigs pa'i phyir ro/_/bo d+ha ya bo d+ha ya/_khams gsum gyi sems can rnams/_byang chub tu sems rab tu bskyed cig pa'i don ni/_dngos por lta ba rnams dngos po med pa'i byang chub sems la dgod pa'i phyir ro/_/saM b+ho d+ha ya saM bo d+ha
[\[200b.6\]]ya/_'gro ba rnams legs par byang chub tu sems bskyed pa'i don ni/_lam log pa'i 'gro ba rnams yang dag pa'i byang chub la dgod pa'i phyir ro/_/b+h+ra ma b+h+ra ma/_byang chub kyi sems dang mi mthun pa'i bgegs rnams skrod cig pa'i don ni/_gzung 'dzin gyi bag chags rnams byang chub
[\[200b.7\]]kyi skyon gyis sol cig_/saM b+h+ra ma ya saM b+h+ra ma ya/_phyin ci log gi nyon mongs pa rnams las thugs rjes legs par skrod cig pa'i don ni/_/lta ba log pa ni nyon mongs pa'i rgyu las phrin las kyis sel ba'i don to/_/sarba bud+d+ha/_sangs rgyas thams cad kyi thugs rje
[\[201a\]]
[\[201a.1\]]chen pos bdag gi sdig pa thams cad choms shig pa'i don to/_/ni sngon gyi thugs rjes phyi nang gi gnod pa thams cad med par bya ba'i phyir choms shig ces gsungs so/_/ku Ta ni ku Ta ni/_gdon 'byung po rnams
[\[201a.2\]]gtubs shig gtubs shig_/thugs rje ye shes kyi spyan gyis gzigs pa'i don ni/_gnod pa rnams med par byed pa dang /_gdug pa rnams gcad pa dang /_thugs rjes gzigs par byed pa'i tha tshig go/_/saM ku Ta ya saM ku Ta ya/_'jig
[\[201a.3\]]rten na gnod par byed pa rnams byams pa'i thugs kyis gtubs shig_/legs par gtubs shig pa'i don ni/_sarba sha truM/_bdag la gnod par byed pa'i bgegs rnams thams cad rang bzhin 'dul ba'i don ni/_gnod sbyin dang /_srin po dang /_
[\[201a.4\]]bgegs kyi rigs rnams 'dul ba'i phyir ro/_/g+ha Ta ya g+ha Ta ya/_bgegs dang 'byung po de rnams thugs rjes skrod cig pa'i don ni/_bi nA ya ka dang dbang ldan la sogs pa rnams thugs rjes skrod cig pa'i tha tshig go/_/saM g+ha Ta ya saM g+ha Ta
[\[201a.5\]]ya/_ni legs par skrod cig pa'i don te/_bdag dang sems can thams cad nyon mongs pa las thar bar gyis shig pa'i don ni/_nyon mongs pas sems can thams cad 'khor ba de las bzlog cing thar bar bya ba'i phyir ro/_/sarba bid+yA/_
[\[201a.6\]]rig sngags kyi mthus gang la bya ba'i las thams cad rdo rje 'bar bas sgrub par byed pa'i don ni/_ye shes kyi mthu dang ldan pas don ma lus pa thams cad 'grub par bya ba'i phyir smos so/_/badzra badzra s+phoT/_ye shes 'bar ba'i che bas bgegs rnams gzhan du spor
[\[201a.7\]]cig pa'i don ni/_thugs rje thabs kyi phrin las che ba dang 'dra bas/_skye bzhi bgegs rtsad gcod pa'i phyir smos so/_/badzra badzra ka Ta/_ye shes las grub pa'i rdo rje 'bar bas nyon mongs pa thams cad chod cig pa'i don ni/_dngos po rnams dngos po med par bya ba'i
[\[201b\]]
[\[201b.1\]]phyir/_'dul dbang du chod cig pa'i don to/_badzra badzra ma Ta/_byang chub sems kyi rdo rjes bdag la gdug pa rnams gtugs shig pa'i don no/_/chos nyid ngo bo rdo rje dang 'dra bas mtshan ma rnams med par byed pa'i thabs so/_badzra badzra ma tha/_yang dag pa'i ye shes rdo rjes bgegs rnams thul
[\[201b.2\]]cig pa'i don ni/_rtogs pa'i lta ba ni rdo rje dang 'dra bas/_log pa'i lta ba rnams med par byed pa'i thabs so/_/badzra badzra aSh+Ta/_ye shes las grub pa'i yang dag pa'i rdo rjes bdud rnams gnas der mi gnas par gyis la skrod cig pa'i don ni/_dngos po rnams dngos po med par byed pa'i
[\[201b.3\]]yang dag pa'i don/_rdo rjes mtshan ma rnams med par byed pa'i phyir skrod cig pa'o/_/ha sa ni la badzra/_rdo rje rnon po me dang 'dra bas bag chags rnams chod cig rol cig pa'i don ni/_ting nge 'dzin ral gri dang 'dra bas dngos po rnams gcod cing don mthong ba'i tha tshig go/_/su badzra swA hA/_
[\[201b.4\]]thugs mkhyen pa'i rdo rje chos kyi dbyings rnam par dag pa la legs par sbyor cig pa'i don ni/_rtogs pa'i lta ba rnam par dag pas don rnams mthong zhing legs par rtogs pa'i phyir ro/_/dkyil 'khor gtso bo phyag na rdo rje'i rang bzhin gyi don bshad zin to//_//da ni de'i thugs
[\[201b.5\]]khro bo'i phrin las kyi don bshad de/_thugs yang dag pa'i ye shes kyis nyon mongs pa rnams 'joms pa'i rtags su thugs rjes khro bor sprul te/_dregs pa can 'dul ba dang /_phrin las bya ba dang /_dngos grub rnams sbyin pa'i phyir/_rnam par thar pa brgyad kyi rtags kho na'i don
[\[201b.6\]]ston pa'i phyir ro/_/ho phu l+lu ni ru phu l+lu/_de ltar phyag na rdo rje thugs kyi ngo bor gsungs nas/_rdo rje khro bo las sbyor ba'i phyir ro/_/rdo rje khro bo 'bar bas nyon mongs pa'i gshin rje khams gsum pa rnams thugs rjes 'bar bas byed pa'i don ni/_thugs kyi bdag po'i don bstan nas/_de'i
[\[201b.7\]]'og tu khro bo'i lta ba la sogs pa rnams thugs rje'i khro bo'i rang bzhin gyis 'joms pa'i don/_gr-ih+Na ku l+lu/_khams gsum gyi gshed kyi sdug bsngal dang /_las rnams 'joms pa'i don ni/_'jig rten pa rnams nyon mongs pas gshin rje'i dbang du song ba'i sdug bsngal rnams
[\[202a\]]
[\[202a.1\]]thugs rjes gshin rje lta bus 'joms pa'i rtags so/_/mi l+li tsu l+lu/_ku ru ku l+lu/_'phags pa rta mgrin sngon po 'bar bas sdug bsngal rnams sbyongs shig pa'i don ni/_'khor ba las 'phags pa'i gsung gi rta skad dang ldan pas/_chos nyid kyi ngo bos sdug bsngal rnams
[\[202a.2\]]choms shig pa'i don to/_/badzra bi dza ya swA hA/_khro bo'i rgyal po bdud rtsi 'khyil pa 'bar bas nyon mongs pa thams cad bdud rtsir byin gyis rlobs shig pa'i don ni/_yang dag pa'i rtags gzung 'dzin las rgyal zhing /_dug bdud rtsir gyur zhing nyon mongs pa 'joms pa'i rtags thugs chos
[\[202a.3\]]nyid du 'khyil pas smos so/_/kI li kI lA ya swA hA/_Ar+ya A tsa las thugs kyi phrin las mdzad pa dang /_stobs po ches drag shul gyis phrin las mdzad pa'i don ni/_'khor ba las 'phags shing thugs kyi phrin las sna tshogs pa'i ngo bo dang /_yang dag pa'i shes rab kyi stobs dang ldan pa
[\[202a.4\]]gnyis kyi phrin las so/_/ka Ta ka Ta/_zhes pa ni ya mAn+ta ka khro bos bdud rnams spa bkongs shig pa'i don ni/_thugs ye shes kyi rgyal pos lta ba ngan pa rnams med par byed pa'i tha tshig go/_/ma Ta ma Ta ni hUM kA ras nyon mongs pa rnams las thugs rjes skyobs shig pa ni/_mtshan ma thams cad
[\[202a.5\]]'jig par ye shes kyi khro bos lta ba log pa rnams med par byed pa'i tha tshig go/_/ra Ta ra Ta khro bo'i rgyal po pad+ma 'khyil pas nyon mongs pa rnams zhi bar mdzod cig pa'i don ni/_nyon mongs pa la khro zhing ma chags pa'i skyon gyi dbu 'khyil pas mtshan ma rnams zhi bar byed pa'i tha tshig go/_/
[\[202a.6\]]mo Ta na pra mo Ta nA ya swA hA ye shes kyi gnod sbyin 'bar ba gshin rje gshed kyis skyobs shig pa'i don ni/_'khor ba 'joms pa'i ngo bo thugs rje'i me 'bar bas/_mtshan ma rnams med par byed pa'i tha tshig go/_/tsa ra ni tsa ra zhes pa ni khro bo'i rgyal po nI la daN+Das/_bdag dang sems can
[\[202a.7\]]thams cad la tshe dang dbang thang stsol cig pa'i don ni/_mtshan ma med pa'i ye shes kyi bdag pos/_mi 'chi ba'i g.yung drung dang /_bsod nams kyi tshogs thob par byed pa'i tha tshig go/_/ha ra ha ra ye shes kyi gshog pas 'khor ba'i sdug bsngal las skyobs shig pa'i don ni/_rtogs
[\[202b\]]
[\[202b.1\]]pa'i ye shes pas 'khor ba'i sdug bsngal rnams las thar par mdzad do/_/sa ra sa ra ting nge 'dzin drag shul gyi sems nyams pa rnams dran par gyis shig pa'i don ni thugs kyi rang bzhin phun sum tshogs pa dang ldan pas/_sems nyams pa'i skyon sbyong pa'i thabs so/_/mA ra ya
[\[202b.2\]]nyon mongs pa 'joms pa'i rdo rjes bgegs rnams sod cig_/las drag pos rdul du thong shig pa'i don ni/_lta ba ngan pa 'joms pa'i drag po'i stobs dang ldan pa'i rdo rje lta bus gnod pa'i gdon rnams stongs par byed pa'i thabs so/_/badzra bi dA ra NA ya swA hA/_rdo rje rnam
[\[202b.3\]]par 'joms pas rdo rje lta bu'i ting nge 'dzin gyi gnod pa rnams zhi bar mdzod cig pa'i don ni/_yang dag pa'i ye shes kyis mtshan ma thams cad mtshan ma med par byed pa'i tha tshig go/_/tshin+da tshin+da/_khro bo'i rgyal po ha ya gr-i bas/_nyon mongs pa rnams rtsad chod pa ni/_gsung gi
[\[202b.4\]]bdag po chags pa'i bdag nyid kyi gdug pa rnams med par byed pa'i don/_b+hin+da b+hin+da/_bdag dang sems can rnams kyi sdug bsngal bshig pa'i don/_thugs rje phun sum tshogs pas sdug bsngal gsum dang brgyad las thar bar byed pa'o/_/ma hA kI li kI lA ya swA hA/_khro bo'i
[\[202b.5\]]rgyal po stobs po che las dang nyon mongs pa thams cad thugs zhi ba'i sgo nas zhi bar mdzod cig pa'i don ni/_'khor ba 'joms pa'i stobs dang ldan pas gzung 'dzin gyi bag chags rags pa rnams stongs par byed pa'i tha tshig go/_/ban+d+ha ban+d+ha/_Tak+ki rA dza ste khro bo'i rgyal pos gdug
[\[202b.6\]]pa'i bdud rnams mgo nas bzung la chings shig pa'i don ni/_'khor ba 'joms pa'i rgyal pos lta ba'i bdud rnams rtsa ba nas 'byin pa'i tha tshig go/_/tro Ta tro Ta/_khro bo'i khro bos nyon mongs pa rol cig pa'i don ni/_nyon mongs pa khro bo la thugs rje khro bos 'joms pa'i tha tshig go/_/
[\[202b.7\]]kI li kI lA ya swA hA/_byang chub sems kyi rang bzhin bdud rtsi 'khyil pas thams cad zhi bar mdzod cig pa'i don ni/_gzung 'dzin gyi skyon spangs pa'i bdud rtsi dang ldan pas/_chos nyid du dngos po rnams las bzlog pa'i phyir ro/_/tsu ru tsu ru/_khro bo'i rgyal po a mo g+ha pA shas dam
[\[203a\]]
[\[203a.1\]]tshig bzhin du phrin las mdzod cig pa'i don ni/_thabs thugs rje chen po'i zhags pa dang ldan pas sngon gyi phrin las bzhin du las mdzod cig pa'i don no/_/tsaN+Da li/_khro bo'i rgyal po tshur spyon/_dam tshig la dgongs shig pa'i don ni/_ma rungs pa 'dul ba'i
[\[203a.2\]]bdag po gnyis su med par bya ba dang /_mi 'da' bar bya ba'i phyir ro/_/kI li kI lA ya swA hA/_bdud rtsi 'khyil pas thugs rje tshad med pa'i gsung sgras thams cad byang chub sems su zhi bar mdzod cig pa'i don ni/_lta ba'i bdud rnams byang chub sems kyi rtsis bsgyur zhing /_shes rab
[\[203a.3\]]kyi sgras chos nyid du ston cing byang chub sems la dgod pa'i don/_trA sa ya trA sa ya/_khro bo'i rgyal po ma hA ba las bdud dang dregs byed rnams skrag par gyis skrag par gyis shig pa'i don ni/_nyon mongs pa 'joms pa'i stobs dang ldan pa/_bdud rnam bzhi 'joms shing skrag par byed
[\[203a.4\]]pa'i don no/_/badzra kI li kI lA ya swA hA/_ye shes kyi rdo rje 'bar bas thams cad zhi bar mdzod cig pa'i don ni/_yang dag pa'i ye shes kyi dngos po rnams dngos po med par gyis shig pa'i don/_ha ra ha ra badzra d+hA rA ya swA hA/_rdo rje ye shes 'bar ba'i sgo ba bzhis bgegs skrogs shing
[\[203a.5\]]skrogs shig pa'i don ni/_phrin las 'joms pa'i bdag nyid kyis lta ba'i bgegs rnams med par gyis shig pa'i don no/_pra ha ra pra ha ra/_khro bo'i rgyal po bdud rtsi 'khyil pas/_mtshan ma'i dngos po thams cad zhi bar mdzad nas/_byin gyis rlobs shig pa'i don ni/_nyon mongs
[\[203a.6\]]pa'i bdud 'joms pa'i bdud rtsi 'khyil pas mtshan ma thams cad bdud rtsir byin gyis rlobs shig pa'i don no/_/badzra pra b+hany+dza nA ya swA hA/_byang chub sems kyi rdo rje 'bar bas las dang nyon mongs pa'i bag chags thams cad zhi bar mdzod cig pa'i don ni/_'bras bu'i rang bzhin mtshan ma
[\[203a.7\]]'joms pa'i ye shes kyis dngos po ma lus pa rnams zhi bar gyur pa dang /_rab tu zhi bar gyur pa'i phyir ro/_/ye shes kyi rtags kyi khro bo rnams kyi phrin las don rnams bshad zin to//_//da ni thugs khro bo'i phrin las bsrung ba'i don ston te/_ma ti s+thi ra badzra/_blo gros brtan pa'i rdo rjes byang chub sems kyi
[\[203b\]]
[\[203b.1\]]rang bzhin dang ldan par gyis shig pa'i don ni/_ting nge 'dzin gyi rdo rjes bdag gi lus rdo rje lta bur zhi bar mdzod cig pa'i don no/_/su ti s+thi ra badzra/_shin tu brtan pa'i rdo rjes legs pa'i yon tan rdo rje lta bu zhi ba dang ldan par gyis shig pa'i don ni/_ting nge 'dzin mi 'gyur ba'i ngo bos skyon spangs
[\[203b.2\]]nas thams cad zhi bar byed pa'i don/_pra tis+thi ra badzra/_so sor brtan pa'i rdo rjes bdag gi lus rdo rje lta bur zhi bar mdzod cig pa'i don ni/_so sor rtog pa'i ye shes kyis dngos po rags pa rnams rab tu bcom nas chos nyid la gnas par byed pa'i don no/_/ma hA badzre chen po rdo rjes zhi
[\[203b.3\]]ba'i tshul du bdud las rgyal bar mdzod cig pa'i don ni/_lta spyod rnam par dag pas gzung 'dzin gyi skyon gyi bdud 'dul ba'i rtags so/_/a pra ti ha ta badzra/_rab tu brtan pa'i rdo rjes bdag la ye shes kyi mtshon cha stsol cig_/gzhan gyi gti mug rnams gzhom pa'i phyir ro ni/_chos kyi
[\[203b.4\]]dbyings kyi ye shes kyis dngos po'i mtshan ma rnams 'joms shing gti mug gnas su dag par byed pa'i phyir ro/_/a mo g+ha badzra/_don yod pa'i rdo rjes bdag la don rnams stsol cig pa'i don ni/_de bzhin gshegs pa'i thugs rje'i phrin las kyis 'khor ba las 'dren pa dang /_
[\[203b.5\]]don rnams sbyin pa'i tha tshig go/_/e hi badzra bden pa'i rdo rjes bdag 'khor ba las drongs shig_/tshur gshegs tshur byon zhes pa ni/_me long lta bu'i ye shes kyis 'khor ba rnams stongs par gsal bar byed pa/_rtogs shing 'gro ba'i don du gshegs pa'i tha tshig go/_/shI g+h+raM badzra d+ha
[\[203b.6\]]rA ya swA hA/_dpa' bar 'gro ba'i rdo rje la gor rgyug pa'i phyir/_de bzhin gshegs pa'i phrin las mdzod cig pa'i don ni/_bya ba sgrub pa'i ye shes kyis las kyi phrin las sna tshogs pa mdzad cing dngos po rnams 'joms pa'i don/_khro bo bsrung ba'i phrin las bshad zin to//_//sgo bzhi'i
[\[203b.7\]]srung ba ston te/_ye shes kyi rtags kyis srung bar byed pa'o/_/de ni lta ba log pa'i sems can rnams la/_ye shes rnam pa bzhis 'gro ba'i don du thugs rjes 'dul ba'i dbang du bstan to/_/sarba ku la A brta ya/_rdo rje 'dzin 'khor dang bcas pa bdag la byin gyis rlobs shig_/gnod
[\[204a\]]
[\[204a.1\]]pa'i bye brag thams cad rab tu zhi bar mdzod cig pa'i don ni/_ye shes kyi 'khor rtags kyi phyag rgyas dngos grub sbyin zhing gnod pa rnams 'dul zhing med par byed pa'i don to/_/d+ha ra d+ha ra/_byang chub sems kyi rang bzhin zhi bas thams cad khyer la gzungs su gyis
[\[204a.2\]]shig pa'i don ni/_snying rje chen po tshad med pas nyon mongs pa zhi bar bya ba dang /_byang chub tu khyer la gnyis su med par byed pa'i don to/_/d+hi ri d+hi ri/_dbyings kyi rang bzhin chos nyid kyis legs par thogs shig pa'i don ni/_de bzhin gshegs pa'i ye shes kyi phrin las kyis chos
[\[204a.3\]]nyid la zlo ba'i don to/_/d+hu ru d+hu ru/_lus can thams cad thugs rjes rab tu zungs la thogs shig pa'i don ni/_sgo ba bzhis dngos po rnams thugs rjes rab tu 'dul zhing 'dzin par gyur pa'i thabs so/_/sarba badzra ku laM A brta ya swA hA/_zhes pa ni rdo rje 'khor dang bcas pas bdag la
[\[204a.4\]]byin gyis rlobs shig_/gnod par byed pa'i bye brag thams cad rab tu zhi bar mdzod cig pa'i don no/_/a mu ka mA ra ya phaT/_bdag dus ma yin pa'i 'jigs pa bzlog cing /_bdud rnams choms shig pa'i don ni/_dngos po'i bdud dngos po med pa la bzla ba'i phyir dang /_phyi nang gi
[\[204a.5\]]bdud 'joms pa'i rtags so/_/khro bo brgyad dang /_sgo ba bzhi'i srung ba'i phrin las kyi don bshad zin to//_//da ni khro bo'i dbang gi don ston te/_thugs rjes 'khor ba dbang du sdud pa'i phyir 'dul ba'i dbang du dbang gi las bstan te/_na maHsa man+ta badzrA NAM/_kun tu bzang po ye shes kyi rdo rje
[\[204a.6\]]rang bzhin du dbang bskur ba'i don ni/_chos kyi dbyings kyi ye shes kyis dngos po'i skyon rang bzhin gyis dag par dbang bskur ba'i don ni/_sarba ba la/_thams cad kun gyi rang bzhin stobs po ches dbang bskur ba'i don ni chos nyid kyi stobs kyis dngos po thams cad 'joms pa'i dbang bskur
[\[204a.7\]]ba'i phyir ro/_/A brta ya/_ma hA ba le/_mnyes par byed pa stobs po che mgyogs pa rlung dang 'dra bas dbang bskur ba'i don ni/_mnyam pa nyid kyi ye shes kyi stobs mgyogs par byed pa dang /_myur ba rlung lta bus dbang bskur ba'i phyir ro/_/ka ta be+e ta ta le/_ye shes kyi mche bas nyon mongs
[\[204b\]]
[\[204b.1\]]pa'i bdud thul cig pa'i don ni/_so sor kun du rtog pa'i ye shes kyis mche bas skye bzhi 'joms pa'i rtags so/_/a tsa le/_khams gsum rnam par rgyal ba'i dkyil 'khor gyi mnga' bdag gi sprul pas bdag la dbang bskur la skyobs shig pa'i don ni/_'jig rten las ye shes kyis rgyal
[\[204b.2\]]bar byed pa'i thugs chos nyid kyi mnga' bdag gis dbang bskur ba'i don no/_/maN+Dal ma ye/_dkyil 'khor gyi srung ma rnams kyis sprul pa'i ngo bo nyid kyi mche ba sna tshogs su snang ba'i don ni/_thugs rjes 'dul ba'i dbang du skur sprul te/_'gro ba'i don du thabs mkhas pa'i bde ba sbyin pa'i don no/_/
[\[204b.3\]]a ti badzra rdo rje bzang pos gnod pa thams cad las bdag skyobs shig pa'i don ni/_me long lta bu'i ye shes kyis las kyi bag chags rnams 'joms pa'i phyir ro/_/ma hA ba le be+e ga ra Na/_stobs po ches mgyogs pa rlung dang 'dra bas/_gnod pa thams cad zhi bar mdzod cig pa'i don ni/_mnyam
[\[204b.4\]]pa nyid kyi ye shes kyi stobs kyi phrin las kyis ni sdug bsngal 'joms pa'i tha tshig go/_/a dzi te dz+wa la dz+wa la/_yang dag pa'i shes rab kyis bdud kyi dregs pa rnams sregs shig_/'bar bas nyon mongs pa sregs shig pa'i don ni/_de bzhin gshegs pa'i so sor kun du rtogs pa'i ye shes
[\[204b.5\]]kyis lta ba'i bdud rnams med par gyis shig pa'i don/_ti Ti ti Ti ping+ga le/_'bar ba skam po 'bar bas sdug bsngal las skyobs shig pa'i don ni/_bya ba grub pa'i ye shes kyi dngos po rnams med par byed pa'i tha tshig go/_/da had ha/_bdag gi nyon mongs pa rnams sregs shig_/yang
[\[204b.6\]]dag pa'i ye shes 'bar bar gyis shig pa'i don ni/_mnyam pa nyid kyi ye shes kyis rtog pa rnams mi rtog par byed pa'i don to/_/te dzo ba ti/_yang dag pa'i ye shes kyis gti mug gi mun pa las 'bar bar gyis shig pa'i don ni/_me long lta bu'i ye shes kyis ma rig pa'i lta ba rnam par sel
[\[204b.7\]]ba'i don to/_/ti li ti li/_bdag gi sdug bsngal thams cad chod cig pa'i don ni/_chos kyi dbyings kyi ye shes kyis sdug bsngal rnams med par byed do/_/ban+d+ha ban+d+ha/_bgegs dang 'byung po thams cad chings shig pa'i don ni/_bya ba grub pa'i ye shes kyis gnod pa rnams 'joms par byed
[\[205a\]]
[\[205a.1\]]pa'i don no/_/ma hA ba le/_stobs po ches las mdzod cig pa'i don ni/_mnyam pa nyid kyi ye shes kyis 'dod pa 'byung ba'i las byed pa'i rtags so/_/badzra aM ku sha dz+wA lA ya swA hA/_rdo rje me dang 'dra bas mtshan ma thams cad zhi bar mdzod cig pa'i don ni/_me long lta bu'i ye shes
[\[205a.2\]]kyis sdug bsngal rnams med par bsreg pa'i thabs so/_/thugs khro bo'i dbang gi don bshad zin to//_//da ni ye shes kyi khro bo lag na rdo rje dang /_khro bo brgyad dang sgo ba'i don ston te/_de ni dkyil 'khor gyi bdag po dang /_'khor gyi snying po byang chub sems yin par bstan to/_/na mo rat+na tra yA
[\[205a.3\]]ya/_ye shes kyi snying po las rnam pa bzhi'i rang bzhin te/_dkon mchog gsum la phyag 'tshal ba'i don yin pas phyag na rdo rje bdud rtsi ngo bo ni me long lta bu ye shes kyis/_ye shes thams cad kyi rang bzhin dang /_'byung gnas yin pas dkon mchog gi don du bstan to/_/na mo sh+tsaN+Da badzra pA
[\[205a.4\]]Na ye/_khams gsum gyi sems can rnams 'dul ba'i don du/_thugs rjes khro bo'i tshul du bzhugs pas rdo rje khro bor bstan pa ni/_sangs rgyas kyi thugs las skyes pas bdud 'dul dbang phyug tu bstan/_ma hA yak+Sha se nA pa ta ye/_gnod sbyin gyi sde dpon lag na rdo rje ye shes kyi ngo
[\[205a.5\]]bor gsungs pa'i phyir ro ni/_'jig rten gyi dregs pa can thugs rjes 'dul ba'i rtags su bstan pa'i don to/_/ha ra ha ra badzra/_ye shes rnam pa lnga'i ngo bo phyag na rdo rje dbus na bzhugs te/_rus ni gnod sbyin du bstan pa ste/_lha chen pos ma lus pa 'dul ba'i phyir/_dkyil 'khor
[\[205a.6\]]gyi bdag por bstan to/_/gshin rje gshed kyi snying po ni ma tha ma tha badzra/_hUM ka ra gshin rje gshed kyi rgyal po'i rang bzhin me long lta bu'i ye shes kyis bdud g.yul bzlog pa'i rtags su bstan to/_/khams gsum rnam par rgyal ba'i snying po ni/_d+hu na d+hu na badzra/_mtshan ma'i dngos po
[\[205a.7\]]thams cad 'joms pas khams gsum rnam par rgyal ba'i snying po ni/_chos kyi dbyings kyi ye shes ni bdag tu lta ba'i mtshan ma rnams 'joms shing don mthong bar byed pa'i phyir ro/_ya mAn+ta ka'i snying po ni/_da ha da ha badzra/_ya mAn+taka khro bo'i rgyal po byang chub sems kyi rang bzhin ni/_
[\[205b\]]
[\[205b.1\]]so sor kun du rtogs pa'i ye shes kyis byang chub thob pa'i rgyu'o/_/nI la daN+Da'i snying po ni/_pa tsa pa tsa badzra/_nI la daN+Da'i rang bzhin/_rta mgrin sngon po'i ngo bor bstan pa ni/_ye shes rnam pa bzhi'i phrin las 'dul dbang du phyung ba'o/_/ha ya gr-i ba'i snying po ni/_da ra da ra badzra/_ha ya gr-i ba'i rang
[\[205b.2\]]bzhin sngags kyi sa bon byang chub sems kyi ngo bo'i snying po ni/_thabs mkhas pa'i chags pas dbang du sdud pa pad+ma 'khyil pa'i rtags su snang ngo /_/da ra ya da ra ya badzra/_bdud rtsi 'khyil pa'i snying po'i rang bzhin/_byang chub sems mtshon pa'i rang bzhin ni/_thabs mkhas pa'i thugs
[\[205b.3\]]rje'i phrin las kyis sems can gyi 'dod pa skong ba'i phyir ro/_/a mo g+ha pA sha'i snying po ni/_dA ru Na dA ru Na badzra/_yang dag pa'i ye shes kyi stobs dang ldan pas/_a mo g+ha pA sha'i rang bzhin byang chub sems kyi snying po ni/_thugs rje thabs kyi zhags pas 'khor ba rnams 'dren pa'i phyir ro/_/
[\[205b.4\]]stobs po che'i snying po ni/_tshin+da tshin+da badzra/_ma hA ba la stobs po che/_ma hA ba la dang hUM ka ra gnyis kyi rang bzhin du bstan pa ni/_ye shes kyi stobs kyis thabs dang shes rab gnyis su med pa'i don to/_/de rnams kyi phyag rgya ni/_b+hin+da b+hin+da hUM phaT/_pad+mo 'khyil pa'i rang bzhin ye shes kyi
[\[205b.5\]]phyag rgya bzhis sdoms shig pa'i don ni/_ma chags pa chos nyid kyi phyag rgya ste/_'dzin cing 'dren pa dang /_sdud cing dgyes par byed pa'o/_/khro bo'i snying po'i rang bzhin bshad zin to/_/da ni phyag 'tshal ba dang sgo ba'i don bshad de/_de bzhin gshegs pa thams cad kyi ye shes
[\[205b.6\]]rnam pa bzhis mtshon pa'i thabs sgo ba bzhi bstan te/_na mash+tsaN+Da badzra kro d+hA ya/_phyag 'tshal ba'i don dang /_phrin las te a mr-i ta kuN+Da li'i snying po'o/_/phyag na rdo rje sgrub pa'i thabs kyi don gyis rdo rje ye shes kyi khro bo zhes smos so ni/_de bzhin gshegs pa'i phrin las ni bdud rtsi 'khyil
[\[205b.7\]]pas de'i rtags su rdo rje 'dzin pa ste/_ye shes kyi khro bo ste/_phyag na rdo rjer bstan te/_'dul dbang du smos pas mi 'gal lo/_/hu lu hu lu/_bgegs dang 'byung po rnams tshur lcags kyus drangs shig_/shar gyi lcags kyu me long lta bu'i phyag rgya'o ni/_gnod pa'i bye brag rnams
[\[206a\]]
[\[206a.1\]]thugs rje lcags kyus 'dren cing /_'gugs pa'i pho nya'o/_/tiSh+Tha tiSh+Tha/_chings shig lho'i zhags pa ma ste/_mnyam pa nyid kyi ye shes kyi phyag rgyas nyon mongs ba rnams dbang du sdus shig pa ni/_las dang nyon mongs pa'i bag chags rnams thabs mkhas
[\[206a.2\]]pa'i thugs rjes 'dren cing 'dzin pa'i phyir ro/_/ban+d+ha ban+d+ha/_nub kyi sgo ba lcags sgrog ma ste/_so sor kun du rtogs pa'i ye shes kyi lcags sgrog gis bgegs dang 'byung po thams cad sdoms shig pa'i don no/_/byang chub sems thabs dang shes rab 'brel pa'i lcags sgrog gis gnyis su
[\[206a.3\]]med par byed pa'i don no/_/ha na ha na/_byang gi dril bu ma ste/_byang ba nan tan gyi ye shes kyi ngo bos bgegs dang 'byung po thams cad rdul du rlogs shig bya ba'i don ni/_phyin ci log gnod pa'i bye brag la thabs mkhas pa'i thugs rjes stongs shig zad par byed pa'i phyir ro/_/las kyi
[\[206a.4\]]lhag chad kha skong ba ni/_a mr-i te hUM phaT/_dkyil 'khor gyi sngags zhes pa dang /_shes par byed pa'i bar ni/_gong gi dkyil 'khor gyi lha rnams kyis thams cad bdud rtsir byin gyis brlabs pa'i phyir dang /_dngos grub 'grub par byed pa'i thabs so/_/sgo ba dang sgrub thabs bstan
[\[206a.5\]]zin to//_//de ltar khro bo rnams kyi don bshad nas/_de'i 'og tu yon tan gyi rnam grangs cho ga'i thabs kyi bye brag ston te ni/_dkyil 'khor gyi don bstan nas/_sgrub thabs dang cho ga'i bye brag ston pa'i tha tshig go/_/sdig pa thams cad byang byas nas/_don rnam pa gnyis su shes par
[\[206a.6\]]bya'o/_/rgyud kyi don la 'jug pa'i phyir dang /_rgyud kyi don rtogs pas sdig pa 'byang ba ni/_dang po nyan pa'i tshe gzhan la rag las pas nyes pa 'gyod nas 'jug pa dang /_de nas bsri zhing bsgom pa'i tshe/_bar chad zhi bar bya ba'i phyir gshegs pa'i don no/_/rgyud kyi don la 'jug pa'i phyir/_sdig
[\[206a.7\]]pa thams cad byang bar bya ba ni/_shes bya'i sgrib pa dang /_nyon mongs pa'i sdig pa dang /_zhes pa dang /_sdig pa rnams 'gyod pa bskyed pa'i don zhes pa'i bar ni/_dang por nyan pa'i don la 'jug pa'i tshe/_sdig pa'i rnam grangs chos la bdag tu lta ba dang /_gang zag la bdag tu lta ba dang /_sgo lnga'i
[\[206b\]]
[\[206b.1\]]yal la las kyis zhen pa'i bag chags kun gzhi la bsgribs pa dang /_sngon gyi bag chags da ltar smin pa dang /_dngos po la zhen pa'i bdag tu lta ba dang /_yang dag pa dang rgyu 'bras la yid ma ches pa'i bag chags rnams rang bzhin gyi dkyil 'khor gyi lha rnams/_ting nge 'dzin gyi dkyil
[\[206b.2\]]'khor du spyan drangs nas/_gsal bar bsgom par bya ste/_phyi nang gi mchod pa phul nas/_nyes pa bshags te/_lus ngag gi dad pas byang chub kyi sems rin po che rab tu bskyed nas sta gon la sogs pa'i cho ga byas nas/_las kyi gzhung ma nor bar bgyi zhing mkhyen par gsol nas/_nyes
[\[206b.3\]]pa la sogs pa bshags pa'i don no/_/de la rgyud kyi don rtogs pas sdig pa 'byang ba ni zhes pa dang /_'byang bar gsungs zhes pa'i bar ni/_dkyil 'khor gyi lha rnams kyi don ma nor bar bstan cing /_slob dpon gyis rgyu 'bras kyi don ma nor bar bstan pas sems grol ba'o/_/de'i
[\[206b.4\]]'og tu sdig pa byang nas/_'bras bu yon tan thams cad dang ldan pa zhes pa ni/_gang du gsungs pa bzhin byas nas 'bras bu chud mi za ba'i phyir smos so/_/sdug bsngal thams cad med par byed/_/ces pa dang /_de skad gsungs zhes pa'i bar ni/_'di'i don tshul bzhin du byas pas sdug
[\[206b.5\]]bsngal gsum spong par byed pa ni/_lha 'gyur ba'i sdug bsngal dang /_'du byed kyi sdug bsngal dang /_sdug bsngal gyi sdug bsngal dang /_rnam pa gsum mo/_/sdug bsngal brgyad kyang spong ste/_skye ba'i sdug bsngal dang /_rgas pa'i sdug bsngal dang /_na ba'i sdug bsngal dang /_'chi ba'i
[\[206b.6\]]sdug bsngal dang /_dgra sdang ba dang phrad kyis dogs pa'i sdug bsngal dang /_gnyan byams pa dang bral gyis dogs pa'i sdug bsngal dang /_yod pa med par dogs pa'i sdug bsngal dang /_med pa mi rnyed pa'i sdug bsngal lo/_/de'i 'og tu rgyud thams cad kyi rtsa ba'i don ston te ni/_'di ni rnal
[\[206b.7\]]'byor gyi rgyud dang bya ba'i rgyud gnyis don 'dir 'dus pas rtsa ba'o/_/rgyud do cog gi rtsa ba ste/_/zhes pa dang /_don gyi rtsa bar gsungs zhes pa'i bar ni/_'di ni/_rtsa ba byang chub sems dpas rtsa ba'i dkyil 'khor te/_'jig rten pa dang /_'jig rten las 'das pa dbyer med pa'i dkyil 'khor
[\[207a\]]
[\[207a.1\]]te/_khro bo dang /_bskal bzangs dang phyi nang lha mo dang /_bkra shis kyi rtags brgyad dang /_lha brgyad dang /_gza' brgyad dang /_rgyu skar dang /_phyogs skyong ba bcu dang /_sgo ba rnams bri ba'i don no/_/de'i 'og tu yang rgyud kyi don gyis dpal gyi gzhir 'gyur ba ni/_de bzhin
[\[207a.2\]]gshegs pas 'di gsungs na rdo rje gdan la gshegs pa'i tshe bdud la rtags brgyad sku la bstan nas bdud btul ba'o/_/dpal kun gyis ni legs par brgyan/_/zhes pa dang /_legs par brgyan zhes pa'i bar ni sku ye shes kyi dkyil 'khor te/_de bzhin gshegs pa'i sku la ye shes kyi rtags
[\[207a.3\]]bkra shis kyi rtags bstan pas/_'jig rten dang 'jig rten las 'das pa'i dpal bsgrub pa'i phyir na/_thugs khro bo'i dkyil 'khor la rtags brgyad bri ba'i phyir ro/_/de'i 'og tu sems can dbang po nyams pa la phan pa'i thabs ni dbang po nyams pa'i snga ltas bco brgyad gso ba'i don te/_sems can
[\[207a.4\]]dbang po nyams pa dang /_/zhes pa dang /_'byang bar 'gyur ro zhes pa'i bar ni/_dbang po nyams pa ni/_mig dang /_rna ba dang /_sna dang /_lce dang /_yid kyi dbang po nyams pa dang /_de'i yul 'bras bu gzugs ni/_gzugs dang /_sgra dang /_dri dang /_ro dang /_reg bya dang /_chos rnams kyang mi
[\[207a.5\]]gsal bas nyams te/_de'i rgyu bzhi mi mthun te/_sa dang /_chu dang /_me dang /_rlung dag mi mthun pas/_de'i rkyen gyis na ba dang /_'chi ba'i snga ltas byung ba de bzlog pa'i thabs so/_/de'i 'og tu tshe nyams pa gso ba'i thabs te/_tshe srog ste/_rnam pa bzhir bstan te/_srog dbugs dang /_drod
[\[207a.6\]]dang /_zas dang /_las gsungs so/_/tshe zad pa dang tshe nyams pa/_/zhes pa dang /_sos par gsungs kyi bar du/_tshe nyams pa'i snga ltas rnam pa lnga ste/_rgyu ni 'dod chags dang /_zhe sdang dang /_gti mug dang /_phrag dog dang /_nga rgyal te/_rgyu de dang /_sems can ldan pas/_'byung ba bzhi dus
[\[207a.7\]]dang lnga gyur pa dang /_rtags rnam pa lnga 'byung ba'o/_/de'i 'og tu dogs pa nyams pa gso ba'i thabs ni/_dkyil 'khor gyi lha rnams cho ga rgyas pa'i sbyin sreg tshul bzhin bya ba'i tha tshig ste/_phun sum tshogs min gang chags dang /_/zhes pa dang /_phun sum tshogs pa dang ldan pa'i thabs zhes
[\[207b\]]
[\[207b.1\]]pa'i bar ni/_rgyas pa'i sbyin sreg bya ba'i thabs/_mchod rdzas rnams dang /_bsreg rdzas rnams tshang bar bya ba dang /_gzhung gzhan nas 'byung ba dag tu sa stegs brtsigs la/_thams cad kha dog ser po byas la/_gang la las byas pa'i sems can gyi ming dang /_lha'i sngags spel zhing las
[\[207b.2\]]byas na rgyas par 'gyur ro/_/de'i 'og tu nyon mongs pa'i phyogs kyis 'jig rten dang 'jig rten las 'das pa'i lha'i mi dga' ba ston pa ni/_thugs khro bo'i dkyil 'khor gyi phyi rol du lha brgyad kyi dkyil 'khor bris nas las bya ba'i don ni/_lha rnams rgyab kyis phyogs pa dang /_zhes pa dang /_
[\[207b.3\]]'grub par gsungs pa ni gong gi dkyil 'khor du gzhung gi lha mi dga' ba ste/_lha chen po'i dkyil 'khor dang /_dbang gi sbyin sreg gi las dag ni/_gzhung gzhan nas rgyas par 'byung ba bzhin du rgyas par bya ba'i tha tshig go_/de'i 'og tu lha 'phangs pa'i snga ltas ston te ni/_dam tshig nyams pa dang /_
[\[207b.4\]]lus ngag yid kyi spyod pa mi dge bas nyams pa'i snga ltas ni/_mdza' sdug skye bo sdang ba dang /_/zhes pa dang /_'grub par gsungs zhes pa'i bar ni/_drag po'i sbyin sreg dang /_dkyil 'khor gyi las dag byas par bdag gis mdza' bo shag bshes dang /_snying du sdug pa'i bu smad dang /_yongs
[\[207b.5\]]kyi skye bo rnams la sdang ba'i rnam pa med par 'gyur ro/_/de'i 'og tu 'khor ba gnod pa ste/_bsod nams can gyi sems can bsod nams zad du nye ba na/_de'i 'khor gyi bran dang /_nang gi bza' mi la sogs pa/_gnod sbyin dang /_gdon stong phrag brgyad bcu'i gnod pa rnams kyis gtses pa
[\[207b.6\]]rnams bzlog pa'i thabs ni/_bram ze la sogs gtses pa dang /_zhes pa'i don no/_/de'i 'og tu mi mthun pa ston pa ni/_sems can de dag las kyi bag chags gdon gyis byin gyis brlabs pa'i mthus/_phan tshun dgra bo lta bur byed pas/_de dag gi ming dang /_lha'i sngags bsre
[\[207b.7\]]zhing las byas na/_phan tshun zhi bas na/_phan tshun mthun pa ma yin dang /_zhes pa'i tha tshig go/_/de'i 'og tu dogs pa nyams pa ston te ni/_sems can rnams sngon gyi bsod nams zad pa'i snga ltas ni/_bdog pa'i nor rdzas dang 'brel te/_shin tu phongs pas sdug bsngal ba la rgyas
[\[208a\]]
[\[208a.1\]]pa'i las byas na 'grub pa'i phyir na/_nor 'gribs pas ni gnod pa dang /_/zhes pa'i tha tshig go/_/de'i 'og tu mya ngan gyis gnod pa ston te ni/_sems de dag gdon gyis gnod pas byin gyis brlabs nas/_sems sdug bsngal gyis gnod pas mya ngan skyes pas lus thang
[\[208a.2\]]chad nas ngal ba'i sdug bsngal ba de dag la las bya ba'i dmigs yin pas na/_mya ngan ngal dang gnod pa dang /_/zhes pa'i don no/_/de'i 'og tu 'jigs pa dang spang pa ston te/_sems can de dag ni 'jigs pa brgyad de/_me dang /_chu dang /_chu dang /_dus ma yin pa'i 'chi ba dang /_dgra dang
[\[208a.3\]]dug dang /_rgyal po'i chad pa dang /_gcan gzan khro bo dang /_mi rgod kyi chom rkun gyi 'jigs pa rnams la sogs pa la/_las bya ba'i phyir na/_'jigs pa dang ni phongs pa dang /_/zhes pa'i tha tshig ste'o/_/de'i 'og tu byad stems ston te ni/_'jig rten gyi sems can rnams gza' dang
[\[208a.4\]]rgyu skar gyi byad stems kyis phog pa la/_khro bo'i dkyil 'khor 'khor lo la gza' dang rgyu skar gyi lha dgod la/_so so'i gdug pa zhi bar bya ba'i phyir/_dkyil 'khor dang sbyin sreg gi las rnams tshul bzhin du bya ba dang /_dbang bskur ba'i thabs la sogs pas zhi ba ste/_gza' dang rgyu skar byad
[\[208a.5\]]stems dang /_/zhes pa'i tha tshig go/_/de'i 'og tu gdon gyis nyen pa bstan te ni/_gdon stong phrag brgyad cu rtsa bzhi rnams/_sems can rnams la gnod par byed pa la/_de bzhin gshegs pas de dag rab tu btul nas bka' dam la btags te gnas pas/_gdon gyi gtso bo phyogs
[\[208a.6\]]skyong ba bcu'i dkyil 'khor gyi dbus su khro bo rnams rab tu bkod la/_cho ga'i khyad par dkyil 'khor gyi las dang /_sbyin sreg dag tshul bzhin du byas te/_dbang bskur ba ni zhi ba ste/_mi bzad gdon gyis nyen pa dang /_zhes gsungs pa'i tha tshig go/_/de'i 'og tu mya ngan gyi las las byung
[\[208a.7\]]ba'i rmi lam bstan pa ni/_'khor ba'i sems can rnams nyon mongs pa'i bag chags mthur brtas pa'i sdig pa'i snga ltas kyi rmi lam sum cu rtsa gnyis te/_de yang mdo 'di gsungs pa'i tshe/_de bzhin gshegs pa byang chub kyi snying por gshegs kar bdud kyi sde gzhom pa'i phyir/_bdud kyi
[\[208b\]]
[\[208b.1\]]gnas thams cad mog mog por byas nas/_bdud kyi rmi lam ltas ngan sum cu rtsa gnyis rmis pa dag_/zhib tu rgya cher rol pa las 'byung ba dang sbyar ro/_/yang ni bsnan pa'i don te/_cho ga'i thabs kyis zhi bar byed pas na/_mya ngan ngal las byung ba yi/_/rmi lam sdig pa mthong na yang /_zhes
[\[208b.2\]]gsungs pa'i tha tshig go/_/de'i 'og tu cho ga'i thabs ston te/_des ni rab bkrus gtsang ma yin/_mdo sde dam pa mnyan par bya/_zhes pa dang /_lha ngo bo bstan pa'i tha tshig go zhes pa'i bar ni/_rnal 'byor pas dang po dkyil 'khor gyi las byed pa'i tshe/_slob ma la bum pa byin gyis
[\[208b.3\]]brlabs pa der/_slob ma la sogs pa'i yon bdag dag par khrus byas nas phyi nang gi dri ma rnams rab tu bsal zhing /_de'i 'og tu sta gon la gnas pa'i cho ga bya'o/_/byang chub tu sems bskyed nas/_mdo'i don 'di dad pas nyan pa'i bsod nams bskul zhing phan yon bshad/_dkyil 'khor
[\[208b.4\]]du gzhug cing lha'i ngo bstan cing /_dam bsgrags la/_bsgom pa'i lung yang dbog go/_/de'i 'og tu phyi nang gi cho ga bstan zhes pa ni/_phyis ni sa gzhi byin gyis brlab pa la sogs pa/_nang gi sngags dang phyag rgya la sogs pa/_ting nge 'dzin gyi khyad par du gyur pa'i sgom pa'i man ngag tu
[\[208b.5\]]bstan pa'o/_/gang dag yid dge sems dang zhing /_/gtsang ma'i gos kyis rab brgyan te/_/zhes pa dang /_phyi nang gi rgyan gyis lus sems mdzes par brgyan te/_/zhes pa'i bar ni/_slob ma gzhi dad pa dang ldan zhing rab tu yid ches pas dam tshig lnga la gnas te/_dkon mchog gsum
[\[208b.6\]]gtsor lta ba dang rdo rje slob dpon rigs gsum gyi sangs rgyas 'dra bar lta ba dang /_rdo rje spun dang ming sring byang chub sems dpa'i tshogs su lta ba dang /_sngags ni gtsang ma mchog gi dngos grub tu lta ba dang /_phyag rgya ni dam tshig gtsang ma'i dpung du lta ba'o/_/dam tshig rnam pa de lnga dang ldan
[\[208b.7\]]pa yang /_yid dge ba rnam pa bcu ste/_lus kyi rnam pa gsum dang /_ngag gi rnam pa bzhi dang /_yid kyi rnam pa gsum dang ldan pas/_sems dang zhing /_tshul khrims kyi spyod pa bsnyen gnas yan lag brgyad la gnas pas spyod pa tshang pa dang /_slob dpon gyi lung ji skad gsungs pa
[\[209a\]]
[\[209a.1\]]bzhin bgyid pas bka' blo bde la/_g.yo sgyu la sogs pa chung bas ngo rtag pa ste/_sems kyi dri ma bsal te/_slob ma de lta bus de'i 'og tu ni bdag gis yon tan dang ldan pa thob pa'i phyir sems kyi dri ma'i skyon rab tu gsal te/_nyes pa bsal nas/_de'i 'og tu nang gi rtags
[\[209a.2\]]bsal sogs pa rab tu sar pa rab tu gtsang ma rnams slob ma'i lus dang /_slob dpon gyi lus la bskon nas/_zas ni kha zas dkar gsum bza' zhing /_rgyan gyi rnam pa bsam gyis mi khyab pas slob dpon dang /_slob ma'i lus dkon mchog mchod pa'i phyir dad pas rgyan gyi rnam pa sna tshogs
[\[209a.3\]]kyis mdzes par bya ba'i tha tshig go/_/de'i 'og tu theg pa chen po'i chos nyan pa'i yon tan bstan cing skul ma gdab ste zhes pa ni/_slob ma de lta bu de chos la skyabs su song ba'i phan yon rnam pa bzhi bstan te/_dang por chos ma nor bar ston pa'i mkhan po smra ba bsten pa dang /_gnyis pa de las
[\[209a.4\]]chos nyan pa dang /_gsum pa yid la 'jog pa dang /_bzhi pa gzhan la bstan pa'i phan yon ston pa'o/_/zab mo sangs rgyas spyod yul ba/_/mdo sde 'di ni nyan byed na/_/zhes pa dang /_slob ma la bstan zhes pa'i par ni/_'das pa dang /_da ltar dang /_ma byon pa thams cad kyis thugs ye
[\[209a.5\]]shes kyi rtags/_mdo sde 'di don zab la rgya che ba/_/de bzhin gshegs pa mngon par sangs rgyas par byed pa'i rgyu 'di rigs kyi bu dang /_rigs kyi bu mo dad pa dang ldan pas/_'di'i don gzhan la nyan pa dang /_glegs bam klog pa dang /_man ngag mi brjed par 'dzin pa dang /_de ltar shes pa'i
[\[209a.6\]]sgo nas gzhan la ston pa dang /_gus pa'i dad pas nyams su len pa'i don dag rgyas par bstan pa'i don ni/_de'i 'og tu nyan pa'i bsod nams kyi phan yon bstan/_de ni 'di'i don mi shes pa'i mun pa sel ba dang /_blo rno zhing shes rab che ba dang /_rtag tu chos dang ldan zhing /_de bzhin
[\[209a.7\]]gshegs pa dang 'grogs par 'gyur ro/_/mdo sde 'di yi gzi brjid kyis/_/srog chags dag ni thams cad kyi/_/zhes pa dang /_phan pa'i tha tshig go/_/zhes pa'i bar ni/_mdo sde 'di'i don sgrub pa'i phan yon ni/_de bzhin gshegs pa'i sku gsung thugs kyi gzi brjid kyis khams
[\[209b\]]
[\[209b.1\]]gsum sa dgu'i so so'i nyon mongs pa'i phra rgyas kyi mi mthun pa'i rnam par rtog pas sdug bsngal gsum dang brgyad kyi las rnams las thar par 'gyur ba'i don to/_/ci'i phyir zhe na/_mi bzad pa yi nad rnams kyang /_/de dag thams cad zhi bar lta/_/zhes ba dang /_gong du gsungs pa ltar
[\[209b.2\]]bya ba'i tha tshig ces pa'i bar ni/_'dod khams dang /_gzugs khams dang /_gzugs med pa'i khams thams cad nyon mongs pa'i las sna tshogs dang /_kun gzhi la bag chags rgyu dang 'bras bu'i tshul du snga phyi da ltar glo bur du bsgribs pas/_des nad bzhi brgya rtsa bzhi 'byung ba'i
[\[209b.3\]]khams ma snyoms pa'i nad mdo'i yon tan gyis zhi bar 'gyur ro/_/de'i 'og tu gnod pa zhi nas/_bde ba thob pa'i thabs ston te/_'di'i don la don ma nor bar byas pas g.yung drung gi tshe dang /_mi zad pa'i bsod nams thob par 'gyur ro/_/tshe dang bsod nams 'phel bar 'gyur/_sdig
[\[209b.4\]]pa kun las rnam par thar/_/zhes pa dang /_thar par 'gyur ba'i don zhes pa'i bar ni/_'dzam bu'i gling gi sems can sngon gyi las kyi 'chi ba de mi 'chi bar bya ba dang /_bsod nams zad pa bsod nams rab tu 'phel ba dang /_sdig pa can rnams sdig pa las thar par bya ba'i phyir/_cho ga dang
[\[209b.5\]]las kyi bye brag tshul bzhin du byas na bsod nams thob par 'gyur ro/_/dkyil 'khor gyi cho ga'i thabs dang phan yon bshad zin to//_//dkyil 'khor gyi rgyan dang bum pa'i cha rgyan ston te/_che ba'i yon tan lnga dang ldan pa'i rtags su snang ste/_nor bu yungs kar dUr ba dang ni/_nor bu ni mu
[\[209b.6\]]tig dang /_byi ru dang /_gzi dang /_mchong dang /_rin chen chu zhes pa'i tha tshig ste ni/_de ni bum pa'i snying po bya ba'i don no/_/rnam pa gcig tu dkyil 'khor gyi tshon sna lnga yang bstan to/_/yungs kar ni sku lnga dag pa'i rtags su bstan te/_de'i khongs su bsdu ba ni/_nas so ba dang /_
[\[209b.7\]]gro dang /_til dang /_'bras so ba dang /_mon sran gre'u la sogs te/_bum pa'i yo byad du bstan to/_/gzhan du yang rgyu chung na/_tshon rnam pa lngas kha dog bsgyur la bya ba'i don to/_/dkyil 'khor gyi mchod rdzas rnams de la bya ba'i don du yang bstan/_rnam pa gcig tu yungs kar ni mu
[\[210a\]]
[\[210a.1\]]ga ti ha rar bstan to/_/dUr ba ni kha rgyan gyi don te/_de'i khongs su byA kr-i dang /_sing gri dang /_tsan+dan la sogs pa dri zhim po'i yal ga dang bcas pa'o/_/de ni sems can gyi 'dod pa phun sum tshogs pa'i sgrub pa'i rtags su/_dpag bsam gyi shing ljon par bstan/_dkyil
[\[210a.2\]]'khor gyi gnas skabs su/_dUr pa'i gdan bya ba dang /_ku sha'i gdu bu bya ba'i don to/_/rin chen rma med tsan+dan bcas/_/zhes pa ni/_rin chen ni lnga ste/_gser dang /_bai DUr+ya dang /_shel dang /_mu tig dang /_pad+ma rA ga'o/_/zhes pa ni che ba'i yon tan lnga dang ldan pa'i rtags su
[\[210a.3\]]bstan to/_/dkyil 'khor gyi rin po che'i phung po la bya ba'i tha tshig go/_/rma med ni skyon la sogs pa med pa ni zhes pa ni/_rin po che ma yin pa'i skyon kha dog 'dra ba dang /_ma dag pa'i sel med pa'o/_/dkyil 'khor pho brang du gcod pa'o/_/tsan+dan bcas ni/_a ga ru dang /_du ru ska/_
[\[210a.4\]]sha ka ra dang /_gur kum mo/_/sbrul gyi snying po la sogs pa'i bye brag smos pa'i don ni/_phrin las rnam pa lnga dang ldan pa'i rtags so/_/dkyil 'khor la ni lha'i gdan sa la de dag sta gon gyi dus su thig ler bya ba'i tha tshig go/_/shel dang rdo rje me tog dang ni/_shel dang rdo rje gnyis ni snying por
[\[210a.5\]]shes pa'i don te/_shel ni me shel dang chu shel gnyis kyi don te ni/_rdo rje ni snying po phyi ma gsum gyi don ni/_shing gi snying po bu ram/_rtsi'i snying po mar/_me tog gi snying po sbrang rtsi zhes pa'i don ni/_de bzhin gshegs pa'i thugs lnga rnam par dag pa'i rtags su snying po rnam pa lngar bstan
[\[210a.6\]]pa'i dgongs pa'o/_/mdor na thabs dang shes rab kyi rtags dang /_de bzhin gshegs pa'i ye shes kyi dper snang bas na/_byang chub shing la brten nas/_rtsa dUr ba'i steng du sangs rgyas nas/_spre'u'i rgyal pos sbrang rtsi phul nas cho 'phrul chen po 'byung bar bstan to/_/gzhan du na
[\[210a.7\]]dkyil 'khor bstan pa ni/_shel ni dkyil 'khor gyi sa ri ste/_shel ltar dkar zhing dri ma med par bstan te/_byang chub sems rang bzhin dag pa dri ma med pa'i don/_/rdo rje ni rdo rjer ba ste/_thugs mi 'gyur ba dang /_thabs dang shes rab 'brel bas/_grwa'i rdo rje zla bur du bstan to/_me
[\[210b\]]
[\[210b.1\]]tog ces pa ni/_bum pa'i gdan gyi tha tshig ste/_dbyar ni me tog gi dkyil 'khor bya/_dgun tshon sna lnga'i pad+ma 'dab ma brgyad pa dang /_nas la sogs pa la bya ba'i don to/_/gzhan du na bum pas brgyan te/_me tog la sogs pa dang /_dar gyis kha rgyan bya ba'i tha tshig ces ba'i bar ni/_
[\[210b.2\]]bum pa'i gnas dang /_kha rgyan du bstan te/_gzhan du na dkyil 'khor la ni me tog ni mdzes pas mchod pa rnam pa lngar yang bstan to/_/rnam gcig tu dkyil 'khor me tog ltar rab tu mdzes pa'i phyir mda' dang /_ral gri dang /_me tog dang /_phur bu dang /_tshon rtsi dang /_srung
[\[210b.3\]]skud dang tshems shing la sogs par smos pa'i don to/_/chu yi gser ram yang na ni/_dngul gyi bum pa dag kyang rung /_/gtsang ma'i gos kyis dkri zhing dgang ni/_bum pa'i rgyu ste/_rgyal po ni gser gyi bum pa/_blon po ni dngul gyi bum pa/_kyang gi tshig ni lhag ma can te/_'bangs pa la
[\[210b.4\]]ni zangs dang lcags la sogs pa'i bum pa la bya ba'i tha tshig go/_/gzhan du ni phrin las so so'i bye brag tu shes par bya ba'i don ni/_bum pa de rnams kyang /_dkyil 'khor gyi khyad par gyi rgyan chas te/_dbus rnam par rgyal ba'i bum pa gser las byas pa mi bsgul bar gzhag pa'i tha tshig
[\[210b.5\]]go/_/dngul la sogs pa'i phyi ma rnams ni thugs khro bo'i dkyil 'khor gyi lha grangs su bya bar 'byung ngo /_/lha so so'i kha dog bzhin du bum pa yang de bzhin du phyogs phyogs su rgyan chas gong du gsungs pa bzhin bya ba'i tha tshig go/_/gtsang ma'i gos ni ras sar pa kha tshar ma nyams pa dang /_
[\[210b.6\]]ting nge 'dzin gyis byin gyis brlabs pa'i tha tshig ste/_zhes pa ni bum pa de rnams kyi mgul chings lha'i na bza' ka tsa lin+da ltar byin gyis brlabs shing /_tshul khrims kyi gos mchog tu bsgom mo/_/gzhan du na dkyil 'khor gyi zhal kha ba dang /_'gab dkris su shes par bya'o/_/dkyil
[\[210b.7\]]'khor gyi rgyan chos dang /_bum pa'i don sbyar ba bshad zin to//_//da ni grangs kyi khyad par gyi don ston te/_da ni bzlas brjod kyi don la dga' ba'i dbang du gsungs te/_lan grangs nyi shu rtsa gcig gam/_/yang na lan grangs brgya rtsa brgyad/_/rdo rje rnam 'joms bzlas nas su/_/zhes
[\[211a\]]
[\[211a.1\]]pa dang /_grangs kyi don te/_'bangs nyi shu rtsa gcig la sogs te/_ci 'byor pa blon po ni brgya rtsa brgyad la sogs te 'grub tshad do/_/rgyal po ni bsod nams che bas tha ma brgya rtsa brgyad do/_/blon po tha ma nyi shu rtsa gcig_/'bangs kyi tha ma bdun no/_/da ni grangs kyi
[\[211a.2\]]bsnyen pa'i don/_mtshan ma'i bsnyen pa dang /_tshig dang /_don dang /_bzlas brjod ni/_rang bzhin gyis shes par bya ba'i tha tshig go zhes pa ni/_grangs kyi bsnyen pa'i don dang /_dus kyi bsnyen pa'i don dang ldan pa ste/_de yang bzlas brjod la dga' ba dang /_dngos grub kyi rtags kyi mtshan
[\[211a.3\]]ma la dga' ba dang /_nam sla dus bzhi dang /_tshes grangs dang /_gza' dang /_skar ma la dga' ba'i don gsungs so/_/de yang bzlas pa'i don la dga' ba la sngags kyi bzlas pa gsungs so/_/don gyi bzlas pa'i ting nge 'dzin la dga' ba'i phyir ro/_/gang gis de'i 'og tu khrus bya
[\[211a.4\]]ba'i dmigs ni/_rgyal po rtag tu khrus kyis shig_/ces pa'i don ni/_rgyal po stobs ldan snying po la sogs pa/_rgyal po'i rigs su gtogs pa rnams so zhes pa dang /_don gyis shes par bya ba'i tha tshig tu rig par bya'o zhes pa'i bar ni/_mdo'i don ni sems can thams cad
[\[211a.5\]]byang chub snying po can du byin gyis brlabs pa'i phyir na/_sems can gyi dpon po rgyal po smos pas na/_phyi rabs kyi 'gro ba'i dpon po rgyal po bas gtsor byas pas na/_phyi'i khrus bya ba dang /_nang gi khrus bya ba dang /_phyi nang gnyi ga'i khrus bya'o/_/phyi ni bzlas brjod dang /_nang ting nge 'dzin
[\[211a.6\]]gyi dbang du byas pa ste/_des ni gzung ba dang /_'dzin pa dag par byed pa'o/_/rnam pa gcig tu phyi lus dang /_nang sems kyi bag chags kyi rnam pa'o/_/de dag pa'i phyir ro/_/da ni dge ba bsngo ba'i tshul ston te/_brtsams pa'i don ni/_mdo'i don gyis dgongs pa la zhes pa'o/_/brtsam
[\[211a.7\]]pa'i thabs ni/_rig pa'i tshul gyis 'di gzhung 'chad/_brtsams pa dang mi mthun pa ni/_'phags pa rnams la bzod par gsol/_brtsams pa'i 'bras bu ni/_'di grub brtsams pas bde grub shog_/zhes pa dang /_slob dpon gyis dge ba bsngo ba'i tshul lo/_/'di don gzhan gyis
[\[211b\]]
[\[211b.1\]]bshad kyang de gsal phyir/_gtan tshigs rigs pas mdo yi dgongs pa bkrol/_/mkhas pa rnams kyis mi dpya bzod par gsol/_/bsod nams mi slu 'gro ba yongs la bsngo/_/rdo rje rnam par 'joms pa'i gzungs kyi don rnam par bshad pa rgya cher 'grel pa/_bI ma la mi tras mdzad pa
[\[211b.2\]]rdzogs so/_/[{D2682a}]@##/_/rgya gar skad du/_badzra bi dA ra Na nA ma d+hA ra Ni br-it+ti/_bod skad du/_rdo rje rnam par 'joms pa'i gzungs kyi 'grel pa/_bcom ldan 'das phyag na rdo rje la phyag 'tshal lo/_/de nyid rtogs pas rdo rje dang /_/'khor ba'i nyes pa 'joms mdzad pa'i/_/rdzogs
[\[211b.3\]]sangs rgyas la phyag 'tshal te/_/spyi yi rgyud la sogs pa dang /_/bla ma'i gdams ngag la brten nas/_/blo dman rnams la phan phyir brtsam/_/gleng gzhi mtshan nyid rgyud don dang /_/phan yon lhag gnas dang ni lnga/_/gleng gzhi phun sum tshogs lnga'i don/_/bzhugs tshul zhus don rgyas pa'o/_
[\[211b.4\]]'di skad bdag gis sangs rgyas kyis mthus zhus/_sangs rgyas kyi bka' 'byung dka' bas dus gcig thos/_bcom ldan 'das rdo rje la byang chub sems dpa' la sogs pa du ma dang bzhugs so/_/de'i tshe sprul pa'i lus thams cad rdo rjer byin gyis brlabs nas/_rdo rje'i ting nge 'dzin la
[\[211b.5\]]snyoms par zhugs zhes bya ba ni chos skur rdo rje'i rnam par ro/_/sangs rgyas kyi mthu dang /_sangs rgyas kyi byin gyi rlabs dang /_byang chub sems dpa' thams cad kyi byin gyi rlabs kyis bskul cing gsol ba btab nas rdo rje la khro bor byung ba'o/_/de la sangs rgyas kyi mthus/_spobs
[\[211b.6\]]pa bskyed nas lag na rdo rje la zhus pa'i tshe 'khor dang bcas pas thos so/_/gang zhe na/_rdo rje'i don 'gag pa med pas mi chod pa dang /_yod pa dang med pas mi shig pa dang /_phyin ci ma log pas bden pa dang /_skye ba med pas sra ba dang /_mi slu bas na brtan pa dang /_dngos por 'dzin pa
[\[211b.7\]]'joms pas thogs pa med pa dang /_rnam rtog gi mtshan ma las ma pham pa ni/_de kho na nyid rtogs pa'i shes rab kyi mtshan nyid do/_/rdo rje las byung ba'i snying po khro bo'i don ni/_oM tra Ta tra Ta/_khams gsum rnam rgyal gyis zhe sdang zhi bar byed pas sems can thams cad skrag par byed
[\[212a\]]
[\[212a.1\]]pa dang /_tro Ta ya tro Ta ya/_gshin rje gshed kyis gzung 'dzin zhi bar byed pas/_sems can thams cad 'jil bar byed pa dang /_s+phu Ta s+phu Ta/_rta mgrin gyis rnam par rtog pa zhi bar byed pas rig sngags thams cad gcod par byed pa dang /_s+phoT ya s+phoT ya/_bdud rtsi
[\[212a.2\]]'khyil pas yang dag pa'i don 'phel bar byed pas rig sngags thams cad gnon par byed pa dang /_g+hUr+Na g+hUr+Na hUM ka ras rang dang gzhan rjes su 'dzin pa las thams cad 'joms par byed pa dang /_g+hUr+Na pa ya g+hUr+Na pa ya/_stobs po ches rang don grub pas gzhan gyi las thams cad 'jig par
[\[212a.3\]]byed pa dang /_sarba sa twa ni yid la sems pa thams cad grub par byed ces pa'i don to/_/bo d+ha ya bo d+ha ya rdo rje zhe sdang 'joms pas gdon thams cad rlag par byed pa dang /_saM bo d+ha ya saM bo d+ha ya/_don yod zhags pas yang dag pa'i don rtogs pas gdon thams cad las thar bar byed pa
[\[212a.4\]]dang /_b+h+ra ma b+h+ra ma 'dod pa'i rgyal pos phyin ci log spong bas 'byung po thams cad 'gugs par byed pa/_saM b+h+ra ma ya saM b+h+ra ma ya/_rdo rje 'khor los byams pa la sogs pa gzhan rjes su 'dzin pas rig sngags kyi las thams cad byed du 'jug pa dang /_sarba b+hU ta ni 'byung po la sogs pa
[\[212a.5\]]thams cad kyi bar chad srungs zhes bya ba'i don to/_/kuT+Ta kuT+Ta rdo rje rnon po 'khor 'gugs pas ma grub pa grub par byed pa dang /_saM kuT+Ta ya saM kuT+Ta ya rdo rje khros pas yang dag par 'gugs pas grub pa rnams chud mi za bar byed pa dang /_sarba sha truM nAM dgra bgegs thams cad gnod par byed
[\[212a.6\]]ces pa'i don to/_/g+ha Ta g+ha Ta rdo rje lcags sgrog yang dag par 'dzud pas 'dod pa thams cad rab tu sbyin pa dang /_saM g+ha Ta ya saM g+ha Ta ya rdo rje dril bu dgyes pas sems can thams cad srung ba/_zhi ba/_rgyas par byed pa'o/_/rgyud don bsnyen pa sgrub pa dang /_/'dod pa'i don rnams grub pa yi/_/
[\[212a.7\]]rtsa ba'i 'khor lo bstan pa ste/_/khro bo'i don ni bco lnga'o/_/de la rnal 'byor pa dkyil 'khor gyi sgor zhugs pa'i bla ma dam pa'i man ngag can gyis byang chub tu sems bskyed de/_gnas dben par maN+Dal dang gtor ma la sogs pa bshams te/_bum pa'i kha rgyan la sogs pa rdzogs
[\[212b\]]
[\[212b.1\]]par maN+Dal gyi steng du gzhag par bya'o/_/de nas snying ga'i hUM las byung ba'i sgra stong par bya ste/_las kyi lha phyag mtshan med par gyur pa'i las thams cad bya'o/_/na mo rat+na tra yA ya/_na maHtsaN+Da badzra pA Na ye/_ma hA yak+Sha se nA pa ta ye/_zhes pas snying po gsang sngags dang /_tar+ya thA/_
[\[212b.2\]]oM tra Ta tra Ta zhes pas khro bo rnams dang /_sarba bid+yA badzra badzra su badzra yan chad yang snying dang bcas pas lus byin gyis brlabs pa'o/_/snying po'i gsang sngags dang /_oM ha ra ha ra badzra la sogs pa phyogs skyong bcus mtshams bcad do/_/badzra oM ku sha dz+wA lA ya swA hA zhes gzhal yas
[\[212b.3\]]khang bskyed do/_/sarba bid+yA nas/_su badzra yan chad badzra aM gu sha dz+wA lA ya kI li kI lA ya swA hA/_zhes pas gtso bo bskyed/_tsu ru tsu ru tsaN+Da kI li kI lA ya swA hA/_zhes pas rdo rje gtum po bskyed/_trA sa ya trA sa ya badzra kI li kI lA ya swA hA zhes pas rdo rje phur bu bskyed/_ha ra ha ra badzra d+hA rA ya
[\[212b.4\]]swA hA zhes pas rdo rje be con bskyed do/_/pra ha ra pra ha ra badzra pra b+hany+dza nA ya swA hA/_zhes pas rdo rje tho ba bskyed do/_/gsang sngags 'di thams cad bcom ldan 'das rdo rje rnam par 'joms pa yin pas khyad par med kyang /_bla ma dag gi zhal nas phyogs skyong ba la sogs pa'i lha dgug pa
[\[212b.5\]]shes pa'i bsnyen pa'i rtsa sngags yin gsungs so/_/de nas rdul tshon bzhengs so/_/gtso bo'i sngags gong dang mthun/_tshin+da tshin+da/_b+hin+da b+hin+da/_ma hA kI li kI lA ya swA hA/_ban+d+ha ban+d+ha/_kro d+ha kro d+ha kI li kI lA ya swA hA/_tsu ru tsu ru tsaN+Da kI li kI lA ya swA hA/_trA sa ya trA sa ya badzra kI li kI
[\[212b.6\]]lA ya swA hA zhes rdo rje gtum po dang /_rdo rje phur bu dang rdo rje be con dang /_rdo rje tho ba rnams bskyed do/_/ma ti s+thi ra badzra/_shrI g+h+raM badzrA ya swA zhes brgyad kyis brtan par bzhugs su gsol lo/_/na maHsa man+ta badzrA NAM zhes pa dang /_badzra aM ku sha dz+wA lA ya swA hA zhes dbang bskur ro/_/gzhan
[\[212b.7\]]yang 'di ni las thams cad gtor ma dang tsA ru'i ston mo dang /_slob mas yang khrus bya/_ba ya rdo rje'i glu dang bcas pas bya'o/_/de nas mchod pa dang bstod pa bla ma'i gdams ngag gis rgyas par bya ste/_bzlas pa ni snying po dang rtsa sngags yang snying dang bcas par bla ma'i ngag gis gdon no/_/
[\[213a\]]
[\[213a.1\]]de nas slob mas khrus bya ba ni he phul+lu ni ru phul+lu gr-ih+Na kul+lu/_mil+li tsul+lu/_ku ru kul+lu badzra bi dza ya swA hA/_zhes pas bum pa lag pa g.yas pa'i khung du blangs la brab/_ka Ta ka Ta/_ma Ta ma Ta/_ra Ta ra Ta/_mo Ta na pra mo Ta nA ya swA hA/_zhes yungs kar gyis brag
[\[213a.2\]]d+ha ra d+ha ra/_d+hi ri d+hi ri/_d+hu ru d+hu ru/_sarba badzra ku laM A brta ya swA hA/_a mu ka mA ra ya phaT ces rma bya'i mdongs kyis byab/_de nas gsang sngags zhi ba la sogs pa dang bcas pas slob ma'i spyi bo nas khrus byas pas nyams grib la sogs pa'i sdig pa thams cad dag par 'gyur ro/_/
[\[213a.3\]]nad dang gdon la sogs pa thams cad med par 'gyur ro/_/de nas/_na maH_sarba ta thA ga te b+h+yo/_bi shwa mu khe bah+yaH_sarba ta t+khaM ud+ga rak+Sha ma hA ba le/_sarba ta thA ga ta pu rna Nir dza te hUM hUM tra tha tra tha/_a pra ti ha ta hUM phaT swA hA/_zhes pas lag pa rdo rje khu tshur bcings te/_mthe'u chung gnyis
[\[213a.4\]]gzhibs te/_mthe bong dang gung mo gnyis rtse sprad la srin lag gnyis rtse sprad de bsgreng pa ni dam tshig gi phyag rgya bya ste srung ba chen mo'o/_/de nas snying ga'i srung ba dang /_spyi bo'i srung ba la sogs pa thams cad kyang bya'o/_/de ni khrus kyi cho ga'o/_/gzhan yang zhi ba la sogs pa'i
[\[213a.5\]]dngos grub 'khor lo la brten pa ni bla ma'i zhal las shes par bya'o/_/gsang sngags kyi rgyud thams cad kyi thog mar gsungs pa'i rdo rje rnam par 'joms pa'i gzungs 'di bsod nams ye shes kyi dpal kun gyis ni legs brgyan pas/_rgyu sdig pa thams cad byang nas 'bras bu
[\[213a.6\]]sdug bsngal thams cad med par byed pa ni phan yon mdor bstan pa'o/_/sems can spyi de rigs bzhi gang yang rung ba'o/_/dbang po nyams pa ni lus kyi'o/_/tshe zad pa ni 'chi ba ste srog go/_/longs spyod phun sum tshogs pa med pa dang /_nor yod pa 'gribs pa gang zhig 'dod
[\[213a.7\]]chags kyi sems la gdungs pas gnod pa dang /_'jig rten dang 'jig rten las 'das pa'i lha rnams rgyab kyis phyogs pa ni phan mi 'dogs pa ste/_de ma yin pa'i gnod pa 'byung ste de yang gza' babs pa dang /_rgyu skar ngan pa la babs pa dang /_gzhan gyi byad du chud pa ni rig sngags
[\[213b\]]
[\[213b.1\]]ngan pas bsdams pas mi bzad gdon gyis nyen pa ste/_de'i dbang gis lus dang sems kyi gdung ba la sogs pa 'byung ba dang /_rmi lam ngan pa'i sdig pa 'dra ba'i rmi ba 'dag par byed do/_/rang gi nye du mdza' zhing yid dang 'thad pa'i skye bo dang bral ba dang /_dgra sdang ba'i skye bo dang phrad pa dang /_
[\[213b.2\]]rgyal po la sogs pa'i chad pas gtses ba de phan tshun mthun pa ma yin pa ni mi las gyur pa'i gnod pa ste/_tshe 'di'i'o/_/gnod pa 'di dag dang gzhan sel bar byed do/_/gzhan yang las mi dge ba'i dbang gis dmyal ba la sogs pa'i ngan song gsum du skyes pas lus dang sems
[\[213b.3\]]gdungs pa'i mya ngan dang ngal ba'i gnod pa dang /_sdug bsngal gyis 'jigs pa dang /_bde bas phongs pa dang /_de lta bu'i nyes pa thams cad las thar bar byed pa ni phyi ma'i phan yon no/_/dpal rdo rje rnam par 'joms pa'i khrus kyi cho ga des ni rab bkrus gtsang ma yin zhes bya ste gang dag
[\[213b.4\]]yid dge ba ste/_byang chub tu sems bskyed pa dang /_sems dang po ni dkon mchog la skyabs su song ba ni gtsang ma'i gos kyis rab brgyan te/_slob ma lhag par gnas pa dang /_rten gyi gang zag bstan pa'o/_/nor bu ni chu shel la sogs pa'o/_/yungs kar ni go sla'o/_/dUr ba ni dag byed
[\[213b.5\]]yin te/_ku sha'i bye brag cig go/_/rin po che rma med pa ni mu tig la sogs pa ste rgyan du rung ba'o/_/tsan+dan ni mtshon pa ste dri'i bye brag thams cad do/_/des ni snying po rdzas bstan te/_shel la sogs pa'i rgyu las byas pa'i rdo rje dang /_yungs kar ni bar chod thams cad zhi bar byed pa'o/_/
[\[213b.6\]]me tog ni pad+ma ste gsung gi rten yin/_chu yis bkang ba'i bum pa'i rgyu gser ram yang na dngul la sogs pa gang las byas kyang rung ste/_mgrin pa phra ba kha yel ba lto ba ldir ba rtsa ba med pa la gtsang ma'i gos kyis brgyan pa 'bras bu can gyi shing gis brgyan pa ni sku'i rten yin te/_bum
[\[213b.7\]]pa lhag par gnas pa'o/_/der lha bskyed pa la sogs pa ni lha lhag par gnas pa'o/_/de lta bur gyur pa'i rgyud zab mo'i don sangs rgyas kyi spyod yul du gyur pa/_rtog ge ba'i spyod yul ma yin pa/_rig pa gsum dang ldan pa'i dkyil 'khor 'dir zhugs na mdo sde dam pa nyan pa dang /_
[\[214a\]]
[\[214a.1\]]grub pa dang /_gzhan la ston pa la sogs pa'i nus pa dang ldan par 'gyur ro/_/ci'i phyir zhe na/_mdo sde 'di ni nyan byed na/_mdo sde 'di yi gzi brjid kyis/_/srog chags dag ni thams cad kyi/_/mi bzad pa yi nad rnams dang /_/de dag thams cad zhi bar lta/_/tshe dang
[\[214a.2\]]bsod nams 'phel bar 'gyur/_/sdig pa kun las rnam par thar/_/sdug bsngal ma lus med par 'gyur/_/zhes 'byung ba'i phyir/_gzhan yang rgyud 'di'i don ni de bzhin nyid kyi ting nge 'dzin dang /_rgyu'i ting nge 'dzin dang /_kun du snang ba'i ting nge 'dzin la sogs pa'i bsnyen pa'i cho ga dang sgrub
[\[214a.3\]]pa la sogs pa'i don ci rigs par yang ngo /_/gsang sngags bzlas pa'i grangs ni/_lan grangs nyi shu rtsa gcig gam/_yang na lan grangs brgya rtsa brgyad/_/rdo rje rnam par 'joms pa'i 'khor dang rtsa ba'i sngags ci rigs pa'i don to/_/rgyal po rtag tu khrus gyis cig_/ces pa ni/_rgyal
[\[214a.4\]]po ni gtso bo'i don to/_/yang na lus kyi rgyal po mgo yin pas so/_/grong khyer ser skya chu bo gang+gA'i klung /_/rgyud rgyal rnam 'joms bla ma'i bka' bstan sgrub/_/bla med dge ba chen po bdag gis thob/_/gzhan la phan phyir bdag gis de don bris/_/zla 'dra'i dge ba cung zad snang ba de/_/'gro
[\[214a.5\]]rnams rnam 'joms sku thob don phyir bsngo/_/slob dpon chen po rdo rje go chas mdzad pa rdo rje rnam par 'joms pa'i rgyud kyi 'grel pa rdzogs so//_//rgya gar gyi mkhan po shrad+d+hA ka ra warma dang /_bod kyi lo tsA ba shAkya'i dge slong rin chen bzang pos bsgyur cing zhus te gtan la phab pa'o/_/
[\[214a.6\]{D2683}]@##/_/rgya gar skad du/_badzra bi dA rA Na nA ma d+ma ra Ni byA ka khyu na/_bod skad du/_rdo rje rnam par 'joms pa zhes bya ba'i gzungs rnam par bshad pa/_dpal phyag na rdo rje la phyag 'tshal lo/_/rgyal ba kun gyi gsang ba'i mdzod 'dzin pa/_/rgyud kyi don 'byung ston pa ngo bo la/_/sgo gsum
[\[214a.7\]]dang bas btud te phyag 'tshal nas/_/mdo yi rnam bshad bdag gis bya bar 'dod/_/de la dang por rgyud kyi don la mos pa dang dad pa rnams la/_mdo'i don phun sum tshogs pa rnam pa lnga la rab tu mkhas par bya ste/_de'i 'og tu ji ltar yongs su shes par bya ba'i go rims la 'jug
[\[214b\]]
[\[214b.1\]]par bya ba'i phyir ro/_/de la dang por mdo'i mtshan gyi don phun sum tshogs pa la mkhas par bya ste/_de la rdo rje ni yang dag pa'i ye shes kyi tshig bla dwags te/_ci'i phyir zhe na/_rdo rje ltar 'dus ma byas pa'i phyir dngos po la zhen pa rnams dang lta ba log pa'i phyogs thams cad kyis
[\[214b.2\]]mi bskyod cing /_dngos po dang bral ba'i don to/_/rnam par ni rgyu med pa dang /_rgyu dang rkyen kyis bskyed pa dang /_rtag pa dang mi rtag pa dang bde ba dang sdug bsngal ba la sogs te mtshan ma'i chos thams cad smos pa'i phyir ro/_/'joms pa ni de rnams thugs yang dag pa'i ye shes
[\[214b.3\]]kyis 'joms pa dang /_thugs rje thabs kyi bye brag gis 'joms pa'i don to/_/gzungs ni mi 'da' ba'i phyir dang gnyis su med pa'i don to/_/de ltar mdo'i dgos ched bstan nas/_de'i 'og tu dgos pa dang 'brel pa'i don bstan to/_/ci'i phyir zhe na/_dgos 'brel gyi sgo nas
[\[214b.4\]]'jug pa'i phyir ro/_/ma nor bar ston pa'i ston pa phun sum tshogs pa dang /_yongs su dag pa'i 'khor phun sum tshogs pa dang /_gang du bshad pa'i gnas dang /_ma nor bar sdud pa'i sdud pa po dang gang bshad pa'i mdo'i dgos pa rnams su shes par byed pa'i tha tshig go/_/de la 'brel
[\[214b.5\]]ba ni phun sum tshogs nas dgos pa grub cing don gtan la 'be+ebs pa'i phyir ro/_/de'i 'og tu ji ltar yongs su shes par bya ba'i don ston te/_mdo'i don 'byung ba'i gtan tshigs dang /_dkyil 'khor gyi don 'byung ba'i thabs dang /_dgos ched phun sum tshogs pa'i don rnams su shes
[\[214b.6\]]par bya ba'i phyir ro/_/de ltar dgos ched kyi don bstan nas/_de'i 'og tu bsdu ba'i don dang /_go rims la 'jug pa'i thabs smos pa'i phyir ro/_/ston pa sangs rgyas bcom ldan 'das mtha' gnyis kyi skyon spangs te/_thugs mnyam pa nyid kyi ting nge 'dzin rdo rje lta bu las ma g.yos
[\[214b.7\]]kyang /_nyid kyi che ba'i don ched du thugs yang dag pa'i sras gsang ba'i bdag po byin kyis brlabs nas/_rgyud kyi don 'di gsungs pa'i tshe/_sangs rgyas kyi zhing mtha' yas pa na 'dus pa'i 'khor rnams kyi nang du 'phags pa 'jam dpal gyis de bzhin gshegs pa dgra bcom pa yang
[\[215a\]]
[\[215a.1\]]dag par rdzogs pa'i sangs rgyas bcom ldan 'das kyi byin gyis brlabs pas 'phags pa dpal rdo rje rnam par 'joms pa'i don 'di rna ba'i dbang po yongs su dag pas dpal phyag na rdo rje la rab tu thos pa'i phyir 'di skad bdag gis thos pa'i dus gcig na zhes gsungs pa
[\[215a.2\]]ste/_'di ltar ston pa sangs rgyas bcom ldan 'das kyis rgyud kyi don 'di ltar bshad de/_ting nge 'dzin ye shes kyi ngo bo las phyag na rdo rjer sprul te/_ye shes kyi ngo bo sngags kyi tshig tu smras te/_'khor rnams dga' mgu bskyed nas dad par bya ba dang /_sems can thams cad kyi nyon
[\[215a.3\]]mongs pa'i sdig pa rnam par sbyang ba dang /_bla na med pa'i byang chub la dgod pa'i phyir 'di skad ces bya'o/_/blo rno zhing shes rab mchog tu gyur pa rnams kyis don gyi rgyal po 'di thos pas na bdag gis thos pas zhes bya'o/_/ston pa dang 'khor dang sdud par ldan pa la zhes bya'o/_/lan grangs
[\[215a.4\]]mang du ma gsungs par lan cig brgya lam du gsungs pas na/_gcig na zhes bya ba'o/_/bcom ldan 'das rdo rje la bzhugs te ni rang bzhin kyi ston pa'i don te/_nyon mongs pa'i bdud sde bcom ste/_thugs ting nge 'dzin gyis mkhyen pa'i yon tan sna tshogs kyi legs pa dang ldan pa/_
[\[215a.5\]]sangs rgyas bcom ldan 'das mtha' gnyis kyi skyon spangs pa'o/_/rdo rje ni gnas phun sum tshogs pa ste/_rdo rje gdan byang chub kyi shing drung ngo /_/rnam pa gcig tu bcom ldan 'das rdo rje lta bu'i ting nge 'dzin la thugs mnyam par gzhag pa la bya'o/_/bzhugs thabs gsum las ni
[\[215a.6\]]mnyam pa'i skyil mo krung las chos ston pa'i tshul du bzhugs pa'o/_/da ni byin gyi rlabs kyis ston pa'i dus gsum gyi rgyal ba thams cad kyi thugs gsang ba'i mdzod 'dzin pa'i ye shes kyi ngo bo ste/_de'i rtags rdo rje 'dzin pa'o/_/sangs rgyas kyi mthus ni phyogs bcu'i sangs rgyas thams
[\[215a.7\]]cad kyi sku dang /_gsung dang /_thugs dang /_yon tan dang /_phrin las kyi byin gyis brlabs te/_ting nge 'dzin la snyoms par zhugs pa'i phyir ro/_/lus thams cad rdo rjer byin gyis brlabs nas ni/_yang dag pa'i ye shes de ni chos thams cad kyi rang bzhin 'dus ma byas pa'i don
[\[215b\]]
[\[215b.1\]]lus ngag yid gsum sku gsung thugs rdo rje ltar byin gyis brlabs pa'i phyir ro/_/rdo rje'i ting nge 'dzin la snyoms par zhugs pa ni yang dag pa'i ye shes rdo rje'i ting nge 'dzin la snyoms par zhugs pas don thams cad la thogs pa med pa'i ye shes kyi ngo bo bdag gnas pa'i phyir ro/_/de nas
[\[215b.2\]]lag na rdo rje sangs rgyas kyis mthus dang ni skabs kyi de ma thag pa ste/_snyoms par zhugs pa'i rting thogs su phyogs bcu'i sangs rgyas thams cad kyi mthus ye shes kyi 'od zer sku dang gsung dang thugs las 'thon te lag na rdo rje la phog pas sku gsung thugs ye shes kyi don smra ba'i dbang
[\[215b.3\]]bskur nas thogs pa med pa'i ye shes kyi tshig smra ba'i phyir ro/_/byang chub sems dpa' thams cad kyi byin gyi rlabs kyis/_sngon kyi bskal pa mtha' yas pa nas/_byang chub kyi spyod pa dka' ba nyams su blangs pa'i byin gyi rlabs dang /_sangs rgyas kyi zhing khams mtha' yas pa na
[\[215b.4\]]byang chub sems dpa' rnams kyi sngon gyi dge ba'i rtsa ba'i tshogs su mthun pas byin gyis brlabs pa la mthu stong pa'i phyir ro/_/sangs rgyas kyi byin gyi rlabs kyis zhes pa ni sangs rgyas dang byang chub sems dpa'i byin gyi rlabs ni ma dros ltar mthu stobs mtha' yas pa'i tshig smra ba'i
[\[215b.5\]]spobs pa bskyed pa'i phyir ro/_/rdo rje khro bo las byung ba ni de ltar lag na rdo rje byin gyis brlabs pa'i mthus rdo rje lta bu'i yang dag pa'i ye shes kyis khams gsum gyi grags pa can la khro bo'i thabs kyi sprul pas bdud rnams 'dul ba'i phyir/_'og nas 'byung ba'i dkyil 'khor kyi lha
[\[215b.6\]]rnams sku gsung thugs las 'byung ba'i phyir ro/_/rdo rje snying pos rab tu smras te zhes bya ba ni sku gsung thugs kyi rdo rje ltar 'dus ma byas pa des sems can thams cad la phan pa'i phyir 'og nas 'byung ba'i don smra ba'i dkyil 'khor dang /_snying po skyon dang bral ba ston pas gsungs
[\[215b.7\]]pa'i phyir ro/_/da ni khro bo rnams kyi rang bzhin gyi don thugs ka nas ston te/_mi chod pa mi shigs pa/_bden pa sra ba zhes bya ba ni gzung ba'i yul du ma grub pas/_mtshan ma 'joms pas gshin rje gshed du bstan/_nyon mongs pa'i skyon 'joms pa'i tho ba bsnams so/_
[\[216a\]]
[\[216a.1\]]byang chub kyi sems skyon med pas sku mdog dkar/_rtsa ba'i yig 'bru ma las bskyed pas/_ma tha badzra zhes bya ba ngag gi las dang cho ga tshang bar byas nas bsgoms na dngos grub ya mtshan can thob po/_/dngos grub de bdud kyis bar du mi chod pas mi chod pa/_sku gsung
[\[216a.2\]]thugs mtshan mas mi shigs pas mi shigs pa zhes gsungs gsung gi ngo bo bden pa dang ldan pas tshig gi dngos grub ste/_de lta bu ni hUM ka ra nyid kyi rang bzhin yang yin te/_ci'i phyir na/_gcig gi ngo bor kun gyur cing dbyer med pa'i phyir ro/_/thugs byang chub rnam par dag pas
[\[216a.3\]]mtshan ma'i skyon kyis rab tu mi chod pa'i rtags su bstan te/_de ni ting nge 'dzin 'bum phrag gi sgo nas 'gro ba'i don mdzad pa la bar mi chod pa'i phyir smos so/_/sku gsung thugs rdo rje lta bu'i mi 'gyur ba'i byang chub kyi che ba mnga' bas mi shigs pa/_bden pa'i tshig mi 'gyur bas
[\[216a.4\]]chos ston pas bden pa/_de lta bu'i khro bo'i rgyal po de bsgoms pa'i phyir phrin las rnams bzhi'i las byas na 'grub bo/_/hUM ka ra'i don bshad zin to//_//sra ba brtan pa thams cad du thogs pa med pa zhes bya ba nyon mongs pa'i 'khor ba las rgyal ba'i phyir ye shes kyi 'khor lo
[\[216a.5\]]rnams sku gsung thugs rdo rje ltar sra bas sra ba/_byang chub kyi sems mi 'gyur bas brtan pa/_thugs rdo rje brtson 'grus ci la yang thogs pa med pas thogs pa med pa/_rtsa ba'i snying po yig 'bru du las bskyed pas/_du na badzra zhes gsungs te/_rdzas dang cho ga tshang bar byas na dngos
[\[216a.6\]]grub ya mtshan can thob bo/_/de nas bdud dang bgegs byed kyis glags mi rnyed pas sra ba'i dngos grub ci bya ba 'grub pas brtan pa'i dngos grub thams cad dbang du sdud pa'i phyir thogs pa med pa'i dngos grub thob bo/_/khams gsum rnam par rgyal ba'i don bshad zin to//_//
[\[216a.7\]]thams cad du ma pham pa/_sems can thams cad skrag par byed pa/_sems can thams cad 'jil bar byed pa ni khams gsum thams cad du byang chub sems thugs rje'i rang bzhin du gnas pas ma pham pa/_bdud dregs byed thams cad las rgyal bar byed pas na skrag par bstan/_
[\[216b\]]
[\[216b.1\]]'dod chags la sogs pa'i nyon mongs pa 'jil ba'i phyir na 'jil bar bstan/_de'i rtags thabs thugs rje chen po'i pad+ma bsnams pa/_de lta bu'i khro bo'i rgyal po ha ya kr-i ba sku mdog dmar po nyon mongs pa'i skyon kyis ma gos pa'i phyir yang dag pa'i yon tan dang ldan pa'i rtsa ba'i snying
[\[216b.2\]]po ste/_byang chub sems kyi yig 'bru d+ha las bskyed pas d+ha ra badzra zhes brjod do/_/'og nas 'byung ba ltar bsgoms na bkra shis par 'gyur ro/_/ha ya gr-i ba'i don bshad zin to//_//rig sngags thams cad gcod par byed pa/_rig sngags thams cad gnon par byed pa/_las thams cad
[\[216b.3\]]'joms par byed pa ni/_phas kyi rgol ba'i gnod pa byed pa thams cad dang /_drang srong gi gnod pa rnams dang /_phyir log gi bye brag rnams dang /_sdug bsngal gyi gnod pa rnams bya ba nan tan gyi ye shes kyi rang bzhin kyis thams cad gcod par byed pa/_thams cad gnon pa'i tshul du gnas
[\[216b.4\]]pas yon tan thams cad ma lus par rdzogs par byed pa/_ye shes kyi ngo bo las ma yin pa thams cad 'joms pa'i rtags su khro bo bdud rtsi 'khyel pas mkhyen pa'i yon tan byang chub sems kyi rang bzhin ye nas rnam par dag pa'i phrin las sna chogs pa rnams so/_/rtsa ba'i yig 'bru las
[\[216b.5\]]bskyed pas d+ha ra ya badzra zhes gsungs so/_/de bsgrub pa'i phyir rdzas dang yo byad la sogs pa tshong bar bya ste las byas na dmod pa'i bye brag thams cad las thar bar 'gyur ro/_/bdud rtsi 'khyil pa'i don bshad zin to//_//da ni ya mAn+ta ka'i don bshad de/_gzhan gyi las thams cad 'jig
[\[216b.6\]]par byed pa/_gdon thams cad rlag par byed pa/_gdon thams cad las thar bar byed pa ni phyir rgol ba ma lus pa thams cad thugs rje chen po'i ye shes kyis thams cad 'jig par byed cing /_byang chub sems kyi rang bzhin du 'gyur bas gzhan gyi las thams cad 'jig par gsungs/_
[\[216b.7\]]gdon stong phrag brgyad cu rtsa bzhi thugs rje chen po'i ye shes kyi zhabs kyis gnon cing grol bar byed pas na gdon thams cad brlag par gsungs/_gnod pa'i bye brag byed pa'i nyams len pa sna tshogs dge ba'i bar du gcod pa rnams 'dul bar mdzad pa dang /_gzhan sems can gang
[\[217a\]]
[\[217a.1\]]zhig nyam thag pa sna tshogs tshe dang mdongs 'phrog pa las thar bar mdzad pas na de'i phyir gdon thams cad las thar bar byed par gsungs so/_/de'i rtags kyi cha 'dzin pa ni khro bo'i rgyal po ya mAn+ta ka ste/_de bsgrub par bya ba'i phyir ting nge 'dzin gyi bum pa hUM las gzhal
[\[217a.2\]]yas khang du bsgom/_rtsa ba'i yig 'bru byang chub sems kyi rang bzhin du bsam ste/_de 'od du zhu ba las byang chub sems kyi rang bzhin du gyur to/_/snying po dang rgyan cha rnams la ye shes kyi lha 'bar bar bsams te 'od du zhu bas rgyan dang snying po la thim pas gnyis su med par gyur to/_/ye shes
[\[217a.3\]]kyi cho 'phrul bsam gyis mi khyab pa byung nas dngos grub sna tshogs pa sbyin par bsam/_bdag ya mAn+ta ka'i ting nge 'dzin du zhugs la/_phrin las rnam bzhi gang byed pa so so'i kha dog tu bsgyur te bum pas dbang bskur na thams cad 'grub par gsungs so/_/rtsa ba'i yig 'bru de las bskyed pas
[\[217a.4\]]da ha badzra ste/_bsnyen pa grangs mang por brjod na bkra shis par 'gyur ro/_/ya mAn+ta ka'i don bshad zin to//_//da ni Tak+ki rA byed don bshad de/_'byung po thams cad 'gugs par byed pa/_rig sngags kyi las thams cad byed du 'jug pa ni sems can gyi rnam par rtog pa phyin ci log gi lta
[\[217a.5\]]ba las byung bas na 'byung po/_bal sna drug mgul la sogs pa rdzas kyi bye brag las byung bas na 'byung po/_de 'gugs par byed pas ni Tak+ki rA dza'i rang bzhin du bstan te/_thabs mkhas pa'i thugs rjes khams gsum gyi 'byung po'i rigs thams cad dbang du bsdus nas 'khor bas/_
[\[217a.6\]]de'i phyir 'byung po thams cad 'gugs par byed par gsungs/_gzhan yang de bzhin gshegs pa'i phrin las la mnga' brnyes pas/_las thams cad kyang byed du 'jug cing gzhan la ston pa dang /_nyams su len pa'i nus pa dang ldan pas rig sngags kyi las thams cad byed du 'jug par
[\[217a.7\]]gsungs/_de bsgrub par bya ba'i phyir bum pa lar bsams te 'od du zhu bas/_Tak+ki rA dza'i rang bzhin du bsams/_nang gi chu la ra bsams te 'od du zhu ba las byang chub sems zla ba'i dkyil 'khor du bsam/_bum pa'i rgyan cha la ya bsams te 'od du zhu bas ting nge 'dzin kyi cho 'phrul
[\[217b\]]
[\[217b.1\]]'byung bar bsam mo/_/de ltar byin gyis brlabs pa'i bum pas phrin las so so'i las byas na 'grub par gsungs/_Tak+ki rA dza'i don bshad zin to//_//da ni stobs po che'i don bshad de/_ma grub pa rnams grub par byed pa/_grub pa rnams chud mi za bar byed pa/_'dod pa thams cad
[\[217b.2\]]rab tu sbyin pa ni/_gang zhig gis bsgrubs par gyur na dngos grub ma grub pa rnams grub par byed pa dang /_las grub pa rnams chud zos kyi dbang du mi gtong ba dang /_'dod pa thams cad rab tu sbyin pa'o/_/ting nge 'dzin gyi stobs dang ldan pa/_gzhan gyi phun sum tshogs pa sgrub pa khro bo'i rgyal
[\[217b.3\]]po stobs po cher bstan/_de bsgrub par bya ba'i phyir bum pa la du bsams te/_'od du zhu ba las byang chub sems stobs po che'i rang bzhin du bsam/_bum pa'i chu la su bsams te 'od du zhu ba las byang chub sems zla ba'i dkyil 'khor du bsam/_bum pa'i rgyan cha la na bsams te 'od
[\[217b.4\]]du zhu bas ting nge 'dzin bsam gyis mi khyab pa'i cho 'phrul 'byung bar bsam/_de ltar byin gyis brlabs pa'i bum pa de phrin las rnam bzhi gang byed pa so so'i kha dog tu byin gyis brlabs pa'i bum pas dbang bskur na thams cad 'grub par gsungs/_de'i phyir dA ru Na badzra zhes pa rtsa ba'i
[\[217b.5\]]bsnyen pa grangs mang du brjod na las thams cad grub pas chud mi za bar gsungs so/_/stobs po che'i don bshad zin to//_//da ni a mo g+ha pA sha'i don bshad de/_sems can thams cad bsrung ba ni a mo g+ha pA sha'i don to/_/thugs rje chen po byang chub sems kyi rang bzhin las
[\[217b.6\]]thabs mkhas pa'i sprul pa byung nas khams gsum gyi sems can la thabs mkhas pa'i thugs rje'i bye brag sna tshogs bstan nas nyon mongs pa'i sdug bsngal las phan btags nas sems can thams cad bsrung ba'i phyir ro/_/de'i rang bzhin a mo g+ha pA sha ste/_de ni sems can thams
[\[217b.7\]]cad la byang chub sems thabs mkhas pas srung bar byed do/_/de bsgrub par bya ba'i phyir bum pa la ra bsams te 'od du zhu bas/_a mo g+ha pA sha'i rang bzhin du bsam mo/_/bum pa'i chu la ru bsams te 'od du zhu bas ye shes kyi sprul pa sna tshogs pa'i yon tan dang ldan par bsam mo/_/de
[\[218a\]]
[\[218a.1\]]nas a mo g+ha pA sha bsgrub par bya ba'i phyir/_phrin las rnam bzhi gang byed pa'i kha dog so so'i bye brag tu bsgoms nas dbang bskur zhing las byas na thams cad 'grub par gsungs so/_/a mo g+ha pA sha'i don bshad zin to//_//da ni dbus kyi gtso bo'i don bshad
[\[218a.2\]]de/_zhi ba rgyas pa sems can thams cad rengs par byed pa zhes pa ni phyin ci log gi nyon mongs pa thams cad la sngon kyi bsod nams kyi tshogs dang /_phrin las kyi thugs rje thabs mkhas pa'i bye brag sna tshogs pa gzhan la bstan nas/_phyin ci log gi nyon mongs pa thams cad med par
[\[218a.3\]]mdzad cing yon tan gyi tshogs bsam gyis mi khyab par mdzad pa dang /_bdud dang dregs byed can rnams skrag cing rengs par byed pa'i phyir ro/_/gzhan yang byang chub kyi sems mchog chos nyid zhi ba'i don las ma g.yos kyang /_sngon gyi bsod nams kyis khams gsum gyi sems
[\[218a.4\]]can thams cad la thabs mkhas pa'i phrin las sna tshogs 'byung ba'i yon tan byang chub kyi sems gzhan las 'byung ba'i phyir che ba'i yon tan sna tshogs pa byung nas/_sems can rnams kyi phongs pa rnams tshim zhing bde bar mdzad pa dang /_'jig rten kyi dregs byed thams cad
[\[218a.5\]]la ting nge 'dzin gyi cho 'phrul sna tshogs pa bstan nas bde ba la bkod pa'i phyir rings shing 'dar bar mdzad de dbang du bsdus nas phan 'dogs pa'i phyir ro/_/de ltar yon tan dang ldan pa'i phyag na rdo rje bsgom pa'i phyir ro/_/bum pa la oM bsgoms pas 'od du zhu bas phyag na rdo rje'i skur bsgom/_
[\[218a.6\]]bum pa'i chu las ha bsams te cho ga rnam gsum gyi tshul spro bsdu byas pas byang chub sems zla ba'i dkyil 'khor du bsam mo/_/bum pa'i rgyan cha la ra bsams te 'od du zhu bas yon tan dpag tu med pa'i rgyan cha dang ldan par bsam mo/_/thugs kyi rang bzhin dpal phyag na rdo rje'i skur bsgom
[\[218a.7\]]pa'i phyir phrin las rnam bzhi'i las kyi bye brag tshang bar bya ste/_bsnyen pa stong dang 'bum la sogs pa phul na dngos grub ya mtshan can thob bo/_/las kyi lhag chad kha bskong ba'i phyir khro bo'i rting la gsungs/_dkyil 'khor kyi bdag po yin pa'i phyir tshogs kyi mjug sdud pa'o/_/dbus
[\[218b\]]
[\[218b.1\]]kyi gtso bo'i don bshad zin to//_//da ni sgo ba'i don bshad de/_rmugs par byed pa'i gsang sngags kyi mthu chen po 'di zhes bya ba ni thugs rje chen pos khams gsum gyi sems can thams cad la thugs rje thabs mkhas pa'i bye brag sna tshogs pa bstan nas ye shes bzhi'i ngo bos phan gdags
[\[218b.2\]]pa'i phyir sgo ba bzhir sku sprul te/_bdud dang dregs byed glags dang skabs tshol ba rnams la rmugs par byed pa'i thabs kyis 'dug tu ma ster nas gsang sngags kyi mthu chen po bstan nas mi gnas par byed pa'i don to/_/de'i rtags kyi cha 'dzin pa ni sgo ba chen po bzhi yin te/_de bsgrub
[\[218b.3\]]par bya ba'i phyir bdag gis bum pa la hUM bsams te/_'od du zhu bas sgo ba lcags kyu ma'i rang bzhin du bsam mo/_/bum pa'i chu la lu bsams te 'od du zhu bas byang chub sems zla ba'i dkyil 'khor du gyur par bsgom/_bum pa'i rgyan cha la dzaHbsams te ye shes kyi cho ga rnam pa gsum
[\[218b.4\]]gyis spro bsdu bya/_ye shes kyi lcags kyus phyi nang gi bye brag rnams bsdus nas bum pa mdzes par bsam mo/_/de nas lho phyogs kyi bum pa la ti bsams te 'od du zhu bas zhags pa'i rang bzhin du bsam/_bum pa'i chu la shu bsams te 'od du zhu bas byang chub sems zla ba'i dkyil 'khor
[\[218b.5\]]du bsam mo/_/bum pa'i rgyan cha la hUM bsams te cho ga rnam gsum kyis spro bsdu byas pas ting nge 'dzin gyi rgyan chas bsam gyis mi khyab par bsam mo/_/de nas nub phyogs kyi bum pa la lha bsams te 'od du zhu bas lcags sgog gi rang bzhin du bsam mo/_/bum pa'i chu la da bsams
[\[218b.6\]]te/_'od du zhu bas byang chub kyi sems zla ba'i dkyil 'khor du bsam mo/_/bum pa'i rgyan cha la baM bsams te cho ga rnam pa gsum kyis spro bsdu byas pas mchod pa'i rgyan chas bsam gyis mi khyab pa dang ldan par bsam mo/_/de nas byang phyogs kyi bum pa la ha bsams te 'od du zhu bas sgo
[\[218b.7\]]ba dril bu'i rang bzhin du bsam mo/_/bum pa'i chu la n+ta bsams te 'od du zhu bas byang chub sems zla ba'i dkyil 'khor du bsam mo/_/bum pa'i rgyan cha la hoHbsams te cho ga gsum gyis spro bsdu byas pas ting nge 'dzin gyi cho 'phrul 'byung bar bsam mo/_/de ltar bsgoms pa'i bum pa
[\[219a\]]
[\[219a.1\]]de la rang bzhin kyi dkyil 'khor nas 'phags pa spyan drangs nas mdun gyi nam mkha' la dmigs so/_/bsnyen pa dang mchod pa phul bas rab tu mnyes te 'od du zhu bas bdag gis bsgoms pa'i bum pa la thim nas gnyis su med par bsam mo/_/de ltar thim
[\[219a.2\]]nas byang chub sems chos nyid kyi yon tan 'byung bar bsams te/_byin gyis brlabs pa'i yon tan bum pa des/_gang zhig bkra mi shis pa la ye shes kyi 'od zer kha dog dkar po bstims nas khrus byas te zhi ba'i las byas na thams cad zhi bar 'gyur ro/_/gang zhig bdog pa nyams
[\[219a.3\]]pa la ye shes kyi 'od zer kha dog ser po bstims nas khrus byas te rgyas pa'i las byas na thams cad rgyas par 'gyur ro/_/gang zhig tshe nyams pa la ye shes kyi 'od zer kha dog dmar po bstims nas khrus byas te/_dbang gi las byas na thams cad dbang du 'gyur ro/_/gang zhig
[\[219a.4\]]yul dang mkhar shor ba dang /_bgegs kyi cho 'phrul dang lha 'dre'i cho 'phrul gnod pa rnams la ye shes kyi 'od zer kha dog nag po bstims nas khrus byas te/_drag po'i las byas na thams cad phung nas 'jig par 'gyur ro/_/sgo ba'i don bshad zin to//_//sangs rgyas
[\[219a.5\]]kyi mthus lag na rdo rje zhes bya ba ni gong du khro bo'i rang bzhin bstan pa las/_byang chub sems dpa' lag na rdo rje la dus gsum kyi sangs rgyas thams cad kyi thugs yang dag pa'i ye shes rdo rje lta bus byin kyis brlabs nas/_lag tu ye shes kyi rtags rdo rje byin nas ming gi dbang
[\[219a.6\]]bskur te/_srid pa gsum gyi mthu can zhabs 'og tu bsdus nas/_dam la btags pa'i phyir dang 'og gi khro bo'i sngags dang phan yon smra ba la gzhug pa'i phyir dang /_de bzhin gshegs pas byin gyis brlabs nas che ba'i yon tan dang ldan pa'i lag na rdo rje de bzhin gshegs pa'i
[\[219a.7\]]ye shes kyi tshig gis khams gsum gyi sems can la phan gdags pa'i phyir sku gsung thugs rdo rje las mtshon pa'i rtags thugs rdo rje'i dkyil 'khor gyi sngags 'di 'byung ba'i don to/_/sngags kyi don 'byung ba'i thabs bshad zin to//_//da ni phyag na rdo rje'i phrin las kyi
[\[219b\]]
[\[219b.1\]]don bshad de/_na mo rat+na tra yA ya zhes pa ni dkon mchog gsum la phyag 'tshal ba'i don to/_/phyag na rdo rje ni dkon mchog gsum gyi rang bzhin du gyur pas na ye shes las byung ba'i phyir ro/_/na mash+tsaN+Da badzra pA Na ye zhes pa ni rdo rje gtum po rin po che'i ngo bo phyag na rdo rje'i yang dag
[\[219b.2\]]pa'i ye shes kyi snying po'o/_/ma hA yak+Sha se na pa ta ye zhes pa ni gnod sbyin gyi sde dpon chen po lag na rdo rje drag po la phyag 'tshal ba'i don te/_gnod sbyin rnams thugs rjes btul las de skad ces brjod do/_/tad+ya thA zhes pa ni 'di lta ste/_gang lta zhe na 'og nas 'byung ba'i sngags kyi tshig
[\[219b.3\]]smras so/_/oM tra Ta tra Ta zhes pa ni ye shes lnga pos bdag gi nyon mongs pa thams cad sod cig pa'i don/_tro Ta ya tro Ta ya zhes pa ni phyag na rdo rje'i byin gyi rlabs kyis rab tu spyod cig legs par spyod cig pa'i don/_sbu Ta sbu Ta zhes pa ni nyon mongs pa'i las rnams ye shes kyi me 'bar bas
[\[219b.4\]]sregs par gyis shig pa'i don/_s+phoT ya s+phoT ya zhes pa byang chub kyi sems kyi rang bzhin gyis legs par 'bar bar gyis shig pa'i don/_g+hUr+Na g+hUr+Na zhes pa ni bdag gi bgegs rnams zung la sregs shig_/ye shes mes mtshan ma bsreg pa'i don/_g+hUr+Na pa ya g+hUr+Na pa ya zhes
[\[219b.5\]]pa ni thugs rjes lcags kyus zung la legs par sprod cig pa'i don/_sarba satwa ni zhes pa ni sems can thams cad la thugs rje'i thugs kyis gzigs shig pa'i don/_/bo d+ha bo d+ha zhes pa ni khams gsum kyi sems can la byang chub tu sems rab tu bskyed cig pa'i don/_saM bod+ha ya saM
[\[219b.6\]]bod+ha ya zhes pa ni 'gro ba rnams legs par byang chub tu sems bskyed cig pa'i don/_b+h+ra ma b+h+ra ma zhes pa ni byang chub sems dang mi mthun pa'i bgegs rnams skrod cig pa'i don/_saM b+h+ra ma ya saM b+h+ra ma ya zhes pa ni phyin ci log gi nyon mongs pa rnams thugs rjes legs par skrod cig pa'i
[\[219b.7\]]don/_sarbab+hU ta ni zhes pa ni sangs rgyas thams cad kyi thugs rje chen pos bdag gi sdang ba thams cad choms shig pa'i don/_ku Ta ku Ta zhes pa ni gdon 'byung po rnams gtubs shig gtubs shig pa'am thugs rjes ye shes kyi spyan gyis gzigs shig pa'i don/_saM ku Ta ya saM ku Ta
[\[220a\]]
[\[220a.1\]]ya zhes pa ni 'jig rten na gdon bar chad byed pa rnams byams pa'i thugs kyis legs par gtubs shig pa'i don/_sarba sha hUM ni zhes pa ni bdag la gnod pa byed pa'i bgegs rnams yang dag pa'i ye shes kyis mtshan ma med pa'i don yang bstan/_g+ha Ta g+ha Ta
[\[220a.2\]]zhes pa ni bgegs dang 'byung po rnams thugs rjes skrod cig pa'i don/_saM g+ha Ta ya saM g+ha Ta ya zhes pa ni legs pa'i yon tan thams cad 'byung bar byed pas na thugs rjes nyon mongs pa thams cad las thar bar gyis shig pa'i don/_sarba bid+yA zhes pa ni rig sngags kyi mthus gang la bya ba'i
[\[220a.3\]]las thams cad grub par byed pa'i don/_badzra badzra s+pho Ta ya zhes pa ni ye shes kyi rdo rje 'bar ba'i me chen po'i bgegs rnams rol cig pa'i don/_badzra badzra ka Ta zhes pa ni ye shes las grub pa'i rdo rje 'bar bas nyon mongs pa thams cad chod cig pa'i don/_badzra badzra ma Ta zhes pa ni byang chub kyi
[\[220a.4\]]sems kyi rdo rjes bdag la gdug pa rnams gtubs shig pa'i don/_badzra badzra mA tha zhes pa ni yang dag pa'i ye shes rdo rjes bgegs rnams thul cig pa'i don/_badzra badzra aT+Ta zhes pa ni ye shes las grub pa'i yang dag pa'i ye shes rdo rjes bdud rnams gnas der mi gnas par gyis
[\[220a.5\]]la skrod cig pa'i don/_hA sa nI la badzra zhes pa ni rdo rje rnon po me dang 'dra bas bag chags rnams chod cig drol cig pa'i don/_su badzra badzrA ya swA hA zhes pa ni thugs mkhyen pa'i rdo rje chos kyi dbyings rnam par dag pa la legs par sbyor cig pa'i don to/_/phyag na rdo rje'i phrin las kyi
[\[220a.6\]]don bshad zin to //_//da ni khro bo rnams kyi phrin las kyi don bshad de/_te phul+lu ni ru phul+lu zhes pa ni de ltar phyag na rdo rje thugs kyi ngo bo gsungs nas/_rdo rje khro bo la sbyor ba'i phyir rdo rje khro bo 'bar bas nyon mongs pa'i gshin rjes khams gsum pa rnams thugs rjes 'bar bar byed
[\[220a.7\]]pa'i don/_g+hi h+Na kul+lu zhes pa ni khams gsum gyi gshin rje gshed kyi sdug bsngal rnams 'joms pa'i don/_mi l+li tsul+li ku ru kul+lu zhes pa ni 'phags pa rta mgrin sngon po 'bar bas sdug bsngal sbyongs shig pa'i don/_badzra bi dza yA ya swA hA zhes pa ni khro bo bdud rtsi 'khyil pa 'bar bas
[\[220b\]]
[\[220b.1\]]nyon mongs pa thams cad bdud rtsir byin gyis rlobs shig pa'i don/_kwi li kwi lA ya swA hA zhes pa ni Ar+ya a tsa las thugs kyi phrin las mdzad pa dang /_stobs po ches drag shul gyi phrin las mdzad pa'i don/_ka Ta ka Ta zhes pa ni ya mAn+ta ka khro bo'i rgyal pos bdud rnams spa bkongs
[\[220b.2\]]shig pa'i don/_ma Ta ma Ta zhes pa ni khro bo hUM ka ras nyon mongs pa rnams las thugs rjes skyobs shig pa'i don/_ra Ta ra Ta zhes pa ni khro bo'i rgyal po pad+ma 'khyil pas nyon mongs pa rnams zhi bar mdzod cig pa'i don/_mo Ta na pra mo Ta nA ya swA hA zhes pa ni ye shes kyi gnod sbyin
[\[220b.3\]]'bar ba gshin rje gshed kyis skyobs shig pa'i don/_tsa ra ni tsa ra zhes pa ni khro bo'i rgyal po nI la daN+Das bdag dang sems can thams cad la tshe dang dbang thang stsol cig pa'i don/_ha ra ha ra zhes pa ni ye shes kyi gshog pas 'khor ba'i sdug bsngal skyobs shig pa'i don/_sa ra
[\[220b.4\]]sa ra zhes pa ni ting nge 'dzin gyi drag shul gyi sems nyams pa rnams dran par gyis shig pa'i don/_mA ra ya mA ra ya zhes pa ni nyon mongs pa 'joms pa'i rdo rjes bgegs rnams sod cig pa'i ngang las drag pos rdul du thong shig pa'i don/_badzra bi dA ra Na ya swA hA zhes pa ni rdo rje rnam
[\[220b.5\]]par 'joms pas sems can kyi las rnams mdzod cig pa'i don/_ts+tshin+da ts+tshin+da zhes pa ni khro bo'i rgyal po ha ya kr-i bas nyon mongs pa rnams sod cig pa'i don/_b+hin+da b+hin+da zhes pa ni bdag dang sems can rnams kyi sdug bsngal shig cig ces pa'i don/_ma hA kI li kI lA ya swA hA zhes pa ni
[\[220b.6\]]khro bo'i rgyal po stobs po ches las dang nyon mongs pa thugs zhi ba'i sgo nas zhi bar mdzod byug pa'i don/_ban+d+ha ban+d+ha zhes pa ni Tak+ki rA dza ste khro bo'i rgyal pos gdug pa'i bdud rnams mgo nas chings shig pa'i don/_kro d+ha kro d+ha zhes pa ni khro bo'i khro bos nyon mongs pa rnams la rol cig
[\[220b.7\]]pa'i don/_kI li kI lA ya swA hA zhes pa ni byang chub sems kyi rang bzhin bdud rtsi 'khyil pas thams cad zhi bar mdzod cig pa'i don/_tsu ru tsu ru zhes pa ni khro bo rgyal po a mo g+ha pA shas dam tshig bzhin du phrin las mdzod cig pa'i don/_tsaN+Da zhes pa ni khro bo'i rgyal po tshur spyon tshur
[\[221a\]]
[\[221a.1\]]spyon dam tshig la dgongs pa'i don/_badzra kI li kI lA ya swA hA zhes pa ni bdud rtsi 'khyil pas thugs tshad med pa'i gsung sgras thams cad byang chub sems su zhi bar mdzod cig pa'i don/_trA sa ya trA sa ya zhes pa ni khro bo'i rgyal po ma hA ba las bdud dang bgegs byed rnams
[\[221a.2\]]skrag par gyis shig pa'i don/_badzra kI li kI lA ya swA hA zhes pa ni ye shes kyi rdo rje 'bar bas thams cad zhi bar mdzod cig pa'i don/_ha ra ha ra badzra d+hA rA ya swA hA zhes pa ni rdo rje ye shes 'bar ba'i sgo ba bzhis bgegs rnams skyogs shig skyogs shig ba'i don/_pra ha ra pra ha ra zhes pa ni khro
[\[221a.3\]]bo'i rgyal po a mr-i ta kuN+Da lis mtshan ma'i dngos po thams cad zhi bar mdzad nas byin kyis rlobs shig pa'i don/_badzra pra b+hany+dza nA ya swA hA zhes pa ni byang chub sems kyi rang bzhin rdo rje 'bar bas las dang nyon mongs pa'i bag chags thams cad zhi bar mdzod cig pa'i don/_khro bo rnams kyi phrin
[\[221a.4\]]las kyi don bshad zin to//_//da ni khro bo rnams kyi bsrung ba'i don te/_ma tis+thi ra badzra zhes pa ni blo brten pa'i rdo rjes byang chub sems kyi rang bzhin dang ldan par gyis shig pa'i don dang /_su tis+thi ra badzra zhes pa ni shin tu brtan pa'i rdo rjes legs pa'i yon tan thams cad rdo rje lta bu zhi ba dang
[\[221a.5\]]ldan par gyis shig pa'i don/_pra tis+thi ra badzra zhes pa ni so sor brtan pa'i rdo rjes bdag gi lus rdo rje lta bur zhi bar mdzod cig pa'i don/_ma hA badzra zhes pa ni rdo rje chen po zhi ba'i tshul du bdud las rgyal bar mdzod cig pa'i don/_pra tis+thi ra badzra zhes pa ni rab tu brtan pa'i rdo rjes bdag la ye
[\[221a.6\]]shes kyi mtshon cha spyod cig pa ste/_gzhan gyi gti mug gzhom ba'i phyir ro/_/a mo g+ha badzra zhes pa ni don yod pa'i rdo rje'i zhags pas ma gtang ba'i don/_e hi badzra zhes pa ni bden pa'i rdo rjes bdag 'khor ba las drongs shig tshur gshegs tshur gshegs pa'i don/_shrI g+haM badzra d+hA rA ya
[\[221a.7\]]swA hA zhes pa ni dpa' bar 'gro bas rdo rje la gor rgyug pa'i phyir bdag gi las grub par mdzod cig pa'i don/_d+ha ra d+ha ra zhes pa ni sgo bzhi srung ba bshad de/_byang chub kyi rang bzhin zhi ba thams cad khyer la gzungs su gyis shig pa'i don/_d+hi ri d+hi ri zhes pa ni dbyings kyi rang bzhin chos nyid kyis
[\[221b\]]
[\[221b.1\]]legs par thogs shig pa'i don/_d+hu ru d+hu ru zhes pa ni lus thams cad thugs rjes rab tu zung la thogs shig pa'i don/_sarba badzra ku laM A brta ya swA hA zhes pa ni rdo rje dang bcas pas bdag la byin gyis rlobs shig_/gnod pa byed pa'i bye brag thams cad rab tu zhi bar mdzod cig pa'i don/_
[\[221b.2\]]a mu kaM mA ra ya phaT ces pa ni bdag dus ma yin pa'i 'jigs pa las zlogs shig_/bdud rnams kyi 'jigs pa las choms shig pa'i don no/_/khro bo dang sgo srung ba bshad zin to//_//da ni khro bo'i ngo bo nyid bstan te/_na maHsa man+ta badzA hUM zhes pa ni kun du bzang po ye shes kyi rdo rjes
[\[221b.3\]]rang bzhin gyis dbang po'i don to/_/sarba ba laM zhes pa ni thams cad kun gyi rang bzhin stobs po ches dbang bskur cig pa'i don/_A brta ya ma hA ba le zhes pa ni mnyes par byed pa'i stobs po che mgyogs pa rlung dang 'dra bas dbang bskur ba'i don/_ka ta be+e ta ta le zhes pa ni ye shes kyi mche bas
[\[221b.4\]]nyon mongs pa'i bdud thul cig pa'i don/_a tsa le zhes pa ni khams gsum rnam par rgyal ba'i dkyil 'khor kyi mnga' bdag gi sprul pas bdag la dbang bskur la skyobs shig pa'i don/_maN+Da la mA ye zhes pa ni dkyil 'khor gyi srung ma rnams kyi sprul pa'i ngo bo nyid kyi che ba sna tshogs
[\[221b.5\]]su snang ba'i don/_a ti badzra zhes pa ni rdo rje bzang pos gdon thams cad las bdag la skyobs shig pa'i don/_ma hA ba le bi ga ra Na zhes pa ni stobs po che rlung dang 'dra ba mgyogs pas bdag la gnod pa thams cad zhi bar mdzod cig pa'i don/_a dzi te dz+wa la dz+wa la zhes pa ni yang dag pa'i ye
[\[221b.6\]]shes kyi shes rab kyis bdud kyi dregs pa rnams sregs shig pa'i don 'bar ba 'bar bas nyon mongs pa sregs shig pa'i don/_ti Ti ti Ti piM ga le zhes pa ni 'bar ba skam po so sor 'bar bas sdug bsngal las skyobs shig pa'i don/_da ha da ha zhes pa ni bdag gi nyon mongs pa rnams
[\[221b.7\]]sregs shig yang dag pa'i ye shes 'bar bar gyis shig pa'i don/_te dzo ba ti zhes pa ni yang dag pa'i ye shes kyis gti mug gi mun pa las 'bar bar gyis shig pa'i don/_ti li ti li zhes pa ni bdag gi sdug bsngal thams cad chod cig pa'i don/_ban+d+ha ban+d+ha zhes pa ni bgegs 'byung po
[\[222a\]]
[\[222a.1\]]rnams chings shig pa'i don/_ma hA ba le zhes pa ni stobs po ches las mdzod cig pa'i don/_badzAM ku sha dz+wA lA ya swA hA zhes pa ni rdo rje me dang 'dra bas mtshan ma thams cad zhi bar mdzod cig pa'i don/_khro bo'i ngo bo dbang gi don bshad zin to//_//da ni ye shes
[\[222a.2\]]kyi khro bo lag na rdo rjes mtshan ma 'joms pa dang thugs khro bo'i ye shes kyi snying po las rnam bzhi'i rang bzhin de dkon mchog gsum la phyag 'tshal ba'i don byas phyag na rdo rje'i bdud rtsi'i ngo bo'o/_/na mo rat+na tra yA ya/_na mash+tsaN+Da badzra pA Na ye zhes pa ni khams gsum gyi gnod sbyin rnams
[\[222a.3\]]'dul ba'i phyir na phrin las khro bo'i tshul du bzhugs pas rdo rje khro bo bstan/_ma hA yak+Sha se nA pa ta ye zhes pa ni gnod sbyin gye sde dpon lag na rdo rjes ye shes kyi ngo bo zhes gsungs pa'i phyir ro/_/oM ha ra ha ra badzra zhes gsungs pa ni ye shes lnga'i ngo bo phyag na rdo rje dbus na bzhugs te/_lus ni
[\[222a.4\]]gnod sbyin du bstan pa'i don/_ma tha ma tha badzra zhes pa ni hUM ka ra gshin rje gshed kyi don rgyal por bstan pas snying po'i rang bzhin no/_/d+hu na d+hu na badzra zhes pa ni mtshan ma'i dngos po thams cad 'joms pas khams gsum rnam par rgyal ba'i snying po'o/_/da ha da ha badzra zhes pa ni ya mAn+ha ka khro bo'i rgyal
[\[222a.5\]]po'i snying po byang chub sems kyi rang bzhin no/_/pa tsa pa tsa badzra zhes pa ni nI la daN+Da'i rang bzhin rta mgrin sngon po'i rang bzhin du bstan/_d+ha ra d+ha ra badzra zhes pa ni ha ya gr-i ba'i rang bzhin sngags kyi sa bon byang chub sems kyi ngo bo'i snying po'o/_/dA ra ya dA ra ya badzra zhes pa ni bdud rtsi 'khyil pa'i snying po'i rang bzhin byang chub sems kyis
[\[222a.6\]]mtshon pa'i rang bzhin no/_/dA ru Na dA ru Na badzra zhes pa ni yang dag pa'i ye shes kyi stobs dang ldan pas/_a mo g+ha pA sha'i rang bzhin byang chub sems kyi snying por bstan/_ts+tshin+da ts+tshin+da badzra zhes pa ni ma hA ba la dang /_hUM ka ra gnyis kyi rang bzhin du bstan/_b+hin+da b+hin+da badzra hUM phaT ces pa ni pad+ma 'khyil pa'i rang bzhin
[\[222a.7\]]te/_ye shes kyi phyag rgya bzhis sdoms shig pa'i rang bzhin te/_khro bo'i rang bzhin bshad zin to//_//da ni phyag btsal ba'i don te/_na mash+tsaN+Da badzra kro d+ha ya zhes pa ni phyag btsal ba'i don te a mr-i ta kuN+Da li'i snying po/_phyag na rdo rje gtum po bsgrub pa'i don pas rdo rje khro bo zhes pa'i don
[\[222b\]]
[\[222b.1\]]to/_/da ni sgo ba'i don bstan te/_hu lu hu lu zhes pa ni bgegs dang 'byung po rnams tshul bzhin du drongs shig pa'i don/_shar phyogs kyi khro bo aM ku sha'i me long lta bu'i ye shes kyi phyag rgya'o/_/tiSh+Tha tiSh+Tha zhes pa ni chings shig chings shig pa'i lho phyogs kyi sgo ba zhags pa ste/_mnyam pa nyid kyi
[\[222b.2\]]ye shes kyi phyag rgyas nyon mongs pa rnams dbang du sdus shig pa'i don to/_/ban+d+ha ban+d+ha zhes pa ni nub phyogs kyi sgo ba lcags sgrog ste/_so sor kun du rtog pa'i ye shes kyi phyag rgya ste lcags sgog gis bgegs dang 'byung po rnams sdoms shig pa'i don/_ha na ha na zhes pa ni byang phyogs kyi sgo ba
[\[222b.3\]]dril bu ste/_bya ba nan tan gyi ye shes kyi ngo bos bgegs dang 'byung po log lta rnams rdul du rlog shig pa'i don/_a mr-i te hUM phaT ces pa ni/_dkyil 'khor gyi sngags gong du gsungs pa dang sngags 'byung ba rnams ye shes kyi ngo bo bas las kyi kha bskang ba'i phyir bdud rtsi'i ngo bor byin kyis brlab
[\[222b.4\]]pa'i thabs su shes par bya'o//_//de ltar khro bo rnams kyi don bshad nas de'i 'og tu yon tan gyi rnam grangs cho ga'i thabs kyi bye brag bstan te/_sdug bsngal thams cad las thar bar byed pa'o/_/sdig pa thams cad byang byas nas/_/zhes pa ni don rnam pa gnyis su shes par bya ste/_rgyud
[\[222b.5\]]kyi don la 'jug par bya ba'i phyir sdog pa thams cad byang bar bya ba dang /_rgyud kyi don rtogs pas sdig pa thams cad byang ba dang /_de ltar don gnyis su shes par bya'o/_/rgyud kyi don la 'jug par bya ba'i phyir sdig pa thams cad sbyong bar byed pa ni nyon mongs pa'i sgrib pa dang /_las kyi sgrib pa dang /_
[\[222b.6\]]rnam par smin pa'i sgrib pa dang /_chos kyi sgrib pa dang /_lta ba log pa la sogs pa rnams dkyil 'khor gyi lha rnams spyan drangs nas mdun gyi bar snang la gsal bar byas te/_mchod pa phul la 'gyod pa bskyed du gzhug go/_/yan lag lnga sa la gtugs la/_sems rtse gcig tu gus pa
[\[222b.7\]]dang ldan par byas te/_byang chub mchog tu sems bskyed de/_sta gon la gnas pa'i cho ga bya/_de nas 'phags pa rnams la mkhyen pa gsol zhing sdig pa rnams la 'gyod pa bskyed pa'i don rgyud kyi don rtogs nas sdig pa sbyang ba ni dkyil 'khor du bcug nas lha'i gral rim dang /_
[\[223a\]]
[\[223a.1\]]bzhugs thabs dang /_sku mdog dang rgyan chas dang bstod pa dang /_mchod pa'i bye brag dang /_rgyud kyi don bstan te sems grol nas sdog pa byang bar gsungs/_de ltar sdig pa sbyang ba byas te/_de'i 'og tu 'bras bu yon tan thams cad dang ldan pa'i don te/_ci'i phyir
[\[223a.2\]]zhe na/_sdug bsngal thams cad med par byed/_/ces gsungs te/_de ltar rgyud don nyams su blangs te/_bsgrubs pas nyon mongs pa'i sdug bsngal gsum dang brgyad la sogs pa sdug bsngal gyi bye brag thams cad med par mdzad pas de skad gsungs/_de'i 'og tu rgyud thams cad kyi rtsa
[\[223a.3\]]ba'i don yin pa ston te/_ci'i phyir zhe na/_rgyud do cog gi rtsa ba ste/_/zhes gsungs te/_ston pa'i zhal nas gsungs pa'i rgyud de thams cad kyi rtsa ba rdo rje lta bu'i ting nge 'dzin yin pas don gyi rtsa ba yin par gsungs/_de'i 'og tu rgyud kyi don gyi dpal gyi gzhir 'gyur ba'i thabs ston te/_
[\[223a.4\]]ci'i phyir zhe na/_dpal kun gyis ni legs par brgyan/_/zhes gsungs te/_dpal ni 'jig rten dang 'jig rten las 'das pa'i legs pa'i yon tan thams cad la bya/_kun ni dus gsum gyi rgyal ba sras dang bcas pa thams cad kyang 'di'i don rtogs pa las byung ba'i tha tshig go/_/
[\[223a.5\]]de lta bu'i don de ni nyes pa thams cad spangs shing /_yon tan thams cad kyi phul du phyin pa'i rgyu yin pas legs par brgyan zhes pa'i don to/_/de'i 'og tu sems can dbang po nyams pa la phan pa'i thabs ston te/_ci'i phyir zhe na/_sems can dbang po nyams pa dang /_/zhes gsungs te/_
[\[223a.6\]]sems can gyi rgyal po stobs ldan snying po la sogs te/_khams gsum gyi sems can kun la bya ba'i tha tshig go/_/de rnams la dbang po nyams pa'i skyon bco brgyad yod de/_de bzlog pa'i thabs ni rgyud kyi rgyud nas 'byung ba'i phrin las rnam bzhi tshang bar byas nas sbyang ba'i phyir ro/_/de'i
[\[223a.7\]]'og tu tshe nyams pa gso ba'i thabs ston te/_ci'i phyir zhe na/_tshe zad pa dang tshe nyams dang /_/zhes gsungs te/_de ni srog go/_/zad pa ni med pa ste/_tshe zad pa'i snga ltas lnga yod pa la/_de gso ba'i thabs ni dkyil 'khor gyi lha rnams spyan drangs nas sngags dang phyag rgya rnams kyis dbang
[\[223b\]]
[\[223b.1\]]bskur nas sos par gsungs/_de'i 'og tu bdog pa nyams pa spel ba'i thabs ston te/_de ci'i phyir zhe na/_phun sum tshogs med gang chags dang /_/zhes gsungs te/_khams gsum gyi sems can rnams bde ba dang bral te/_nyon mongs pa'i sdug bsngal bkres grang la sogs pa
[\[223b.2\]]gnod pa'i bye brag rnams kyis bde ba mi 'chags te/_sdug bsngal chags pa de sbyang ba'i thabs ni dkyil 'khor gyi lha rnams spyan drangs te rgyas pa'i las byas na/_bde ba phun sum tshogs pa dang ldan pa'i tha tshig go/_/de'i 'og tu nyon mongs pa'i phyogs kyis 'jig rten pa'i lha mi dga' ba ston
[\[223b.3\]]te/_ci'i phyir zhe na/_lha rnams rgyab kyis phyogs pa dang /_/zhes gsungs te/_rgyal ba'i spyan sngar dam tshig mnos pa las/_gzhung dang ma mthun pas mya ngan las 'das pa'i lha 'phags pa rnams ma mnyes pa dang /_kun rdzob kyis mi mthun pa'i phyogs pas lha rnams 'phongs pa dang /_de
[\[223b.4\]]la sogs te lha rnams rgyab kyis phyogs pa de rnams zhi bar bya ba'i tha tshig ni/_bdag nyid las kyi lha'i ting nge 'dzin du zhugs te/_las bya ba'i lha dang /_mchod rdzas la sogs pa 'od dang /_kha dog dmar por bsgyur te/_chags pa'i tshul gyis dbang gi las byas na 'grub par gsungs/_de'i
[\[223b.5\]]'og tu lha mi dga' ba'i snga ltas ston te/_ci'i phyir zhe na/_mdza' sdug skye bo sdang ba dang /_/zhes gsungs te/_lha phongs pa'i snga ltas bdag la mdza' bo dang /_'khor la sogs pa rnams bsam pa dang mi mthun pa'i phyogs zhe sdang dang ngan sems la sogs pa'i byad stems rnams drag po'i
[\[223b.6\]]las byas na 'grub par gsungs/_de'i 'og tu 'khor la gnod pa ste/_ci'i phyir zhe na/_bram ze la sogs gtses pa dang /_/zhes gsungs te/_rgyal po stobs ldan snying po dang /_khams gsum gyi sems can g.yog bran dang /_bza' mi la sogs pa la gnod sbyin dang bdud la sogs
[\[223b.7\]]pas gtses pa'i rgyus rang re'i mi mthun pa la las byas na 'grub par gsungs/_de'i 'og tu mi mthun pa ston te/_ci'i phyir zhe na/_phan tshun mthun pa ma yin pa dang /_/zhes gsungs te/_gdon 'byung pos byin gyis brlabs pa'i mthus/_sems can rnams la phan tshun mi mthun
[\[224a\]]
[\[224a.1\]]te/_dgra bo lta bur sems pa zhi ba'i las byas na 'grub par gsungs/_de'i 'og tu bdog pa nyams pa ston te/_de ci'i phyir zhe na/_nor 'gribs pas ni gnod pa dang /_/zhes gsungs te/_bdag gi bdog pa phun sum tshogs pa nyams nas phongs pa ste/_gzhan la
[\[224a.2\]]rag lus nas bdag nyon mongs pa la/_rgyas pa'i las byas na bdog pa yod par gsungs/_de'i 'og tu mya ngan gyi gnod pa ston te/_ci'i phyir zhe na/_mya ngan ngal las gnod pa dang /_/zhes gsungs te/_khams gsum gyi sems can rnams sems kyi mya ngan sna tshogs dang ldan pas lus
[\[224a.3\]]rab tu ngal te/_sdug bsngal rnams kyis rab tu gzir ba la mya ngan gyi cho 'phrul la sogs pa zhi ba'i las byas na 'grub par gsungs/_de'i 'og tu 'jigs shing phongs pa ston te/_ci'i phyir zhe na/_'jigs pa dang ni phongs pa dang /_/zhes gsungs te/_sems can rnams rgyal po'i chad
[\[224a.4\]]pa'i 'jigs pa dang /_gnam lcags kyis 'jigs pa dang /_rkun pos 'jigs pa dang me dang chus 'jigs pa dang /_mtshon chas 'jigs pa dang /_dug gis 'jigs pa dang /_skar mda' ltung bas 'jigs pa dang brgyad do/_/gzhan yang mgon skyabs med cing phongs pa'i bye brag rnams
[\[224a.5\]]phrin las rnam bzhi'i las byas na 'grub par gsungs/_de'i 'og tu byad stems bshad de/_ci'i phyir zhe na/_gza' dang rgyu skar byad stems dang /_/zhes gsungs te/_'jig rten gyi khams su gza' chen po brgyad dang /_rgyu skar nyi shu rtsa brgyad la sogs pa so so'i byad stems kyi 'dzam bu'i gling gi
[\[224a.6\]]sems can rnams la mi nad dang phyugs nad dang /_chom rkun dang mdangs 'phrog pa la sogs pa gnod pa'i bye brag rnams la/_phrin las rnam bzhi'i las byas na 'grub par gsungs/_de'i 'og tu gdon gyis nyen pa ston te/_ci'i phyir zhe na/_mi bzad gdon gyis nyen pa dang /_/zhes gsungs te/_
[\[224a.7\]]'jig rten gyi sems can rnams la phung po dang khams ma snyoms pa dang /_sems kyi rnam par rtog pa nyon mongs pa'i gdon dang /_gzhan yang bi nA ya ka la sogs pa'i gdon stong phrag brgyad cu rtsa bzhis nyen pa la/_phrin las rnam bzhi'i las byas na 'grub par gsungs/_de'i 'og tu mya
[\[224b\]]
[\[224b.1\]]ngan ngal las byung ba'i rmi lam ston te/_ci'i phyir zhe na/_mya ngan ngal las byung ba yis/_/mi lam sdig pa mthong na yang /_/zhes gsungs te/_nyon mongs pa'i sems can phyin ci log gi lta ba'i bag chags kyi mya ngan kyis gdungs pa langs pa'i rgyus lus dang sems ngal zhing thang chad pas
[\[224b.2\]]blo gtibs pas/_gnyid log pa'i rmi lam la ltas ngan gyi rmi lam sdig pa'i bag chags las byung ba dmyal bas bsregs pa la sogs pa'i rmi lam sum cu rtsa gnyis rmis pa rnams phrin las rnam bzhi'i las byas na 'grub par gsungs/_de'i 'og tu cho ga'i thabs ston te/_ci'i phyir
[\[224b.3\]]zhe na/_des ni rab bkrus gtsang ma yin/_/mdo sde dam pa mnyan par bya/_/zhes gsungs te/_slob dpon slob ma sta gon la gnas par bya ba dang /_lha dang mi sta gon la gnas par bya ba dang /_rdzas dang yo byad la sogs pa sta gon la gnas pa'i cho ga'o/_/de'i 'og tu slob dpon
[\[224b.4\]]gyis dkyil 'khor gyi cho ga rdzogs par byas la/_bdud rtsi'i bum pas slob ma la sogs pa'i spyi bo nas dbang bskur zhing khrus bya ba ni phyi nang gi dri ma bkru ba'o/_/de ltar bdud rtsi'i bum pas nyon mongs pa rnams gtsang bar byin gyis brlabs nas/_de nas byang chub tu sems bskyed de/_mdo sde'i
[\[224b.5\]]don bshad cing nyan du bcug la/_bsgom pa'i lung dbog cig lha'i ngo bo bstan pa'i tha tshig go/_/de'i 'og tu phyi nang gi chos bstan te/_de yang ci'i phyir zhe na/_gang dag yid dge sems dang zhing /_/gtsang ma'i gos kyis rab brgyan te/_/zhes gsungs te/_slob ma gzhi dad pa dang ldan
[\[224b.6\]]zhing /_yid dge ba la sems dang zhing spyod pa tshang ba dang /_dka' blo bde ba la ngo rtag pa de lta bu'i de sems kyi dri ma dang bral bar byas te/_de nas slob dpon gyis slob ma la de lta bu la ni ras sam dar dkar po la sogs pa'i gos gtsang ma bkon la dri zhim po'i me tog gi cod pan la sogs
[\[224b.7\]]pa'i rgyan mang pos brgyan la/_phyi nang gi rgyan gyis lus sems mdzes par brgyan la/_de'i 'og tu theg pa chen po'i chos nyan pa'i yon tan bstan cing bskul ba gdab ste/_ci'i phyir zhe na/_zab mo sangs rgyas spyod yul ba/_/mdo sde 'di ni nyan byed na/_/zhes gsungs te/_dus gsum gyi
[\[225a\]]
[\[225a.1\]]sangs rgyas thams cad kyi mkhyen pa'i ye shes kyi rang bzhin rdo rje rnam par 'joms pa'i mdo'i don zab pa rgya che ba sangs rgyas nyid kyi spyod yul/_mdo sde thams cad kyi snying po 'di theg pa chen po'i rigs can/_slob pa'i rgyun la zhugs pa gang zhig gis mnyan par byed
[\[225a.2\]]pa dang klog cing 'dzin pa dang /_gzhan la don nyams su len pa'i yon tan slob dpon gyis slob ma la bstan te/_de ltar bstan nas de'i 'og tu nyan pa'i bsod nams kyi phan yon ston te/_ci'i phyir zhe na/_mdo sde 'di yi gzi brjid kyis/_/srog chags dag ni thams cad kyi/_/zhes
[\[225a.3\]]gsungs/_mdo sde 'di mnyan cing nyams su blangs pa'i yon tan gyi gzi brjid kyis/_khams gsum gyi sems can rnams kyi nyon mongs pa'i rnam par rtog pa dang sdug bsngal gyi bye brag rnams la phan pa'i tha tshig go/_/ci'i phyir zhe na/_mi bzad pa yi nad rnams kyang /_/de dag thams cad
[\[225a.4\]]zhi bar lta/_/zhes gsungs te/_khams gsum gyi sems can rnams la las dang nyon mongs pa'i bag chags rgyu dang 'bras bu'i tshul bzhin du mi bzad pa'i nad kyi rang bzhin pas/_de zhi bar bya ba gong du gsungs pa ltar bya ba'i tha tshig go/_/de ltar gnod pa zhi nas de'i 'og tu bde ba thob
[\[225a.5\]]pa'i thabs ston te/_de ci'i phyir zhe na/_tshe dang bsod nams 'phel bar 'gyur/_/sdig pa kun las rnam par thar/_/zhes gsungs te/_sems can las kyi bag chags kyi mthus tshe zad cing 'chi ba la sogs pa la mdo'i don mnyan pas bsgom pa'i tshul ma nor bar byas na tshe dang bsod nams tshad
[\[225a.6\]]med pa 'phel bar 'gyur zhing /_nyon mongs pa'i sdig pa thams cad las thar bar 'gyur ba'i tha tshig go/_/cho ga'i thabs dang phan yon bshad zin to//_//da ni bum pa'i cho ga'i rkyen bstan te/_ci'i phyir zhe na/_nor bu yungs kar dUr ba dang /_/zhes gsungs te/_nor bu ni mu tig dang /_
[\[225a.7\]]byi ru dang /_gzi dang /_mchong dang /_rin po che dang zhes bya ba'i tha tshig go/_/yungs kar ni 'bru sna lnga'i gtso bo ste/_de'i khongs su bsdu ba ni/_nas gro til 'bras mon sran la sogs pa'o/_/drur ba ni kha rgyan gyi don te/_de'i khongs su bsdu ba ni byA gri sing gri tsan+dan la sogs pa dri zhim po'i shing
[\[225b\]]
[\[225b.1\]]tsan+dan la sogs pa yal ga dang bcas zhes pa'o/_/da ni rin po che lnga dang snying po ston te/_rin chen rma med tsan+dan bcas/_/zhes pa ni rin po che ni rnam pa lnga ste/_bai DUr+ya dang /_gser dang /_shel dang /_in dra nI la dang /_byi ru zhes pa'i don no/_/rma med pa ni de rnams la skyon la sogs pa
[\[225b.2\]]med pa'o/_/tsan+dan ni gla rtsi dang gur gum dang /_spos dang /_tsan+dan dang /_a ka ru la sogs pa'i bye brag smos pa'i don to/_/shel dang rdo rje me tog dang /_/zhes pa ni shel dang rdo rje gnyis ni snying por shes pa'i don no/_/shel ni me shel dang chu shel gnyis kyi don no/_/da ni snying po phyi ma
[\[225b.3\]]gsum gyi don ston to/_/'o ma'i snying po mar dang /_shing gi snying po bu ram dang /_me tog gi snying po sbrang rtsi zhes pa'i don no/_/me tog ni bum pa'i gdan gyi tha tshig go/_/dbyar ni me tog gi dkyil 'khor bya/_dgun ni tshon sna lnga'i dkyil 'khor pad+ma la sogs pa la bya ba'i don to/_/
[\[225b.4\]]gzhan du bum pa'i kha rgyan te/_me tog la sogs pa dag gis kha rgyan bya ba'i phyir smos so/_/chu yi gser ram yang na ni/_/dngul gyi bum pa dag kyang rung /_/gtsang ma'i gos kyis dkris shing dgang /_/zhes pa ni bum pa'i rgyu ste/_rgyal po ni gser gyi bum pa bya/_blon po ni dngul gyi
[\[225b.5\]]bum pa kyang ni tshig gi lhag ma can te/_'bangs phal pa ni zangs dang lcags la sogs pa'i bum pas bya ba'i don to/_/gzhan du na phrin las so so'i bye brag tu shes par bya'o/_/gtsang ma'i gos ni ras kha tshar ma nyams pa ting nge 'dzin kyis byin gyis brlab rtsa pa'i tha tshig go/_/de'i 'og tu
[\[225b.6\]]grangs ston te/_ci'i phyir zhe na/_lan grangs nyi shu rtsa gcig gam/_/yang na lan grangs brgya rtsa brgyad/_/rdo rje rnam 'joms bzlas na ni/_/zhes gsungs te/_grangs kyi don te/_'bangs kyi ni nyi shu rtsa gcig la sogs te/_ji tsam 'byor pa'o/_/blon po ni brgya rtsa brgyad la sogs pa ste/_
[\[225b.7\]]'grub tshad do/_/rgyal po ni bsod nams che bas tha ma brgya rtsa brgyad do/_/blon po tha ma nyi shu rtsa gcig gam/_'bangs kyi tha ma bdun no/_/de ni grangs kyi bsnyen pa'o/_/mtshan ma'i bsnyen pa dang /_tshig dang don bzlog pa ni rang bzhin gyis shes par bya ba'i tha tshig go/_/de'i 'og tu khrus bya
[\[226a\]]
[\[226a.1\]]ba'i dmigs ston te/_ci'i phyir zhe na/_rgyal po rtag tu khrus gyis shig_/ces gsungs te/_rgyal po stobs ldan snying po la sogs pa rgyal po'i rigs su gtogs pa rnams so/_/rgyal po sna la smos pa ci'i phyir zhe na/_bsod nams che bas byas pa sna la smos pa'i phyir ro/_/
[\[226a.2\]]des thams cad bde ba'i phyir ro/_/'bangs ni rgyal po'i 'khor bas don gyis shes par bya ba'i tha tshig go/_/mdo yi don gyi dgongs pa la/_/rigs pa'i tshul kyis 'di gzhung 'chad/_/'phags pa rnams la bzod par gsol/_/'di grub brtsams pas de grub shog_/rdo rje rnam par
[\[226a.3\]]'joms pa'i gzungs kyi don rnam par bshad pa/_slob dpon bde ba'i myu gus mdzad pa rdzogs so//_//[{D2684}]@##/_/rgya gar skad du/_badzra bi dA ra Na nA ma d+hA ra Ni br-iti/_bod skad du/_rdo rje rnam par 'joms pa zhes bya ba'i gzungs kyi 'grel pa/_bcom ldan 'das rdo rje rnam par
[\[226a.4\]]'joms pa la phyag 'tshal lo/_/rdo rje lta bu'i ye shes kyis/_/gdul dka' rnams kyi gnyen po gang /_/mchog tu zab pa'i chos nyid can/_/rdo rje rnam 'joms sku la 'dud/_/re zhig yongs su shes par bya ba pha rol tu phyin pa'i theg pa dang /_rjes su bsgrub par bya ba sngags kyi theg pa gnyis so/_/
[\[226a.5\]]sngags la yang rdo rje 'chang gis bka' stsal ba'i rgyud dang /_de dang mi 'gal ba'i bla ma dam pa'i gdams ngag go/_/rgyud la rnam par gzhag pa dang /_/bshad pa'i tshul gyis rtogs par bya ste/_re zhig spyi rgyud kyi rnam par gzhag pa ni/_gang zhig rgyun chags pa de'i rgyud do/_/rgyud las ji skad du/_
[\[226a.6\]]rgyud ni rgyun chags zhes bya ste/_'khor ba rgyud du 'dod pa yin/_/mya ngan las 'das rgyud phyi ma/_/zhes gsungs so/_/gzhan yang /_ma tshang med dang 'brel pa dang /_/zhes bya ba la sogs pa'i don yang de bzhin du rig par bya'o/_/de lta bu'i rgyud de la yang gdul bya'i khyad par dang brjod bya don
[\[226a.7\]]gyi khyad par gyis rnam pa bzhi'o/_/de yang gang zhe na/_bya ba dang spyod pa dang /_rnal 'byor dang /_rnal 'byor bla na med pa'i rgyud do/_/gzhan dag rgyud gong ma'i lta ba ston cing 'og ma'i spyod pa ston pa gnyis ka'i rgyud dang lnga'o zhes 'dod pa ni mi 'thad de/_de lta na rgyud la la nas rgyud phal cher gyi don
[\[226b\]]
[\[226b.1\]]tshang bar gsungs pa yang yod pas rgyud sde lnga las kyang lhag par 'gyur te/_nyes pa 'di yang spang bar dka'o/_/de'i phyir rgyud de ni bzhi kho na'o/_/'dir ni bya ba'i rgyud ston pa'i skabs yin pas de brjod par bya ste/_longs spyod rdzogs pa'i sku'i gtsug tor las 'od zer dang bcas pa'i khro bo zhig
[\[226b.2\]]byung ste zhus pa la bshad pa ni gtsug tor 'khor los sgyur ba'i rgyud ces bya'o/_/de bzhin du zhal khro bo me lce 'bar ba dang /_shangs dang /_dpung pa dang /_thugs ka dang /_lte ba dang /_gsang ba dang /_zhabs kyi bol gong la sogs pa nas sprul pa'i zhu ba po la gsang ba'i spyi rgyud dang /_dpung pa
[\[226b.3\]]bzang po la sogs pa'i rgyud rnams bshad do/_/de dag thams cad kyi don zab mo mdor bsdus te lag na rdo rje la gsungs pa ni rdo rje rnam par 'joms pa ste/_le lag gi rgyud dam man ngag gi rgyud ces kyang bya'o/_/de ltar na mdor bsdus te rgyud kyi rnam par gzhag pa'i bshad pa'o/_/de nas rgyud
[\[226b.4\]]kyi bshad pa'i tshul brjod par bya'o/_/de la phun sum tshogs pa rnam pa lnga ste/_ston pa dang /_gnas dang /_dus dang /_/chos dang /_'khor ro/_/de la ston pa ni longs spyod rdzogs pa'i sku'o/_/gnas ni chos kyi dbyings kyi pho brang ngo /_/dus ni 'dzam bu'i gling du chos kyi 'khor lo gsum
[\[226b.5\]]gsungs pa'i rjes la'am bsam gyis mi khyab pa'i dus su'o/_/chos ni rdo rje rnam par 'joms pa la sogs pa'i rgyud rnams so/_/'khor ni sa bcu'i byang chub sems dpa' lag na rdo rje la sogs pa'o/_/de [(]ltan [,]lta na [)]rgyud bshad pa'i tshul lo/_/da ni gzhung gi don la 'jug par bya ste/_de yang
[\[226b.6\]]gnyis te drang ba'i don dang nges pa'i don yi ge ltar bshad pa dang /_gdams ngag gi don phyi dang /_nang dang gsang ba dang de kho na nyid kyi dbye bas khrus bzhi bstan pa'o/_/de la re zhig yi ge'i don brjod par bya ste/_de la yang dang por nges pa'i don brjod par bya'i/_yi ge'i don brjod pa ni sgra ji
[\[226b.7\]]bzhin du 'og nas brjod par bya'o/_/nges pa'i don du sbyar na chos thams cad kyi de bzhin nyid la bsgyur zhing bcos su mi rung ba'i phyir gzhan du ni ma yin kyi 'di ltar ro zhes bstan pa'i don du 'di skad ces bya ba gsungs so/_/yang dag par ni chos thams cad de bzhin nyid las ma g.yos shing
[\[227a\]]
[\[227a.1\]]de kho na nyid yin pas na bdag gis zhes bya'o/_/'o na de bzhin nyid la kha dog dang dbyibs la sogs pa'i rang bzhin med pas ji ltar rtogs par rung snyam pa la de'i phyir/_bla ma'i drin gyis rtogs par 'gyur/_/zhes gsungs pa ni thos pa zhes bya'o/_/de yang dpe la sogs
[\[227a.2\]]pa'i sgo nas bla mas mtshon pa las rim gyis nges par skye bar 'gyur gyi cig car du rang gi ngo bo thos pa'am/_rtogs pa ma yin no/_/de lta bu'i bla ma dam pa rnyed dka' zhing des rjes su bzung yang de kho na nyid myur du rtogs par dka' ste rim gyis sbyangs pa las nam zhig rtogs par 'gyur bas na
[\[227a.3\]]dus gcig na zhes gsungs so/_/gang gis de ltar rtogs pa'i don de la ni grub pa'i mtha' zhe'am lta ba zhes kyang zer ro/_/de ltar rtogs pa'i don la gnas te 'dris shing goms par byed pa ni bsgom pa zhes bya ba'am rnal 'byor zhes kyang zer ro/_/de lta bu'i bstan pa dang gong nas gong du
[\[227a.4\]]bogs dbyung ba'i gnas skabs la ni sa dang lam gyi rim pa zhes zer ro/_/de rab tu gsal zhing khyad par du gyur pa'i gnas skabs na sgrub pa po de la byang chub sems dpa' zhes zer ro/_/de yang nyon mongs pa'i sems kyis mi dge ba la mi 'jug cing rang gis nyams su myong ba la gnod
[\[227a.5\]]pa'i las mi byed pa ni spyod pa zhes bya'o/_/de ltar na lta ba dang /_de la gnas pa dang /_sgom pa dang /_de dang mi 'gal ba'i las spyod pa ste de dag dang ldan pa ni brtson 'grus kyi khyad par gyi skye ba gcig gam gnyis la sogs pa ci rigs par rang 'dod pa'i 'bras bu 'thob par gyur pas
[\[227a.6\]]'bras bu bstan pa ni bcom ldan 'das gsungs te/_de ni thob par 'dod pa'i phyir 'bras bu'o/_/gnas skabs kyi 'bras bu'i drang ba'i don brjod pa'i skabs su brjod par bya'o/_/de la bcom ldan 'das zhes bya ba ni phyin ci log 'joms pa'i skal ba can te b+ha ga zhes bya ba'i don ni skal
[\[227a.7\]]ba'am 'joms pa yin pa'i phyir ro/_/gang 'joms she na bdud bzhi 'joms pa ste skye ba ni phung po lnga mngon par len pas na phung po'i bdud do/_/rgas pa ni legs pa las nyams pas na lha'i bu'i bdud do/_/na ba ni bde bas phongs shing nyon mongs pas na nyon mongs pa'i bdud do/_/'chi
[\[227b\]]
[\[227b.1\]]ba ni nying mtshams sbyor bar 'gyur ba ste 'chi bdag gi bdud do/_/bdud de rnams gang las byung zhe na/_nyon mongs pas bskul ba las byung ba'o/_/de yang gang las byung zhe na bag chags dang bcas pa'i sems las byung bas na sems de ni nyes pa thams cad 'byung ba'i rtsa bar gyur bas/_
[\[227b.2\]]rgyud do cog gi rtsa ba ste/_/zhes gsungs so/_/gzhan yang de legs par rtogs shing sems de'i rang bzhin khong du chud pa goms pas bdag dang gzhan la phan pa dang bde ba thams cad kyang de la 'byung bas de'i phyir/_rgyud do cog gi rtsa ba ste/_/zhes bya'o/_/rgyud thams cad du yang don 'di
[\[227b.3\]]rtogs pa'i thabs gzhan dang gzhan gsungs bar zad kyi don gyi gtso bo ni 'di nyid yin pa'i phyir yang /_rgyud do cog gi rtsa ba ste/_/zhes gsungs so/_/de lta bas na gzhom zhing gdul bar bya ba ni rang gi sems yin te/_ma bcos na nyes pa'i rgyud do cog yin la/_bcos pa ni
[\[227b.4\]]legs pa'i dpal kun thob par byed pa'i phyir ro/_/'o na gang gis gzhom zhe na/_de la gsum ste/_ji ltar gzhom pa dang /_gang gzhom pa dang /_gang gis bcom pa'o/_/ji ltar gzhom pa ni rtogs pa'i don rjes su bsgrub pa mthar phyin pas so/_/gang gzhom pa ni bdud bzhi la
[\[227b.5\]]sogs pa'i rgyud do cog gi rtsa ba'o/_/gang gis bcom pa ni dbang gi rim pa dang mthun pa'i khrus kyis so/_/de ltar bcom pas dpal kun gyis ni legs par brgyan pa dang ldan par 'gyur ro/_/de gang gis bcom pa la rnam par rtog pa med cing gang la yang mi gnas pa zhes bya'o/_/rdo rje la
[\[227b.6\]]bzhugs zhes bya ba ni spangs pa dang ye shes phun sum tshogs pa'i ngo bo nyid las mi 'gyur zhes bya ba'i tha tshig go/_/de'i che ba'i rang bzhin dang yon tan ni 'og nas mi chod pa zhes bya ba la sogs pas bstan to/_/de'i don ni 'di skad du bstan par 'gyur te/_gang gi bla ma la brten te de kho na nyid
[\[227b.7\]]rtogs pa mngon du byas pa'i 'bras bu ni dbyings dang ye shes dbyer med pa las smin pa'i tshul du don mdzad cing bzhugs so zhes rig par bya'o/_/de'i yang bcom ldan 'das zhes bya bas ni chad pa'i mtha' bsal te rdzogs pa'i sangs rgyas la zag pa med pa'i rang bzhin can bde ba chen po'i
[\[228a\]]
[\[228a.1\]]ye shes mnga' bar bstan to/_/rdo rje la bzhugs zhes bya bas ni rtag pa'i mtha' bsal te/_chos kyi dbyings ston ba nyid bstan pa'o/_/de ltar na chos kyi dbyings stong pa nyid dang ye shes rtog pa med par mar la mar zhugs pa'am/_chu la chu thim pa lta bur gyur pa ste de la chos kyi
[\[228a.2\]]sku zhes kyang bya/_sangs rgyas bcom ldan 'das zhes kyang bya/_rdo rje 'chang zhes kyang bya/_byang chub chen po zhes kyang bya'o/_/sangs rgyas kyi mthu zhes bya ba la sangs rgyas ni 'das ma thag par bshad pa nyid do/_/mthu ni cho 'phrul te nam mkha'i cho 'phrul sprin la sogs pa sna tshogs 'byung ba lta
[\[228a.3\]]bu'o/_/gang la nang du don mi g.yeng ba'i yan lag tu phyag tu de mtshon byed kyi phyag mtshan bsnams pa la de skad du brjod de lag na rdo rje'ang nang gi stong pa'i ngang la mi yengs pa'i brjed byang du rdo rje lag tu thogs pas lag na rdo rje'o/_/rnam par smin pa las grub pa las grub ba dang ting nge 'dzin gyi lus
[\[228a.4\]]la ni lus thams cad ces gsungs so/_/rdo rjer byin gyis brlabs zhes bya ba ni stong pa nyid sgom pa'i snod du rung bar byas shing stong pa nyid kyis gdams ngag gnang ba'o/_/rdo rje'i ting nge 'dzin la snyoms par zhugs so zhes bya ba ni lag na rdo rjes gdams pa de lhur blangs te sgrub cing gnas pa'o/_/
[\[228a.5\]]zhes rig par bya'o/_/gdams pa gang zhe na stong pa nyid dang ldan pa'i khrus bzhi'o/_/de dag ni yi ge'i don nges pa'i don du mdor bsdus te bkod pa'o/_/da ni gdams ngag gi don brjod par bya'o/_/de la bzhi ste/_gzungs sngags kyi tshul zlos pa'i phyi'i khrus dang /_rig sngags kyi tshul du zlos
[\[228a.6\]]pa nang gi khrus dang /_gsang sngags su zlos pa gsang ba'i khrus dang /_snying bor zlos pa de kho na nyid kyi khrus so/_/khrus de dag kyang rim pa bzhin du nyan thos dang /_rang rgyal dang /_sems tsam pa dang /_dbu ma pa rnams la sbyar bar bya'o/_/de la dang por phyi'i khrus kyis ni lus dag par
[\[228a.7\]]byed la/_nang gi khrus kyis ni ngag dag par byed cing gsang ba'i khrus kyis ni sems dag par byed/_de kho na nyid kyi khrus rdo rje lta bu'i ting nge 'dzin gyis ni lus ngag yid gsum dbyer med pa nyid du 'gyur ro/_/da ni phyi'i khrus bya bar 'dod pa rnams la de bshad par bya ste/_dang por sngags pa snying
[\[228b\]]
[\[228b.1\]]rje che zhing bya ba la mkhas pas phyi dang nang gi dri ma dag par byas te gos sar pa bgos la mdun du bum pa rin po che las grub pa'i nang du srog chags med cing gtsang ba'i chu blugs nas sku'i rtags su sman lnga dang /_gsung gi rtags su spos lnga dang /_thugs kyi rtags su snying po lnga dang /_phrin las
[\[228b.2\]]kyi rtags su 'bras bu lnga dang /_yon tan gyi rtags su rin po che lnga dang /_de bzhin nyid la nyes pa'i dri mas ma gos pa'i rtags su mgul gos gtsang mas dgab cing bzhag ste/_de'i nang du skad cig ma la bskyed pa'i lha'i sku dang /_gsung dang /_thugs dang /_phrin las dang /_yon tan
[\[228b.3\]]rnams mtshon pa'i phyir rdzas de rnams bum par stsol lo/_/sngags pa bdag nyid kyang yon tan de dag thob par bya ba'i phyir/_rtag tu yid la dran ba'i gzungs thag gdags par bya ste/_srad bu dkar po gtsang ma la sku gsung thugs kyi rang bzhin sum sgril du bya ba bzung ste ma yengs par 'di ltar
[\[228b.4\]]bzlas pa dang bsgom pa la sogs pa bya'o/_/gong du brjod pa'i mtshan nyid dang ldan pa'i sngags pas yud tsam gyis mdun gyi nam mkha' la sangs rgyas shAkya thub pa stong pa nyid la mnyam par gzhag ba 'ja' tshon lta bur snang la rang bzhin med pa'i sprul sku bzhugs par bsams la/_rang
[\[228b.5\]]nyid yud tsam gyis lag na rdo rjer mos par bya'o/_/de nas bcom ldan 'das kyis bdag lus thams cad rdo rjer byin gyis brlab tu gsol zhes lan gsum gsol ba gdab par bya'o/_/gsol ba btab pas lus rdo rjer byin gyis brlabs pas stong pa nyid du gyur pa la cung zad gnas par
[\[228b.6\]]bya'o/_/de nas stong pa'i ngang las rang nyid yud tsam gyis rdo rje rnam 'joms sngon po zhal gcig pa phyag gnyis pa g.yas na rdo rje gdengs pa g.yon na dril bu dku la brten nas bzhengs shing 'gying bag bcas pa'i zhal khro zhing mche ba gtsigs pa'i sku 'ja' tshon lta bur bsams la/_mdun
[\[228b.7\]]gyi khams gsum rnam par dag pa'i rang bzhin bum pa'i nang du yang yud tsam gyis rang dang mthun pa'i sku bskyed la de'i thugs kar gzungs thag gi sna zug par bsams la sngags kyi sgra 'brug lta bur stong gsum gang bar bsam zhing ngag tu gdon par bya'o/_/sngags kyi phreng ba gzungs
[\[229a\]]
[\[229a.1\]]thag la 'khril zhing bum par lha'i thugs kar phog par bsam par bya'o/_/grangs ni thun re la brgya rtsa brgyad la sogs pa ci nus su bzlas nas de'i rjes la bstod pa yang bya ste/_rdo rje ye shes nyon mongs 'joms pa'i sku/_/thugs rje byams pas ma rig sel
[\[229a.2\]]ba'i gsung /_/bde chen mi g.yo mchog tu gsal ba'i thugs/_/rdo rje rnam par 'joms la phyag 'tshal bstod/_/ces bstod pa zin pa dang lha 'od du zhu ste ye shes kyi bdud rtsir bsams la bdag dang gzhan la khrus bya zhing sngags kyi mthar phrin las kyi spel ba dang bcas par bzla'o/_/
[\[229a.3\]]de ni phyi'i khrus te lus dag pa phung po lhag ma med pa'i nyan thos kyi 'bras bu thob par 'gyur ro/_/de nas nang gi khrus bshad par bya'o/_/bum pa ni rang gi lus te khams gsum rnam par dag pa'i gzhal yas khang ngo /_/rdzas ni don snying rnam lnga dang /_snod rnam drug dang /_phung po lnga dang dbang
[\[229a.4\]]po lnga dang /_'byung ba bzhi la rim pa bzhin du/_sman dang /_spos dang /_'bru dang /_snying po dang /_rin po che rnams su mos par byas la snying gar yud tsam gyis lha bskyed pa'i bar du gsol ba gdab pa la sogs pa snga ma bzhin no/_/rang nyid zas dkar gsum la sogs pa gtsang ma zos pa ni
[\[229a.5\]]chu'o/_/gos gtsang ma gyon pa ni mgul chings so/_/dran pa ma yengs pa ni gzungs thag go/_/sngags ni sgra mi che bar bzlas par bya ste rig sngags zhes bya'o/_/zin pa dang snying ga'i lha la sogs pa zhu nas rdo rje nor bu nas byung ba'i rang 'byung gi bdud rtsis bkru bar bya'o/_/de nas khrus
[\[229a.6\]]bshad de/_des ni phyi yul la rgyu ba bkag pas chos kyi bdag gzung ba'i phyogs gcig la bdag med pa rtogs pas ngag dag pa sngags kyi nus pa thob nas rang sangs rgyas kyi 'bras bu mi dma' ba nyid thob par 'gyur ro/_/de nas gsang ba'i khrus brjod par bya'o/_/gsol ba gdab pa
[\[229a.7\]]la sogs pa snga ma ltar byas nas thams cad sems kyi rang bzhin yin no zhes lhag par mos par byas la/_sems de'i rang bzhin ni 'od gsal ba yin mod kyi gnas skabs nyon mongs pas bsgribs pa de gsal ba'i don du sems de lus ngag yid gsum gyi rnam pa yi ge oM AHhUM
[\[229b\]]
[\[229b.1\]]gsum du bsams la yi ge gsum las sngags kyang gsang sngags kyi tshul du lan bdun yid kyis brjod de yi ge gsum po rim gyis oM dang AHdang hUM la 'dus te hUM de yang nA da'i bar du thim ste/_nA da de mar me ltar rab tu gsal bar 'gyur bas ni sems kyi sgrib pa dag par byas nas
[\[229b.2\]]sems yongs su dag pa sems tsam gyi 'bras bu thob ste gsang ba'i khrus zhes bya'o/_/ldang bar 'dod na lus ngag yid gsum sku gsung thugs kyi rang bzhin du dbyer med pa la mos pas spyod lam bya'o/_/da ni de kho na nyid kyi khrus brjod par bya'o/_/chos thams cad sems su lhag
[\[229b.3\]]par mos par sems nyid yi ge gsum du bsams la sku gsum du mos pa bya zhing khams gsum pa rnams kyang yi ge gsum las byung zhing de la slar thim par gyur pa'o zhes mos par bya'o/_/de nas yi ge oM ni AHla thim pas longs spyod rdzogs pa'i sku'i rang bzhin ngag ni sgyu ma lta bur
[\[229b.4\]]mi bden zhes mos pa bya'o/_/de ma thag tu hUM yang AHla thim pas sprul ba'i sku'i rang bzhin lus kyang sgyu ma lta bu ste/_yang dag par ma grub ces bsams zhing de ma thag tu yi ge AHde yang gsal bar bltas te/_ngag tu yang AHzhes bya ba nyi shu rtsa gcig brjod pa ni snying po'i tshul
[\[229b.5\]]du sngags bzlas pa'o/_/de ltar brjod pas brjod yal du gyur te de nas AHla sems gsal bar gtad pas sems nyid rang bzhin gyis ma skyes pa rkyen gyis mi 'gag pa'i chos nyid brjod du med pa rang du gnas te/_A'i ming tsam yang mi dmigs pa ni rdo rje lta bu'i ting nge 'dzin te nam
[\[229b.6\]]mkha' lta bu zag pa med pa'i bde ba dang spros pa med pa'i chos nyid ro gcig tu gyur pa brjod du med pa'i ye shes kyi ngang la ji srid 'dod pas gnas par bya'o/_/de ni rdo rje lta bu'i ting nge 'dzin yin pas na rdo rje'i ting nge 'dzin la snyoms par zhugs so zhes kyang gsungs so/_/de ni de kho na nyid kyi khrus
[\[229b.7\]]te sgo gsum dag pa dbyer med pa dbu ma'i lam mthar phyin pa'i chos kyi sku thob pa zhes bya'o/_/ting nge 'dzin las ldang bar 'dod na yang skad cig las khams gsum pa'i ngo bo a las skur mos pa bya ste spyod lam bya'o/_/ting nge 'dzin de'i che ba ni de nas zhes bya ba nas rab tu smras so
[\[230a\]]
[\[230a.1\]]zhes bya ba'i bar du gsungs so/_/de ltar na gdams ngag gi don brjod pa'o/_/da ni yi ge'i don brjod par bya ste/_de la dang por re zhig nges pa'i don bshad par bya'o/_/de nas sangs rgyas dang byang chub sems dpa'i mthus zhes bya ba la sogs pa ni rtogs par sla'o/_/
[\[230a.2\]]rdo rje zhes bya ba ni stong pa nyid kyi ting nge 'dzin to/_/gal te de ni khro bar mi 'thad do zhe na spros pa dang mtshan ma la sogs pa 'khor ba'i chos thams cad la stong pa nyid de khro zhing gtum la de dag 'joms pa ni de'i phyir de la khro bo zhes gsungs so/_/chos thams cad stong pa nyid chos nyid skye ba med pa'i ngang
[\[230a.3\]]las byung bas na rdo rje khro bo las byung ba zhes gsungs so/_/gang 'byung zhe na rdo rje snying po ste/_thams cad la de bzhin gshegs pa'i snying po'i khyad par gsungs pa yin no/_/'dir bsdus pa'i don ni 'di yin te 'khor ba dang mya ngan las 'das pa'i dngos po thams cad ni rgyud do cog gi rtsa ba rang gi sems las
[\[230a.4\]]byung la/_sems de yang shin tu rtogs par dka' bas so so skye bo nas byang chub sems dpa' la sogs pa'i bar du rtogs pa'i bye brag tha dad pa sna tshogs 'byung ngo /_/de yang dmus long gis rta dang glang po la dpyad pa bzhin du de dag gis kyang cha shas re re tsam la/_rang rang gi grub mtha' dang
[\[230a.5\]]lta bar 'dogs pas zad de grub mtha' tha dad kyang sems nyid de bzhin nyid la ni tha dad pa'am rnam par dbye ba yod pa ma yin te ji skad du/_chos kyi dbyings la dbyer med phyir/_/zhes bya ba la sogs pa gsungs pa'i phyir ro/_/sems de yang rgyud do cog gi rtsa ba ji ltar yin zhe na lung las
[\[230a.6\]]chos thams cad sems kyi sprul pa'o/_/zhes bya ba la sogs pa'i lung dang rigs pa mang mod kyi/_'dir ni bla ma'i gdams ngag la gtso bo yin no/_/gal te gdams pa ltar na yang sems ci'i phyir na rgyud do cog gi rtsa ba yin snyam pa la/_chos thams cad ni sems su 'dus la sems kyi
[\[230a.7\]]rang bzhin legs par ma rtogs pas 'khor ba'i rgya mtsho yang byung la/_rtogs shing goms pas mya ngan las 'das pa'i bde ba yang byung ba'i phyir sems ni rgyud do cog gi rtsa ba yin no/_/ma rtogs pa las 'khor ba ji ltar 'byung zhe na/_ma rig pa'i rkyen gyis 'khor ba zhes bya ba ste/_de'i
[\[230b\]]
[\[230b.1\]]rgyu dang /_rkyen dang /_rang bzhin dang /_dbye ba'o/_/sems de legs par rtogs shing bsgrub pa las mya ngan las 'das pa'i bde ba ji ltar 'byung zhe na/_rang byung gi ye shes chen po'i rkyen gyis mya ngan 'das pa zhes bya ba ste/_rgyu dang rkyen dang rang bzhin dang dbye ba'o/_/de dag zhib tu bla ma'i lung
[\[230b.2\]]las shes par bya'o/_/de ltar na rdo rje khro bo las byung ba'i rdo rje snying po sems kyi de bzhin nyid de las rgyun du gnas shing brtan pa thob pas ni rnam par rtog pas bar du mi chod pas na mi chod pa zhes bya ste chos kyi sku'o/_/'dus ma byas par lhun gyis grub pa'i rdo rje lta bu'i sku yin pa'i phyir rkyen gyis mi
[\[230b.3\]]shigs pa'o/_/yang dag pa'i don la slu ba med pas na bden pa'o/_/don rtogs pa dang thog par dka' bas na sra ba'o/_/rdo rje snying po de ngan song du gnas pa'i tshe dman par mi 'gyur la mya ngan las 'das pa'i dus na bzang bar mi 'gyur bas na brtan pa'o/_/gang gi rdo rje snying po de rtogs pas
[\[230b.4\]]nam mkha' ltar ci'i ngo bor yang ma grub pas na thogs pa med pa'o/_/stong pa nyid nam mkha' lta bu de la gang gis kyang mi tshugs shing glags mi rnyed pas na thams cad du ma pham pa'o/_/rdo rje gnas bdun po des ni phal cher bdag gi don yul chos kyi dbyings bstan to/_/da ni phal cher gzhan gyi
[\[230b.5\]]don gyi dbang du mdzad nas ye shes kyi khyad par gsungs pa ni sems can thams cad skrag par byed pa zhes bya ba la sogs pa phrin las bco brgyad ni drang ba'i don ltar na 'khrul 'khor bris te sgra ji bzhin no zhes 'chad par 'gyur ro/_/'dir nges pa'i don ltar na bco brgyad po de ni lam gyi rim
[\[230b.6\]]pas ni stong pa nyid bco brgyad yin zhing 'bras bu'i dus na ni sangs rgyas kyi chos ma 'dres pa bco brgyad du rig par bya'o/_/de la sems ni rang rig pa de lus la brten pas na sems can no/_/thams cad ni ji snyed pa ma lus pa'o/_/skrag par byed ces bya ba ni stong pa nyid kyi ye shes kyi mes
[\[230b.7\]]rang gi sems kyi nyon mongs pa skrag pa'o/_/sems can ni sngar bzhin no/_/'jil ba ni nyon mongs pa mngon du rgyu ba rnams so/_/rig sngags ni phyi'i yul rnams so/_/gcod pa ni sems las gzhan pa'i don ma grub par rtogs pa'o/_/rig sngags ni snga ma bzhin te gnon pa'i yul la
[\[231a\]]
[\[231a.1\]]'phro ba bkag pa'o/_/las ni 'bad pa dang rtsol ba'o/_/stong pa nyid la 'bad cing sgrub pa'i las byed pas na 'joms pa'o/_/da ltar ba gzhan pa'i las sngon gyi las so/_/'jig pa ni zad cing zhi bar byed pa'o/_/gdon ni rnam par rtog ba'o/_/thams cad ni bzang ngan la
[\[231a.2\]]sogs pa'o/_/brlag pa ni don rtogs pas rang bzhin gyur ba'o/_/gdon ni snga ma bzhin no/_/thar pa ni slar mi skye ba skye ste gtan spangs pa'o/_/'byung po ni dbugs rgyu rlung la sogs pa 'byung ba bzhi'o/_/'gugs pa ni rlung la sogs pa ste stong pa'i ting nge 'dzin la gnas pa'i stobs kyis
[\[231a.3\]]rang bzhin gyi rgyu ba chad de bstan pa'o/_/rig sngags yul rnams so/_/las thams cad ni snang bar bsgyur ba ste 'byung ba la dbang thob pas so/_/ma grub pa ni ting nge 'dzin mi gsal ba'o/_/grub bar byed pa ni de kho na nyid la sogs pa'i khrus kyis de bzhin nyid gsal zhing brtan pa'o/_/grub pa
[\[231a.4\]]ni ting nge 'dzin nyid do/_/chud mi za ba ni slar mi nyams pa'o/_/chos sku las gzugs skur 'char zhing des yid la bsams pa ltar phan 'dogs pas na 'dod pa thams cad rab tu sbyin pa'o/_/ting nge 'dzin de las sangs rgyas kyi chos thams cad 'byung bas na 'dod pa thams cad sbyin pa'o/_/sems
[\[231a.5\]]can ni gdul bya'o/_/srung ba ni 'khor ba las so/_/ji ltar srung zhe na nyon mongs pa bzhi dang /_/rjes su mthun pa'i phrin las bzhes so/_/gang zhe na 'dod chags can dang zhe sdang can dang /_gti mug can dang cha mnyam pa la zhi ba dang /_mngon spyod dang dbang dang rgyas pa rnams go rims ltar sbyar
[\[231a.6\]]ro/_/rengs par byed pa ni zhe sdang can la'o/_/rmugs par byed pa ni gti mug can la'o/_/gzhan yang zhi ba ni de bzhin nyid dang chos kyi dbyings so/_/rgyas pa la ni mngon du gyur pa'i chos kyi sku'o/_/rengs pa ni mngon spyod de bde ba chen po la mngon par longs spyod pas na longs spyod rdzogs pa'i sku'o/_/
[\[231a.7\]]rmugs pa ni ye shes la sogs pa mi mnga' ba'i phyir sprul skur rig par bya'o/_/zhi ba ni thabs gang gis sems can gyi rgyu ba rags pa rnams zhi nas gnas pa'o/_/rgyas ba ni de las lhag pa'i myong ba mthong ba'am rtogs pa'o/_/rengs pa ni zhi bar gnas shing lhag pas mthong bas sems
[\[231b\]]
[\[231b.1\]]nyid myong bar mi 'gyur bas de'i phyir rengs pa zhes bya'o/_/de'i ngang la gnas na dmigs pa'i yul ci yang ma grub cing mthong ba'am rtogs pa'am bye brag phyed pa'i dngos por 'gyur ba ci'ang med pa'i phyir rmugs pa zhes bya ste/_stong pa nyid kyi ngang la gnas pa zhes bya ba'i don to/_/
[\[231b.2\]]gsang sngags kyi mthu chen po zhes bya ba ni sngar brjod pa'i stong pa nyid chos thams cad kyi rang bzhin te de ni ngo bo nyid kyis gsang ba'am sbas pa lta bur gnas shing rtogs par dka' bas gsang sngags zhes bya'o/_/de'i mthu ni chos nyid bden pa'i nus pa'o/_/chen po ni dngos po dang mtshan ma'i
[\[231b.3\]]tshogs chen po yang 'joms la mtshan mas slar gzhom pa'am glags mi rnyed pa ste/_ji ltar nyi mas mun pa 'joms kyi mun pa de ltar ma yin pa bzhin no/_/rab tu smras zhes bya ba ni don zab mo rtogs pa'i yan lag tu re shig tshig dang yi ge gsungs par zad de/_rdo rje snying po'am yang dag
[\[231b.4\]]pa'i don la ni smra ba'am bstan par mi nus te rang rig pa'i ye shes kyi ngo bo yin pa'i phyir ro/_/na mo rat+na tra yA ya zhes bya ba la sogs pa'i gsang sngags kyi don ni byin gyi rlabs chung bar 'gyur bas na ma phye'o/_/de ltar bstan pa'i don des cir 'gyur zhe na/_rgyud do cog gi rtsa ba ma rig pa la sogs pa'i nyes pa rnams zhi nas
[\[231b.5\]]nyes pa'i 'bras bu sdug bsngal thams cad mi 'byung ste de la dgongs nas/_sdig pa thams cad byang byas nas/_/sdug bsngal thams cad med par byed/_ces gsungs so/_/'di skad du gsungs pa yin te gang zhig skye ba la sogs pa'i sdug bsngal 'di dag ni sngon rang rang gi sdig pa mi
[\[231b.6\]]dge ba spyad pa las byung bas te sdig pa mi dge ba'i las de yang sems la gnas bas na gang gis sems kyi rang bzhin 'od gsal ba rtogs pa de'i tshe bag chags kyi dri ma dag pas sdig pa thams cad dag par gyur nas de'i 'bras bu las kyi rnam smin sdug bsngal la sogs pa myong bar 'gyur ba thams cad kyang med par byed do zhes bstan par
[\[231b.7\]]'gyur ro/_/da ni 'jig rten dang 'jig rten las 'das pa'i 'bras bu phun sum tshogs pa ston te/_'dir gsang sngags kyi 'bras bu nyan thos la sogs pa phung po lhag ma med pa'i mya ngan las 'das pa tho rangs kyi mar me shi ba ltar mi 'dod pas yon tan gyi dbang du mdzad de/_dpal kun gyis ni legs
[\[232a\]]
[\[232a.1\]]par brgyan/_/zhes gsungs so/_/des ni nges pa'i don rnams bshad zin to/_/da ni drang ba'i don brjod par bya ste/_de la phrin las kyi bye brag bco brgyad do/_/mdor bsdus na phrin las bzhi'o/_/de la lha'i rnal 'byor dang ldan pas las 'di dag bsgrub par bya'i stong pa nyid kyis ma
[\[232a.2\]]yin no/_/de yang chos gsum dang ldan pa'i sngags pas 'grub par rje btsun gsungs te de gang zhe na rtogs pa'i gdengs dang ldan pa dang lha las su rung ba dang /_bzlas pa mthar phyin pa'o/_/de lta bu'i sngags pas sgrub pa ni snying brtse ba sngon du 'gro bas bya'i gzhan du na dam tshig dang 'gal
[\[232a.3\]]bar 'gyur ba'i phyir/_de la dang por las bco brgyad la phrin las bzhi'i 'khrul 'khor bri bar bya ste 'khrul 'khor gyi rgyu dang dus dang kha dog dang dbyibs so/_/de la zhi ba'i 'khrul 'khor ni rgyu ras la sogs pa la'o ma dang tsan+dan la sogs pas so/_/dus snga dro'o/_/mdog dkar po'o/_/dbyibs zlum po
[\[232a.4\]]ste pad+ma rgyas pa lta bu'o/_/rgyas pa'i 'khrul 'khor ni rgyu shing shun la sogs pa la gi wang la sogs pas so/_/dus nya'am phyed gang du'o/_/mdog ser po'o/_/dbyibs gru bzhi pa'o/_/dbang gi rgyu ni ras sam shing shun la mtshal dang li khri la sogs pas so/_/dus phyi dro'o/_/mdog dmar pos so/_/dbyibs
[\[232a.5\]]ni zla gam mo/_/mngon spyod kyi rgyu ni ro ras sam zhing chen la dug dang khrag gis bris pa'o/_/dus ni dgra la mtshan phyed na'o/_/bgegs la nyin phyed na'o/_/dbyibs dang kha dog ni nag po gru gsum mo/_/sngags dang ting nge 'dzin ni lung las shes par bya'o/_/sems can ni gang yang rung
[\[232a.6\]]ba'o/_/dbang po ni rnam par shes pa skye ba'i rten mig la sogs pa'o/_/nyams pa ni mi gsal ba'am dman bar gyur pa'o/_/'og nas gnod pa dang zhes bya ba thams cad la sbyar te dbang po nyams pa'i gnod pa dang zhes bya bar rig pa'o/_/gnod pa de dag khrus bzhi po sngar bstan pa la
[\[232a.7\]]gnas pas zhi bar zhes rig par bya'o/_/tshul ji ltar gnas pas zhe na sgrub pa po gang dag yid dge ba ni kun la phan par 'dod pas so/_/sems dang ba ni chos la gus pa dang spros pas so/_/dam tshig dang sdom pa ma nyams pa ni gtsang ma'i gos kyis rab brgyan te/_/zhes bya'o/_/mnyan par bya
[\[232b\]]
[\[232b.1\]]zhes 'brel te gang zhe na mdo sde dam pa'o/_/ji lta bu zhe na/_zab mo sangs rgyas spyod yul ba'o/_/'di ni slob dpon la lung blangs pa las 'bras bu 'thob kyi rang dgas ni ma yin zhes dgongs pa'o/_/chos rnams kyi de kho na nyid mdor bsdus te gsungs pas na mdo sde'o/_/de la nyan cing rjes su
[\[232b.2\]]bsgrubs pas gnas skabs kyi 'bras bu yang /_mdo sde 'di yi gzi brjid kyis/_/srog chags dag ni thams cad kyi/_/zhes bya ba la sogs pa gsungs te/_thams cad kyi nad zhi zhes bya ba ni gang dag nyams su len pa rnams kyi'o/_/drang ba'i don bshad zin to/_/da ni rdzas dang sngags kyi grangs
[\[232b.3\]]gsungs pa ni/_nor bu yungs kar dUr ba dang /_/zhes bya ba la sogs pa ste nor bu zhes bya ba ni mu tig la sogs pa rin po che lnga mtshon pa'o/_/yungs kar zhes bya ba ni 'bru lnga'i brda'o/_/dUr ba zhes bya ba ni snying po lnga'o/_/rma med pa ni ma nyams pa ste tsan+dan gang la ma nyams pa'i dri yod pa de ni dkon
[\[232b.4\]]zhing dri'i mchog ste spos lnga'i mtshon pa'o/_/bcas zhes bya ba ni dri de ma rnyed na dri gzhan yang rung zhes bya ba'i tha tshig go/_/rin chen zhes bya ba ni sman lnga'i brda'o/_/sman la sogs pa lnga po de dag ci'i don du bum par gzhug ce na/_zag bcas kyi phung po lnga dang /_sa la sogs pa'i khams lnga dang rol
[\[232b.5\]]sogs pa'i yul lnga dang /_'dod chags la sogs pa'i nyon mongs pa lnga rnams yongs su dag nas zag pa med pa'i phung po lnga dang ye shes lnga dang de bzhin gshegs pa'i sku dang /_gsung dang /_thugs dang /_phrin las dang /_yon tan de dag gi don rtogs shing thob par bya ba'i phyir ro/_/rin po che
[\[232b.6\]]lnga la sogs pa dbul pos mi 'byor ro snyam pa la sku gsung thugs kyi mtshon byed du rdzas gsum gsungs te/_shel dang rdo rje me tog gam/_/zhes bya ba ni gzhan mi rnyed na zhes bya ba'i don to/_/de ni lus dang ngag dang yid yongs su dag pa'i rang bzhin sku gsum thob pa'o zhes mtshon pa ste sgo
[\[232b.7\]]gsum dag pa las sku gsum 'byung ba yang sems dag cing dri ma med pa shel lta bu'i chos kyi sku dang /_rdo rje lta bu rgyan thams cad kyis brgyan pa longs spyod rdzogs pa'i sku dang /_'gro ba thams cad la yid du 'ong zhing mdzes pa'i me tog lta bu sprul pa'i sku ste de dag mtshon pa'i phyir ro/_/gal te
[\[233a\]]
[\[233a.1\]]mchog tu dbul bas gsum mi 'byor ro zhe na de'i phyir/_chu yi gser ram yang na ni/_/zhes bya ba gsungs te/_de tsam la brten zhes pa'o/_/de la gser ni bsregs pa la sogs pas rang bzhin ser po bsgyur bar mi nus pa bzhin du byang chub kyi snying po yang de de ltar mtshon
[\[233a.2\]]pa'i brda'o/_/ram yang na ni zhes bya ba de dag gang yang mi rnyed pas bum pa rin po che las grub tsam la brten zhes bya ba'i don to/_/gang zhe na/_dngul gyi bum pa dag kyang rung /_/zhes gsungs so/_/kyang zhes bya ba ni sa la sogs pa'i snod mtshon pa'o/_/'dir rtogs par bya ba ni 'di yin te
[\[233a.3\]]dngul gyi bum pa ni dkar zhing dri ma med pa dang rin po che yin zhing mnyen pa ltar byang chub kyi sems 'gro ba kun la khyab pa'i don gyi snying po de kho na nyid kyang rnal 'byor pa gang gis mngon du byas nas ma rig pa'i mun pa zhi ba dang nyon mongs pa'i dri ma dag pa dang rin po che bzhin du 'dod pa thams cad
[\[233a.4\]]'byung ba dang lam gyi dus na lus dang sems mnyen zhing las su rung ba ste/_de ltar dngul dang byang chub kyi sems chos mtshungs pa'o zhes gsungs par rig par bya'o/_/gtsang ma'i gos kyis zhes bya ba ji ltar gos kyis lhags pa dang ngo tsha la sogs pa las skyob pa bzhin du/_rnal 'byor pa'i
[\[233a.5\]]dam tshig dang sdom pa yang 'khor ba dang ngan song las skyob pa'o zhes bya ba'i tha tshig go/_/gtsang ma'i zhes bya ba ni dam tshig la sogs pa'i skyon med de ma nyams pa'o zhes rig par bya'o/_/bzlas pa'i dbang du mdzad de thun re re la gzungs ring po nyi shu rtsa gcig gam brgya rtsa brgyad do/_/yang snying
[\[233a.6\]]bzlas par 'dod na brgya rtsa brgyad yan chad do zhes bya ba'i don to/_/rgyal po ni sems te bag chags kun gyi gzhi yin la brtan pas rgyal po dang chos mtshungs so/_/de khrus byas pas sgrib pa thams cad dang bral nas ma bcos pa gnyug ma'i ngang la gnas par 'gyur ro zhes dgongs pa'o/_/blon po
[\[233a.7\]]lta bu nyon mongs pa yid dang 'bangs lta bu'i tshogs drug kyang rgyal po ni zhi bas zhi bar 'gyur ro/_/de lta bas na gang zhig 'khor ba'i sdug bsngal las thar par 'dod pas sems kyi rgyal po rtag tu khrus gyis shig ces gsungs so/_/rdo rje spun dang dam tshig 'di la mos/_/de yi ngor byas
[\[233b\]]
[\[233b.1\]]bla ma dam pa'i gsung /_/shes rab mthu yis bdag gis rnam par bkod/_/dge ba thob de byang chub mchog tu bsngo/_/nyes par gyur na rnam 'joms nyid la bshags/_/rdo rje rnam 'joms kyi 'grel pa jo bo smr-i tis mdzad pa rdzogs so//_//paN+Di ta chen po de nyid kyis bsgyur/_phyi dang
[\[233b.2\]]nang dang de kho na nyid kyi khrus gsum ni theg pa gsum dang ji bzhin du sbyar ro/_/[{D2685}]/_/rgya gar skad du/_badzra bi dA ra Na nA ma d+hA ra Ni u pa de sha/_/bod skad du/_rdo rje rnam par 'joms pa zhes bya ba'i gzungs kyi man ngag_/bcom ldan 'das rdo rje rnam par 'joms pa
[\[233b.3\]]la phyag 'tshal lo/_/'dir bla ma dam pa'i man ngag gis las kyi tshogs cung zad dran pa rnams dgod par bya'o/_/de la las kyi rnam par dbye ba ni mang mod kyang 'dir ni phrin las bco brgyad las ma gsungs la/_de dag gi don kyang ma gsungs bas de dag gi don kyang bsdus na gnyis
[\[233b.4\]]nyid de/_phan btags pas rjes su gzung ba dang tshar gcad pas rjes su gzung ba'o/_/de dag kyang zhi ba la sogs phrin las bzhis 'grub par 'gyur la phrin las kyang sgrub pa po tshad dang ldan pas yin gyi gzhan du na don med par 'gyur ro/_/thog mar sngags pa snying rje chen pos bskul
[\[233b.5\]]ba'i bsnyen pa yongs su rdzogs par byas la/_de'i 'og tu las dang mthun pa'i 'khrul 'khor bri bar bya'o/_/de yang zhi ba'i 'khrul 'khor ni dkar po'i phyogs kyi tshes gang yang rung ba la ras sam shing shun la sogs pa gzhi dkar po las pad+ma rgyas pa lta bu'i rtsibs brgyad pa'i 'khor lo
[\[233b.6\]]gur gum la sogs pa'i dris mchog tu gtsang sbra la gnas pa bri'o/_/de'i lte ba la na mo rat+na tra yA ya/_nam sh+tsaN+Da badzra pA Na ye/_ma hA yak+Sha se nA pa ta ye/_che ge mo la rak+Sha rak+Sha zhes spel la bri'o/_/rtsibs rnams la rim pa bzhin du gnod par byed pa rnams tra Ta ya tra Ta ya troT ya che ge mo rak+Sha
[\[233b.7\]]rak+Sha zhes bri'o/_/de'i mu khyud phyi ma la yang snying bri bar bya ste/_sngags de thams cad mgo phyir bstan pa'o/_/de ltar bris pa'i 'khrul 'khor de la sngags pas 'di ltar las la sbyar bar bya ste/_rang nyid yud tsam gyis lhar bsams la mdun gyi nam mkha' la bcom ldan 'das rdo rje rnam par
[\[234a\]]
[\[234a.1\]]'joms pa bskyed la gsol ba gdab pa ni/_bcom ldan 'das thugs rje chen po khyod ni thams cad la phan pa dang bde ba'i phyir zhugs pa yin na de yang che ge mo 'di'i gnod pa 'di dag nye bar zhi bar byin gyis brlab tu gsol zhes ngag dang yid kyis lan gsum gsol ba gdab
[\[234a.2\]]par bya ste/_bar gyi tshig spros la phrin las gzhan la yang sbyar bar bya'o/_/de ltar gsol ba [(]gtab [,]gdab [)]pas bdag dang bsgrub bya la byin gyis brlabs nas ji ltar 'dod pa grub par bsams te slar bcom ldan 'das 'khrul 'khor gyi lte ba la bzhugs te rgyun mi 'chad par byin gyis rlob par mdzad
[\[234a.3\]]par bsams la spel ba dang bcas pa'i bzlas pa bya'o/_/zin pa dang mchod de bstod pa yang byas la thams cad zhu ba dang bcom ldan 'das kyi thugs pad+ma rgyas ba lta bu'i thugs kar bsgrub bya chud pas mchog tu bde zhing gnas par bsams la de bzhin nyid kyi blos me tog la yang snying po ci
[\[234a.4\]]nus par bzlas la 'khor lo la gtor bar bya'o/_/de ni rab tu gnas pa zhes bya ste/_'khor lo dril nas bsgrub bya la btags te de la 'gom par mi bya ba ni dam tshig go/_/sems can thams cad 'jil bar byed pa dang zhi ba dang srung ba ste/_las gsum dang 'brel pa'i zhi ba'i 'khrul
[\[234a.5\]]'khor gyi rnam par byed pa rdzogs so//_//ji ltar sngar bstan pa'i tshul gyis bar gyi tshig spos la 'dir yang sbyar te rgyas pa'i 'khrul 'khor ni gzhi ser po kha rin po che'i phung po lta bu'i dbyibs can bris la ming 'di zhes bya ba'i che ge mo rab tu gnas pa rgyas par mdzod cig ces spel
[\[234a.6\]]bar bri zhing mu khyud phyi ma la ni yang snying bri'o/_/de nas gsol ba gdab pa sngar bzhin no/_/de la 'dir khyad par gyi man ngag ni 'di yin te/_'dod pa thams cad rab tu sbyin pa zhes gsungs pa'i phyir na yo byad don du gnyer bar nor gyi bdag po la bskul bar bya'o/_/de yang 'khor gyi sbyor ba
[\[234a.7\]]spangs nas yan lag brgyad dang ldan pa'i chu la spos la sogs pa'i dri la stsal te dngos su'am bsams pas rnal 'byor pas yud tsam gyis rnam par 'joms mdzad du bsams la mdun gyi nam mkha' la de bzhin gshegs pa bsam zhing de bas dma' bar ji ltar 'dod pa'i nor gyi lha
[\[234b\]]
[\[234b.1\]]bsams te bdag ni dbul te de bzhin gshegs pa mchod pa dang dbul po rnams la phan pa'i nus pa med pa la ji ltar bya snyam du 'dun pa drag po byas la yang 'di snyam du dkon mchog mchod pa la sogs pa'i yo byad kyi don du dzam+b+ha la khyod la nor gyi dngos grub slong gis bdag la myur du longs
[\[234b.2\]]spyod rgya chen po stsal du gsol zhes dngos sam yid kyis brjod la de'i ngang las yang snying brgya rtsa brgyad bzlas pa'i chu lag pa g.yas pas dzam+b+ha la'i spyi bor blugs par bsams te de la sbyin no/_/de'i tshe dzam+b+ha las sngon bcom ldan 'das kyi spyan sngar ji ltar khas blangs ba dang da ltar yang chu ster
[\[234b.3\]]ba'i dus su bcom ldan 'das dbang po'i tshul du bzhugs pa dang bdag ni bcom ldan 'das rnam par 'joms pa'i sku yin la de ni sangs rgyas kun gyi gsang ba'i bdag nyid kyang yin te/_lag na rdo rje'o/_/lag na rdo rje ni gnod sbyin gyi sde dpon yin la dzam+b+ha la yang gnod sbyin yin pas 'bangs sam
[\[234b.4\]]'khor dzam+b+ha la la bka' stsal pa ni mi slu bas na sngags pa'i 'dod pa thams cad dzam+b+ha las rab tu sbyin par 'gyur te 'di ni nges pa'o/_/'khrul 'khor rgyas pa 'di ni gnas dben par mchod cing gzhag par bya'o/_/'dis ni rgyas pa'i las dang 'dod pa thams cad rab tu sbyin pa dang ma grub
[\[234b.5\]]pa rnams grub par byed pa dang grub pa rnams chud mi za ba ste/_phrin las rnam pa bzhi po de ni rgyas pa'i 'khrul 'khor gyi las su rig par bya'o/_/rdzogs so//_//dbang gi 'khrul 'khor dmar po zla gam bris la/_dbus su hUM nag po bri zhing de'i g.yas dang g.yon du hrIH
[\[234b.6\]]dmar po re re bris te mu khyud zlum pos bskor ba la yang snying bris la stegs bu la gzhag go/_/de nas sngags pas gos dmar po bgos la nub phyogs su kha bltas te de nas brtsams te che ge mo dbang du bsdu'o snyam pa'i blos dang po gsol ba la sogs pa byas de'i rjes la rang gi lus
[\[234b.7\]]'khrul 'khor gyi lte ba'i hUM la thim nas de yongs su gyur pas rnam par 'joms mdzad du rang nyid bsam mo/_/las nye bar bsgrub pa ni gnas pa nyid myur bas na rang gi srin lag g.yas pa las hrIHdmar po cig byung nas rang gi g.yas na 'dug par bsams la g.yon pa las kyang de bzhin
[\[235a\]]
[\[235a.1\]]te hrIHde las 'od dmar po 'phro zhing rang 'dod pa'i las byas te slar yang de nyid la 'dus pas sngags kyang rang rang gi spel bas bzla'o/_/de'i tshe na yang sngar gyi mdun gyi nam mkha'i bcom ldan 'das ni ji srid 'dod kyi bar du byin gyis rlob cing bzhugs par bsam mo/_/'dod pa'i
[\[235a.2\]]don grub nas hrIHni rang la bsdus la rang yang zhu nas ji ltar 'dod pa'i tshul du gnas par bya'o/_/'di'i 'khrul 'khor ni ting nge 'dzin nyid kyang rung ngo /_/'dis ni 'byung po thams cad 'gugs pa dang gdon thams cad las thar bar byed pa la sogs pa phrin las gnyis gtsor byed do/_/dbang
[\[235a.3\]]gi phrin las kyi rim pa rdzogs so//_//bcom ldan 'das dpal rdo rje rnam par 'joms pa gtum po la phyag 'tshal lo/_/mngon spyod la gnyis te/_mi dang mi ma yin pa'i dbye bas so/_/'khor lo bris la lte ba'i gru gsum la bsgrub bya'i ming dang mA ra ya sod raM nan zhes bya ba la sogs
[\[235a.4\]]pa'i spel tshig dang bcas pa bri'o/_/shar gyi rtsibs la sarba sha trUM nAM g+ha Ta g+ha Ta che ge mo mA ra ya rbad ces bri'o/_/g.yon du bskor ba'i rtsibs la saM g+ha Ta ya che ge mo mA ra ya rbad ces so/_/rtsibs gcig la a mu kaM mA ra ya phaT na maHsa man+ta badzrA NAM sarba ba len a ba ra dza ye ma hA ba le che ge mo
[\[235a.5\]]mA ra ya rbad ces bri zhing mu khyud la yang sngags de dag nyid do/_/sngags de dag ni mgo nang du bstan pas so/_/de nas yang gsol ba 'debs pa la sogs pa sngar bzhin bya ste bcom ldan 'das ni shin tu khro bar bzhugs pa la gsol ba gdab po/_/rang nyid rnam par 'joms mdzad du bsams
[\[235a.6\]]pa'i zhal nas sngags brjod pas sngags kyi phreng ba 'phros nas gang la bya ba'i lus la phog pas de yongs su zhu nas rnam shes yig 'bru gcig tu gyur ba 'phel ba ni rlung gis bteg ste/_yi ge yaM gi steng na hrIHsngo nag tu gnas pa bkug nas 'khor lo'i lte bar chud par bsams la de yang
[\[235a.7\]]'dar zhing 'phar la mi bzod bzhin du gnas par bsam mo/_/'khor lo'i rtsibs kyi rtse mo la yang gzugs brnyan bri ba'am bsam par bya'o/_/rab tu bsgrim par bya'i gzhan du na rang gi srog kyang g.yo bar 'gyur na dgra bgegs lta ci smos/_zin pa dang las kyi mtha' bsreg
[\[235b\]]
[\[235b.1\]]pa'am mnan pa gang yang rung bar bya'o/_/'dir yang man ngag ni 'di yin te rig sngags gcod pa zhes bya ba'i skabs su skud pa sngon po la sum bsgril byas nas brgya rtsa brgyad bzlas te rdo rje lta bu'i mdud pa'am lcags sgrog gam zhags pa lta bu'i mdud pa dor zhing mdud pa re re'i nang du pha rol
[\[235b.2\]]gyis rbad pa'i mi ma yin pa dang /_de rbod par byed pa'i dngos po rnams chud cing de rab tu bsdams nas sngags bzlas pas de ltar gyur te de mgul du gdags so/_/gang gi tshe mi dgos pa de'i tshe mdud pa dgrol bar bya'i gzhan du na bsod nams ma yin pa sog par 'gyur ro/_/de bzhin du
[\[235b.3\]]rig sngags thams cad gnon par byed pa zhes bya ba de la yang man ngag gi gnad 'di lta bu brtsam par bya'o/_/'khrul 'khor gzhung ltar bris la 'khrul 'khor gyi lte bar bsgrub bya'i gzugs lce shin tu che ba bris la lce la rtsibs kyi sngags rnams dang che ge mo 'di zhes bya ba'i ngag rengs
[\[235b.4\]]par gyis shig ces sbrel te bri'o/_/de la sgrub pa byas la ri rab sa nag po las byas pa'i steng du rnam par 'joms mdzad kyi sngags shog bu la sogs pa la bris la rtsal/_smad du bug pa gru gsum brus la de'i nang du 'khrul 'khor bris la de bcug la mnan par bya'o/_/'di ni
[\[235b.5\]]sngags kyi nus pa'am rbod gtong nye bar zhi bar byed pa ste mngon spyod kyi khyad par ro/_/yang sems can thams cad skrag par byed pa zhes bya ba la 'khrul 'khor spangs la rta nag po'i rnga ma la bshang ba'i srin bu brgyus te/_phreng ba byas nas gang la dmigs te khros pas sngags bzlas na grong
[\[235b.6\]]khyer la sogs pa 'jigs shing skrag par 'gyur te sngags las su rung na las de dag la the tshom mi za'o/_/mngon spyod kyi 'khrul 'khor ni skrag pa dang rig sngags gcod pa dang rig sngags gnon pa dang las 'joms pa dang /_rig sngags kyi las byed du 'jug pa dang rengs
[\[235b.7\]]par byed pa ste las drug byed pa'o/_/dgra'i mngon spyod kyi 'khrul 'khor rnam par phye ba'i rim pa'o/_/rdzogs so//_//da ni bgegs kyi mngon spyod kyi 'khrul 'khor brtsam par bya ste/_ro ras la sogs pa la 'khrul 'khor gru gsum sum brtsegs su byas la grub pa rnams la
[\[236a\]]
[\[236a.1\]]oM b+hin+da che ge mo tshin+da b+hin+da che ge mo b+hin+da ma hA kI li kI lA ya che ge mo mA ra ya phaT bri'o/_/dbus su bgegs kyi gzugs dang mA ra ya zhes spel la bri'o/_/yang gsol ba gdab pa la sogs pa byas la rang nyid chu'i zla ba lta bu'i rnam par 'joms mdzad du sku che ba la yan
[\[236a.2\]]lag rags par bsgom mo/_/de nas rab tu bsgrims nas sngags ring po 'ba' zhig bzlas par bya ste sngags kyi 'od kyis gang la bya ba'i lus la phog pas rab tu gzir zhing mi bzod par bsam ste dper na lo thog la ser ba bab pa lta bur dmigs shing khros pas bzla'o/_/zin pa dang las
[\[236a.3\]]kyi zhabs bsreg pa dang mnan pa gang 'dod pa bya'o/_/'khrul 'khor 'di ni phal cher bgegs la byed par bshad kyi 'on kyang rnal 'byor las su rung ba'i sngags pas 'khrul 'khor gcig gis kyang las thams cad la sbyar bar nus so/_/'dis gdon rlag par byed pa dang /_rmugs par
[\[236a.4\]]byed pa'i las gnyis 'grub bo/_/de ltar phrin las bcu bdun/_gzhan gyi las 'jig pa ni sdig pa ste de dag par byed pa ni bum pa la sogs pa'i khrus dang 'brel pa'i phyir 'dir ma smos so/_/thams cad la yang spel tshig ni so so'i skabs dang sbyar ro/_/rdo rje rnam par 'joms pa'i
[\[236a.5\]]man ngag paN+Di ta smr-i ti dz+nyA na kIrtis mdzad pa rdzogs so//_//paN+Di ta chen po de nyid kyis bsgyur ba'o/_/[{D2686}]/_/rgya gar skad du/_badzra bi dA ra Na nA ma d+hA ra Ni rat+na mA la br-it+ti nA ma/_bod skad du/_rdo rje rnam par 'joms pa zhes bya ba'i gzungs kyi 'grel pa rin chen phreng ba
[\[236a.6\]]zhes bya ba/_bcom ldan 'das phyag na rdo rje la phyag 'tshal lo/_/ma rungs 'joms mdzad mi shigs ri bo 'dzin/_/thugs rje'i snang bas nyon mongs 'joms pa'i sku/_/rang gzhan don rnams ma lus sdud mdzad pa'i/_/dbyer med rang bzhin gsal ba'i sku la 'dud/_/bla ma'i man ngag
[\[236a.7\]]la brten nas/_/dman pa'i don du rdo rje'i don bshad bya/_/'di skad bdag gis thos pa dus gcig na/_bcom ldan 'das rdo rje la bzhugs te/_lus thams cad rdo rjer byin gyis brlabs nas rdo rje'i ting nge 'dzin la snyoms par zhugs so zhes bya ba ni bcom ldan 'das rdo rje gdan byang
[\[236b\]]
[\[236b.1\]]chub snying po na 'khor byang chub sems dpa' dpag tu med pa dang thabs cig tu bzhugs so/_/bzhugs pa de'i tshe bcom ldan 'das de nyid rdo rje de nyid la thim zhing sangs rgyas rnams kyis byin gyis brlab pa mdzad nas/_de nas bcom ldan 'das kyis rdo rje de nyid las ting nge 'dzin gyi rnam par
[\[236b.2\]]'phrul pa mdzad pa ni rnam pa gsum du mdzad do/_/'di skad du rdo rje dang /_khro bo gnyis su thos so/_/gang gis she na/_phyag na rdo rje bdag gis thos te dus gcig na thos zhes bya'o/_/ji ltar thos she na/_de nas sangs rgyas kyi mthu dang /_byang chub sems dpa' thams cad kyi byin gyi
[\[236b.3\]]rlabs kyis zhus nas thos te/_de yang de gnyis kyi don zhes dris nas so/_/rdo rje snying po las byung ba/_rdo rje khro bo'i don smras pa zhes bya ba ni rdo rje ni 'joms bya 'joms pa la bya/_khro bo ni 'joms byed la bya'o/_/de'i don ni shes rab dang snying rje zhes pa'o/_/shes rab kyi don ni ci zhe na/_
[\[236b.4\]]mi chod pa/_mi shigs pa/_bden pa/_sra ba/_brten pa thams cad du thogs pa med pa/_thams cad du ma pham pa'o/_/de'i thabs ni don ci zhe na/_sems can thams cad skrag par byed pa/_sems can thams cad 'jil bar byed pa'o/_/'o na shes rab kyi yon tan ci zhe na/_rig
[\[236b.5\]]sngags thams cad gcod par byed pa/_rig sngags thams cad gnon par byed pa/_las thams cad 'joms par byed pa/_las thams cad sgrub par byed pa/_gzhan gyi las thams cad 'jig par byed pa'o/_/thabs kyi yon tan ci zhe na/_gdon thams cad rlag par byed pa/_gdon
[\[236b.6\]]thams cad las thar par byed pa/_'byung po thams cad tshar gcod pa/_'byung po thams cad 'gugs par byed cing /_gzhan gyi rig sngags dang 'byung po'i gdon rlag par byed/_srung bar byed/_de las thar bar byed do/_/'o na shes rab kyi las ji lta bu zhig byed ce na/_
[\[236b.7\]]rig sngags kyi las thams cad byed du 'jug pa/_ma grub pa rnams grub par byed pa/_grub pa rnams chud mi za bar byed pa/_'dod pa thams cad rab tu sbyin par byed pa'o/_/las thams cad pa'i bum pa las thams cad kyi sngon du 'gro ba'o/_/des ma grub pa grub par 'gro ste/_des
[\[237a\]]
[\[237a.1\]]bar chad med pas grub pa de chud mi za bar sgrub nus shing /_sems can gzhan la nus pa skyed par byed pa'o/_/'o na thabs kyi las ji lta bu zhe na/_sems can thams cad srung ba/_zhi ba rgyas pa/_sems can thams cad rengs par byed pa/_rmug par byed pa'i gsang
[\[237a.2\]]sngags kyi mthu chen po 'di rab tu smras so/_/zhes bya ba ni srung ba dang /_phrin las bzhi'i las dang /_khyad par du rengs par byed pa dang /_rmugs pa'i byed pa'i las so/_/'on las de gang gis rtogs par bya zhe na/_gsang sngags kyi mthu chen po 'dis rtogs par smra bar bya'o/_/
[\[237a.3\]]'o na ji ltar smra bar bya zhe na/_na mo rat+na tra yA ya na mash+tsaN+Da badzra pA Na ye ma hA yak+Sha se na pa ta ye hUM hUM zhes bya ba sngon du song nas so/_/de'i don ni rang stan bde ba la 'dug ste/_tshogs gnyis sngon du song nas bdag nyid rig pa hUM du bsams te/_de las 'og gi phyogs su rdo rje rgya gram/_steng gur
[\[237a.4\]]phyogs mtshams rtsig pa'o/_/de nas hUM de las hUM zhu ba las gzhal yas khang gru bzhi sgo bzhi sgo khyud dang bcas pa lte ba nyi ma'i dkyil 'khor la 'khor lo rtsibs bcu pa'o/_/de'i dbus kyi lte ba'i nyi ma la hUM bsams te 'od du zhu ba las rdo rje dkar po gcig tu gyur nas rdo rje de'i lte
[\[237a.5\]]ba la hUM las 'od 'phros nas sems can dang snod du bcas pa sbyangs te/_rdo rje zhu bas rdo rje rnam par 'joms pa zhes bya ba sku mdog dkar po rdo rje dang dril bu bsnams pa rdo rje skyil mo krung gis bzhugs pa/_rgyan rnam pa du mas brgyan pa/_de'i thugs kar zla ba'i steng na hUM ngo /_/hUM de las
[\[237a.6\]]ma bcu las nyi ma'i dkyil 'khor bcur bsgoms nas/_de'i steng du hUM bcu tham pa las khro bo bcu ru bsgom pa ni shar du khams gsum rnam rgyal sku mdog dkar po rdo rje 'dzin pa'o/_/lho phyogs su gshin rje gshed po sku mdog dmar nag phyag na rin po che bsnams pa'o/_/nub phyogs
[\[237a.7\]]su rta mgrin rta mgo ljang gu mdog dmar po phyag na pad+ma bsnams pa'o/_/byang phyogs su bdud rtsi 'khyil pa ljang gu phyag na rdo rje rgya gram bsnams pa'o/_/shar lho mtshams su dbyug pa sngon po rdo rje be con no/_/lho nub mtshams su a mo g+ha pA sha sku mdog mthing nag sbrul zhags
[\[237b\]]
[\[237b.1\]]bsnams pa'o/_/nub byang mtshams su 'dod pa'i rgyal po dmar nag phyag na gri gug bsnams pa'o/_/byang shar mtshams su rdo rje 'khor lo sku mdog ljang gu phyag na 'khor lo 'dzin pa'o/_/steng gi phyogs su hUM ka ra mthing nag phyag na ral gri bsnams pa'o/_/'og gi phyogs su stobs
[\[237b.2\]]po che nam mkha'i mdog can rdo rje rtse gsum pa 'dzin pa'o/_/de rnams ni zhabs brkyang bskum du bzhugs shing khro bo'i chas kyis brgyan pa thugs kar hUM bsams te/_spyan drang ba la sogs pa bya'o/_/de'i sngags ni/_tad+ya thA/_oM tra Ta tra Ta/_tro Ta ya tro Ta ya/_s+phu Ta s+phu Ta/_
[\[237b.3\]]s+phoT ya s+phoT ya/_/g+hur+Na g+hur+Na/_g+hur+Na pa ya g+hur+Na pa ya/_zhes pa ni gtso bo dang /_khams gsum rnam rgyal dang /_gshin rje gshed dang /_rta mgrin dang /_bdud rtsi 'khyil pa dang /_hUM mdzad dang /_stobs po che'o/_khams gsum rdo rje
[\[237b.4\]]rnam rgyal gyis zhe sdang zhi bar gyis shig_/rdo rje be con gyis zhe sdang rab tu zhi bar gyis shig_/bo d+ha ya bo d+ha ya zhes pa'o/_/gshin rje gshed pos gzung 'dzin rab tu zhi bar gyis shig_/a mo g+ha pA shas yang dag pa'i byang chub tu sems bskyed cig_/saM bo d+ha ya saM bo d+ha ya/_
[\[237b.5\]]rta mgrin gyis 'dod chags rab tu zhi zhing zhi bar gyur cig ye shes kyi rang bzhin gsal ba dang /_'dod pa'i rgyal pos ye shes de dang mi mthun pa sol cig_/b+h+ra ma b+ha ma/_bdud rtsi 'khyil pas byang chub kyi sems gong nas gong du spel ba dang /_khro bo rdo rje 'khor los yang dag
[\[237b.6\]]par sol cig_/saM b+ha ma ya saM b+h+ra ma ya/_hUM ka ras zung cig_/stobs po ches rjes su zung cig_/de ltar rtsa ba'i gsang sngags bstan nas/_da sgo ba bstan pa ni rdo rje rnon po mdog mthing nag rdo rje rtse gcig pa bsnams pa'o/_/lho na rab tu khros pa mdog ser po phyag na gri gug
[\[237b.7\]]bsnams pa'o/_/nub tu rdo rje lcags sgrog mdog dmar po phyag na lcags sgrog bsnams pa'o/_/byang na rdo rje dril bu mdog ljang gu dril bu bsnams pa'o/_/de ltar dkyil 'khor bskyed nas ni/_/gtso bo'i thugs ka'i hUM las ni/_/shar du pad+ma'i gdan stengs su/_/bdag nyid
[\[238a\]]
[\[238a.1\]]phyag na rdo rjer bsgom/_/spyan drangs bstims nas gsang sngags bzla/_/de ni sngon du bsnyen pa'i don to/_/da ni las kyi so so la sbyar ba ni/_/sbyin sreg rim pa bya ba ni/_/dang po zhi ba shar du bya/_/khru gang zlum po 'dab bzhi la/_/rdo rje dkar po sor brgyad dgod/_/
[\[238a.2\]]dri zhim dkar po'i shing las bya'o/_/mchod rdzas bsreg rdzas dri zhim dkar/_/rdzas rnams kyi ni sbyin sreg bya'o/_/oM sarba bi shud+d+haHsarba d+harmAHswab+hA ba shud+d+ho\u0f85haM/_de nas stong pa'i ting 'dzin las/_/bdag nyid hUM du rab bsams te/_/de las thab khung hUM las bskyed/_/pad+ma 'dab
[\[238a.3\]]bzhi ge sar la/_/dbus su zla ba'i dkyil 'khor bsam/_/de'i steng du hUM las rdo rje dkar po gcig tu gyur par bsams te/_de yongs su gyur pa las rdo rje rnam par 'joms pa sku mdog dkar po rdo rje dang dril bu 'dzin pa'o/_/de'i thugs ka na zla ba'i steng na raM gyi mtha' ma na
[\[238a.4\]]phar la na mash+tsaN+Da badzra pA Na ye hUM gis bskor bar bsgom/_/shar du nyi ma'i steng du hUM las rdo rje dkar po las khams gsum rnam par rgyal ba mdog dkar po phyag na rdo rje bsnams pa'o/_/lhor nyi ma'i steng du hUM las rdo rje dkar po de las gshin rje gshed dmar nag phyag na rin po che bsnams
[\[238a.5\]]pa'o/_/nub tu rta mgrin dmar po phyag na pad+ma bsnams pa'o/_/byang du bdud rtsi 'khyil pa sku mdog ljang gu phyag na rdo rje rgya gram bsnams pa'o/_/zhabs brkyang bskum stag dang sbrul gyis brgyan pa/_thugs ka na zla ba'i thog na raM 'od 'bar ba can no/_/mtha' ma na bskor ba ni/_oM bo
[\[238a.6\]]d+ha bo d+ha/_saM bo d+ha ya saM bo d+ha ya/_b+h+ra ma b+h+ra ma/_saM b+h+ra ma ya saM b+h+ra ma ya zhes pa'o/_/spyan drang ba dang bstim pa la sogs pa rdzogs nas zhi bar bya ba'i phyir gong gi rtsa ba'i sngags las sarba b+hU ta ni shAn+tiM ku ru swA hA/_zhes pas zhi bar 'gyur ro/_/rgyas pa la ni dbyibs gru bzhi khru gang pa
[\[238a.7\]]ser pos byugs la nang du 'khor lo rtsibs bzhi pa gser dang 'dra ba la rdo rje ser po dgod par bya'o/_/tsan+dan nam dri dang ldan pa'i me la til bsreg par bya'o/_/de'i don ni stong pa nyid las bdag nyid hUM du bsams te de las 'phros pas gser gyi 'khor lo rtsibs bzhi pa bsams te/_/
[\[238b\]]
[\[238b.1\]]de'i lte ba la nyi ma'i thog tu hUM zhu ba las rdo rje ser po las rdo rje rnam par 'joms par bskyed/_gzhan gong dang 'dra ba las ser po raM ser po'o/_/na mash+tsaN+Da badzra pA Na ye/_oM tra Ta tra Ta/_tro Ta ya tro Ta ya/_s+phu Ta s+phu Ta/_s+phoT ya s+phoT ya/_tad ya thA/_sarba satwa ni puSh+TiM ku ru ye swA hA/_
[\[238b.2\]]dbang gi zla gam dmar po ste nang du pad+ma dmar po 'dab ma drug pa'i steng du rdo rje dmar po bri bar bya'o/_/seng ldeng la sogs pa dmar po'i shing la yungs kar dmar po las dgug pa'i las bya zhing sreg go/_/de'i don ni stong pa las bdag nyid hUM du bsams te/_paM las pad+ma dmar po'i
[\[238b.3\]]'dab ma'i steng du hUM las rdo rje dmar po de las rdo rje rnam par 'joms pa sku mdog dmar po thugs kar nyi ma'i thog tu raM dmar po gzhan gong dang mthun pa las dmar po la raM dmar po'o/_/steng du hUM ka ra mthing ga ral gri 'dzin pa/_'og tu stobs po che nam mkha'i mdog can rdo rje
[\[238b.4\]]rtse gsum pa'o/_/ku Ta ku Ta/_saM ku Ta ya saM ku Ta ya/_g+ha Ta g+ha Ta/_saM g+haT ya/_g+hur+N+Na g+hur+N+Na/_g+hur+N+Na pa ya g+hur+N+Na pa ya/_sarba sha hUM a mo g+ha ku ru ku le wa shaM ku ru swA hA/_bsad pa la ni 'di yin te/_dur khrod 'jigs pa'i gnas phyin la/_/dur khrod sa las
[\[238b.5\]]byas pa yi/_/gru bzhi sgo bzhi rgya gram bri/_/lte bar gru gsum thod pas bskor/_/phur bu'i rdzas ni gtor ma bzhi/_/lcags phye rdo rje yungs kar rnams/_/go rims bzhin du bsag par bya/_/rdzas rnams bkram nas bsgom pa ni dang po bsod nams kyi bdag nyid sdig pa bshags
[\[238b.6\]]pa la sogs pa bya'o/_/de'i rjes la oM ma hA shU n+ya tA dz+nyA na badzra swa b+hA ba At+ma ko\u0f85haM zhes bya bas stong pa nyid du bsgom pa'o/_/de rjes hUM las gzhal yas khang /_/gru bzhi pa la sgo bzhi pa/_/ka ba brgyad dang rin chen te/_/nang ni dur khrod 'jigs pa'o/_/rdo rje rgya gram nag po ste/_/gru
[\[238b.7\]]gsum nam mkha'i mdog can bsgom/_/gru gsum nang du zla steng du/_/hUM las rdo rje nag po che/_/rig par byas te 'od du zhu/_/de las rdo rje nag po'i sku/_/brkyang bskum rdo rje nag po bsnams/_/g.yon na dril bu sdigs mdzub mdzad/_/khros pa'i zhal mdog stag lpags
[\[239a\]]
[\[239a.1\]]gyon/_/zhal nas hUM sgrogs dpa' bo che/_/thugs ka'i hUM las 'od 'phros pas/_/shar phyogs rdo rje rtse mo la/_/khro bo bdud las rgyal byed ni/_/lcags kyu phur bu sku mdog dkar/_/zla ba'i gdan la brkyang bskum bzhugs/_/lho phyogs rdo rje rtse mo la/_/
[\[239a.2\]]khro bo gshin rje gshed po ni/_/sku mdog dmar nag 'jigs pa la/_/phyag na gri gug phur pa bsnams/_/nub phyogs khro bo'i rgyal po ni/_/khro bo'i rgyal po rta mgrin ni/_/sku mdog dmar po 'jigs pa la/_/rdo rje rtse gcig phur pa bsnams/_/byang phyogs khro bo'i rgyal po ni/_/khro bo'i
[\[239a.3\]]rgyal po bdud rtsi 'khyil/_/sku mdog ljang nag 'jigs pa la/_/phyag na zhags pa phur pa 'dzin/_/khros pa'i zhal ldan 'jigs pa'o/_/rgyan rnams 'dzin par bsgom par bya'o/_/ye shes sems dpa' spyan drangs nas/_/gsang ba'i sngags kyi bzlas pa bya/_/oM he phu lu ni ru
[\[239a.4\]]phu lu gr-ih+na ku lu mi li tsu lu ku ru ku lu badzra bi dza ya swA hA/_de ni khams gsum rnam par rgyal ba'i rtsa ba'i sngags te/_tshar gcad pa'i lcags kyu dang /_phur pa'i'o/_/oM ka Ta ka Ta/_ma Ta ma Ta/_ra Ta ra Ta mo Ta ni pra mo Ta nA ya kI li kI lA ya swA hA/_de ni gshin rje gshed po'i sngags
[\[239a.5\]]te/_las kyi sngags gri gug dang phur pa'i sngags so/_/tsa ra ni tsa ra/_ha ra ha ra/_sa ra sa ra/_mA ra ya mA ra ya badzra kI li kI lA ya swA hA/_zhes pa rta mgrin gyi sngags so/_/las kyi sngags te/_rdo rje rtse gcig pa dang phur pa'i sngags so/_/ts+tshin+da ts+tshin+da/_b+hin+da b+hin+da/_ma hA kI li kI lA ya
[\[239a.6\]]swA hA/_ban+d+ha ban+d+ha/_krod+ha krod+ha/_kI li kI lA ya swA hA/_zhes pa ni sgo ba'i sngags so/_/las kyi yang sngags te/_zhags pa dang /_lcags sgrog dang /_lcags kyu dang /_dril bu'o/_/tsu ru tsu ru tsaN+Da kI li kI lA ya swA hA/_zhes bya ba ni bdud rtsi 'khyil pa'o/_/las kyi sngags te
[\[239a.7\]]zhags pa dang /_phur bu'o/_/trA sa trA sa ya badzra kI li kI lA ya swA hA zhes bya ba ni gtso bo rdo rje rnam par 'joms pa'i sngags te/_las kyi rdo rje dang phur pa'i sngags so/_/ku Ta ku Ta saM ku Ta ya saM kuT ya sarba sha tUM hUM hUM hUM swA hA/_yungs kar dang lcags phyes gdab pa'o/_/_
[\[239b\]]
[\[239b.1\]]de'i gtor ma bstan pa ni/_/gser dngul zangs lcags snod nang du/_/dkar gsum mngar gsum la du dang /_/snum khur 'bru rnams yongs su dgang /_/de rnams byin brlab rin chen snod/_/'bru gsum sngags kyis sbyang zhing spel/_/oM AHhUM/_de nas mchod pa bya ba ni
[\[239b.2\]]dang po gtso bo mchod pa ni/_/namaHsa man+ta badzra NAM sarba ba laM A warta ya ma hA ba le/_ka ta be+e ta ta le/_a ts+le le zhes pa lha mo'i glu dang bcas pas dbul te/_ha ra ha ra badzra d+hA rA ya swA hA/_pra ha ra pra ha ra badzra pra b+hany+dza nA ya swA hA zhes bya bas so/_/dkyil 'khor gyi lha mchod pa ni/_
[\[239b.3\]]maN+Dal mA ye a ti badzra/_ma hA ba le/_be ga ra Na ra Na/_a dzi te dz+wa la dz+wa la/_ti Ti ti Ti ping ga le/_da ha da ha/_te dzo ba ti/_ti li ti li/_ban+d+ha ban+d+ha/_zhes bya ba'i glu dang ldan pas mchod pa ni/_ma hA ba li/_ha ra ha ra badzra d+hA rA ya swA hA/_pra ha ra pra ha ra badzra pra b+hany+dza nA ya swA hA/_
[\[239b.4\]]badzra kro d+ha dz+wA la ya swA hA/_zhes pas gtor ma dbul bar bya'o/_/da ni rengs pa'i las bya ba ni dong gru gsum pa bya ste/_de'i nang du 'khor lo gzhug pa ni gzugs bzhag 'khor lo rtse gsum la brgyangs la/_sngags ma ti s+thi ra badzra/_su ti s+thi ra badzra/_pra te s+thi ra badzra/_zhes pa ni
[\[239b.5\]]mgo bo dang /_rkang pa gnyis la'o/_/ma hA badzra/_a pra ti ha ta badzra/_a mo g+ha badzra/_e hi badzra/_shI g+haM badzra d+hA rA ya swA hA/_lag pa gnyis dang /_rtsib logs gnyis dang /_gsang ba'i gnas dang lte ba'o/_/de lta bu'i rdo rje phur bu brgyad kyis btab la dong gru gsum du
[\[239b.6\]]gzhug go/_/rang nyid bsgrub pa'i dkyil 'khor bzhin bsgoms la las bya'o/_/srung ba ni gro ga'am ras sam gang yang rung ba la 'khor lo rtsibs drug pa bya ste/_d+ha ra d+ha ra/_d+hi ri d+hi ri/_d+hu ru d+hu ru/_dgod par bya'o/_/lte ba la sarba badzra ku laM A brta ya swA hA/_de'i phyi rol
[\[239b.7\]]du 'khor lo'i mu khyud la gsal byed dgod do/_/de'i phyi rol du 'khor lo'i rtsibs brgyad la/_ma ti s+thi ra badzra/_su ti s+thi ra badzra/_pra ti s+thi ra badzra/_ma hA badzra/_a pra ti ha ta badzra/_a mo g+ha badzra/_e hi badzra/_shI g+haM d+hA rA ya badzra swA hA/_mu khyud la dbyangs kyi yi ge tsho dgod
[\[240a\]]
[\[240a.1\]]par bya'o/_/de'i don ni khro bo bcu hUM las 'khor lo la bskyed la mchod pa dang /_bstod pa dang /_bstim pa byas la sngags 'di bzlas pa brgya rtsa brgyad dam nyi shu rtsa gcig bzlas te lus la btags na/_gza' dang rgyu skar byad stems dang /_mi bzad pa'i nad
[\[240a.2\]]rnams kyang zhi bar 'gyur ro/_/des ni thabs kyi don bshad zin to/_/da ni shes rab kyi don 'chad pa ni sa'i cho ga la sogs pa rdzogs par byas nas/_maN+Dal shin tu dri zhim pa dang ldan pa'i thog tu dri'i thig le bco lnga bya ste/_bum pa mtshan nyid 'chad par 'gyur ba'i rdzas dang bcas par
[\[240a.3\]]bco lnga gzhag par bya'o/_/phyogs skyong ba'i gtor ma yang gzhag par bya'o/_/mchod pa rnam pa lnga yang bshams te/_'og nas ston pa'i las thams cad bum pa'i chus bsangs la/_bsgrub pa ni byang chub tu sems bskyed cing /_oM ma hA shU n+ya tA dz+nyA na badzra swa b+hA wa At+ma ko \u0f85 haM
[\[240a.4\]]zhes pas stong par bsgom mo/_/de'i rjes la bdag phyag na rdo rjer bsgoms pa'i thugs ka'i hUM de las baM bco lnga 'phros pas pad+ma de'i steng du b+hUM las bum pa bco lnga bskyed la/_de'i nang du hUM de'i cha shas hUM re re bsam mo/_/de yongs su gyur pa las zla ba'i steng du rdo rje dkar
[\[240a.5\]]po rtse lnga pa lte ba la hUM dang bcas par bsams te/_rdo rje la sngags kyis bskor ba ni steng du/_oM ha ra ha ra badzra/_shar du oM ma tha ma tha badzra/_shar lhor d+hu na d+hu na badzra/_lhor da ha da ha badzra/_lho nub tu pa tsa pa tsa badzra/_nub tu d+ha ra d+ha ra badzra/_nub byang mtshams su d+hA rA ya d+hA rA ya
[\[240a.6\]]badzra/_byang du d+hA ru Na d+hA ru Na badzra/_byang shar du ts+tshin+da ts+tshin+da badzra/_'og tu b+hin+da b+hin+da badzra/_de yongs su bskor ba'i rdo rje'o/_/shar du ma tha badzra badzra/_lhor s+phoT badzra badzra/_nub tu ka Ta badzra badzra/_byang du ma tha badzra badzra/_dbus su sarba bid+yA badzra badzra/_de ltar sngags rnams
[\[240a.7\]]bkod nas/_hUM las 'od 'phros spyan drang ba ni sangs rgyas thams cad spyan drangs la bstim mo/_/de nas bzlas pa bya ba ni nyi shu rtsa gcig gam/_brgya rtsa brgyad thim pa thim pa dang /_ye shes nam mkha' la nyi zlas bteg la dam tshig bsdu'o/_/bum pa'i cho ga rdzogs pa dang /_/maN+Dal
[\[240b\]]
[\[240b.1\]]gnas ni gzhan du gzhag_/kha tshar ma nyams ras steng du/_/slob ma bsangs nas sdom pa sbyin/_/de nas thig gi las bya ste/_/tshad dang ldan pa'i thig skud la/_/dri zhim chu yis byugs pa ni/_/tshangs thig nas bzung zur dang logs/_/de nas cha rnams dbye bar bya/_/de nas
[\[240b.2\]]tshon gyi las bya ste/_/rin chen sna lnga'i phye ma la/_/byin rlabs rdzogs nas de nas dgye/_/de ltar zla ba'i maN+Dal bri/_/'khor lo rtsibs bcu ser po bri/_/gru bzhi sgo bzhi rta babs bri/_/de ltar bris nas rdzas rnams ni/_/bum pa ma nor phyogs su dgram/_/rdo rje rdo rje'i steng du
[\[240b.3\]]dgod/_/las kyi bum pa shar du dgod/_/mchod pa me tog spos dag dang /_/lha bshos dri dang bum pa bzhin/_/de ltar bkod nas cho ga ni/_/sdig pa bshags pa la sogs bya'o/_/oM ma hA shU n+ya tAdz+nyA na badzra swa b+hA ba At+ma ko\u0f85haM zhes bya bas stong pa nyid du bsgom par bya'o/_/
[\[240b.4\]]de'i rjes la bdag nyid hUM du bsgoms nas b+h+ruM las gzhal yas khang bskyed de de'i steng du pad+ma bco lnga bsams la/_de'i thog tu bum pa bskyed la snga ma bzhin rdo rje dang hUM yang bsams te/_ye shes bteg pa de yang bstim mo/_/de las 'od zer 'phro 'du las rdo rje dang hUM zhu ba las
[\[240b.5\]]khro bo bco lnga bskyed pa ni dbus su rdo rje rnam par 'joms pa sku mdog dkar po rdo rje dang dril bu 'dzin pa/_shar du khams gsum rnam rgyal mdog dkar po shel gyi rdo rje dang sdigs mdzub/_lhor gshin rje gshed dmar po me shel dang sdigs mdzub/_nub tu rta mgrin dmar po pad+ma dang
[\[240b.6\]]sdigs mdzub/_byang du bdud rtsi 'khyil pa dUr ba dang sdigs mdzub/_shar lhor dbyug pa sngon po rin po che'i tsan+dan dang sdigs mdzub/_lho nub tu don yod zhags pa mthing ga yungs kar dang sdigs mdzub/_nub byang du khro gnyer can dmar nag rin po che dang sdigs mdzub/_
[\[240b.7\]]byang shar du rdo rje 'khor lo ljang gu rin po che gser gyi 'khor lo dang sdigs mdzub/_steng du gnod mdzes mthing nag gdugs dang sdigs mdzub/_'og tu rdo rje sder mo rgyal mtshan dang sdigs mdzub mdog dkar po bum pa'i nang du cung zhig khros pa'i mdog go/_/sgo ba
[\[241a\]]
[\[241a.1\]]bzhi ni lcags kyu zhags pa lcags sgrog dril bu rnams mdog dkar po rdo rje zhu ba las bskyed cing bsgom mo/_/de rnams kyang thugs kar rdo rje dkar po lte ba la hUM dang bcas pa zla ba'i steng du bsam mo/_/de nas ye shes sems dpa' spyan drangs la mchod pa ni/_
[\[241a.2\]]oM badzra d+hU pe pU dza me g+ha sa mu dra s+pha ra Na sa ma ye hUM/_oM badzra puSh+pe pU dza me g+ha sa mu dra s+pha ra Na sa ma ye hUM/_oM badzra A lo ke pU dza me g+ha sa mu dra s+pha ra Na sa ma ye hUM/_oM badzra gan+d+he pU dza me g+ha sa mu dra s+pha ra Na sa ma ye hUM/_oM badzra nai bi d+yai pU dza me g+ha sa mu dra s+pha ra Na sa ma ye hUM/_oM badzra shab+ta
[\[241a.3\]]pU dza me g+ha sa mu dra s+pha ra Na sa ma ye hUM zhes bya bas mchod nas/_dzaHhUM baM hoH_zhes bya bas bstim mo/_/de nas dbang bskur byas nas thams cad la rdo rje sems dpas mtshan par bya'o/_/de nas gsang sngags bzlas pa ni/_/na mash+tsaN+Da badzra pA N+ye/_sarba bid+yA badzra badzra swA hA/_ma hA
[\[241a.4\]]yak+Sha se nA pa ta ye/_ha ra ha ra badzra/_ma tha ma tha badzra/_d+hu na d+hu na badzra/_da ha da ha badzra/_pa tsa pa tsa badzra/_d+ha ra d+ha ra badzra/_d+hA rA ya d+hA rA ya badzra/_dA ru Na dA ru Na badzra/_ts+tshin+da ts+tshin+da badzra/_b+hin+da b+hin+da badzra hUM phaT swA hA/_oM ma hA yak+Sha se nA pa ta ye/_ma Ta badzra badzra/_s+phoT badzra badzra/_
[\[241a.5\]]ka Ta badzra badzra/_ma tha badzra badzra hUM hUM hUM hUM phaT swA hA/_zhes brgya rtsa brgyad dam nyi shu rtsa gcig gam bdun rdzogs nas mchod pa dbul bar bya'o/_/de nas khrus bya ba'i phyir/_na ash+tsaN+da badzra pA Na ye sarba bid+yA badzra badzra hUM/_s+pha ra Na a mraM he hUM phaT/_oM ma hA yak+Sha se nA pa ta ye/_ha ra ha ra
[\[241a.6\]]badzra/_ma tha ma tha badzra/_d+hu na d+hu na badzra/_da ha da ha badzra/_pa tsa pa tsa badzra/_d+ha ra d+ha ra badzra/_d+hA rA ya d+hA rA ya badzra/_dA ru Na dA ru Na badzra/_ts+tshin+da ts+tshin+da badzra/_b+hin+da b+hin+da badzra/_s+pha ra Na a mr-i te hUM phaT/_ces bya bas dbus kyi gtso bo bdud rtsir bya ste/_sgo ba bzhi bsgom pa ni/_oM
[\[241a.7\]]ma hA yak+Sha se na pa ta ye/_ma Ta badzra badzra dzaH_s+phoT badzra badzra hUM/_ka Ta badzra badzra baM/_ma tha badzra badzra hoH_des ni ye shes dbab cing bstims nas/_dbang bskur zhing khrus bya ba ni maN+Dal legs par byas la rgyal po la 'khor lo/_/rje'u la rin po che/_bram ze la pad+ma/_dmangs
[\[241b\]]
[\[241b.1\]]rigs la las kyi rdo rje/_sngags ni rdo rje la bris la thog tu bzhag ste khrus byed du gzhug pa ni/_gang dag yid dge sems dang zhing /_/gtsang ma'i gos kyis rab brgyan te/_/de ni rab bkrus gtsang ma yin/_/deng du 'bras bu dam pa brnyes/_/de nas ci bya zhe na/_zab mo sangs rgyas spyod
[\[241b.2\]]yul ba'i/_/mdo sde dam pa mnyan par bya/_/mdo sde dam pa nyan byed na/_/mdo sde 'di yi gzi brjid kyis/_/srog chags dag ni thams cad dang /_/mi bzad pa yi nad rnams dang /_/de dag thams cad zhi bar lta/_/tshe dang bsod nams 'phel bar 'gyur/_/zhes pas brod pa bskyed
[\[241b.3\]]nas/_/da bgegs bskrad par bya ste/_las kyi bum pa'i mtshan nyid ni/_/gser gyi bum pa'am yang na ni/_/dngul gyi bum pa dag kyang rung /_/gtsang ma'i gos kyis dkris shing dgang /_/nor bu yungs kar dUr ba dang /_/rin chen rma med tsan+dan bcas/_/shel dang rdo rje me tog
[\[241b.4\]]dang /_/chu yi gser la sogs pa ni/_/zhes bya ba ni rdzas bstan pa ste/_bum par blugs la kha tshar ma nyams pa'i ras kyis mgul pa bcings la shar phyogs su gzhag go/_/gong gi bum pa yang de bzhin no/_/de byin gyis brlab pa ni/_bum pa b+h+rUM las bskyed pa'i nang du 'khor
[\[241b.5\]]lo rtsibs bzhi pa bsams te/_de'i nang du zla ba'i steng du/_rdo rje rgya gram hUM gis mtshan pa las/_/khro bo bdud rtsi 'khyil pa mdog ljang gu rdo rje rgya gram sdigs mdzub brang du bsnol ba'o/_/thugs kar zla ba'i steng du rdo rje rgya gram la zla ba lnga'i steng du rdo rje'o/_/phyi'i rdo rje rgya gram bzhi'i
[\[241b.6\]]steng du rdo rje bzhi'o/_/nang gi mtshams bzhir yang rdo rje/_phyi'i mtshams su yang rdo rje'o/_/bdag nyid zla ba'i steng du hUM las rdo rje dkar po hUM gis mtshan pa las rdo rje rnam par 'joms pa sku mdog dkar po rdo rje dril bu bsnams par bsgoms la/_thugs kar rdo rje dkar po hUM gis
[\[241b.7\]]mtshan pa gcig tu bsgoms la/_spyan drang ba dang /_mchod pa dang /_bstod pa dang /_bstim par bya'o/_/de ltar byas nas gzhan du ni/_/bdag nyid phyag na rdo rje ste/_/'gying bag ljang sngon cung zhig khros/_/dang po rang nyid bzlas pa bsrung /_/oM na mo rat+na tra yA ya/_na mash+tsaN+Da badzra pA Na
[\[242a\]]
[\[242a.1\]]ye hUM hUM hUM phaT phaT/_bdun nam nyi shu rtsa gcig gis/_/bdag nyid byin gyis brlabs nas ni/_/bskyed pa gtso bo'i thugs ka nas/_/dam tshig rdzogs nas shar sgor bsgom/_/bdag gis ye shes spyan drangs te/_'dis ni sngon du bsnyen pa bstan/_/sgrub
[\[242a.2\]]pa bdag nyid mi bskyed cing /_/dkyil 'khor nyid du bdag bya'o/_/de ni las dang bsgrub pa bya ba'i rim pa'o/_/bdag nyid gong bzhin bskyed byas nas/_bzlas pa'i sngags kyi rim pa ni/_/na ma sh+tsaN+Ta badzra kro d+hA ya hUM hUM hUM zhes bya ba ni gtso bo rdo rje rnam par 'joms pa'i sngags so/_/_
[\[242a.3\]]ma hA yak+Sha se nA pa ta ye a mr-i te hUM hu lu hu lu/_tiSh+Tha tiSh+Tha/_b+han+da b+han+da/_ha na ha na hUM zhes bya ba ni bgegs bskrad pa'i sngags so/_/sgrub pa ni/_na ma sh+tsaN+Da badzra kro d+hA ya hUM/_bdag nyid kyi'o/_/hu lu hu lu tiSh+Tha/_b+han+da b+han+da/_ha na ha na/_hUM hUM ni sa bon gyi sngags so/_/a mr-i te hUM hUM hUM
[\[242a.4\]]phaT ces bya ba lan bdun nam nyi shu rtsa gcig bzlas pas bdud rtsir bsam mo/_/des ni las thams cad 'grub pa'i bum pa'o/_/de ltar thabs kyi don dang /_shes rab kyi don bshad nas/_de'i che ba'am phan yon bshad pa ni/_/rgyud do cog gi rtsa ba ste/_/sdig pa thams cad byang
[\[242a.5\]]byas nas/_/sdug bsngal thams cad med par byed/_/dpal kun gyis ni legs par brgyan/_/zhes bya ba ni rgyud kyi rtsa bar grub pa ni phyi'i rtsa bar grub pa dang /_nang gi rtsa bar grub pa dang /_spyod pa'i rtsa bar grub pa'o/_/phyi'i rtsa bar grub pa ni rgyal bu las rgyal por bskyed pa'o/_/
[\[242a.6\]]nang gi rtsa bar grub pa ni bum pa las gsum du bskyed pa'o/_/spyod pa'i rtsa bar grub pa ni khrus 'gro ba'o/_/spang bya'i rtsa bar 'gro ba ste/_phyis mtshon nas nad dag pa'o/_/de'i phyir rtsa ba'o/_/sdig pa thams cad byang byas nas/_/zhes bya ba ni des nus pa gzhag nas gsum pa la
[\[242a.7\]]la zhugs pa dang dag par 'gro ba dang rgyud zab mo mnyan pas dag pa dang /_rang rang la rtogs pa khyad par can skyes pas dag pa'o/_/rtsa ba'i don gyi sgo nas so/_/rgyud 'di ni phan yon du mtshon nas dag pa'o/_/de'i phyir rtsa ba'o/_/sdig pa thams cad byang byas nas/_/zhes pa sdug
[\[242b\]]
[\[242b.1\]]bsngal dang bar chod thams cad sel bar byed/_dpal kun te 'bras bu bde ba'i don to/_/'o na sdug bsngal ji ltar zhi bar byed ce na/_'di'i phan yon dang phyi ma'i phan yon no/_/de la 'di'i phan yon ni/_/sems can dbang po nyams pa dang /_/tshe zad pa dang tshe nyams dang /_/
[\[242b.2\]]zhes bya ba ni dbang po lnga nyams pa ste mi gsal ba gsal bar 'gyur ba/_yid mi gsal te gdon gyis dkrugs shing /_rnal du mi gnas pa sel ba dang /_tshe zad pa sel bar byed cing nyams pa 'gugs par byed pa'o/_/tshe ni srog go/_/nyams pa'i rgyu ni rkyen zad pa dang /_
[\[242b.3\]]bar du gcod pa ste gso bar byed pa'o/_/phun sum tshogs min gang chags dang /_/lha rnams rgyab kyis phyogs pa dang /_/zhes bya ba ni phun sum tshogs pa med pa nor dang lang tsho la sogs pa med cing bran du 'gro ba dang skyes pa'o/_/de yang sdug bsngal dang ldan mod kyi/_/las ngan
[\[242b.4\]]pa gang zhig gis chags shing 'dug pa'o/_/lha rnams rgyab kyis phyogs zhes bya ba ni rgyal pos chad pa byed pa'o/_/yang na 'jig rten gyi lhas rgyab kyis phyogs pa'o/_/rgyu mtshan ci zhe na/_'gal ba'i stobs kyis so/_/dman pa rnams kyis kyang gnod pa ni/_/bran bza'
[\[242b.5\]]la sogs gtses pa dang /_/mdza' sdug skye bo sdang ba dang /_/zhes bya ba ni mdza' sdug skye bo ni rang gi mdza' bo dang /_gzhan rnams sdang ba'o/_/bran bza' ni bran mo dang chung ma'o/_/sogs pa ni bu mo la sogs pa bsdus pa'o/_/phan tshun mthun pa ma yin dang /_/nor 'gribs pas
[\[242b.6\]]ni gnod pa dang /_/zhes bya ba ni phan tshun mthun pa ma yin pa ni dgra bo'o/_/nor 'gribs pa ni gnod pa dang /_/zhes bya ba ni nor 'phrog pa'i dgra bo des gnod pa bskyed pa'o/_/de ni 'jig rten 'di'i gnod pa sel ba'o/_/phyi ma'i gnod pa gang zhe na/_mya nang la dang gnod pa
[\[242b.7\]]dang /_/'jigs pa dang ni phongs pa dang /_/zhes bya ba ni dmyal ba dang yi dgas dang /_dud 'gro ste/_mya ngan gyis gdungs pa dang /_ngal ba dang /_lus sems kyi gnod pa gshin rje'i 'jigs pa dang /_bde bas phongs pa sel bar byed pa'o/_/mi ma yin gyi gnod pa ni/_gza'
[\[243a\]]
[\[243a.1\]]dang rgyu skar byad stems dang /_mi bzad gdon gyis nyen pa dang /_/zhes bya bas so/_/yid mi dga' ba las byung ba ni/_/mya ngan ngal las byung ba dang /_/rmi lam sdig pa mthong na yang /_/zhes bya ba ni yid mi dga' bas lus dub pa dang /_rmi lam ngan
[\[243a.2\]]pas yid dub pa'o/_/de dag kyang dag pa gang gis she na/_/des ni rab bkrus gtsang ma yin/_/zhes bya bas so/_/'o na sdig pa ji ltar byang zhe na/_/zab mo sangs rgyas spyod yul ba/_/mdo sde dam pa mnyan par bya/_/mdo sde dam pa nyan byed na/_/mdo sde 'di yi gzi brjid kyis/_/
[\[243a.3\]]zhes bya ba ni zab mo ste byin gyis brlabs pa bum pa'i dbang 'di dang /_'brel pa'i dbang gsum dang /_mdo rgyud kyi spyod pa bzhi 'am/_/spyod pa'i khyad par dang /_lta ba dang lta ba'i khyad par shes pas so/_/des cir 'gyur zhe na/_shes nas spong ba ste gnyen pos so/_/shes nas dag pa ste
[\[243a.4\]]rang bzhin gyis so/_/de ltar dpal kun gyis legs par brgyan pa ni gang zag des gzhan rjes su 'dzin par 'gyur te/_srog chags dag ni thams cad dang /_/mi bzad pa yi nad rnams kyang /_/de dag thams cad zhi bar lta/_/tshe dang bsod nams 'phel bar 'gyur/_/zhes bya ba
[\[243a.5\]]ni thabs la brten pas zhi ba dang rgyas pa dang /_dbang dang mngon spyod kyis zhi bar byed cing tshe 'phel bar byed pa'o/_/shes rab kyi don gyis gzhan dag gi sdig pa dang /_dri ma dag par byed pa ni/_gsum ka yongs su rdzogs pa dang /_/yang na thugs mtshan gsal ba dang /_
[\[243a.6\]]yang na sa bon gsal bas ni/_/byin rlabs gzhan la khrus bya'o/_/dri ma thams cad yongs spangs pa'i/_/gzugs kyi dri ma dag byed pa'i/_/yon tan chu 'byung nor bu 'dis/_/bkra shis rdzas kyis dag gyur cig_/smin cing yongs su 'dul ba yi/_/tshor ba'i dri ma dag byed pa'i/_/
[\[243a.7\]]yon tan mar 'byung yungs kar 'dis/_/'du shes dri ma dag gyur cig_/sems can klu yi skyabs mdzad pa'i/_/rang bzhin yon tan bdud rtsir ldan/_/'du byed dri ma dag gyur nas/_/'gro kun rang bzhin sos gyur cig_/phongs pa kun gyi skyabs gyur cig_/rang bzhin gyis ni 'dod yon
[\[243b\]]
[\[243b.1\]]'byung /_/rnam shes dri ma dag gyur cig_/dbul po rnams kyi skyabs gyur cig_/rang bzhin gyis ni dri dang ldan/_/tsha ba'i gdung ba 'joms par byed/_/rang bzhin gyis ni dag pa'i mdog_/kha dog sna tshogs 'gyur ba'i shel/_/'dam gyis ma gos kha dog gsal/_/nyon mongs nad sel
[\[243b.2\]]pad+ma la/_/rang bzhin gyis ni 'od gsal ba/_/me tog g.ya' bral sa le sbram/_/rang bzhin gyis ni dag pa la/_/glo bur dri ma dag gyur cig_/yon tan yongs su brgyan pa yi/_/rgyu bzangs dbyibs legs kha dog mdzes/_/chu yi bdag nyid mi bskyod pa/_/rnam shes dri ma dag gyur cig_/
[\[243b.3\]]ces gsungs so/_/'o na gsang sngags brjod pa'i grangs gang zhe na/_lan grangs nyi shu rtsa gcig gam/_/yang na lan grangs brgya rtsa brgyad/_/ces bya ba bstan to/_/gang bzlas she na/_rdo rje rnam par 'joms pa'i gsang sngags kyi grangs te/_rdo rje rnam 'joms bzlas nas ni/_/rgyal
[\[243b.4\]]po rtag tu khrus kyis shig_/bcom ldan 'das rdo rje'i ting nge 'dzin las bzhengs nas 'dzum pa mdzad do/_/de'i don ni bskur bya dang /_skur byed do/_/de bas khrus kyis shig pa'o/_/rgyud dang gdams ngag dag las ni/_/bsgrubs na dri med 'bras bu thob/_/de phyir gzhan phan bya phyir
[\[243b.5\]]brtsams/_/de yis 'gro kun 'bras thob shog_/sing+ga lar ni 'grel dang rgyud don rtogs/_/badzra rat+na de was de don brtsams/_/dbang 'byor zad mi shes pa'i gter/_/dngos grub 'bras bu bdag gis thob/_/dge ba dri med yod pa des/_/bla ma rnams dang 'grogs par shog_/rdo rje
[\[243b.6\]]rnam par 'joms pa'i gzungs kyi 'grel pa rin chen phreng ba zhes bya ba slob dpon chen po sa wa ri pas mdzad pa rdzogs so//_//paN+Di ta de ba pu N+ya ma ti dang /_lo tsA ba dge slong chos kyi bzang pos bsgyur ba'o/_/[{D2687}]@##/_/rgya gar skad du/_badzra bi dA ra Na nA ma d+hA ra Ni phaT
[\[243b.7\]]la kra ma b+hA Sha br-it+ti pra dI paM nA ma/_bod skad du/_rdo rje rnam par 'joms pa'i gzungs zhes bya ba'i rim par phye ba'i rgya cher 'grel ba gsal ba'i sgron me zhes bya ba/_bcom ldan 'das dpal phyag na rdo rje la phyag 'tshal lo/_/khro bo'i rgyal po rdo rje rnam par 'joms pa la phyag 'tshal lo/_/nyes
[\[244a\]]
[\[244a.1\]]pa kun dang rnam bral zhing /_/sems can kun la phan bzhed pa/_/rtag tu dngos po kun bdag gyur/_/rdo rje bsnams la phyag 'tshal lo/_/tshig dang yi ge shin tu nyung ba la/_/rab tu don rdzogs rdo rje rnam 'joms gzungs/_/de rtogs deng sang skye bo dga' tsam srid/_/
[\[244a.2\]]de bas de don bdag gis rab bshad 'dod/_/gzu lums ras chod rang dgar brtsams pa ma yin te/_/bde gshegs bka' dang bla ma'i gdams ngag la brten nas/_de'i don rim par phye nas gsal sgron gyi/_/de don rgya cher rab tu bshad par 'dod/_/de la rdo rje rnam par 'joms pa'i
[\[244a.3\]]gzungs kyi don rgya cher bshad par bya ste/_de yang chos thams cad spros pa dang bral ba yin pa la/_/ma rig pa'i ling tog gis bsgribs nas de ma rtogs pas/_khams gsum 'khor bar 'khor nas nyon mongs pa brgyad khri bzhi stong 'phel te/_de spang ba'i gnyen po dang /_chos thams
[\[244a.4\]]cad spros pa dang bral bar bya ba de rtogs pa'i thabs su/_chos kyi phung po brgyad khri bzhi stong gsungs te/_de yang bsdu na mtshan nyid kyi theg pa dang /_gsang sngags kyi theg pa'o/_/de yang mtshan nyid kyi theg pa la ni mdo'i ming gis btags la/_gsang sngags kyi theg pa la ni rgyud
[\[244a.5\]]kyi ming gis btags so/_/mtshan nyid kyi theg pa la mdo sde ru 'dogs pa'i rgyu mtshan ni dngos po'i gnas lugs 'ga' zhig gtan la 'bebs pa'i mtshan nyid mdor bsdus nas bstan du rung bas na yang mdo sde zhes bya la/_gnyen po rnams 'gal bar spong ba'i sgo nas mdo sde zhes bya'o/_/
[\[244a.6\]]rgyun chags phyir na rgyud ces bya/_/'khor ba rgyud du 'dod pa yin/_/zhes gsungs so/_/yang mkha' 'gro ma sgyu ma bde mchog las kyang /_rgyud ces bya ba rab 'brel te/_de yang rnam pa gsum yin te/_/gzhi dang thabs dang 'bras bu'o/_/de bzhin 'bras bu'i bsdu ba med/_/ces
[\[244a.7\]]gsungs te/_'dir yang rgyud rnam gsum du shes par bya ste/_sbyang bar bya ba rgyu'i rgyud dang /_sbyangs pa 'bras bu'i rgyud dang /_sbyong bar byed pa thabs kyi rgyud do/_/rgyu'i rgyud ni khams gsum gyi sems can thams cad la bde bar gshegs pa'i snying pos khyab pas de rnams so/_/'bras
[\[244b\]]
[\[244b.1\]]bu'i rgyud ni bla na med pa'i byang chub kyi 'bras bu thob pa de rnams so/_/thabs kyi rgyud ni sems can gyi khams dang dbang po dang /_bag la nyal sna tshogs pa yod pas/_bcom ldan 'das kyis rgyud sde bzhi gsungs te/_de yang bya ba'i rgyud dang /_spyod pa'i rgyud dang /_rnal 'byor gyi rgyud
[\[244b.2\]]dang /_rnal 'byor bla na med pa'i rgyud do/_/bya ba'i rgyud la spyi dang bye brag gi rgyud las bye brag gi rgyud do/_/de la sku ta thA'i rigs kyi rgyud dang /_/gsung pad+ma'i rigs kyi rgyud dang /_thugs rdo rje'i rigs kyi rgyud las/_'di thugs rdo rje rigs kyi rgyud do/_/de yang spyi dang bye brag las/_'di
[\[244b.3\]]bye brag gi rgyud do/_/de la 'di ni rdo rje khro bo rigs kyi rgyud do/_/rdo rje rigs kyi khro bo'i rgyud 'dis ni rtogs pa yin pa la/_gzungs kyi ming gis btags so/_/de ni spyi'i rnam par gzhag pa'o/_/de yang rang dang gzhan gyi don bstan pa'i sgo nas/_mtshan gyi don phun sum tshogs pa bstan
[\[244b.4\]]pa dang /_rgyud rgyas par bshad pa'o/_/de la dang po bshad de/_rdo rje zhes bya ba ni rang gi don phun sum tshogs pa ste/_chos kyi sku stong pa nyid do/_/rnam par 'joms pa zhes bya ba ni/_mdzad pa bzhi'i sgo nas 'gro ba sems can gyi don byed pa'o/_/gzungs zhes bya ba ni gnyi ga'i don
[\[244b.5\]]phun sum tshogs pa ste/_stong nyid snying rje'i snying po can no/_/chos kyi sku stong pa nyid la rdo rjer 'dogs pa'i rgyu mtshan dang /_dgos pa ci'i phyir zhe na/_stong pa nyid la rdo rjer 'dogs pa'i rgyu mtshan ni/_'dus byas rdzas kyi rdo rje pha lam dang chos mthun pa rnams yod do/_/rdo rje pha lam la
[\[244b.6\]]mi chod pa bya ba nas/_ma pham pa bya ba'i bar du chos bdun yod pa de bzhin du/_chos kyi sku stong pa nyid la mi chod pa bya ba nas/_thams cad du ma pham pa bya ba'i bar du chos bdun yod do/_/'o na rin po che rdo rje pha lam de la ji ltar sa yis mi chod ce na/_'byung ba chen po sa yis bcad pa dang gtub
[\[244b.7\]]par mi nus pas na/_/mi chod pa zhes gsungs so/_/sa dag gcad par mi nus par 'dug ste/_rdo rje pha lam de la 'byung ba chen po chu yis sprul pa la sogs pa gnod par bya bar mi nus sam zhe na/_ma yin te/_des gnod par mi nus pas na mi shigs pa zhes gsungs so/_/de gnyis
[\[245a\]]
[\[245a.1\]]kyis kyang gnod par bya bar mi nus par 'dug ste/_'byung ba mes thal ba'am/_sol bar bsreg par mi nus sam zhe na/_ma yin te/_des bsreg par mi nus bas na bden pa zhes gsungs te/_de gsum gyis kyang gnod par bya bar mi nus par 'dug ste/_rlung spu
[\[245a.2\]]gri lta bus kyang gzhig par mi nus sam zhe na/_des gzhig par mi nus/_zhes gsungs so/_/de bzhin da ltar gnod par bya bar mi nus par 'dug ste/_lo'am bskal par lon nas gnod par bya bar mi nus sam zhe na/_ma yin te/_de bzhin dus da ltar gnod par bya bar mi nus pa
[\[245a.3\]]bzhin du/_dus sam gnas skabs thams cad du mi 'gyur bas na brten zhes gsungs so/_/'o na rdo rje pha lam de la tshur la dang /_gang gis kyang mi gnod par 'dug ste/_rdo rje pha lam de mthu ji tsam dang ldan zhe na/_dper na thog dang 'dra ste dngos po thams cad 'bigs par byed
[\[245a.4\]]pas na/_thams cad du thogs pa med pa zhes gsungs so/_/de la tshur la gnod par mi 'gro'am zhe na/_ma yin te/_rdo rje rin po che pha lam des/_phar mi thams cad 'joms par nus la/_rang la tshur gnod par mi nus pas na/_thams cad du ma pham pa zhes gsungs so/_/
[\[245a.5\]]dper na rdo rje pha lam la gzhan gyis gnod par bya bar mi nus pa de bzhin du/_stong pa nyid kyi rdo rje de la skye ba la sogs pa'i sdug bsngal gyis mi gnod pas na/_mi chod pa la sogs pa gsungs so/_/'dus byas kyi dngos po 'di la skye ba snga ma nas 'di ru skyes/_'di nas phyi mar skye
[\[245a.6\]]bas/_skye ba'i sdug bsngal gyis bar du chod cing 'dug pas na/_stong pa nyid la skye ba med pas/_skye ba'i sdug bsngal gyis bar du mi chod pas na/_mi chod pa zhes gsungs so/_/'dus byas kyi dngos po 'di la rnam pa gzhan nas gzhan du 'gyur ba yod pas/_rgas pa'i sdug bsngal
[\[245a.7\]]gyis bar du chod cing 'dug pa la/_stong pa nyid de las rnam pa gzhan nas gzhan du 'gyur ba med pas/_rgas pa'i sdug bsngal gyis bar du mi chod pas na/_mi shigs pa zhes gsungs so/_/'dus byas kyi dngos po de nyid mtshams sbyor ba'i tshe/_skye gnas kyi dang por ming
[\[245b\]]
[\[245b.1\]]dang gzugs grub nas tha mar ma shi'i bar du sdug bsngal rnam pa gsum mam/_brgyad la sogs pas gdungs pas na/_gnas pa'i sdug bsngal gyis bar du chod cing 'dug pa la/_chos kyi sku stong pa nyid la gzugs kyi dngos por grub pa med pas/_sdug bsngal rnam pa
[\[245b.2\]]gsum dang brgyad la sogs pas gcod par mi nus pas na bden pa zhes gsungs so/_/'dus byas kyi dngos po 'di tha ma shi nas rgyun chad de 'gro bas 'chi ba'i dus na gnad gcod pa'i tshor ba'i sdug bsngal yod pas 'chi ba'i sdug bsngal gyis chod cing 'dug pa las/_chos kyi sku
[\[245b.3\]]stong pa nyid la skye ba med pas tha ma 'gags te rgyun chad pa med pas 'chi ba'i sdug bsngal gyis bar du mi chod pas na sra ba zhes gsungs so/_/'o na stong pa nyid de la dus da ltar sdug bsngal rnam pa bzhi po des mi gnod par 'dug pa la/_lo'am bskal pa kho nas gnod par mi nus
[\[245b.4\]]sam zhe na/_ma yin te/_dus da ltar mi gnod pa bzhin du/_dus dang gnas skabs thams cad du gnod par mi nus pas na/_brtan pa zhes gsungs so/_/'o na stong pa nyid de la/_sdug bsngal rnam pa bzhi po de dag gis kyang gnod par mi nus par 'dug ste/_chos kyi sku stong pa
[\[245b.5\]]nyid de mthu ji tsam dang ldan zhe na/_thams cad du thogs pa med pa zhes gsungs te/_stong pa nyid kyi ye shes des ni/_/bdag dang gzhan yang 'jig par byed/_/'khor ba dang mya ngan las 'das pa yang 'jig par byed/_/gzung ba dang 'dzin pa yang 'jig par byed/_/dngos
[\[245b.6\]]po las mngon par zhen pa thams cad 'jig par byed pas na/_thams cad du thogs pa med pa zhes gsungs so/_/de la tshur la gnod par mi nus sam zhe na/_ma yin te/_des na ma pham pa zhes gsungs te/_chos kyi sku stong pa nyid de la tshur la gang gis kyang gnod
[\[245b.7\]]par mi nus la/_phar la thams cad 'joms pas na ma pham pa zhes gsungs so/_/des na stong pa nyid de rin po che'i rdo rje pha lam dang chos mthun pas na/_stong pa nyid la rdo rje zhes btags so/_/stong pa nyid la rdo rjer btags pa'i dgos pa ni/_stong pa nyid de la yang yon tan
[\[246a\]]
[\[246a.1\]]de tsho dang ldan par shes par bya ba'i dgos pa'o/_/de ltar shes pa de thob par bya ba'i don du gzhan dag sgrub pa dang /_/sgom pa la 'jug par 'gyur ba'i dgos pa'o/_/des na stong pa nyid la rdo rje zhes gsungs so/_/rnam par 'joms pa zhes pa ni/_gzugs sku rnam
[\[246a.2\]]pa gnyis kyis mdzad pa bzhi bstan nas 'gro ba sems can gyi don byed pas na rnam par 'joms pa zhes gsungs so/_/'o na rnam par 'joms pa ni mngon spyod kyi ming gi rnam grangs yin na/_mdzad pa rnam pa bzhi la rnam par 'joms pa'i ming gis ston pa ci'i phyir zhe na/_de ni rgyud 'di
[\[246a.3\]]nas ston pa'i mdzad pa bzhi po 'di ni/_rgyud gzhan nas bshad pa'i mtshan nyid ma yin te/_'di nas bstan pa ni drag po'i las rnams dang dbye ba yin te/_drag po'i sgo nas zhi ba dang dbang dang rgyas par 'gyur ro/_/des na mdzad pa rnam pa bzhi'i rnam par 'joms pa zhes gsungs
[\[246a.4\]]pa mi 'gal lo/_/gzungs la gnyis te/_rig sngags kyi gzungs dang /_gsang sngags kyi gzungs las/_'di ni gsang sngags kyi gzungs zhes bya'o/_/de la yang gsum ste/_ngo bo dang nges tshig dang /_/dbye ba'o/_/gzungs kyi ngo bo ni rang dang gzhan gyi don phun sum tshogs
[\[246a.5\]]pa stong pa nyid dang snying rje dbyer med pa ste/_/stong pa nyid snying rje'i snying po can no/_/tha ma gnyis ni sgo mtha' yas pa'i gzungs 'grel las/_gzungs ni rnam gsum gang phyir gzungs/_/don dang tshig dang gnyi ga'i gzungs/_/legs pa las ni nyams pa las/_/'dzin
[\[246a.6\]]par byed pa de phyir gzungs/_/zhes gsungs so/_/dbye ba ni gsum ste/_don dang tshig dang gnyi ga'i gzungs so/_/don gyi gzungs ni dkon mchog gsum la phyag 'tshal lo zhes bya ba nas/_bdud rtsi 'khyil pas bsdus shig pa'i bar du'o/_/rgyas par 'di'i
[\[246a.7\]]'grel pa gzhan las gsal lo/_/tshig gi gzungs ni/_na mo rat+na tra yA ya bya ba nas/_a mr-i te hUM phaT bya ba'i bar du'o/_/gnyi ga'i gzungs ni/_ming don gcig tu bsres nas/_sgra dang don du sprel nas 'dzin pa'o/_/yang a la sogs pa'i dbyangs yig la ni don gyi gzungs
[\[246b\]]
[\[246b.1\]]zhes bya la/_ka la sogs pa'i gsal byed la ni tshig gi gzungs zhes bya'o/_/a dang ka gnyi ga tha mi dad pa la ni gnyi ga'i gzungs zhes bya'o/_/nges pa'i tshig ni legs pa las ni nyams pas na/_'dzin par byed pas de'i phyir gzungs/_/zhes gsungs pas/_thar pa dang mtho ris
[\[246b.2\]]thob par byed pa'i rgyu/_gsang sngags kyi dam tshig dang /_/nyan thos kyi 'dul 'khrims dang /_/byang chub sems dpa'i smon 'jug gi sems dpa'o/_/de tsho las nyams na ngan 'gror 'gro ba ste/_'di'i cho ga phun sum tshogs pa byas te/_khrus byas la dam tshig nyams pa la sogs pa
[\[246b.3\]]slar gsos te/_de ru 'gro ru mi ster bas na/_'dzin par byed pa zhes gsungs so/_/yang na don tshig mang po 'dzin pas gzungs so/_/rdo rje rtse mo las dge ba'i chos thams cad kyi rten pa byed pas na yang gzungs so/_/yang na mi brjed pa'i don gyis na gzungs zhes bya'o/_/sangs rgyas
[\[246b.4\]]dang byang chub sems dpa' thams cad la phyag 'tshal lo zhes pa ni/_sangs zhes bya ba ni/_nyon mongs pa dang /_shes bya'i sgrib pa mtha' dag spangs nas/_ma rig pa'i gnyid las sangs pas na sangs zhes bya'o/_/dper na skyes bu gnyid las sangs pa bzhin no/_/rgyas zhes bya ba ni/_
[\[246b.5\]]shes bya mtha' dag la ye shes rgyas pas na rgyas zhes gsungs so/_/dper na ku mu da rgyas pa lta bu'o/_/spangs pa dang ye shes phun sum tshogs pa'o/_/nyes pa'i skyon thams cad byang shing legs pa'i yon tan thams cad kyi ngo bor chub pas na byang chub bo/_/'gro ba'i don la sems
[\[246b.6\]]pas na sems so/_/bdud dang mu stegs thams cad tshar gcod pas na dpa' ba'o/_/yang bde ba gnyis kyi don la yang nas yang du bya zhing bden pa gnyis kyi don la chub pas na byang chub bo/_/bden pa gnyis kyi don la yang nas yang du sems pas na sems dpa' zhes bya'o/_/
[\[246b.7\]]de'i don la sran tshugs pas na dpa' zhes bya'o/_/yang na byang chub sems dpa' thams cad ces pa/_nyon mongs pa'i sgrib pa dang /_shes bya'i sgrib pa spangs pas na byang zhes bya la/_ye shes kyis chos kyi dbyings rtogs pas na chub ces bya'o/_/sems zhes bya ba ni/_ye shes
[\[247a\]]
[\[247a.1\]]chen pos chos kyi dbyings la sems pa dang /_thugs rje chen pos 'gro ba'i don la sems pas na sems shes bya'o/_/dpa' ba ni bla na med pa'i byang chub sgrub cing sems can gyi don bya ba la phyir mi ldog cing sran tshugs pas na dpa' ba'o/_/thams cad ces bya ba ni rgyu dang 'bras bur bcas pa'i byang chub
[\[247a.2\]]sems dpa' thams cad do/_/phyag 'tshal zhes pa ni lus ngag yid gsum dang bas so/_/lo zhes bya ba ni shis pa brjod pa'o/_/des ni rang dang gzhan gyi don phun sum tshogs pa bstan pa'i sgo nas mtshan gyi don bshad zin to//_//da ni rgyud rgyas par bshad par bya ste/_de la yang gnyis te/_rgyud 'byung ba'i
[\[247a.3\]]gleng gzhi phun sum tshogs pa dang bcas te bstan pa dang /_rgyud dngos bstan pa'o/_/dang po la gnyis te rkyen gleng slong ba dang /_gleng gzhi dngos so/_/de yang 'di skad bdag gis thos pa zhes pas ni/_rkyen gleng slong ba bstan to/_/dus gcig na bcom ldan 'das rdo rje la bzhugs te/_gleng gzhi dngos bstan to/_/bcom ldan
[\[247a.4\]]'das rtswa mchog gi grong khyer du mya ngan las 'da' kar/_'khor rnams kyis zhus pa/_bcom ldan 'das sku mya ngan las 'das na/_nged kyi ston pa ni sus byed/_gnas ni su la 'cha'/_mu stegs kyi ston pa drug ni sus 'dul/_sde snod bsdus pa'i dbur ni ji skad bya zhes zhus pas/_gsungs pa/_
[\[247a.5\]]khyed kyi ston pa ni so sor thar pa 'di nyid kyis kyis shig ces gsungs te/_de yang /_da ni mya ngan 'das gyur na/_/'di ni khyed kyi ston pa zhes/_/rab byung nyid kyis gus bcas par/_/nan tan dge 'dun tshogs mdun bstod/_/ces gsungs so/_/gnas ni dran pa dang shes bzhin la chos shig ces gsungs so/_/mu
[\[247a.6\]]stegs kyi ston pa drug ni rang zhir 'gro'o gsung ngo /_/sde snod bsdus pa'i dbur ni 'di skad bdag gis thos pa dus gcig na/_bcom ldan 'das ga ge mo na bzhugs te/_'khor 'di dang thabs cig tu bzhugs te zhes kyis shig_/ces mya ngan las 'das pa'i mdo las gsungs so/_/rgyud kyi rgyur 'gro ba'i rgyu
[\[247a.7\]]mtshan ni/_'di skad bdag gis thos pa bya bas/_'od srungs la sogs pa'i 'khor rnams la/_rnam par rtog pa rnam pa lnga skyes te/_dri ba lnga zhus te/_'di skad bdag gis thos zer ba/_dus gang gi tshe thos/_/ston pa gang la thos/_/gnas gang du thos/_'khor gang dang lhan cig tu thos/_brjod bya phun sum tshogs pa gang la thos/_
[\[247b\]]
[\[247b.1\]]brjod ces dris so/_/de'i lan du gleng gzhi byung ngo /_/da ni tshig gi don bshad de/_'di skad ces pa ni nges par byas nas rang dang gzhan rjes su mthun pa'i shes pas/_nges par bzung ba'i rgyud kyi don ma lus par nges par ston pa la/_gcig tu nges par byas nas phyin ci ma log par smra ba'o/_/bdag gis thos zhes bya ba ni/_bdag
[\[247b.2\]]nyid kyis mngon sum du thos pa ste/_bcom ldan 'das las bdag nyid kyis ming dang don dang gzhung 'di dag thos kyi bdag gis rang dgar byas pa ni ma yin te/_bcom ldan 'das kyis gsungs pa kho na ltar bsdus pa yin par shes so/_/de ltar shes pas shugs la rang dgar
[\[247b.3\]]byas la bkag go/_/de ltar bsdus nas 'dug pas bsgrubs na 'bras bu yang 'byung la/_dngos po'i gnas lugs kyang ston par shes nas gang zag rnams 'jug par 'gyur ro/_/yang na bdag gis thos zhes pas/_bdag rang gi mos pa'i dbang gis thos kyi/_gzhan
[\[247b.4\]]gyis ni gzhung gzhan du yang yin te/_'chad par 'gyur ba'i 'khor bstan pas so/_/'di ni gzhan dang ldan pa rnam par gcod pa spangs pa yin no/_/slob dpon ma khol gyis kyang /_/gsung gcig gis kyang bstan mod kyang /_/du ma nyid du rtogs mdzad par/_/bdag la nye
[\[247b.5\]]bar ston no zhes/_/skye bo kun gyis shes par 'gyur/_/zhes gsungs so/_/bcom ldan 'das la gsung gi che ba mang po yod par bstan te/_gsung gcig la yang du mar snang ba'o/_/yang na bdag gis thos zhes pa/_/'chad par 'gyur ba'i bcom ldan 'das las/_
[\[247b.6\]]'jig rten dbang phyug la sogs pa las gcig nas gcig tu brgyud nas thos pa yang ma yin te/_dngos su bcom ldan 'das las phyag na rdo rje nyid kyis thos zhes bya bar shes so/_/de ltar shes pas shugs las brgyud nas thos pa bkag go/_/thos pa zhes bya ba ni/_bdag
[\[247b.7\]]nyid nyan pa'i dus na byang chub sems dpa' nyid du bstan la sdud pa'i dus nas sangs rgyas nyid yin no/_/'di ni bzlas nas bstan pas shin tu yang tshad ma yin no zhes bstan pa yin no/_/mngon sum du thos pa la yang 'di ltar shes par bya ste/_slob dpon med par 'di'i bya ba
[\[248a\]]
[\[248a.1\]]mi bya'o zhes yang dag par gsungs par shes par bya'o/_/de ltar bstan nas gang gi tshe/_gang las gang du gang dang lhan cig thos pa de dang /_de'i rim pa bzhin bstan pa'i phyir/_dus gcig na zhes bya ba bstan te/_'di shin tu dkon pa nyid dang /_bdag nyid mang
[\[248a.2\]]du thos pa nyid du sgrub par byed do/_/yang na dus gcig na zhes pa chos dang sbyar na/_dus gcig gi tshe na bdag gis 'di thos byas nas/_'di lta bu'i phyin ci ma log pa'i ngo mtshar che ba'i chos ni dus gzhan gyi tshe bstan pa mi srid pa'i phyir ro zhes pas yang nas yang du 'byung bar dka'
[\[248a.3\]]bar shes so/_/shugs las lan gcig las lan gnyis sam gsum du gsungs pa bkag go/_/yang na dus gcig na zhes pa gang zag dang sbyar na dus gang gi tshe bdag gis 'di thos kyis/_gzhan gyi tshe gzhan dang gzhan pa'i mdo thos so zhes mang du thos pa nyid du bstan
[\[248a.4\]]te/_ston pas kyang lan gcig las ma gsungs par 'dug la/_nyan pa'i 'khor gyis kyang lan gcig las ma thos par 'dug pa la/_gzungs 'di bsdus nas 'dug pas gang zag 'di ni mi brjed pa'i gzungs thob pa dang ldan pa'i gang zag_/cig tu 'dug par shes
[\[248a.5\]]so/_/de ltar shes pas gang zag 'di ni gzungs thob pa dang ldan pa gcig tu 'dug pas/_bcom ldan 'das kyis gsungs pa kho na ltar bsdus pa yod pas/_bsgrubs na nus pa yang 'byung la/_dngos po gnas lugs kyang yin par shes nas gang zag rnams 'jug
[\[248a.6\]]par 'gyur ro/_/shugs las lan gnyis gsum du thos pa bkag go/_/da ni gleng gzhi dngos rgyud kyi rgyu ru 'gro ba bstan te/_de la gleng gzhi phun sum tshogs pa ni/_dus dang ston pa dang /_gnas dang /_'khor dang /_chos phun sum tshogs pa'o/_/rgyud gsungs pa de
[\[248a.7\]]yang dus khyad par du 'phags pa cig yod na gsung /_med na mi gsung bas na/_dus phun sum tshogs pa rgyud 'byung ba'i rgyur gsungs so/_/gang gi tshe gsungs na bdud btul ba'i dus na gsungs so/_/des na dus gcig na zhes gsungs so/_/de yod kyang 'chad pa po'i
[\[248b\]]
[\[248b.1\]]ston pa khyad par can cig yod na gsung /_med na mi gsung bas na ston pa phun sum tshogs pa rgyud 'byung ba'i rgyur gsungs so/_/gang las zhes dris na bcom ldan 'das las zhes gsungs te/_bcom zhes pa ni bdud bzhi bcom ste/_de yang /_nyon mongs bdud sogs
[\[248b.2\]]'joms pa dang /_/bcom pa'i phyir na bcom par bshad/_/nyon mongs shes rab dang 'brel bas/_/de bas shes rab bcom par bshad/_/ces gsungs so/_/bdud bzhi ni phung po dang /_'chi bdag dang /_lha'i bu dang /_nyon mongs pa'i bdud do/_/de bcom pa'o/_/bdud bzhi
[\[248b.3\]]bcom pa la lugs gnyis te gzugs sku dang /_chos sku'o/_/dang po nyon mongs pa'i bdud bcom pa ni/_spang bya nyon mongs pa dang shes bya'i sgrib pa mtha' dag spangs pa'o/_/phung po'i bdud bcom pa ni zag bcas kyi phung po mi len pa tsam mo/_/lha'i bu'i bdud bcom pa ni rdo rje
[\[248b.4\]]gdan gyi spo la bdud btul ba'o/_/'chi bdag gi bdud bcom pa ni 'jig rten pa rtag tu re ba sun 'don pa'i don du/_lo brgyad cu tham pa la sku mya ngan las 'das pa la bram ze su ka tos skye ba 'phyi nas/_dkar po'i chos ma shes nas/_des me tog ut+pa la lnga phul nas/_mya ngan
[\[248b.5\]]las mi 'da' bar gsol ba btab pas/_lo gnyis de'i ngor bzhugs nas/_brgyad cu rtsa gnyis la mya ngan las 'das te/_tshe la dbang thob pas 'chi bdag gi bdud bcom mo/_/chos skus bdud bcom pa ni/_lha'i bu'i bdud dang /_nyon mongs pa'i bdud bcom pa 'dra'o/_/
[\[248b.6\]]phung po'i bdud bcom pa ni zag bcas kyi dngos po thams cad 'gags pa'o/_/chos sku la 'gag pa med pas 'chi bdag gi bdud bcom pa'o/_/ldan zhes pa ni/_dbang phyug dang ni gzugs bzang dang /_/dpal dang grags dang ye shes dang /_/brtson 'grus phun sum tshogs
[\[248b.7\]]pa ste/_/drug po de la ldan zhes bya/_/dbang phyug ces pa ni/_chos kyi dbyings kyi ye shes la bya ste/_dag pa'i khams dang /_ma dag pa'i khams gnyis las/_ma dag pa'i khams ni so so'i skye bo'i chos nyid de/_de la dmigs nas bsgoms na thun mong dang /_thun mong ma yin
[\[249a\]]
[\[249a.1\]]pa'i yon tan skyed pa la dbang byed pas dbang phyug ces bya'o/_/dag pa'i khams zhes bya ba ni phyug po nor la dbang byed pa bzhin de bzhin gshegs pa'i rgyud la ldan pa'i yon tan la dbang sbyor ba'i tshul du dbang byed pas na dbang phyug ces bya'o/_/gzugs bzang
[\[249a.2\]]zhes pa ni/_me long lta bu'i ye shes la bya ste/_/'bras bu'i ming rgyu la btags nas/_/gzugs bzang zhes bya'o/_/gzugs bzang ba ni mtshan sum cu rtsa gnyis dang /_dpe byad bzang po brgyad cus 'gro ba sems can rnams la mos pa ji lta ba bzhin du/_sangs rgyas kyi sku nges
[\[249a.3\]]par bstan par mdzad pa ste/_kha cig gis de bzhin gshegs pa la kha dog sngon por mthong /_/kha cig gis kha dog ser por mthong /_'gro ba gang la gang 'dul ba de dang der snang ba de ni me long lta bu'i ye shes kyi dbang gis byung bas na/_de la gzugs bzang zhes bya'o/_/de la
[\[249a.4\]]gzugs bzang zhes btags pa'i dgos pa ni/_sems can la mtshan sum cu rtsa gnyis dang /_dpe byad bzang po brgyad cur snang ba de ni me long lta bu'i ye shes kyi dbang gis 'byung bar shes par dgongs so/_/dpal dang grags dang zhes bya ba ni nyon mongs pa can gyi yid
[\[249a.5\]]gnas gyur pa mnyam pa nyid kyi ye shes la bya ba ste/_byang chub sems dpa' sa dang po mthong nas chos thams cad la bdag med par rtogs pa'i dus su/_bdag dang sems can thams cad la mnyam pa nyid kyi shes pa thob nas/_bdag sdug bsngal las thar bar 'dod cing
[\[249a.6\]]bde ba 'dod pa de bzhin du/_sems can thams cad kyi sdug bsngal bsal la/_bde ba la dgod pas na bde ba dang phan pa skyed par byed pa'i rgyu yin pas na dpal zhes bya'o/_/bdag dang gzhan mnyam por byed pas skyes bu 'di 'dra ba'i 'jig rten gyi khams na med do zhes phyogs bcur
[\[249a.7\]]snyan pa chen po dang /_grags pa phun sum tshogs pa 'byung bas na 'di la grags zhes brjod do/_/'bras bu'i ming rgyu la btags so/_/ye shes zhes bya ba ni so sor rtog pa'i ye shes so/_/brtson 'grus phun sum tshogs pa zhes bya ba ni bya ba grub pa'i ye shes la bya ste/_'jig rten
[\[249b\]]
[\[249b.1\]]gyi khams thams cad du sprul pa rnam pa sna tshogs pa dpag tu med pa bsam gyis mi khyab pas sems can gyi don mdzad de/_des na/_byang thang chen po'i me dang 'dra/_/gsung ngo /_/de drug gi skal ba dang ldan pas so/_/'das zhes pa ni 'khor ba dang mya ngan las 'das nas mi gnas
[\[249b.2\]]pa'i mya ngan las 'das pa chen pos chos kyi sku thugs su chud pa dang /_snying rje chen pos sems can la chags pas phung po lhag med du mya ngan las mi 'da'o/_/shes rab chen pos sems can gyi don byed cing 'khor ba na gnas kyang de'i nyes pas mi gos te/_dper na pad+ma 'dam la
[\[249b.3\]]gnas kyang de yis mi gos pa dang 'dra'o/_/de gnyis yod kyang gnas khyad par du 'phags pa cig yod na gsung med na mi gsung pa na/_de de'i rgyu ru gsungs so/_/gnas gang du thos zhes 'dri na/_rdo rje la bzhugs te/_zhes gsungs so/_/de nas gnas ni rdo rje'i gdan byang chub
[\[249b.4\]]kyi shing drung ngo /_/de gsum ka yod kyang rgyud bshad pa'i snod du rung ba cig med na mi gsung ngo /_/yod na gsung bas na/_de de'i rgyu ru gsung ngo /_/gang dang lhan cig thos zhes 'dri na/_bdag gis thos zhes gsung ngo /_/'khor ni bdud btul ba'i dus kyi tshe na yod pa'i phyag na rdo rje
[\[249b.5\]]la sogs pa/_phyogs bcu'i byang chub sems dpa' rnams dang /_lha ma srin sde brgyad la sogs pa'o/_/de bzhi ka yod kyang chos phun sum tshogs pa/_thog mar dge ba/_bar du dge ba/_tha mar dge ba/_/don bzang po/_/tshig 'bru bzang po/_/ma 'dres pa/_yongs su
[\[249b.6\]]dag pa/_yongs su byang ba/_yongs su rdzogs pa/_gsal ba/_tshangs par spyod pa la sogs pa cig yod na gsung /_med na mi gsung bas na de'i rgyu ru gsungs so/_/gleng gzhi gsungs pa'i dgos pa ni/_phyi rabs kyi gang zag rnams 'jug par 'gyur ba'i dgos pa'o/_/
[\[249b.7\]]rgyud 'byung ba'i rgyu gleng gzhi phun sum tshogs pa rkyen gleng slong ba dang bcas pa bshad zin to//_//da ni rgyud dngos ston te/_de la bzhi ste/_bsnyen sgrub rnam pa gnyis kyi sngon du 'gro ba'i cho ga yan lag drug gis bdag nyid ltar ji ltar bskyed pa'i tshul bstan pa dang /_
[\[250a\]]
[\[250a.1\]]bsnyen sgrub gang gi don du bya ba'i gdul bya bstan pa dang /_bsnyen pa'i dus su mchog tu sgra la gnas pa'i bsam gtan la bcom ldan 'das dgyes pas/_sgra la gnas pa'i bsam gtan bya bar bstan pa dang /_sgrub pa'i dus su bum pa'i mtshan nyid bzlas
[\[250a.2\]]brjod bya ba'i grangs nges pas khrus bya ba'i gang zag nye bar mtshon te bstan pa'o/_/de'i dang po las dpyod dmigs drug yod de skabs skabs su ngo sprad do/_/gsang sngags spyi'i rnam par gzhag pa cig bshad de/_bsam gtan phyi ma las/_lha yi sku yi gnas de la/_dang po
[\[250a.3\]]kho nar mchod nas ni/_/rnal 'byor gnas bcas shes rab can/_/bde gshegs mdun du bsams na ni/_/phyi nas yan lag rnam par grol/_/mi 'byed 'byed pa rnam par spangs/_/phra ba mi g.yo gsal ba ste/_/blo yi spyod pa mdun na gnas/_/bdag nyid 'di 'dra bzhag
[\[250a.4\]]nas ni/_/gsang sngags rnam par shes pas bsgos/_/bsdams nas ting nge 'dzin la gnas/_/srog dang rtsol ba rab tu bsdus/_/gnyid spangs nas ni rnam par bsam/_/zhes gsungs so/_/de yang /_lha yi drung nas mchod nas ni/_/bya ba'i bar tshig rkang gnyis kyis
[\[250a.5\]]tshogs bsags pa bstan to/_/rnal 'byor bya ba bsams nas ni/_/tshig rkang gnyis kyis ni/_'dug thabs dang gsol ba btab ste/_phyi nas bya ba nas bzhag nas ni bya ba'i bar gyis tshig rkang lnga las mi rtogs pa'i lha bsgom pa bstan to/_/gsang sngags rnam par shes
[\[250a.6\]]pas bsgos/_/zhes pa ni bdag dang lha'i de kho na nyid bsre ba dang /_lha'i gzhi bsgom pa bstan to/_/bsdams nas ting nge 'dzin la gnas/_/zhes pa nas/_rnam par bsam bya ba'i tshig rkang pa gsum gyis ni ting nge 'dzin gyi lha bsgom pa bstan to/_/sangs rgyas gsang sngags
[\[250a.7\]]ni de de ltar gsal bar bsam gtan phyi ma'i TI kar gsung ngo /_/gzungs 'di dang sbyar na/_bcom ldan 'das bya ba nas/_byin gyis brlabs nas zhes pas lha drug sgom pa'i sngon du gsol ba btab pa bstan to/_/rdo rje'i ting nge 'dzin la snyoms par zhugs so zhes pas rnam
[\[250b\]]
[\[250b.1\]]bar mi rtog pa'i lha bsgom pa bstan to/_/de nas lag na rdo rje zhes pa nas/_rdo rje khro bo las byung ba zhes pas stong pa nyid las sdang ba'i thabs bstan to/_/rdo rje snying pos zhes pa nas/_lag na rdo rjes rab tu smras zhes pas lha drug gi yon tan bstan to/_/na mo rat+na tra yA ya bya ba
[\[250b.2\]]nas/_a mr-i te hUM phaT ces bya ba'i bar du/_sgra'i lha dang yi ge'i lha bstan to/_/sdig pa thams cad byang byas nas/_/bya ba nas/_dpal kun gyis ni legs par brgyan/_/bya bas gzugs kyi lha bsgom pa bstan to/_/phyag rgya ting nge 'dzin gyi lha ni spyi'i rgyud las shes par bya'o/_/
[\[250b.3\]]de las gzungs 'di'i mngon rtogs kyi rim pa nyams su blang ba ni dang por phyi nang gi khrus rnam pa gnyis byas la/_ku sha'i steng du stan bde ba la nye bar 'dug ste/_de'i char gtogs pa 'thor 'thung dang nye reg byas la/_bdag nyid skad cig gis lha gang rung du bskyed la/_mig
[\[250b.4\]]gnyis su raM las nyi ma'i dkyil 'khor re bsams la/_de'i steng du hUM las ye shes kyi 'od zer can re re bsams la/_de las 'od zer 'phros pas bgegs thams cad bsregs par bsams la/_ngag tu hUM ring brjod cing bgegs thams cad bskrad cing mtshams
[\[250b.5\]]bcad pa dang /_nang gi khrus byang chub mchog tu sems bskyed pa la sogs pa byas la/_bdag nyid lha'i sku phyag rgya chen por bsgom par bya'o/_/de yang dang por kr-i ya don gyi lha drug bsgom par bya ste/_de la dang por bdag nyid las kyi rdo rje sems dpa' 'am/_yang na tha mal
[\[250b.6\]]pa'i lus sam/_lha gang rung cig tu mos pa byas la/_mdun gyi nam mkha' la bcom ldan 'das shAkya thub pa bdud btul nas sa gnon gyi phyag rgya can/_seng ge'i khri la bzhugs pa cig tu skad cig gis bsams la/_bcom ldan 'das kyis bdag gi lus rdo rjer byin gyis brlab tu
[\[250b.7\]]gsol zhes brjod pas/_des kyang bdag nyid kyi lus stong par byin gyis brlabs par bsams te/_dngos po thams cad gzung ba med pa/_'dzin pa med pa/_spros pa thams cad dang bral ba nam mkha' lta bur bsam mo/_/de nas stong pa nyid zhi ba phyogs gcig pa 'ba' zhig
[\[251a\]]
[\[251a.1\]]gis 'gro ba'i don bya bar mi nus pa dang /_nyan thos dang rang rgyal ba'i byang chub dang khyad par med par song ste dogs nas/_bcom ldan 'das dang byang chub sems dpa'i 'od zer ram phyag gis reg nas mngon sum du bslang ngam/_yang na de gnyis ting nge 'dzin
[\[251a.2\]]la zhugs pa'i dbang gis/_bdag nyid stong pa nyid las bslang ngo /_/gal te skur bslang ngam zhe na/_ma yin te/_stong pa nyid kyi sems rtse gcig pa'i rnam pa ma dor ba la/_stong pa nyid kyi sems dpyod pa dang bcas pa cig tu bslang ngo /_/ji ltar dpyod na bdag gi de kho na nyid ni/_
[\[251a.3\]]gzung ba med pa/_'dzin pa med pa/_spros pa thams cad dang bral bar 'dug na/_lha'i de kho na nyid ji ltar 'dug par dpyad pas/_lha'i de kho na nyid de yang don dam par spros pa thams cad dang bral bar 'dug par shes so/_/de ltar shes pas stong pa nyid kyi rnam pa la dbye ba med las
[\[251a.4\]]gcig cing tha mi dad pa med pa yin/_de med tsam na bdag dang lha'i de kho na nyid de yang gcig cing tha mi dad par 'dug_/de ltar 'dug tsa na bdag gi de kho na nyid gang yin pa de lha'i de kho na nyid yin la/_lha'i de kho na nyid gang yin pa de bdag gi de kho na nyid yin par shes so/_/de shes
[\[251a.5\]]pas rang dang lha'i de kho na nyid gcig cing tha mi dad par ro gcig tu gyur par bsam mo/_/gcig cing tha mi dad par bsams pa de las yon tan gang thob na/_lha'i de kho na nyid la rang gi phun sum tshogs pa rdo rje'i chos bdun dang /_gzhan gyi phun sum tshogs pa de mdzad pa rnam pa
[\[251a.6\]]bzhi yod pa de dag gi de kho na nyid la bsgos nas ldan par bsam mo/_/bdag dang lha'i de kho na nyid gcig tu bsres pas dgos pa gnyis 'byung ste/_bdag dang lha ru tha dad pa'i 'du shes kyang 'gog la/_bdag nyid kyi lus sems byin rlabs can cig tu byas te gzhag go/_/rnam
[\[251a.7\]]par mi rtog pa'i lha sgom pa rdzogs so//_//da ni sgra'i lha bsgom par bya ste/_bdag nyid kyi sems stong pa nyid la gnas pa'i rjes/_skad cig ma gnyis pa la/_dper na nam mkha' stong pa la glo bur du 'brug gi sgra rnam pa drag po grag pa ltar bsams te/_rang gi sems nyid
[\[251b\]]
[\[251b.1\]]na mo rat+na tra yA ya/_bya ba nas a mr-i te hUM phaT bya ba'i bar du sgra'i rnam par grag par bsam mo/_/sgra'i lha bsgom pa rdzogs so//_//de nas rang gi sems yi ge'i rnam par gsal bar snang ba la/_kun rdzob byang chub sems zla ba'i dkyil 'khor cig chags par bsam mo/_/
[\[251b.2\]]dper na gser phye ma dngul chu la chags pa bzhin no/_/de yang phyi nas bltas na nang gsal ba/_nang nas bltas na phyi gsal ba'i gzugs brnyan gyi rnam par blta'o/_/yi ge'i lha bsgom pa rdzogs so//_//de nas zla ba'i steng du gzungs las 'od zer 'phros pas/_de'i sna la
[\[251b.3\]]bcom ldan 'das rdo rje rnam par 'joms pa dpag tu med pa/_nam mkha'i mtha' gtugs pa khengs pa byung ste/_mdzad pa rnam pa bzhi'i sgo nas 'gro ba rigs drug gi sems can rnams kyi gnas su 'phros pas/_so so'i las kyi sdig sgrib sbyangs/_sdug bsngal med par byas te
[\[251b.4\]]thar pa dang thams cad mkhyen pa la bkod/_phyogs bcu'i sangs rgyas dang /_byang chub sems dpa' rnams la mchod pa'i sprin chen pos mchod/_thugs dam gyi rgyud bskul/_bsod nams dang ye shes kyi tshogs gnyis bsags nas slar tshur 'dus nas zla ba'i steng gi
[\[251b.5\]]gzungs la thim/_gzungs zla ba dang bcas pa yongs su gyur pa las bdag nyid bcom ldan 'das dpal rdo rje rnam par 'joms pa/_zhal gcig pa/_phyag gnyis pa/_sku mdog sngon po/_/phyag g.yas kyis rdo rje rgya gram las rwa phyogs gcig med pa bsnams pa thugs
[\[251b.6\]]kar 'dzin pa/_g.yon pa rdo rje khu tshur dkur bsten pa/_cung zad khro ba la sgeg cing 'gying bag dang bcas pa/_dbu rgyan rtse phran dang /_rgyan thams cad kyis brgyan pa/_rin po che'i khri stengs na rgyal po rol pa'i tshul du bzhugs par bsgom mo/_/gzungs kyi lha bsgom pa
[\[251b.7\]]rdzogs so//_//de nas lag pa gnyis thal mo sbyar te/_srin lag gnyis nang du bcug la/_gung mo gnyis bsgreng la/_mdzub mo gnyis gung mo'i rgyab tu nas gang tsam gyis ma 'byar bar byas la/_mthe bong gnyis dang mthe'u chung gnyis bsgreng ste/_khro bo'i rdo rje rtse lnga pa
[\[252a\]]
[\[252a.1\]]ltar byas la/_oM badzra dz+wa lA ya twa zhes brjod cing /_snying ga dang /_lkog ma dang /_spyi bo dang /_dpung pa g.yas g.yon du gtugs te byin gyis brlab bo/_/de ltar byas nas/_sngar kun brtags kyi lha yin pa la/_des gzhan dbang gi lha rgyu rkyen las grub
[\[252a.2\]]pa'i lha dngos gcig tu bsam mo/_/phyag rgya'i lha rdzogs so//_//de nas sku mdog dang phyag mtshan gsal bar yang dang yang du bsgom pa ni/_ting nge 'dzin gyi lha'o/_/ting nge 'dzin gyi lha bsgom pa rdzogs so//_//de ltar na kr-i ya lus kyi lha drug bsgom pa rdzogs
[\[252a.3\]]so//_//yang na 'di ltar bya ste/_phyag rgya zhes bya ba ni/_mtshan ma yang zer la/_lag pa'i 'du byed la yang phyag rgya zer te/_de ltar gnyis su yod pa las/_'di'i skabs su mtshan ma'i dbang du byas nas phyag rgya'i lha lnga la gnyis pa'i skabs su bsgom par bya ste/_
[\[252a.4\]]bdag dang lha'i de kho na nyid bsre ba yan chad 'dra'o/_/bdag dang lha'i de kho na nyid bsres pa'i rjes la/_bdag nyid kyi sems don dam par byang chub kyi sems las/_kun rdzob byang chub kyi sems zla ba'i dkyil 'khor du bsam mo/_/de'i steng du yi ge hUM mthing gcig bsam/_de
[\[252a.5\]]las 'od zer 'phros 'dus pa las/_khro bo rdo rje rtse lnga pa rtse mo gyes pa nag po zhig tu bsam mo/_/de'i lte ba la zla ba'i dkyil 'khor gyi steng du gzungs rings sam/_yang snying ngam/_rigs kyi snying po bkod la/_de nas bdag nyid kyi sems sgra'i rnam par grag par bsams te/_
[\[252a.6\]]nam mkha' la na mo rat+na tra yA ya bya ba nas/_a mr-i te hUM phaT bya ba'i bar du/_sgra'i rnam par grag par bsam mo/_/sgra'i lha bsgom pa rdzogs so//_//de'i rjes la bdag nyid kyi sems de'i lte ba'i steng na gzungs sngags yi ge'i rnam par gsal bar snang ba ni yi ge'i
[\[252a.7\]]lha'o/_/gzungs kyi lha gong dang 'dra'o/_/bar 'dir yang /_phyag rgya gnas lngar byin gyis brlab/_/gsung ngo /_/de ltar byas pas/_lha bdun du zhe na ma yin te phyag rgyar ngo bo gcig pa'i phyir ro/_/rnam par rtog pa'i lha yang snga ma dang 'dra'o/_/phyag rgya dang ting nge 'dzin gyi
[\[252b\]]
[\[252b.1\]]lha ni/_spyi'i rgyud las kha bskangs pa las/_bye brag gi rgyud 'di nas ni ma bshad do/_/kr-i ya'i don gyi lugs rdzogs so//_//yang 'di ltar bya ste/_'di ni shin tu yang legs te/_bla ma yang gsung /_rang gi 'dod pa dang yang mthun par 'dug pas na/_des na 'di
[\[252b.2\]]ltar bsgom par bya ste/_bcom ldan 'das skad cig gis mdun gyi nam mkhar bsams te/_rang yi dam lha gang yin pa de'i lus su byin gyis rlob par gsol ba gdab par bya'o/_/de la gsol ba gdab pa ni 'di yin te/_bcom ldan 'das bdag gi lus lha gang yang rung
[\[252b.3\]]par byin gyis brlab tu gsol byas la/_snying ga dang ngag dang /_mig dang /_dpral ba dang /_spyi bor a dang /_b+hi dang /_ra dang /_hUM dang /_khaM ste/_dpa' bo 'bru lngar byin gyis brlab par bya'o/_/yang na oM AHhUM gsum gyis byin gyis brlab par byas nas/_bdag nyid kyi
[\[252b.4\]]lus dang lha ru dbyer mi phyed pa cig tu bsam mo/_/yang na rdo rje lus can nam/_mi chod pa la sogs pa'i yon tan dang ldan par bsam mo/_/byin rlabs dang po ni bya ba'i rgyud kyi lugs so/_/de ltar byas nas bdag nyid lha gang yang rung ba'i thugs kar zla ba'i dkyil 'khor
[\[252b.5\]]cig bsam/_de'i steng du hUM mthing nag cig bsam/_de las 'od zer 'phros 'dus pa las/_khro bo'i rdo rje rtse lnga pa gdengs pa nag po cig tu bsam mo/_/de'i lte ba la zla ba'i steng du sa bon gyi yi ge bkod la/_khro bo'i rdo rje de la dmigs pa rtse gcig tu sems gtad
[\[252b.6\]]de cung zhig mnyam par gzhag pa de ni rdo rje'i ting nge 'dzin to/_/de nas rdo rje'i ting nge 'dzin la snyoms par zhugs so zhes gsungs so/_/'o na gal te bdag nyid lha gzhan zhig tu bsgoms nas/_mdun du lha gzhan zhig bsgoms nas bzlas brjod byed pa mi 'gal lam zhe na/_de ni
[\[252b.7\]]'gal ba med de/_mi g.yo ba'i rtog pa las kyang bdag nyid khro bo mi g.yo bar bsgoms la/_mdun du shAkya thub pa bsgoms la/_de gnyis kyi thugs kar yi ge 'bru bcu pa'i sngags bkod la bzlas brjod bya'o zhes gsungs pa dang /_ngan song sbyong ba'i rgyud las kyang bdag nyid
[\[253a\]]
[\[253a.1\]]yi ge ba las shAkya thub par bsgoms la/_mdun du ngan song yongs su sbyong ba'i gzi brjid kyi rgyal po bsgoms la/_de'i thugs kar zla ba'i dkyil 'khor la sho d+ha na la sogs pa'i sngags bsams la/_'od zer 'phro 'dus bzlas brjod bya'o zhes gsungs
[\[253a.2\]]pa dang /_gces pa bsdus pa las kyang cho ga 'di bzhin du rdzogs par bya bar mi bden na yang /_rang gi lha nyid kyi ting nge 'dzin bsgyur ba las dgongs pa mnyam par bya ste/_mchod rten dang mchod pa'i yo byad la sogs pa thams cad/_rang bzhin gyis chos kyi dbyings kyi rnam
[\[253a.3\]]par dgongs te/_mchod rten la yang cho ga rgyas par bya ba dang 'gal ba med do zhes gsungs pa dang 'dra bar 'gal ba med do/_/de ltar bdag gi cho ga yan lag drug gis lhar bskyed pa rdzogs nas/_gzhal yas khang bskyed pa dang bum pa'i nang du gdan bskyed pa dang /_ye shes
[\[253a.4\]]sems dpa' spyan drang ba dang /_de nas lha'i phyi nas 'ongs pa'i bgegs dang kI li kI lA'i sngags kyis bskrad pa dang /_rig pas mnyes par bya ba'i phyir dam tshig gi phyag rgya bstan pa dang /_gdan bstan pa dang /_bye brag tu spyan drangs pa ma 'khrul bar bya ba'i phyir nyid kyi rtsa ba'i
[\[253a.5\]]phyag rgya bstan pa dang /_de nas mchod pa rnams rim pa bzhin du dbul ba dang /_de nas bgegs dang phyogs skyong la gtor ma byin nas/_de nas bzlas pa byas te/_bsnyen pa'i dus su sgra la gnas pa'i bsam gtan bya'o/_/sgrub pa'i dus su bzlas brjod dmigs pa gsum
[\[253a.6\]]dang /_yan lag bzhis bya'o/_/de yang nor bu lag pa g.yas pas blangs la/_snyim par bcug la/_bdud rtsi thab sbyor ba'i sngags bzlas la/_de'i 'og tu yum gyi sngags bzlas so/_/nor bu re re nas drang zhing mgo mjug tu yang phyag bya'o/_/rang gi snying ga na gnas pa'i
[\[253a.7\]]zla ba'i dkyil 'khor dang /_lha'i thugs ka'i zla ba'i dkyil 'khor la/_rang gis bzlas par bya'o/_/sngags kyi yi ge rim pa bzhin du bkod nas/_mngon sum dang 'dra bar bltas te/_/rdo rje'i tshig gam/_shu bu'i sbyor bas/_/ha cang mi myur mi dal bar sngags kyi yi ge
[\[253b\]]
[\[253b.1\]]brjod cing bzlas brjod bya'o/_/de yang rtsa ba'i rgyud las 'di skad ces/_/blo la skyon med byas nas su/_/sngags kyi yi ge dag pa la/_/mnyam par gzhag pas rtse gcig tu/_/bzlas brjod dus gsum dag tu bya/_/zhes gsungs so/_/de la 'di ni tshig yin te/_/so dang
[\[253b.2\]]mchu ni legs sbyar te/_lce rtse ha cang mi bskyod par/_/sgra spangs pa ni rdo rje'i tshig_/cho ga kun la sbyar bar bya'o/_/shu bu'i bzlas brjod ni/_/'di ltar bdag nyid sngags kyi yi ge 'don pa na/_drung na 'dug pa sus kyang mi thos tsam du bya'o/_/rtog pa ngan pa rnams bsal te/_/
[\[253b.3\]]yid kyis gsang sngags mtshan nyid ni/_/yang nas yang du mngon bsams te/_/mkhas pas bzlas brjod brtsam par bya/_/bzlas brjod byed tshe mi dal mi myur zhing /_/sgra che ma yin ha cang chung ba'ang min/_/smra bzhin ma yin gzhan du yengs bzhin min/_/gug skyed klad kor
[\[253b.4\]]tsheg drag nyams par min/_/tshul ni de ltar byas na yon tan ni/_/bzlas brjod me la tshul khrims rlung gis spar/_/brtson 'grus chen po'i me lces bskal pa'i sdig dpung bsreg_/bskal pa grangs med 'das pa'i sngon rol nas/_/mtshams med lnga la sogs te mi
[\[253b.5\]]dge bcu spyad pa'i/_/sdig pa gang yin bzlas brjod byas pas 'byang bar byed/_/ces 'byung ngo /_/gsang sngags dngos su bdag nyid 'don kyang /_/lha'i skus 'don par bsam mo/_/bzlas brjod tshar re zhing spro bsdus sems can gyi don byed cing bzlas so/_/yang na
[\[253b.6\]]rdo rje'i lte ba'i sa bon las/_/'od zer kha dog lnga dang lha'i sku dpag tu med cing bsam gyis mi khyab par spros pas/_bgegs dang log 'dren thams cad dang /_mngon par zhen pa thams cad bsregs par bsam zhing lha'i sku de tsho'i zhal nas gsang sngags 'don tsam na/_
[\[253b.7\]]de rnams kyi rna bar rgyob rgyob sod sod zer bar thos par bsam mo/_/de ltar bzlas brjod zin nas/_bstod pa'i rgyal po gang yang rung bas bstod do/_/de nas khrus la sogs pa khrus kyi cho ga las shes par bya'o/_/de nas ye shes sems dpa' gshegs su gsol/_rang lha'i
[\[254a\]]
[\[254a.1\]]nga rgyal gyis gnas par bya'o/_/spyi rgyud thams cad bsgom pa'i lugs rdzogs so//_//spyi'i rgyud kyi rnam par gzhag pa dang /_mngon rtogs lam gyi rim pa rdzogs so//_//dang por bdag nyid chos drug gis lhar bskyed pa'i sngon du ji ltar byin gyis
[\[254a.2\]]brlabs pa'i gsol ba gdab pa'i thabs bstan pa ni/_bcom ldan 'das zhes pa ni/_mtshan gyi don gyi skabs su bshad pa dang 'dra'o/_/rdo rje la bzhugs zhes pa ni/_de gshegs pa'i gnas de la rdo rje zhes pa ni/_dper na rdo rje pha lam la/_'byung ba chen po lngas gnod par bya
[\[254a.3\]]bar mi nus pa de bzhin du de la me bdun chu gcig gis bshigs par mi nus pas na/_rdo rje zhes gsungs so/_/rdo rje la bzhugs te zhes bya ba ni/_kr-i ya spyi'i rgyud las bzhugs tshul gsum ste/_bkra shis pa'i skyil krung dang /_pad+ma'i skyil krung dang /_rdo rje'i skyil krung dang
[\[254a.4\]]gsum las 'di ni rdo rje'i skyil krung du bzhugs pa'o/_/yang na rdo rje la bzhugs te zhes bya ba ni/_bzhugs pa rnam pa bzhi ste/_spyod lam gyis bzhugs pa dang /_'chad pas bzhugs pa dang /_snyoms par 'jug pas bzhugs pa dang /_nang du yang dag 'jog gis bzhugs
[\[254a.5\]]pa'o/_/sku'i phrin las su bgrangs pa gang yang rung ste/_de dag thams cad ni spyod lam gyis bzhugs pa'o/_/gsung gi phrin las gang ci yang rung ba de dag thams cad ni chos 'chad pas bzhugs pa'o/_/thugs kyi phrin las gang ci yang rung ba de dag thams cad ni de dag las
[\[254a.6\]]bzhugs pa gnyis te/_rtag tu mnyam par bzhugs pa'i phyir ting nge 'dzin dang /_snyoms par 'jug pa'i bzhugs pa'o/_/nang du yang dag 'jog gis bzhugs pa ni/_thugs rje chen pos 'jig rten la gzigs pa dang /_lha la sogs pa 'ong ba ni nang du yang dag 'jog gis
[\[254a.7\]]bzhugs pa'o zhes pa ni gdan de la bzhugs te/_gzungs 'dis bdud btul nas chos kyi 'khor lo bskor ba la sogs pa byed ces pa'i don to/_/bdud ji ltar btul na/_bcom ldan 'das kyis srod la bdud btul nas/_phyag g.yas pa lan gnyis su mnyam gzhag gi
[\[254b\]]
[\[254b.1\]]phyag rgyab shig ste/_lan cig bdud kyi dmag byung ste/_phyag spyi bo la bskor bas ral gri me chen po mched/_rab tu mched kun tu mched pa cig tu bdud rnams kyis mthong ste bdud kyi dmag pham par byas so/_/lan cig bdud kyis ngan smras byas nas/_khyod yang dag par sangs rgyas
[\[254b.2\]]ma yin zhing /_brdzun po'i sangs rgyas yin te/_sangs rgyas pa la bskal ba grangs med pa gsum gyi bar du tshogs rnam pa gnyis kyang bsags dgos la/_sa bcu yang mthar phyin dgos so zer ro/_/de ltar byas so gsungs pas/_'o na khyod la che bzhi dang /_dpang po su yod
[\[254b.3\]]zer/_de'i tshe nga la che bzhi dang dpang po sa chen po 'di yod ces gsungs te/_phyag g.yas pas lan cig brdabs pas/_sa gseb nas sa'i lha mo sku lte ba yan chad 'thon te/_bcom ldan 'das mad do/_/bde bar gshegs pa mad do/_/brdzun gyi sangs rgyas ma yin te/_
[\[254b.4\]]yang dag pa'i sangs rgyas yin te/_sa chen po 'di'i steng du tshogs rnam pa gnyis kyang bsags so/_/bskal pa grangs med pa gsum gyi bar du'o/_/sa bcu yang rim gyis bgrod de/_mthar phyin par byas zer ro/_/des na bcom ldan 'das sa gnon gyi phyag rgya can cig bsam mo/_/
[\[254b.5\]]sangs rgyas kyi mthus zhes pa ni/_byin gyi rlabs kyis so/_/lag na rdo rje zhes pa ni/_lag na rdo rje thogs pas na lag na rdo rje'o/_/de yang ye shes rnam pa lnga gsang ba'i thig les 'dzin pas na lag na rdo rjer bshad do/_/yang na lag na rdo rje zhes bya ba ni/_kun tu bzang po la gsang
[\[254b.6\]]ba dang /_ming gi dbang bskur ba'i don du/_lho phyogs kyi grong khyer chen po ru/_rin po che sna tshogs las grub pa'i gzhal yas khang chen po cig mngon par sprul te/_bcom ldan 'das rdo rje 'chang chen pos/_phyogs bcu'i de bzhin gshegs pa thams cad dang thabs cig
[\[254b.7\]]tu mos te/_phyogs bcu'i de bzhin gshegs pa'i ye shes thams cad gcig tu bsdus te/_ye shes kyi rdo rje rtse lnga pa gcig tu byin gyis brlabs te/_kun tu bzang po'i lag tu gtad pa tsam gyis gsang ba'i dbang thob ste/_de bzhin gshegs pa'i sku gsung thugs
[\[255a\]]
[\[255a.1\]]kyi gsang ba dpag tu med cing /_bsam gyis mi khyab pa bstan mi dgos par dus gcig tu skad cig la rtogs pas gsang ba'i dbang thob po/_/de'i mod la brgya byin la sogs pa'i gnas su/_byang chub sems dpa' kun tu bzang po ni phyag na rdo rjer gyur to zhes
[\[255a.2\]]bya ba'i sgra byung ste/_de'i mod la de rnams kyis kyang /_mchod pa'i tshogs chen po khyer nas 'ongs te/_mchod pa chen pos mchod do/_/des ni ming gi dbang thob pa'i rtags su lag tu rdo rje gtad pas kyang lag na rdo rje zhes bshad do/_/lus thams cad ces bya ba ni/_de'i dus
[\[255a.3\]]na'o/_/da ltar ni sgrub pa po'am las kyi lha rdo rje sems dpa' 'am/_yi dam gyi lha gang yang rung ba rdo rjer byin gyis brlabs nas zhes pa ni stong pa nyid du byin gyis brlabs nas/_rnam par mi rtog pa'i lha bsgom mo zhes pa'i don to/_/des ni cho ga yan lag drug gis bdag nyid
[\[255a.4\]]lhar bskyed pa'i sngon du ji ltar byin gyis rlob pa'i gsol ba gdab pa'i thabs bstan pa'o/_/da ni bdag gi de kho na nyid rnam par mi rtog pa'i lha bsgom pa'i zhar la 'byung ba ldang ba'i thabs dang bcas pa bstan te/_de yang rdo rje'i ting nge 'dzin la snyoms par zhugs so zhes gsungs
[\[255a.5\]]te/_zhes pa ni chos kyi sku stong pa nyid do/_/ting nge 'dzin zhes bya ba ni/_stong pa nyid kyi dmigs pa sems rtse gcig tu yang nas yang du gtod par byed pas ting nge 'dzin to/_/rdo rje'i ting nge 'dzin zhes gsungs pa ni/_stong pa nyid kyi ting nge 'dzin de la mngon par zhen pas/_
[\[255a.6\]]dbyer mi phyed pas rdo rje'i ting nge 'dzin to/_/yang na stong pa nyid dang bdag nyid kyi yang dbyer med pas na yang rdo rje'i ting nge 'dzin to/_/de yang rdo rje'i ting nge 'dzin zhes bya ba ni/_bshad lugs dang po dang gnyis pa'i skabs su ni/_rnam par mi rtog pa'i lha bsgom pa la bya'o/_/
[\[255a.7\]]bshad lugs tha ma'i skabs su rang lha gang rung du bskyed pa'i thugs kar zla ba'i dkyil 'khor gyi steng du/_hUM yig bltas te de 'phro 'du las khro bo'i rdo rje rtse lnga pa lte ba la hUM gis mtshan pa cig bsams la/_de la dmigs pa rtse gcig tu yang nas yang du sems gtad nas/_
[\[255b\]]
[\[255b.1\]]cung zhig mnyam par gzhag pa ni rdo rje'i ting nge 'dzin to/_/snyoms par zhugs so zhes bya ba ni stong pa nyid sgom pa'i gnas skabs na/_bying rgod kyi rnyog ma dang bral nas 'dod chags la sogs pa'i nyon mongs rnams mi 'byung bar rgya mtsho chen po ltar dang ste/_ma snyoms pa med
[\[255b.2\]]de/_snyoms par gnas so/_/de nas rdo rje'i ting nge 'dzin la snyoms par zhugs so zhes dgongs so/_/de nas zhes pa ni/_stong pa nyid bsgoms pa'i rjes de nas zhes pa'o/_/lag na rdo rje zhes pa ni/_gong dang mthun no/_/sangs rgyas kyi mthus zhes pa ni/_dngos su 'od zer
[\[255b.3\]]ram/_phyag gis reg pa'am/_se gol gyi brdas blang ba'o/_/sangs rgyas dang byang chub sems dpa' thams cad kyi byin gyi rlabs kyis zhes pa ni/_de gnyis ting nge 'dzin la snyoms par zhugs pa'i dbang ngam stobs kyis/_bdag nyid ting nge 'dzin las bslang ba'o/_/dper
[\[255b.4\]]na sa bcu'i byang chub sems dpa' stong pa nyid kyi bde ba la chags pas/_sems can gyi don bya bar mi nus pas/_phyogs bcu'i de bzhin gshegs pa rnams kyi 'od zer gyis bskul nas/_stong pa nyid las bslang nas sems can gyi don byed du bcug pa bzhin no/_/rdo rje khro bo zhes pa ni/_
[\[255b.5\]]stong pa nyid kyi ting nge 'dzin la rdo rje khro bo zhes btags nas bshad do/_/'o na stong pa nyid de la rdo rje khro bo zhes btags pa ci'i phyir zhe na/_de ni de dang chos mthun pa yod de/_'dogs pa'i rgyu mtshan ni 'dra ba rgyu mtshan du byas nas/_chos kyi sku stong pa nyid la rdo rje khro bo zhes bshad do/_/
[\[255b.6\]]yang na khro bo rdo rje dngos la khro bo zhes bshad do/_/de yang dper na rdo rje rin po che pha lam des phar la ni rin po che thams cad 'bigs shing 'joms la tshur la ni gnod par mi nus pa dang /_khro bo rdo rje gshin rje gshed la sogs pas kyang phar la ni dngos po dang mtshan ma'i rnam par
[\[255b.7\]]rtog pa thams cad 'jig cing 'joms/_tshur la ni gang gis kyang gnod par mi 'gyur ba bzhin du chos kyi sku stong pa nyid des kyang phar la dngos po dang /_mtshan mar 'dzin pa'i mtha' dang bdag dang gzhan gyi mtha' dang /_rtag pa dang chad pa'i mtha' dang /_gzung ba dang 'dzin
[\[256a\]]
[\[256a.1\]]pa'i mtha' dang /_yod pa dang med pa'i mtha' thams cad 'jig cing 'joms la/_tshur la ni gang chos kyi stong pa nyid la gang gis kyang bshig cing 'joms par mi nus pas na rdo rje khro bo zhes bshad do/_/de yang bshad lugs dang po'i skabs su/_stong pa nyid
[\[256a.2\]]kyi ting nge 'dzin la rdo rje khro bo zhes bshad do/_/bar ba'i skabs su thugs mtshan rdo rje khro bo zhes bshad do/_/bshad lugs tha ma'i skabs su ni/_bdag nyid thugs kar yi ge hUM gi spro bsdu las/_khro bo'i rdo rje rtse gcig pa bsams la/_rdo rje khro bo zhes bshad do/_/las byung ba zhes
[\[256a.3\]]pa ni dang po'i skabs su/_de kho na nyid bsre ba la sogs pa ste/_snga ma'i stong pa nyid la mnyam par gzhag pa'i sems las/_stong pa nyid spyod pa dang bcas pa'i sems bdag dang lha'i de kho na nyid bsre ba'i sems phyi ma byung ba'o/_/bar ba'i skabs su sgra'i lha bsgom pa la sogs pa
[\[256a.4\]]byung ba'o/_/tha ma'i skabs su bdag nyid kyis rdo rje'i ting nge 'dzin la snyoms par zhugs pas nye bar len pa'i rgyu byas nas/_sangs rgyas dang byang chub sems dpa'i byin gyi rlabs kyis lhan cig byed pa'i rkyen byas te khro bo rdo rje lte ba'i yi ge las/_'od zer kha dog sna lnga pa dang /_
[\[256a.5\]]lha'i sku dpag tu med cing bsam gyis mi khyab pa nam mkha'i khams khengs pa byung ngo /_/byung nas ci mdzad ce na 'phags pa mchod pa dang /_sems can gyi don byed do/_/des na bdag gi de kho na nyid rnam par mi rtog pa'i lha bsgom pa/_ldang ba'i thabs dang bcas pa bshad zin
[\[256a.6\]]to//_//da ni lha drug gi yon tan rang dang gzhan gyi don phun sum tshogs pa bstan pa'i rjes la/_bdag dang lha'i de kho na nyid bsres pa las/_lha drug gi yon tan phun sum tshogs pa gang thob pa bstan te/_yon tan ni gnyis te rang gi don phun sum tshogs pa rdo rje'i chos bdun
[\[256a.7\]]dang /_gzhan gyi don phun sum tshogs pa mdzad pa rnam pa bzhi bstan pa'o/_/de yang rdo rje snying pos rab tu smras te zhes pa ni/_stong pa nyid dang snying rje dbyer med pa la bya ste/_rdo rje ni stong pa nyid do/_/snying po ni snying rje chen pos sems can la chags nas mya ngan las 'das pa'i mtha'
[\[256b\]]
[\[256b.1\]]la mi gnas pa'o/_/yang na snying po zhes bya ba ni/_rim pa du ma'i nang na 'dug pa la yang zer la/_'bras bur gyur pa la yang zer la/_mchog tu gyur pa la yang zer ba las/_'dir ni mchog tu gyur pas na snying po zhes gsungs te/_ji ltar mchog tu gyur na/_zhi bas mi thul ba'i
[\[256b.2\]]'gro ba rnams la/_khro bo'i skur sprul nas kyang 'dul bar byed do/_/de yang rgyud las/_shin tu khro zhing gtum pa la/_/zhi bas phan par mi 'gyur te/_/shes rab thabs kyi rnal 'byor las/_/khro bor de bzhin gshegs kun mdzad/_/ces gsungs so/_/yang na mchog
[\[256b.3\]]tu gyur pa ni/_rig sngags dang gsang sngags gzhan kho na las mchog tu gyur te/_gsang sngags kyi mthu chen po 'dis ni rig sngags la sogs pa gzhan thams cad gcad pa dang /_mnan par yang nus la rig sngags la sogs pa gzhan gyis gcad pa la sogs pa byas pa
[\[256b.4\]]las kyang grol bar byed pa dang /_bdag nyid la rig sngags gzhan gyis gcad pa la sogs pa bya bar mi nus pas na yang /_mchog tu gyur pa'o/_/'o na rdo rje snying pos smras so/_/mi gsung bar smras te gsungs pa 'gal lam zhe na/_te zhes ni sgra rnam pa gnyis la 'jug pa
[\[256b.5\]]las/_'dir tshig gi lhag ma lus pa'i sgra yin te/_tshig gi lhag ma gang yin zhe na/_tshig gi lhag ma ni yon tan phun sum tshogs pa rnam pa gnyis ston pa'i sgra'o/_/yon tan rnam pa gnyis pa ni/_rang gi don phun sum tshogs pa rdo rje'i chos bdun dang /_gzhan gyi don phun
[\[256b.6\]]sum tshogs pa mdzad pa rnam bzhi'o/_/rdo rje'i chos bdun ni mi chod par bya ba nas/_thams cad du ma pham pa bya ba'i bar du'o/_/mdzad pa rnam pa bzhi ni/_drag po dang /_dbang dang /_rgyas pa dang /_zhi ba'o/_/de'i dang po drag po'i mdzad pa ni/_sems can thams cad skrag par byed
[\[256b.7\]]pa dang /_bya ba nas/_gdon thams cad rlag par byed pa bya ba'i bar du tshig rkang brgyad kyis bstan to/_/dbang gi mdzad pa ni 'byung po thams cad 'gugs par byed pa/_rig sngags kyi las thams cad byed du 'jug pa zhes pa'i tshig rkang gnyis bstan to/_/rgyas pa'i mdzad pa
[\[257a\]]
[\[257a.1\]]ni/_ma grub pa thams cad grub par byed pa bya ba nas/_rgyas pa bya ba'i tshig rkang pa bzhis bstan to/_/zhi ba'i mdzad pa ni/_sems can thams cad srung pa/_zhi bar bya ba'i bar du tshig rkang gnyis kyis bstan to/_/rmugs par
[\[257a.2\]]byed pa dang /_rengs par byed pa gnyis ni snga ma'i brgal lan gyi sgo nas bshad pa yin no/_/yang na rgol te/_gsang sngags spyi'i rgyud kyi lugs kyis rnam par mi rtog pa'i lha bsgoms pa'i rjes la/_sgra'i lha bsgom pa la sogs pa ston pa yin na/_gzungs 'di'i nang du rnam par mi rtog pa'i lha
[\[257a.3\]]bsgoms pa'i rjes la/_sgra'i lha sgom pa mi ston par/_lha drug gi yon tan phun sum tshogs pa gsungs pa ci las dgongs she na/_de ltar gsungs pa'i dgongs pa ni/_rnam par mi rtog pa'i lha de yon tan phun sum tshogs pa gnyis dang ldan bzhin du sgra'i lha/_na mo rat+na tra yA
[\[257a.4\]]ya/_bya ba la sogs pa gzhan yang yon tan phun sum tshogs pa gnyis dang ldan par shes par bya ba'i don du rnam par mi rtog pa'i lha bsgoms pa'i rjes la/_lha drug gi yon tan phun sum tshogs pa rnam pa gnyis gsungs kyi sgra'i lha/_na mo rat+na tra yA ya/_bya ba la sogs pa
[\[257a.5\]]lha gzhan bsgom pa la sogs pa ni/_de la dgongs pa'o/_/yang na bdag dang lha'i de kho na nyid bsres pa las/_lha drug la yon tan gnyis dang ldan pa de'i bdag gi de kho na nyid la ldan par shes par bya ba'i don du/_rnam par mi rtog pa'i lha bsgoms pa'i rjes la/_lha drug gi
[\[257a.6\]]rang dang gzhan gyi yon tan rnam pa gnyis gsungs kyi/_sgra'i lha la sogs pa ma gsungs pa ni/_de la dgongs pa'o/_/de la rdo rje'i chos bdun ni/_mi chod pa bya ba nas/_ma pham pa bya ba'i bar du/_tshig rkang bdun gyis bstan te/_chos kyi sku stong pa nyid de la skye ba'i sdug bsngal
[\[257a.7\]]gyis mi gnod pas na/_mi chod pa zhes gsungs so/_/rgas pa'i sdug bsngal gyis mi gnod pas na mi shigs pa zhes gsungs so/_/na ba'i sdug bsngal gyis mi gnod pas na/_bden pa zhes gsungs so/_/'chi ba'i sdug bsngal gyis mi gnod pas na sra ba zhes gsungs so/_/
[\[257b\]]
[\[257b.1\]]chos kyi sku stong pa nyid de la dus dang /_gnas skabs thams cad 'khor ba dang /_sdug bsngal gyis mi gnod pas na/_brtan pa zhes gsungs so/_/mtshan ma'am dngos po thams cad 'joms pas na/_thams cad du thogs pa med pa zhes gsungs so/_/chos kyi sku stong pa
[\[257b.2\]]nyid de la 'khor ba'i sdug bsngal gyis mi gnod pa la/_dngos por lta ba'i mtshan ma thams cad 'joms pas thams cad du ma pham pa zhes gsungs so/_/des ni rang gi don phun sum tshogs pa rdo rje'i chos bdun bshad zin to/_/da ni gzhan gyi don phun sum tshogs pa bzhi'i
[\[257b.3\]]mtshan nyid bshad par bya ste/_de yang dang po drag po'i mtshan nyid bshad de/_sems can thams cad ces pa ni rgya gar gyi sgra las drangs nas/_sarba ma nu shA zhes bya ba ste/_snod kyi 'jig rten ji tsam khyab pa thams cad/_bcud kyi 'jig rten gyis kyang khyab pas skye 'gro
[\[257b.4\]]srog gis bsdus pa'i sems can thams cad la bya'o/_/skrag par byed pa zhes bya ba ni/_gsang sngags bdag med kyi don ston pa 'di bsgrags pas/_sems can thams cad 'jigs pa dang /_bag tsha ba dang /_spu zing zhes bya ba dang /_yid mi dga' ba la sogs pa byas pa'i
[\[257b.5\]]sgo nas sangs rgyas kyi bstan pa la 'dzud do/_/dper na bdud rnams bstan pa la 'dzud pa'i don du/_bcom ldan 'das kyis phyag na rdo rje la bka' bsgos te/_bcom ldan 'das dang phyag na rdo rje ri rab ri'i rtse mo khong bu brtsegs pa'i nang du/_phyed krung du bzhugs pa'i zhabs g.yas
[\[257b.6\]]pa'i mthe bong dang /_smin mtshams gnyis nas/_khro bo shin tu khro zhing gtum pa gsum sprul te/_bdud kyi khang par gtang ste/_khro bo de gsum gyis ba spu'i bu ga nas 'od zer bkye ste/_de rnams kyi khang par me rab tu 'bar kun tu 'bar/_shin tu 'bar bar byas nas/_de rnams
[\[257b.7\]]kyi lus shin tu nyam smad par byas nas/_sdug bsngal chen po dang ldan par byas pas/_de rnams na re rgyu dang rkyen med par gzhal med khang 'di dag mi g.yo na/_'di su'i rdzu 'phrul dang /_cho 'phrul yin/_bdag cag gis blta gor ma chag snyam ste/_bltas pas lha'i bu de rnams
[\[258a\]]
[\[258a.1\]]la mngon par shes pa yod pas gau ta mas khang bu brtsegs pa'i gzungs gsungs pa'i cho 'phrul yin par mthong ste/_gau ta ma thugs rje chen po dang ldan pa yin/_de la skyabs tshol du 'dong zer te/_gau ta ma'i drung du 'dong zer nas/_gau ta ma'i drung du phyin te/_thugs
[\[258a.2\]]rje chen po dang ldan pa bdag bskyab tu gsol byas pas/_ngas bskyab par mi nus pas phyag na rdo rje la skyabs su song zhig gsungs pa dang /_de rnams kyis de'i drung du phyin te/_bdag cag bskyab tu gsol byas pas/_ngas bskyab par mi nus pas/_ngas sprul pa'i khro bo gsum yod
[\[258a.3\]]pas/_de'i drung du song shig gsungs pa dang /_de gsum gyi drung du phyin pa dang /_bdag cag la bskyab tu gsol zhes zhus pa dang /_ngas bskyab par ga la nus kyis/_dkon mchog gsum la skyabs su song shig_/sangs rgyas kyi bstan pa la bar du gcod pa mi byed par
[\[258a.4\]]khas long shig_/byang chub tu sems bskyed cig_/sdug bsngal las thar par 'gyur ro/_/byas pa dang /_de rnams kyis mgrin gcig tu dkon mchog gsum la skyabs su 'gro ba yang byas/_sangs rgyas kyi bstan pa la bar chad mi byed par khas blangs so/_/byang chub
[\[258a.5\]]tu yang sems bskyed do/_/de ltar byas pas sdug bsngal las thar ro/_/de ltar byas pa'i sgo nas bstan pa la btsud pa bzhin du/_sems can thams cad skrag par byed pa'i sgo nas/_sems can gyi don byed do/_/yang na gsang sngags kyi mthu chen po 'di'i las sngags
[\[258a.6\]]dang sbyar te/_drag po'i las la sbyor bas na/_sems can thams cad skrag cing 'jigs pa dang /_sngangs par gyur te/_dper na gcan gzan gyi rgyal pos sgra bsgrags pas/_gcan gzan phra mo thams cad skrag par byed pa lta bu'o/_/sems can thams cad 'jil bar byed pa
[\[258a.7\]]zhes pa ni/_bdag nyid la rgyal po'i chad pa dang /_bdud dang log 'dren gyi gnod pa byed du 'ong ba'i sbyor ba brtsams pa thams cad rtse 'jil bar byed pa'o/_/yang na gsang sngags kyi mthu chen po 'di'i las sngags dang sbyar te/_drag po'i las sbyor byas na/_rgyal po'i chad pa la
[\[258b\]]
[\[258b.1\]]sogs pa dang /_bdud dang mu stegs kyi don la bya bar sems pa'i shes pa thams cad phyir nur nas/_shes pa rtse 'jil bar 'gyur ba ste/_dper na de bzhin gshegs pa'i 'od kyis lha rnams kyi 'od mog mog por byas te/_rtse 'jil ba lta bu'am/_'khor los sgyur ba'i rgyal pos
[\[258b.2\]]dmag gi dpung 'joms pa lta bu'o/_/rig sngags thams cad ces pa ni/_lha mo'i sku mdog dang /_gzugs dang /_dbyibs kyi lha dang /_de'i ston pa'i sgra dang /_phyag rgya la sogs pa'o/_/gcod par byed pa zhes pa ni/_de sbyin sreg gi sgo nas gcod par byed pa ste/_de yang
[\[258b.3\]]gzhan gyi rig sngags gro ga'am shing shun la bris te/_thab khung gru gsum mtha' ma zlum po byas la/_de'i nang du tsher ma can gyi shing la me btang la/_me lha shin tu khro ba cig spyan drangs te/_de la gzhan gyi rig sngags la sogs pa phul la/_de'i thugs kar lha'i pho brang
[\[258b.4\]]bcas la/_me lha'i kha na mar la brgyud nas lha la phul te/_gzhan gyi rig sngags dbul po'i ral gris gtubs te/_dug chur bcug nas me ru bsreg cing /_oM badzra dz+wA lA na yA che ge mo'i rig sngags ts+tshin+da ts+tshin+da mA ra ya hUM phaT/_ces brjod cing me'i nang du bsreg go/_/de ltar lan nyi
[\[258b.5\]]shu rtsa gcig gam/_lan brgya rtsa brgyad du sbyin sreg gi las byas na/_gzhan gyi rig sngags gcod par 'gyur ro/_/yang na gsang sngags kyi mthu chen po 'di'i las sngags dang sbyar te/_drag po'i las sbyin sreg byas na/_gang gcad par bya ba'i 'dod pa de thams cad nye bar grub par 'gyur
[\[258b.6\]]te dper na/_skyes bus mtshon rnon po la legs par ma bzung ba lta bu'o/_/rig sngags thams cad ces pa ni/_gong dang 'dra'o/_/gnod par byed ba zhes pa ni/_rig sngags mnan par bya ba'i don te/_/de yang rig sngags gro ga la sogs pa la ldong ros kyis bris te/_dril la skud pa
[\[258b.7\]]ser pos dkris te/_rdo leb gnyis la rdo rje rgya gram re re bris la/_de gnyis kyi bar du bcug la/_ri rab lcog brgyad dang bcas pa cig gis mnan zhing sngags kyi mjug la/_che ge mo'i rig sngags staM b+ha ya staM b+ha ya nan hUM phaT/_ces brjod cing mnan na/_rig sngags thams cad
[\[259a\]]
[\[259a.1\]]mnan par 'gyur ro/_/de gnyis ni mtshon pa tsam yin te/_bcings pa dang /_gdab par yang bya'o gsung ngo /_/rig sngags bcing bar 'dod na/_bu mo gzhon nu ma dam tshig dang ldan pa/_grong ba'i chos kyis ma phog pa cig la/_tshon sna lnga'i skud pa 'khal
[\[259a.2\]]du bcug la/_gcig tu bsgrims te/_rdo rje'i mdud pa brgyab cing /_gzhan gyi rig sngags bris pa de ru gzhug cing /_sngags kyi mjug tu che ge mo'i rig sngags ban+d+ha ban+d+ha hUM phaT ces brjod cing /_mdud pa'i bar du bcug pas rig sngags thams cad bcings par 'gyur ro/_/
[\[259a.3\]]phur bus gdab par 'dod na gzhan gyi rig sngags kyi gzugs spra tshil la byas te/_de'i snying ga la sogs pa'i gnas rnams su phur bus gzugs te/_sngags kyi mjug la che ge mo lha'i gzugs kI li kI lA ya hUM phaT ces brjod cing snying gar btsugs na rig sngags thams cad
[\[259a.4\]]phur bus btab par 'gyur ro/_/rig sngags ni nye bar mtshon pa tsam du zad de/_'jig rten dang 'jig rten las 'das pa'i rig sngags dang /_gsang sngags dang /_sgrub pa po'i ngag dang lha'i gzugs la sogs pa thams cad la yang gcad pa la sogs pa bya gsung ngo /_/
[\[259a.5\]]yang na gsang sngags kyi mthu chen po 'di'i las sngags dang sbyar te mnan pa'i las byas na/_gang mnan par 'dod pa de thams cad nye bar mnan par 'gyur te/_dper na ri rab lta bu'o/_/las thams cad ces pa ni phrin las rnam pa bzhi'o/_/'joms par byed pa zhes pa ni/_
[\[259a.6\]]gsang sngags la yod pa'i yon tan gyis bdag la gnod pa byed du 'ong ba rnams 'jig par byed do/_/yang na gsang sngags kyi mthu chen po 'di'i las sngags dang sbyar te drag po'i las sbyor byas na/_mi ma yin gyi gnod pa gang 'joms par 'dod pa de thams cad nges par 'joms
[\[259a.7\]]par byed pa ste/_dper na chom rkun gyi rtsar blta bu'o/_/gzhan gyi las thams cad 'jig par byed pa zhes pa ni/_sgrub pa po la yod pa'i yon tan gyis/_/bskrad pa tsam dang rdo rjes byabs pa tsam gyis/_bdag nyid bcing pa la sogs pa thams cad kyis mi tshugs pas na/_
[\[259b\]]
[\[259b.1\]]gzhan gyi las thams cad 'jig par byed pa zhes gsungs so/_/yang na gsang sngags kyi mthu chen po 'di'i/_las sngags dang sbyar te drag po'i las sbyor byas na sgrub pa po gzhan gyi las thams cad 'jig par 'gyur te/_dper na 'dam bu'i khyim la glang po ches 'jig
[\[259b.2\]]par 'gyur ba lta bu'o/_/gdon thams cad ces pa ni/_gdon chen po bco brgyad la sogs pa'o/_/rlag par byed pa zhes pa ni bdag nyid la gnod par byed du 'ong ba thams cad 'dis 'joms par byed pa'o/_/yang na gsang sngags kyi mthu chen po 'di las sngags dang sbyar te/_drag
[\[259b.3\]]po'i las sbyor byas na bi nA ya ka la sogs pa'i gdon thams cad la gsad pa'i las byas na/_nges par lus ngag rdul phran bzhin du brlag par 'gyur te/_dper na grong khyer chen po la me shor ba lta bu'o/_/gdon thams cad ces pa ni grong gi tshe'o/_/thar bar byed ces pa ni/_gang zag
[\[259b.4\]]'ga' zhig la gdon de tshos brlabs pa yin na/_'di'i bsnyen pa sngon du song bas 'di'i dkyil 'khor byas te/_phyag na rdo rje'i sku gzugs kyi drung du khrus kyi cho ga 'di byas te/_bskrad pa tsam dang /_rdo rje byabs pa tsam gyis thar bar 'gyur ro/_/yang na gsang sngags kyi mthu chen po
[\[259b.5\]]'di'i/_las sngags dang sbyar te/_drag po'i las sbyor byas na/_bskrad pa tsam dang /_rdo rjes byabs pa'i las byas na gang gdon gyis zin pa de las nges par thar bar 'gyur te/_dper na btson ra dang /_khri mon dang /_lcags sgrog dang /_shing sgrog las thar pa bzhin no/_/de tshos
[\[259b.6\]]ni drag po'i mtshan nyid bshad zin to//_//da ni dbang gi mtshan nyid bshad de/_'byung po thams cad ces pa ni tshogs bdag glang po che'i sna can la sogs pa'o/_/thams cad ces pa ni mang po yod pas na thams cad do/_/'gugs par byed pa zhes pa ni/_dbang du bya ba'i don te/_
[\[259b.7\]]bdag nyid nag po chen po 'gugs par 'dod na/_bdag nyid mtshan mo dur khrod du song ste/_'bras thug po che'i gtor ma bya ste/_khyi'i sha khrag dang /_ra'i sha khrag dang /_dam rdzas rnams bsags te/_bdag nyid lha'i nga rgyal dang ldan par byas te/_gsang sngags kyi mjug la
[\[260a\]]
[\[260a.1\]]de'i srog snying btags te bgrangs na/_de nyid a ci bya zer nas bdag nyid kyi drung du 'ong bar 'gyur ro/_/des de la khyod 'di khyer zo la/_sangs rgyas kyi bstan pa bshig pa/_dkon mchog gsum gyi dbu 'phang smod pa/_dam nyams pa'i che ge mo zhes bya ba 'di/_dkon
[\[260a.2\]]mchog gsum gyi kha thabs su ma btang bar/_dus 'di tsam las mi 'da' bar tshe'i 'du byed skul cig ces bsgo'o/_/des de'i bka' mnyan nas bran bzhin du las byed par 'gyur ro/_/de bzhin du dpal lha mo la sogs pa la yang /_gtor ma dang /_dam rdzas dang /_srog
[\[260a.3\]]gi snying po la sogs pa la drangs pa yang las byed par 'gyur ro/_/yang na gsang sngags kyi mthu chen po 'di'i las sngags dang sbyar te/_dgug pa'i las sbyor byas na nye bar lha dang /_klu dang /_rgyal po'i bu mo la sogs pa la yang nye bar khugs par 'gyur ba ste/_dper na
[\[260a.4\]]'khor los sgyur ba'i rgyal po sbyin bdag gi drung du skye bo slang mo pa rnams 'du ba lta bu'o/_/bkug nas ci byed ce na/_rig sngags kyi las thams cad ces pa'i phrin las rnams bstan to/_/byed du 'jug pa zhes pa ni/_bdag nyid kyi sgra la gnod sbyin dang srin po rnams kyang bran
[\[260a.5\]]bzhin du bsgo ba ltar ngag nyan te/_rang dbang med par las byed par 'gyur te/_gsad pa dang 'gugs pa la sogs pa byed du 'jug pa'o/_/yang na gsang sngags kyi mthu chen po 'di las sngags dang sbyar te/_dbang du bya ba'i las sbyor byas na/_de rnams kyis dbang du bya ba'i
[\[260a.6\]]las thams cad nges par byed par 'gyur te/_dper na 'khor los sgyur ba'i rgyal po btang snyoms su 'dug cing /_bka' thob pa'i blon po las kun byed pa lta bu'o/_/des ni dbang gi mtshan nyid bshad zin to//_//da ni rgyas pa'i mtshan nyid bshad par bya ste/_ma grub
[\[260a.7\]]pa rnams zhes pa ni bdag nyid kyi yi dam gyi lha la sogs pa bsgrubs pas/_gzhan gyi rig sngags bcad pa la sogs pa byas pas ma grub pa'o/_/grub par byed ces pa ni gzhan gyi rig sngags kyis bdag gi rig sngags la sogs pa gcad pa la sogs pa byas pa yin na/_bdag
[\[260b\]]
[\[260b.1\]]nyid kyi rig sngags la sogs pa/_gro ga'am/_shin shun nam/_ras la gur gum mam/_gi wang gis bris te/_'di'i bsnyen pa sngon du song bas/_'di'i dkyil 'khor byas te/_phyag na rdo rje'i sku gzugs sngon du bzhag ste/_de la mar khu'am/_'o mas khrus zhag bdun du
[\[260b.2\]]nyin lan gsum mtshan lan gsum khrus byas na/_rig sngags la sogs pas bcad pa la sogs pa byas pa las thar par 'gyur ro/_/de ltar byas nas bsgrubs nas ma grub na/_bdag nyid kyi lha la phur bus btab pa yin pas na/_de'i cho ga ni sa gtsang ma la lha'i sku mdog dang /_
[\[260b.3\]]phyag mtshan la sogs pa byas la/_'di'i dkyil 'khor byas la/_phyag na rdo rje'i gzugs kyi mdun du bzhag ste/_mar khu'am/_'o mas khrus zhag bdun du nyin lan gsum mtshan lan gsum du byas na/_phur pa btab pa las grol bar 'gyur ro/_/de byas na bsgrubs
[\[260b.4\]]kyang ma grub na/_bdag nyid kyi ngag bcing ba la sogs pa byas pa yin pas/_sgrub pa po bdag nyid kyi ngag bcings na/_'di'i bsnyen pa sngon du song bas 'di'i dkyil 'khor byas te/_phyag na rdo rje'i sku gzugs kyi mdun du bdag nyid la khrus 'di byas pas/_bdag nyid kyi ngag
[\[260b.5\]]bcing ba la sogs pa byas pa las grol bar 'gyur ro/_/gzhan gyis bdag nyid kyi rig sngags bcad pa la sogs pa byas kyang /_de ltar byas nas bsgrubs na 'grub par 'gyur ro/_/yang na gsang sngags kyi mthu chen po 'di las sngags dang sbyar te rgyas pa'i las sbyor byas na/_
[\[260b.6\]]gang ma grub pa rnams nges par 'grub par 'gyur te/_dper na 'khor los sgyur ba'i rgyal po'i skyes bu brgyad pa lta bu'o/_/grub pa rnams chud mi za bar byed pa zhes pa ni/_bdag nyid kyi lha 'ga' zhig bsgrubs pas grub pa'i sgo nas/_dngos grub ster bar byed pa ste/_mi ma yin pa la
[\[260b.7\]]sogs pas dngos grub 'phrog tu 'ong ba la'ang /_khrus kyi cho ga 'di byas pas 'phrog par mi nus so/_/des na grub pa rnams chud mi za bar byed pa zhes gsungs so/_/yang na gsang sngags kyi mthu chen po 'di las sngags dang sbyar te/_rgyas pa'i las sbyor byas na/_gang bsgrubs pa
[\[261a\]]
[\[261a.1\]]rnams chud mi za bar byed pa ste/_dper na 'gro ba bzang mo lta bu'o/_/de ltar byas pas ci 'byung zhe na/_'dod pa thams cad rab tu sbyin pa zhes gsungs te/_'dod pa thams cad ces pa ni bdag nyid kyi bsam pa la ci dang ci 'dod pa'o/_/sbyin pa zhes pa ni thun mong
[\[261a.2\]]dang thun mong ma yin pa'i dngos grub ster bar byed do/_/yang na gsang sngags kyi mthu chen po 'di las sngags dang sbyar te/_rgyas pa'i las sbyor byas na/_yid la ci dang ci 'dod pa thams cad 'byung bar 'gyur te/_dper na yid bzhin gyi nor bu rin po che lta bu'o/_/rgyas pa zhes pa ni/_
[\[261a.3\]]'jig rten pa dang 'jig rten las 'das pa'i phun sum tshogs pa thams cad rgyas pa'o/_/yang na gsang sngags kyi mthu chen po 'di las sngags dang sbyar te/_rgyas pa'i las sbyor byas na/_tshe dang ye shes dang /_longs spyod dang /_bsod nams mnyes par rgyas par 'gyur te/_dper
[\[261a.4\]]na lha'i dri rgyas pa lta bu'o/_/des ni rgyas pa'i mtshan nyid bshad zin to//_//da ni zhi ba'i mtshan nyid bshad par bya ste/_sems can thams cad ces pa ni/_'gro ba rigs lnga'o/_/srung ba zhes pa ni/_de dag la mi ma yin pa 'ga' zhig gnod pa byed du 'ong ba la/_rdo rje rnam par
[\[261a.5\]]'joms pa 'di'i bsnyen pa sngon du song bas/_dkyil 'khor byas te/_khrus dang /_byab pa dang /_bskrad pa dang /_srung ba la sogs pa byas nas/_de la mi ma yin la sogs pas gnod pa bya bar mi nus so/_/des ni sems can thams cad srung ba zhes gsungs so/_/yang
[\[261a.6\]]na gsang sngags kyi mthu chen po 'di las sngags dang sbyar te/_zhi ba'i las sbyor dbang bskur ba dang /_byab pa dang /_srung ba byas na gang zag la gdon gyis mi tshugs par 'gyur te/_dper na rtsi ma g+hi'i nus pa'i mthu lta bu'o/_/zhi ba zhes pa ni/_de dag la mi ma yin pa la
[\[261a.7\]]sogs pas gnod pa byas nas/_lus sems sdug bsngal bar gyur kyang 'di'i dkyil 'khor byas la/_khrus kyi cho ga byas pas/_phyi nang gi bgegs thams cad nye bar zhi bar 'gyur ro/_/yang na gsang sngags kyi mthu chen po 'di las sngags dang sbyar te/_zhi ba'i las sbyor
[\[261b\]]
[\[261b.1\]]khrus dang /_byab pa dang /_srung ba dang /_bskrad pa'i las byas na/_gang zag gi gdon dang /_nyon mongs pa nges par zhi bar 'gyur te/_dper na tsha ba'i rims la sogs pa la/_ga pur la sogs pa'i bsil sman stsal ba lta bu'o/_/zhi ba'i mtshan nyid bshad zin to//_//
[\[261b.2\]]da ni mdzad pa rnam pa gnyis snga ma'i brgal lan du bstan pa ni/_de yang dang po'o/_/'o na 'di dag thams cad 'joms par byed na/_de la gzhan gyi rig sngags dang /_gsang sngags la sogs pas/_/gnod par bya bar mi nus sam zhe na/_ma yin te/_gzhan gyi rig sngags dang /_
[\[261b.3\]]gsang sngags kyi sgo nas/_lus kyi gnod pa byed du 'ong ba'i lus kyi kun tu sbyor ba nges par byed do/_/ngag gis gyis la shog zer ba'i ngag gi kun du spyod pa rengs par byed do/_/'o na sems can la dbang thob pas gnod par bya bar mi nus sam zhe na/_sems rmugs par byed do/_/
[\[261b.4\]]rmugs par byed na/_de'i sems nus pa khyad par can du mi 'byung ngo /_/lus dang ngag rengs par byed pas na/_sems can thams cad rengs par byed pa zhes gsungs so/_/yang gsang sngags kyi mthu chen po 'di las sngags dang sbyar te rengs par byed pa'i las sbyor byas na/_nges
[\[261b.5\]]par rengs par 'gyur ba ste/_dper na mi thub pa nang du phrad pa lta bu'o/_/de la ngag rengs par bya bar 'dod pas/_pha rol po'i gzugs spra tshil la byas te/_kha tsher mas bkang ste/_ngag bcing ba'i cho ga byas na/_pha rol po'i ngag rengs nas smra ba la lan mi thebs par 'gyur ro/_/pha
[\[261b.6\]]rol po'i lus rengs par 'dod na/_rnal 'byor pa'i 'dug sa gang yin pa'i sar rang gi chag gang brkos pa'i gting nas/_sa rlon pa blangs nas gu gul nag pos bdugs la/_sngags re re la yungs kar re re bsnun par bya'o/_/de ltar sngags stong rtsa brgyad rdzogs pa dang /_sa de
[\[261b.7\]]kham phor srubs med pa'i nang du blugs la/_phur bu'i dkyil du bcug la smyug ma shong tsam cig bcug la/_de'i nang du yungs kar stong la sngags de them pa dang /_de shing gdug pa can gyis bskor la bsreg go/_/nang gis dang yungs kar tshig cing mdog 'gyur ba dang /_de
[\[262a\]]
[\[262a.1\]]phyung ste snod gtsang ma'i nang du blugs la/_jag pa dang chom rkun byung ba'i dus su/_rkang pa'i 'og gi sa dang bsres nas gtor na/_de rnams rengs shing ldongs par 'gyur ro/_/sems rmongs par byed pas na rmugs par byed pa zhes gsungs so/_/yang na
[\[262a.2\]]gsang sngags kyi mthu chen po 'di las sngags dang sbyar te/_rmugs par bya ba'i las sbyor byas na/_nges par myos par 'gyur te/_dper na rims nad chen pos btab pa lta bu'o/_/de la de'i dran pa nyams par 'dod na/_pha rol po'i ling+ga byas te/_d+ha du ra'i khu ba dang /_dug sna tshogs
[\[262a.3\]]dang /_chang gis kha phru btab pa na yid dran pa nyams par 'gyur ro/_/gsang sngags kyi zhes pa'i ngo bo ni/_lha'i gzugs dang /_phyag rgya dang /_tshig dang /_yi ge dang /_sgra dang /_rnam pa dang bcas pa'o/_/gsang sngags kyi nges pa'i tshig dang /_bcom ldan 'das nyid kyis
[\[262a.4\]]mdzad pa ni/_'dis nyon mongs pa rnams 'joms pa dang /_phun sum tshogs pa 'thob pa'am/_dngos po yang dag pa ji lta ba bzhin du rig pas na rig pa ste/_lha rnam pa drug gi rang bzhin la yang gsang sngags zhes bya'o/_/yang na rgya gar gyi sgra las drangs na/_man+t+ra zhes bya ste/_
[\[262a.5\]]shes pa dang /_skyob pa'i don gyis ni/_gsang sngags zhes bya'o/_/yang na zhes pa dang ldan pas na'am gsang ste brjod pa'i phyir gsang sngags te/_gsang sngags ni chos gsang ba nyid kyis grub par shes par bya'o/_/rgya gar gyi yul na dngos grub 'phrog pa'i cho ga yod de/_
[\[262a.6\]]bsgrub par bya ba'i lha de'i phyag rgya dang /_gsang sngags mi shes na 'phrog tu mi tshugs pas na gsang ngo /_/mthu chen po 'di zhes pa ni/_gang gzungs rings stong pa nyid kyi snying por byung ba 'dis/_bdag gi don yang sgrub par nus la/_gzhan gyi don yang bya bar nus pas na mthu
[\[262a.7\]]chen po'o/_/yang na gang zag pha rol po rjes su bzung ste/_gso ba thun mong ma yin pa'i las sgrub pa la/_gang zag pha rol po tshar bcad pa de bsad pa thun mong ma yin pa'i las kyang grub pas na yang mthu chen po 'di zhes gsungs so/_/'on te gang su'i mthus smras na/_sangs
[\[262b\]]
[\[262b.1\]]rgyas kyi mthus smras so zhes gsungs so/_/sangs rgyas zhes pa ni gong du bshad zin to/_/'o na de gang gis smras na/_lag na rdo rjes rab tu smras so zhes gsungs so/_/lag na rdo rje zhes pa yang gong du bshad zin to/_/'o na gang smras she na/_gsang sngags kyi mthu chen po 'di
[\[262b.2\]]rab tu smras so zhes gsungs so/_/gsang sngags zhes pa'ang gong du bshad zin to/_/'o na yon tan du dang ldan pa cig smras she na/_bdag dang gzhan gyi phun sum tshogs pa'i yon tan rnam pa gnyis dang ldan pa cig smras so/_/de yang bshad zin to/_/des ni lha drug gi yon tan
[\[262b.3\]]phun sum tshogs pa bshad zin to//_//da ni sgra dang yi ge'i mtshan nyid bshad de/_na mo rat+na tra yA ya zhes pa nas a mr-i te hUM phaT ces pa'i bar gyis sgra dang yi ge'i lha gnyis ka bstan to/_/sngags don rnam par dbye ba ni 'dir yang ma bshad de/_de'i don mi 'chad pa ni/_nus pa chung bar
[\[262b.4\]]'gyur ba'i phyir dang /_/slob dpon bi ma la mi tras mdzad pa'i sngags don rnam par 'byed pa'i 'grel pa las shes par bya'o/_/des ni sgra dang yi ge gcig tu bsdus te bshad zin to//_//da ni 'od zer spro bsdu las gzugs kyi lha bskyed pa'i mtshan nyid bshad par bya ste/_de yang sdig pa
[\[262b.5\]]thams cad byang byas nas/_zhes bya ba la sogs pa gsungs te/_de yang sdig pa zhes pa ni rgya gar gyi sgra las drangs na pA paM ka las drangs na sdig pa zhes bya ste/_sdig pa'i ngo bo ni mi mdzes par 'jug pa'o/_/nges pa'i tshig ni ci phyir sdig pa zhe na/_rnam par smin pa yid du mi 'ong
[\[262b.6\]]ba 'byin par byed pas na sdig pa'o/_/yang na sdig pa zhes bya ba ni/_lus la sogs pa las byung ba mi 'dod pa'i bag chags sems la yod par bya'o zhes gsungs so/_/yang na sdig pa zhes bya ba ni/_sdug bsngal gcig nas gcig tu brgyud de/_rab tu byung ba nyid kyis shin tu
[\[262b.7\]]'joms pa nyid yin pa'i phyir na/_sdig pa zhes gsungs so/_/yang na sdig pa thams cad ces pa ni/_sems can gyi nyon mongs pa thams cad do/_/byang byas nas zhes pa ni zla ba'i dkyil 'khor gyi gzugs kyi steng gi gzugs las 'od zer dang /_lha'i sku bsam gyis mi khyab
[\[263a\]]
[\[263a.1\]]cing /_dpag tu med pa 'phros pas sems can thams cad kyi sdig sgrib sbyangs nas/_thar pa dang thams cad mkhyen pa la bkod pa'o/_/dper na me yis rtswa bsreg pa/_/rlung gis thal ba myur du ded/_/de bzhin tshe rabs snga ma la/_/bsags pa'i sdig pa
[\[263a.2\]]thams cad bsregs/_/dper na char pa bab gyur te/_/ri las 'bab chu 'bab pa yis/_/sa yi steng gi phyag dar dang /_nyal nyil thams cad 'ded par 'gyur/_/de bzhin gzungs 'di mthong ba dang /_/thos pa tsam gyis sdig pa 'byang /_/zhes gsungs so/_/sdug bsngal
[\[263a.3\]]zhes bya ba'i ngo bo ni/_lus dang sems la gnod pa'i mtshan nyid bkres pa dang /_skom pa dang /_bsad pa dang /_yid mi bde ba la sogs pa'i rang bzhin no/_/nges pa'i tshig ni ci'i phyir na sdug bsngal/_lus sems ngal zhing dub bas na sdug bsngal lo/_/thams cad ces pa ni
[\[263a.4\]]sdug bsngal gsum mam/_brgyad la sogs pa la bya'o/_/sdug bsngal gsum ni sdug bsngal gyi sdug bsngal dang /_'gyur ba'i sdug bsngal dang /_'du byed kyi sdug bsngal lo/_/sdug bsngal brgyad ni/_/skye ba'i sdug bsngal dang /_rgas pa'i sdug bsngal dang /_na ba'i
[\[263a.5\]]sdug bsngal dang /_'chi ba'i sdug bsngal dang /_dgra sdang ba dang phrad kyis dogs pa'i sdug bsngal dang /_gnyen byams pa dang bral gyis dogs pa'i sdug bsngal dang /_'dod pa btsal gyis mi rnyed pa'i sdug bsngal dang /_yod pa brlag gis dogs pa'i sdug bsngal lo/_/
[\[263a.6\]]med par byed ces pa ni/_rgyu nyon mongs pa med pas/_'bras bu sdug bsngal mi 'byung ngo /_/rgyud do cog gi rtsa ba ste/_/dpal kun gyis ni legs par brgyan/_/'od zer dang lha'i sku 'phros pa tshur btus pa'i don to/_/rgyud do cog ces pa ni/_/'od zer dang lha'i sku'i rgyud thams
[\[263a.7\]]cad kyis nam mkha'i khams gang bas na/_rgyud do cog gsungs so/_/kyi zhes pa ni drug pa 'brel pa ston par byed pa'i sgra skyes bu'i'o/_/rtsa ba zhes pa ni zla ba'i steng gi gzungs rings so/_/ste zhes pa ni lhag ma lus pa'i tshig ste/_yang 'od zer dang lha'i sku slar la tshur 'dus
[\[263b\]]
[\[263b.1\]]pa'o/_/des na/_rgyud do cog gi rtswa ba ste/_/zhes gsungs so/_/dpal kun zhes pa ni/_'od zer dang lha'i sku yis sems can gyi don byas pa dang /_'phags pa mchod pas bsod nams dang /_ye shes kyi tshogs bsags pa'o/_/gyis zhes pa ni drug pa 'brel par byed pa'i
[\[263b.2\]]sgra'o/_/legs par brgyan zhes pa ni zla ba'i steng na gzugs tshogs gnyis kyi yon tan dang ldan pa'am/_mdzes par byed pa ni/_dpal kun gyis ni legs par brgyan/_/zhes gsungs so/_/des ni 'od zer spro bsdu las/_/gzugs kyi lha bskyed pa bstan te/_bshad zin
[\[263b.3\]]to/_/yang rgol te gsang sngags spyi'i rgyud kyi lugs kyis/_lha'i sku bsgoms pas skyon/_bzlas brjod bya ba ston pa yin pa la/_gzungs 'di'i nang du lha'i sku bsgoms pa'i rjes la/_bzlas brjod bya ba mi ston par/_'od zer spro bsdu dang /_bzlas brjod dang /_bsnyen sgrub
[\[263b.4\]]gang gi don du bya ba'i gang zag ston pa ci las dgongs she na/_de ltar gzungs kyi dgongs pa ni/_'od zer spro bsdu yang sems can dbang po nyams pa la sogs pa'i gang zag 'di dag gi don du byas pa'i phyir dang /_'od zer spro bsdu dang /_bsnyen grub bya ba yang gang zag 'di
[\[263b.5\]]rnams kyi don du byed pa yin pa'i phyir na/_lha'i sku bsgom pa gsungs pa'i rjes la/_lha'i sku bsgoms nas/_'od zer spro bsdu dang bzlas brjod dang /_bsnyen sgrub gang gi don du bya ba'i gang zag bstan gyi/_bzlas brjod bya ba dang /_bsnyen sgrub bya ba ma gsungs pa ni/_de la dgongs pa'o/_/
[\[263b.6\]]yang na tshig tshogs chung bar bya ba'i phyir ro/_/da ni 'od zer spro bsdu gang gi don du bya ba'i gdul bya bshad par bya ste/_'o na/_sdig pa thams cad byang byas nas/_/sdug bsngal thams cad med par byed/_/ces gsungs te/_gang gi sdig pa byang bar byas nas/_sdug bsngal med par
[\[263b.7\]]byed ce na/_/sems can dbang po nyams pa dang /_/bya ba la sogs pa de dag gi sdig pa byang nas/_sdug bsngal med par byed do/_/sems can zhes pa ni 'gro ba rigs drug thams cad do/_/dbang po zhes pa ni mig la sogs pa'i dbang po drug dang /_dad pa la sogs pa'i dbang po lnga'o/_/
[\[264a\]]
[\[264a.1\]]nyams pa zhes pa ni/_gdon chen po brgyad la sogs pas byin gyis brlabs pa'o/_/de la dbang po drug nyams pa ni/_mig tu ling tog zhugs pa dang /_/rna ba 'on pa la sogs pa'o/_/'og ma lnga nyams pa ni sngar dad pa che ba la/_phyis chung bar song ba dang
[\[264a.2\]]sngar brtson 'grus che ba la phyis chung ngur song ba dang sngar dran pa gsal pa la phyis brjed par song ba dang /_sngar ting nge 'dzin bzang po yod pa la phyis ngan par song ba dang /_sngar shes rab rnon po las/_/phyis shes rab rtul tu song ba'o/_/de tsho thams cad kyang gdon gyis byas par dpung
[\[264a.3\]]bzangs dang /_rig pa mchog las gsungs so/_/de tsho gang nyams kyang 'di'i bsnyen pa sngon du song bas/_'di'i dkyil 'khor byas te khrus dang /_byab pa dang /_bskrad pa dang /_srung ba la sogs pa byas na grol bar 'gyur ro/_/bsnyen sgrub rnam pa gnyis ni 'di dag thams cad la
[\[264a.4\]]sbyar bar bya'o/_/tshe zad pa dang /_zhes pa ni/_sngon gyi rnam smin gyis tshe zad pa la cho ga 'di byas te/_bskrad pa dang /_rdo rjes bya ba tsam gyis/_de'i tshe yongs su zad pa las kyang rnam par 'phel te/_ring du bde bar 'tsho bar 'gyur ro/_/tshe nyams dang zhes pa ni/_sngon gyi rnam smin gyis
[\[264a.5\]]tshe ma zad kyang 'phral gyi rkyen gyis srog gi bar chad du 'gyur ba la yang /_'di'i cho ga byas na tshe'i bar chad dang /_dus ma yin par 'chi ba brgyad rnam pa thams cad du mi 'byung ngo /_/'byung bar mi 'gyur ro/_/dper na skam por 'gre ldog nya/_/chu dang bral bas 'chi sgor 'gro/_/la las slar
[\[264a.6\]]yang chu bor na/_/de na gnas shing yang rtse'o/_/de bzhin dran pa tsam gyis kyang /_mi rnams tshe ni zlog par byed/_/ces gsungs so/_/phun sum tshogs pa ni/_bkra shis pa'am/_bsam pa thams cad yid bzhin du grub pa ste/_de las bzlog pa ste/_phun sum tshogs min zhes
[\[264a.7\]]gsungs so/_/gang chags dang zhes pa ni/_gang zag de'i rgyud la bkra mi shis pa thams cad dang ldan pa'o/_/lha rnams zhes pa ni/_'jig rten pa'i lha dang /_ye shes kyi lha mang po yod pas na lha rnams zhes gsungs so/_/rgyab kyis phyogs pa dang zhes pa ni/_bdag nyid kyi sku
[\[264b\]]
[\[264b.1\]]gsung thugs kyi dam tshig nyams pa'i dbang gis/_lha gnyis po de ma rjes te/_bdag la mgon skyabs dang /_dpung gnyen mi byed pa dang /_skyabs byin la sogs pa mi byed pa'o/_/'jig rten pa'i lha rgyab kyis phyogs pa ni/_/'phangs pa ste bdag gi stong grogs mi byed pa'o/_/'jig
[\[264b.2\]]rten las 'das pa'i lha rgyab kyis phyogs pa ni/_/dbang bskur ba'i dus su/_slob dpon gyi sngags dang /_phyag rgya dang /_ting nge 'dzin gyis ye shes sems dpa' bstims nas gzhan pa bdag nyid kyis dam tshig nyams pa'i dbang gis snying ga dral te gshegs pa'o/_/de ltar
[\[264b.3\]]gyur na yang /_bdag nyid la khrus kyi cho ga 'di byas pas/_dam tshig nyams pa las bskongs te/_byin gyis rlob pa la sogs pa byed par 'gyur ro/_/'jig rten pa'i lha ring du 'phangs kyang khugs te/_dpung gnyen la sogs pa byed par 'gyur ro/_/mdza' ba'i skye bo zhes pa
[\[264b.4\]]ni/_phebs par smra ba'am/_yid bcugs pa la sogs pa byed pa'o/_/sdug pa'i skye bo phebs par smra ba la sogs pa ma yin gyi phan tshun gcig la gcig yid du 'ong ba dang /_snying du sdug pa'o/_/sdang ba zhes pa ni/_bdag nyid kyis nyes pa ci yang ma byas par/_de gnyis
[\[264b.5\]]bdag la sdang bar gyur pa yang gdon gyi byas par rig pa mchog gi rgyud las gsungs so/_/bran sogs zhes pa ni rang gi 'khor dang g.yog la sogs pa'o/_/gza' la sogs zhes pa ni/_rang gi bu dang chung ma la sogs pa'o/_/gtses pa dang zhes pa ni/_de la de tsho gnod pa
[\[264b.6\]]byed pa'o/_/phan tshun mthun pa ma yin dang /_zhes pa ni/_skye bo nang phan tshun gnod pa dang /_rnam par rtsod pa'o/_/rtsod pa ni gcig dang shags 'gyed pa'o/_/rnam par rtsod pa ni/_g.yul bshams nas 'thab pa'o/_/nor 'gribs pas ni gnod pa dang /_/zhes pa ni/_bdag
[\[264b.7\]]nyid sngar phyug pa las/_phyis dbul por gyur pa'am/_tshong byas kyang legs par mi 'ong ba dang /_so nams byas kyang 'bras bu la sogs pa mang po mi 'byung ba'o/_/mya ngan las byung ba'i gnod pa zhes bya ba ni/_dper na rgan mo cig gi bu gcig pa shi ste/_yid la bu'i kha dog
[\[265a\]]
[\[265a.1\]]dang /_dbyibs kyi rnam pa yid la byas shing /_ngag tu bu bu zhes brjod pas/_bu la sems zin nas bu shi ba'i gzugs mig sngar byung bas/_nga'i bu khyer ba'i 'dre byung ngo zer ba'i log pa'i shes pa la brten nas/_gdon la sogs pa 'jug go/_/ngal ba las
[\[265a.2\]]byung ba'i gnod pa dang zhes pa ni/_bdag nyid kyi lus dang sems dub par gyur nas yid 'khrul nas/_'dre la sogs pas khyer ba yin nam snyam pa'i log pa'i shes pa la brten nas/_gdon la sogs pa 'jug par 'gyur ro/_/'jigs pa dang ni zhes pa ni/_sbrul dang glang
[\[265a.3\]]po che'i 'jigs pa la sogs pa brgyad yod do/_/yang na dmyal ba'i 'jig rten mtha' yas pa dang /_yi dgas kyi 'jig rten mtha' yas pa dang /_dud 'gro'i 'jig rten mtha' yas pa dang /_gshin rje'i 'jig rten mtha' yas pa dang /_bgrod dka' ba'i 'jig
[\[265a.4\]]rten mtha' yas pa dang /_skye ba'i 'jigs pa mtha' yas pa dang /_na ba'i 'jigs pa mtha' yas pa dang /_'chi ba'i 'jigs pa mtha' yas pa'o/_/phongs pa dang zhes pa ni/_bdag nyid dang po nas dbul bar gyur pa'o/_/gza' dang zhes pa ni gza' chen po rA hu la la
[\[265a.5\]]sogs pa brgyad do/_/rgyu skar zhes pa ni smin drug la sogs pa nyi shu rtsa brgyad do/_/gza' skar ngan pa la na ba dang /_shi ba dang /_skyes pa la sogs pa byung na/_yang 'di'i cho ga byas na nges par zhi bar 'gyur ro/_/byad stems dang zhes pa ni/_'khrul 'khor la sogs par bdag gi
[\[265a.6\]]ming rus la sogs pa bcug pa'am/_mi bzad gdon gyis zhes pa ni lha'i gdon la sogs pa gdon chen po bco brgyad las dge slong dang /_rgyal po la 'dzin pa'i srin po'i gdon la sogs pa'i gdon chen po bzhi'o/_/nyen pa zhes pa ni/_sems can gyi lus sam/_sems la
[\[265a.7\]]zhugs pa'o/_/mya ngan ngal nas byung ba yi/_/rmi lam sdig pa mthong na yang /_/zhes pa ni/_gang gi rang gi rmi lam du byung ba ste/_rmi ltas ngan pa sum cu rtsa gnyis po gang byung yang 'di'i cho ga byas na bzlog go/_/sdig pa mthong na yang zhes pa bkra mi shis pa'i mtshan ma la sogs
[\[265b\]]
[\[265b.1\]]pa mthong ba'o/_/de tsho gang byung yang bzlas brjod byas pa'i sgo nas/_'od zer spro bsdu dang /_khrus kyi cho ga byas pas/_de dag thams cad las grol bar 'gyur ro/_/des ni bsnyen sgrub gang gi don du bya ba'i gdul bya bstan to/_/da ni bsnyen pa'i dus na sgra la gnas pa'i bsam gtan
[\[265b.2\]]bstan te/_de la gsum/_sbyor ba'i cho ga sngon du bya ba dang /_sgra la gnas pa'i bsam gtan dngos dang /_de bya ba'i phan yon no/_/dang po ni/_de ni rab bkrus gtsang ma yin/_/bya ba dang /_gang dag yid dge sems dang zhing /_/gtsang ma'i gos kyis rab brgyan te/_/bya ba'i tshig
[\[265b.3\]]rkang gsum gyis so/_/mdo sde dam pa mnyan par bya/_/zab mo sangs rgyas spyod yul ba/_/mdo sde 'di ni nyan byed na/_/zhes pa'i tshig rkang gsum gyis ni dngos gzhi bstan to/_/mdo sde 'di yi gzi brjid kyis/_/zhes pa nas/_sdig pa kun las rnam par thar/_/zhes pa'i
[\[265b.4\]]tshig rkang bdun gyi phan yon bstan to/_/sngon du bya ba ni/_de yang su sid+d+hi ka ra las/_/lus dang ngag gi gtsang sbra dang /_/gsum pa yid kyi gtsang sbra ste/_/bzhi pa bden par smra ba'o/_/lnga pa phyi yi gtsang sbrar bshad/_/ces gsungs so/_/des ni zhes pas ni sgrub pa po bstan
[\[265b.5\]]to/_rab bkrus zhes pa ni/_/phyi'i gtsang sbra ste/_sa dang chu'i khrus dang /_'thor 'thung nye reg gi bar du'o/_/gtsang ma zhes pa ni/_/mi gtsang ba dag pa'i gnas skabs so/_/yid ces pa ni/_dag par byas nas sgra la gnas pa'i bsam gtan bya ba'i don to/_/'dis mtshon te/_
[\[265b.6\]]cho ga yan lag drug gis lha bskyed pa'i sngon du yang /_khrus dang gtsang sbra la sogs pa bya'o/_/gang dag yid dge zhes pa ni yid ches pa'i dad pas kun nas bslangs nas/_lus ngag yid gsum gyi sgo nas sdig pa mi dge ba mi byed pa'o/_/sems dang zhing zhes pa ni/_dad pa rnam pa
[\[265b.7\]]gsum las dang ba'i dad pa ste/_bdag nyid kyi sems nyon mongs pa'i rnyog ma dang mi ldan pa'o/_/gtsang ma'i gos zhes pa ni sngags pas thang gos dkar la shin tu 'jam pa la/_dus gsum du bkru ba dang /_yang gu gul gyi dud pas bdug cing sngags bzlas so/_/yang na bsang gtor
[\[266a\]]
[\[266a.1\]]bya'o/_/de yang su sid+d+hi ka ra las/_sngags pas thang gos mi spang zhing /_/dkar la shin tu 'jam po de/_/nyin gcig bzhin du bsang bar bya/_/zhes gsungs so/_/rab brgyan te zhes pa ni/_sngags gos kyis sngags pa shin tu mdzes par byas pa'o/_/sgra la
[\[266a.2\]]gnas pa'i bsam gtan gyi sbyor ba'i cho ga'i sngon du bya ba bshad zin to//_//da ni sgra la gnas pa'i bsam gtan gyi dngos gzhi'i cho ga dngos bstan te/_mdo sde zhes pa ni/_mtshan nyid mdor bsdus nas bstan du rung ba dang /_gnyen po rnam par 'gal ba'i sgo nas spong bas na mdo sde'o/_/dam zhes
[\[266a.3\]]pa ni/_bskyed rim gsum ka bya bar 'thad pas na/_dam pa zhes gsungs so/_/yang na mtshan nyid kyi theg pa las mchog tu gyur pas na/_dam pa zhes bya'o/_/ji ltar mchog tu gyur nas mtshan nyid kyi theg pas khrus dang gtsang sbra dang /_dka' thub la sogs pa'i sgo nas
[\[266a.4\]]dngos grub bsgrubs kyang tshe 'di la mkha' spyod kyi dngos grub la sogs pa mi thob la/_gzungs 'dis ni tshe 'di la mkha' spyod la sogs pa'i dngos grub thob par 'gyur bas na/_dam pa zhes gsungs so/_/mnyan par bya zhes pa ni ngag gi brjod bya rjod byed kyi tshig spangs te/_
[\[266a.5\]]bdag nyid kyi sems sgra spyi'i rnam par snang ba'o/_/zab mo zhes pa ni/_sgrub pa po'i sgra la gnas pa'i bsam gtan byed pa de/_tha mal pa'i so so'i skye bos mi rtogs pas na zab mo zhes pa'o/_/'o na sgra la gnas pa'i bsam gtan te sus rtogs she na/_sangs rgyas spyod yul ba zhes pa
[\[266a.6\]]gsungs te/_sangs rgyas nyag gcig kho na'i spyod yul yin pas des mkhyen to/_/mdo sde 'di ni nyan byed na/_/zhes pa ni sgra la gnas pa'i bsam gtan 'di byed na zhes pa'i don to/_/sgra la gnas pa'i bsam gtan gyi mtshan nyid bshad zin to//_//da ni sgra la gnas pa'i bsam
[\[266a.7\]]gtan gyi phan yon bshad par bya ste/_mdo sde 'di yi gzi brjid kyis/_/zhes pa ni sgra la gnas pa'i bsam gtan gyi phan yon gyis zhes pa'i don to/_/srog chags dag ni thams cad kyi/_/zhes pa ni 'gro ba'i ris lnga'o/_/mi bzad pa yi nad rnams kun/_/zhes pa ni mdze'i nad la
[\[266b\]]
[\[266b.1\]]sogs pa'o/_/de dag thams cad zhi bar blta/_/zhes pa ni mi bzad pa'i nad chen po las thar bar byed ces pa'i don to/_/tshe dang bsod nams 'phel bar 'gyur/_/zhes pa ni sngon gyi rnam par smin pa las tshe slar nur te ring por thub pa'o/_/dper na bcud len gyi sman sbyor lta bu'o/_
[\[266b.2\]]bsod nams 'phel bar 'gyur zhes pa ni/_bdag gi phun sum tshogs pa thams cad rgyas par 'gyur ba'o/_/dper na rigs kyi bu'am rigs kyi bu mo gang la la shes rab kyi pha rol tu phyin pa 'di glegs bam du 'dri'am/_bris nas 'dzin tam/_'chang ngam/_klog gam/_kun chub
[\[266b.3\]]par byed pa la sogs pa byas nas/_me tog la sogs pas mchod pa dang /_rim gro la sogs pa byas na/_de dang de'i bsod nams 'phel bar 'gyur ba lta bu'am/_sa chen po la sa bon btab nas rgyu rkyen tshogs par gyur nas/_rnam par 'phel par 'gyur ba lta bu'o/_/sdig
[\[266b.4\]]pa kun las rnam par thar/_zhes pa ni yid du mi 'ong ba thams cad mi 'byung ba'o/_/yang na mi dge ba bcu dang /_las kyi sgrib pa gdon mi za bar myong bar 'gyur ba thams cad spangs pa'o/_/dper na mi dge ba bcu spangs nas/_dge ba bcu spyod pa'i gang zag lta bu'o/_/sgra la gnas
[\[266b.5\]]pa'i bsam gtan bya bar 'dod na/_bsam gtan phyi ma las kyang /_gsang sngags la gnas dngos grub ster/_/sgra gnas rnal 'byor ster bar dran/_/sgra mthar thar pa ster ba nyid/_/'di dag de nyid gsum pa yin/_/zhes gsungs so/_/sgra la gnas pa'i bsam gtan ni/_/
[\[266b.6\]]bdag nyid lhar bskyed pa mi dmigs par bsams la bde ba'i rjes la/_bdag nyid kyi sems stong pa nyid kyi ngang las/_nam mkha' las zla ba'i dkyil 'khor gyi steng na/_gzungs sngags la sogs pa dkar sha re yod par bsams la/_yi ge de'i 'od zer me 'bar ba lta bur
[\[266b.7\]]bsams te/_phyi nas de tsho yang mi dmigs par bsams le/_bdag nyid kyi sems na mo rat+na tra yA ya bya ba nas/_a mr-i te hUM phaT bya ba'i bar du yi ge'i rang sgra sgrogs pa de yang dper na dril bu'i sgra dang 'dra bar rgyun mi 'chad par bdag nyid kyi sems sgra spyi yi rnam par grag par bsam
[\[267a\]]
[\[267a.1\]]mo/_/de ni sgra la gnas pa'i bsam gtan no/_/de mi byed na dmigs pa gsum gyis bya ba'am/_yan lag bzhis bya ste/_dmigs pa gsum ni/_sgra dang sems dang gzhi la gzhol/_/gsang sngags yi ge bzhi la gnas/_/zhes bsam gtan phyi ma
[\[267a.2\]]las gsungs so/_/gsang sngags kyi yi ge dang /_de'i gdan zla ba'i dkyil 'khor dang /_de bzhin gshegs pa'i sku'o/_/dang po ni gzugs la dmigs/_de nas zla ba'i dkyil 'khor la dmigs/_de nas bcom ldan 'das la dmigs so/_/yan lag bzhi ni/_bcom
[\[267a.3\]]ldan 'das bum pa'i nang na bzhugs pa dang /_bdag nyid lha ru bskyed pa dang /_de gnyis kyi thugs ka na zla ba'i dkyil 'khor re re yod pa dang /_de'i steng na gzungs rings sam/_yang snying ngam/_rigs kyi snying po gang rung gnas par bsam mo/_/'o na lha ni gnyis su bshad la/_
[\[267a.4\]]sngags dang /_zla ba gnyis gnyis su mi 'chad pa ci'i phyir zhe na/_nang du bsdus tsam na gsum las med pas de ru yang 'dra gsung ngo /_/yang na gsang sngags dang bzlas pa gnyis ni rigs mi mthun yang rnam par bcad pa'i ldog pa mtshungs la lha ni mi mtshungs pa yang srid pas na lha la
[\[267a.5\]]gsum du bshad pa/_sngags dang zla ba gnyis la rigs 'dra bas re rer ma bshad do/_/bzlas brjod byed pa'i zlos lugs ni gnyis te/_rdo rje'i tshig gam/_shu bu'i sbyor bas ha cang mi dal mi myur bar sngags kyi yi ge brjod cing bzlas brjod bya'o/_/de gnyis kyi grangs ni gtso 'khor yod na
[\[267a.6\]]gtso bo la 'bum phrag gcig_/'khor rnams la khri phrag re re bya'o/_/yi ge'i grangs kyis byed na/_bco lnga man chad kyi yi ge re re zhing 'bum phrag re re bya'o/_/bcu drug yan chad nas/_sum cu rtsa gnyis man chad la ni 'bum phrag gsum bya'o/_/de yan chad la ni 'bum phrag
[\[267a.7\]]gsum bya'o gsung ngo /_/'dir ni bcom ldan 'das rdo rje rnam par 'joms pa/_sgra la gnas pa'i bsam gtan la mchog tu brnyes pa/_/bsnyen pa'i dus su de bya'o/_/bum pa la byed na gcig bya'o/_/bsnyen pa dang sgrub pa'i bar du bzlas brjod byed pa ni gnyis ka'i shes par
[\[267b\]]
[\[267b.1\]]bya'o/_/da ni sgrub pa'i cho ga bstan te/_'o na sgrub pa'i lugs kyis dkyil 'khor gyi cho ga dgos pa yin na bye brag gi rgyud 'di ru dkyil 'khor gyi cho ga mi ston pa ci'i slad du zhe na/_bum pa'i cho ga ni dkyil 'khor la rag las pa yin pas/_de bstan pas dkyil 'khor yang shugs
[\[267b.2\]]kyis shes pa yin no/_/bum pa'i cho ga dkyil 'khor la rag las par ni dpung bzangs kyi rgyud las gsungs te/_dkyil 'khor khor yug bum pa gzhag par bya/_/zhes gsungs pa dang /_bum pa brgyad yod na bum pa sgo bzhi'i logs su gzhag pa dang /_bcu gnyis yod
[\[267b.3\]]na zur bzhir yang gzhag gsung ngo /_/gsang ba spyi rgyud las kyang /_grwa dang sgo ni ma lus par/_bum pa dag kyang bzhag nas ni/_/bar sgo chen po gnyis gnyis shig_/khyad par du ni gzhag par bya/_/bum pa gcig ni phyi sgo yi/_/drung du mngon par gzhag par bya/_/zhes gsungs
[\[267b.4\]]so/_/'o na 'di ru dkyil 'khor bstan la/_bum pa'i cho ga spyi rgyud du kha mi bskang ba ci'i phyir zhe na/_de ni mi 'dra ste/_dkyil 'khor gyi cho ga dang bri ba tsam du khyad med la/_bum pa'i cho ga la ni bye brag yod pas/_rdo rje rnam par 'joms pa'i bum pa'i rdzas thun mong ma yin pa
[\[267b.5\]]dgos te/_yungs kar dang /_rtswa dUr ba dang /_rdo rje pha lam dang /_me tog dmar po'i phreng ba rnams so/_/des na dkyil 'khor gyi cho ga la ni khyad par med pas 'dir ma gsungs te/_rdo rje rigs kyi spyi rgyud las shes par bya'o/_/bum pa'i cho ga la ni bye brag yod pas
[\[267b.6\]]'dir gsungs so/_/des na dkyil 'khor 'dir ma bstan pa la 'gal ba med do/_/da ni sgrub pa'i dub na bum pa'i mtshan nyid bzlas brjod kyi grangs nges par khrus bya ba dang bcas pa bstan pa la gsum ste/_bum pa rdzas dang bcas pa'i mtshan nyid bstan pa dang /_de la bzlas
[\[267b.7\]]brjod ji ltar bya ba'i grangs bstan pa dang /_gdul bya nye bar mtshon pa dang bcas par bstan pa'o/_/de la dang por bum pa'i mtshan nyid bshad de/_nor bu zhes pa ni spyi'i ming du smos te/_bye brag du ma phyi ba dang /_in+d+ra nI la dang /_pad+ma rA ga la sogs pa'o/_/yungs kar
[\[268a\]]
[\[268a.1\]]zhes pa ni/_bum pa'i kha chod pa'i don du gser la sogs pa'i snod gtsang ma'i nang du/_yungs kar blugs pa'i snod gtsang ma 'jog pa'i don to/_/yungs kar de rnams kyang rdo rje rtse gcig par bsam pa'am/_yang na khro bo re re bsam mo/_/dUr ba zhes
[\[268a.2\]]ba ni ma gul chings kyis bcings pa'i sna la mdud pa brgyab pa dang /_ba'i lci bas rgyas btab pa'i tshul du glan la de'i steng du rtswa dUr ba nyag ma bdun btsugs te/_bgegs la sogs pa mi 'jug pa'i don du'o/_/rin chen zhes pa ni/_/rin po che lnga ste/_nor bu rin po che dang /_byi ru
[\[268a.3\]]dang /_gser sa le sbram dang /_mu tig dang /_shel lo/_/rma med ces pa ni gas chag med cing rgyan gyi bya ba byed nus pa'o/_/tsan+dan zhes pa ni dri lnga ste tsan+dan dang /_ga pur dang /_gur kum dang /_dzA ti pha la dang /_gla rtsi yang bla ma na re gzhug gsung /_/kr-i ya las ni/_
[\[268a.4\]]srog chags yan lag 'byung mi shis/_/zhes gsungs so/_/klu gnod na gla rtsi bcug na nus pa 'byung gsung ngo /_/bcas zhes pa ni/_sman lnga dang /_'bru lnga dang /_snying po lnga bsdus te/_sman lnga ni/_bya kri dang /_seng kri dang /_gi ri kar+Ni ka dang /_ha sa dang /_ha sa de ba'o/_/_
[\[268a.5\]]'bru lnga ni/_'bras kyi so ba dang /_mon sran gre'u dang /_nas dang /_gro dang /_til dang lnga'o/_/snying po lnga ni/_/sa'i snying po til dang /_chu'i snying po lan tshwa dang /_rtsi thog gi snying po mar dang /_shing thog gi snying po bu ram dang /_me tog gi snying po sbrang rtsi'o/_/shel dang zhes pa ni dngos so/_/
[\[268a.6\]]rdo rje zhes pa ni/_rin po che pha lam mo/_/de med na shel kun nas lci ma gzhog zur brgyad pa cig gzhug gsung ngo /_/me tog ces pa ni me tog dmar po dri zhim po la phreng ba byas la bum pa'i mgul la brgyan par bya'o/_/chu yis zhes pa ni blangs pa'i chu gtsang ma srog chags med pas
[\[268a.7\]]dgang ba'o/_/dri zhim po'i chu yang blug go/_/gser ram yang na ni/_dngul gyi bum pa zhes pa ni bum pa'i rgyu bstan pa'o/_/tshad la sogs pa ni khrus kyi cho gar shes par bya'o/_/dag ces pa ni zangs la sogs pa bstan to/_/kyang zhes pa ni bsdu ba'i don to/_/dbul po rnams kyis
[\[268b\]]
[\[268b.1\]]mi rnyed pas/_/rdza la sogs pa'i bum pa so btang ba'i nyes pa nag por ri med pa dang /_dkyil 'khor gzhan du longs ma spyad pa la bya'o/_/gtsang ma'i gos kyis dkri shing zhes pa ni mgul pa dkri ba ste/_ras kha tshar dang phun tshar ma nyams pa/_gzhan du longs ma spyad pa/_mi gtsang
[\[268b.2\]]bas ma sbags pa'i ras dkar po'o/_/bo d+hi satwa sa ni/_'di'i 'grel pa phyi ma las srog chags kyi rgyu las ma byung ba las gtsang ma zhes bya'o zhes bshad do/_/zhes pa ni rdzas de rnams kyi bum pa'i nang dag tu'o/_/des ni rgyu dang /_rdzas dang mtshan nyid bstan to/_/da ni sgrub pa'i
[\[268b.3\]]dus kyi bzlas brjod bya ba'i grangs kyi tshad bstan pa ni/_gzungs rings nyi shu rtsa gcig bya/_/yang snying ngam/_rigs kyi snying po brgya rtsa brgyad zlos pas na/_lan grangs nyi shu rtsa gcig gam/_yang na lan grangs brgya rtsa brgyad/_/ces gsungs so/_/thun mtshams su'am/_
[\[268b.4\]]bum pa re re la grangs 'di tsam re re bya'o/_/des ni bzlas brjod bya ba bstan to/_/da ni gdul bya nye bar mtshon pa bstan te/_rdo rje rnam 'joms bzlas na ni/_/bzlas brjod byas pa'i 'og tu khrus kyi gang zag bstan pa'i don to/_/rgyal po zhes bya ba'i rigs bye brag tu shes par bya'o/_/
[\[268b.5\]]rtag tu zhes pa ni/_dus thams cad du'am/_nyin dang mtshan thams cad du'o/_/rgyal po zhes bya ba ni khrus bya ba'i gang zag mtshon pa tsam du zad de/_rigs byin po gsum la yang bya'o/_/'o na rigs bzhi ka la byed na/_'dir rgyal po gcig tu smos pa ci'i slad du zhe na/_de ni
[\[268b.6\]]gtso bo tsam smos pa yin te/_de bden thams cad bde bar 'gyur/_/de sdug bsngal na thams cad sdug bsngal bar 'gyur ro/_/de'i phyir/_gtso bo tsam smos so zhes gsungs so/_/des ni rdo rje rnam par 'joms pa'i don ma lus par rgyas par bshad pa'o/_/rdo rje rnam par
[\[268b.7\]]'joms pa'i 'grel pa 'di byas pas/_/de ring bdag gis dge ba gang zhig thob 'gyur ba/_/zla 'od gsal dang mu tig do shal dri med dkar po 'dra ba des/_/nyon mongs mi shes sgrib pa'i glo bur gyur pa spang phyir sems can byang chub yid gyur cig_/yang dag rtogs pa'i gtam
[\[269a\]]
[\[269a.1\]]'di ye shes rdo rjes smras pas sems can rnams kyis nyon/_rdo rje rnam par 'joms pa'i gzungs zhes bya ba'i rim par phye ba rgya cher 'grel pa gsal ba'i sgron me zhes bya ba slob dpon ye shes rdo rjes mdzad pa rdzogs so//_//dbang phyug dam pa'i mnga'
[\[269a.2\]]bdag rgyal po chen po dpal lha btsan po'i bka' lung gis/_rgya gar gyi mkhan po chen po theg pa chen po gsang sngags la mkhas pa/_slob dpon bud+d+ha gu h+ya dang /_bod kyi zhu chen gyi lo tsA ba ban+de ska ba dpal brtsegs rak+Shi tas bsgyur cing zhus te gtan la phab pa las/_slad kyi
[\[269a.3\]]rgya gar gyi mkhan po chen po/_/shrad+d+hA ka ra warma dang /_bod kyi lo tsA ba mkhas pa chen po rin chen bzang pos rgya dpe dang gtugs nas bcos pa'o/_/[{D2688}]@##/_/rgya gar skad du/_sa man+ta mu kha pra be sha rasmi bi ma loSh+NI Sha pra b+hA sar+b+ba ta thA ga tA hr-i da ya sa ma ya bi lo ki te nA ma d+hA
[\[269a.4\]]ra Ni saM br-it+ti/_bod skad du/_kun nas sgor 'jug pa'i 'od zer gtsug tor dri ma med par snang ba de bzhin gshegs pa thams cad kyi snying po dang dam tshig la rnam par blta ba zhes bya ba'i gzungs kyi rnam par bshad pa/_byang chub sems dpa' sems dpa' chen po thugs rje chen
[\[269a.5\]]po dang ldan pa 'phags pa spyan ras gzigs dbang phyug la phyag 'tshal lo/_/dbu'i gtsug tor 'od zer gyis/_/rmongs pa'i dri ma sel mdzad rgyal/_/gzungs kyi rgyan dang ldan pa'i sku/_/thugs rje mnga' la phyag 'tshal nas/_/lung dang bla ma'i man ngag las/_/gzungs
[\[269a.6\]]la rtogs pa skyes pas 'dir/_/shes rab gzungs dang bral rnams la/_/brtse bas gzungs kyi rnam 'grel bshad/_/log rtog can rnams tha dad du/_/rtsod pa'i dus su rtsod mod kyang /_/rtsod med thub pa'i bka' sde rnams/_/rtsod pa bcad phyir gzigs mo 'tshal/_/yang dag
[\[269a.7\]]bka' rnams ma mthong zhing /_/nges pa'i lam la mi mos pa'i/_/lam log lam gol zhugs pa rnams/_/lam mchog rdo rje theg pa'i gzhung /_/seng+ge'i nga ro grag pa la/_/smod cing thag ring 'bros par 'gyur/_/dgrol dka' rmongs pa de dag la/_/brgyud pa las byung
[\[269b\]]
[\[269b.1\]]gdams ngag spa/_/thub pa'i bstan rtsa dge slong yin/_/dam chos tshul bzhin spyod pa yi/_/dge slong de ni shin tu dkon/_/rtags dang cha lugs tsam bzung nas/_/rdo rje theg pa smod byed pa'i/_/rtog ges gzhung 'di smad mi bya/_/sngags gzhung la la chud mod kyang /_/log spyad dam
[\[269b.2\]]tshig mi bsrung la/_/sngags gzhung gsang bar bya dgos na/_/byis pa gzhan lta smos ci dgos/_/dad med rnam g.yeng le lo can/_/bag med sems rtsub ser sna che/_/g.yo sgyu 'dod sred gnyid brkam che/_/byas gzo snying rje shes rab chung /_/bar chad 'di dag dang ldan na/_/
[\[269b.3\]]gzungs 'di 'grub par mi 'gyur ro/_/dad ldan dpa' brtan brtson 'grus can/_/gtong phod ngag 'jam dul bag che/_/drad des gsal la chags pa chung /_/blo ldan drin gzo 'tshe ba bral/_/nad dang nga rgyal the tshom med/_/des ni myur du 'grub par 'gyur/_/de lta bu'i yon tan
[\[269b.4\]]dang ldan pa'i gang zag la rtogs pa 'di'i don bshad par bya'o/_/de yang /_mdo don smra bar 'dod rnams kyis/_/bsdus pa dgos pa'i don bcas dang /_/tshig don bcas dang brgal lan bcas/_/mtshams sbyar bcas pas bsnyad par bya/_/zhes pa'i tshul gyis rtogs pa 'di'i
[\[269b.5\]]bsdus pa'i don rnam pa bdun te/_gleng gzhi dang /_gleng ba slang ba dang /_rten dang /_shes par bya ba'i yul dang /_nyams su blang ba'i thabs dang /_bsgrub par bya ba'i dngos po dang /_thob pa'i 'bras bu'o/_/de la gleng gzhi la gnyis te/_thun mong dang /_khyad par ro/_/dang po
[\[269b.6\]]ni sdud pa po rang nyid la yid ches par bya ba'i phyir thams cad du smos so/_/gnyis pa ni don gyi gnas skabs brda sprad pa'i phyir zhus lan gyi tshul du gsungs so/_/de gnyis car yang rang la ldog pa gcod cing don la dran pa bskyed pa ste/_gzhung 'byung ba'i rgyu'o/_/gleng bslang ba ni don nyid
[\[269b.7\]]gzhan gyi spyod yul du ji ltar 'gyur ba zhus len gyi tshul gyis bsdus nas bkod pa ste gzhung 'byung ba'i rkyen no/_/rten gyi gang zag ni bsgrub tu rung ba dang /_nges par 'grub pa'i rigs so/_/shes par bya ba'i yul ni don dam dang kun rdzob bo/_/kun rdzob la gnyis te/_kun nas nyon
[\[270a\]]
[\[270a.1\]]mongs pa dang /_rnam par byang ba'o/_/rnam par byang ba ni gnyis te/_byang chub sems dpa' rnams kyi shes rab dang snying rje'o/_/de ni shes rab kyis 'khor bar mi ltung ba dang /_snying rjes mya ngan las 'das par mi bzhugs pa'o/_/dang po ni lhag pa shes rab
[\[270a.2\]]ste don gyi gzungs so/_/gnyis pa ni 'jug ldog la rmongs pa'i sems can rnams la snying rje chen po 'byung ba'i phyir tshig gi gzungs so/_/bsgrub par bya ba'i dngos po ni sngags dang rgyud dang phyag rgya'i tshul lo/_/thob par bya ba'i 'bras bu ni thun mong gi dngos grub dang mchog gi
[\[270a.3\]]dngos grub bo/_/de dag ni bsdus pa'i don to/_/dgos pa'i don ni yang dag pa'i lam gyi gol sa gcad pa'o/_/dran pa dang shes rab kun nas sgo dbyings rnam par dag pa la 'jug pa dang /_'od zer khyad par gyi dpyod pa rtog pa'i dra ba sel ba de dag yang dag pa'i lam mo/_/gol
[\[270a.4\]]sa ni ma rtogs pa dang /_log par rtogs pa dang /_the tshom mo/_/don 'di la zhugs na skyon gsum po dang bral bar 'gyur ro/_/de ltar na de la rim gyis sbyangs pa'i mthus sgrib pa gnyis dang bral nas don yang dag par bde blag tu rnyed pa ni dgos pa'i dgos pa'o/_/da ni tshig gi
[\[270a.5\]]don brjod de/_/de la brgal lan dang mtshams sbyar ba ni shugs kyis 'ong ngo /_/de nas zhes pa ni dbang du bya ba dang mtshams sbyar ba dang bkra shis pa'i don to/_/de la byang chub sems dpa' sgrib pa rnam sel gyi rgyud dga' ldan gyi gnas su gsungs pa 'das ma thag tu yang sum cu rtsa
[\[270a.6\]]gsum pa'i lha'i don du 'di nyid gsungs pa ni/_de nas te de dang mtshams sbyar ba'o/_/ni brgal ba 'di kho na gsungs pa'i phyir dbang du bya'i de nas so/_/a tha kha lu zhes kye'am legs so'i sgra yod pas bkra shis pa'i de nas so/_/bcom ldan 'das ni rdo rje lta bu'i ting nge
[\[270a.7\]]'dzin gyis lhan cig skyes pa'i ma rig pa bcom pas nyon mongs pa gtan mi skye ste/_nyon mongs pa'i bdud bcom pa'o/_/rgyu nyon mongs pa med na 'bras bu dngos po la mngon par zhen pa med pas lha'i bu'i bdud bcom pa'o/_/dngos po'i mngon zhen med pas bag chags kyi mtshams
[\[270b\]]
[\[270b.1\]]mi sbyor te des phung po'i bdud bcom pa'o/_/sdug bsngal gyi phung po zad na rnam rtog gi khar mi ltung bas skye shi dang bral bas 'chi bdag gi bdud bcom mo/_/ldan ba ni/_dbang phyug dang ni gzugs bzang dang /_/dpal dang grags dang ye shes dang /_/brtson 'grus phun sum tshogs
[\[270b.2\]]ldan pa/_/drug ni skal dang ldan zhes bshad/_/ces te/_dbang phyug ni sgrib pa thams cad kyi dbang du ma gyur pa'i rang dbang chen po dang ldan pa'o/_/gzugs bzang ni mtshan dang dpe byad do/_/dpal ni bsod nams dang ye shes kyi tshogs te/_gzhan gyis bsten bya min pas so/_/
[\[270b.3\]]grags pa ni tshangs pa'i 'jig rten la thug gi bar du bcom ldan 'das bde bar gshegs pa 'jig rten mkhyen pa skyes bu 'dul ba'i kha lo bsgyur ba bla na med pa lha dang mi rnams kyi ston pa sangs rgyas so zhes pa la sogs pa du ma grags te yon tan no/_/ye shes ni shes bya ji snyed pa dang /_
[\[270b.4\]]ji lta ba lag mthil gyi skyu ru ra ltar mkhyen pa'o/_/brtson 'grus ni sku gsung thugs kyi mdzad pa rgyun mi 'chad pa ste/_thugs rje'o/_/de la dbang phyug dang ye shes ni chos kyi sku'o/_/gzugs bzang ni longs spyod rdzogs pa'i sku'o/_/dpal dang grags pa ni sprul pa'i sku'o/_/brtson
[\[270b.5\]]'grus ni gsum ka'o/_/yang na phyir mi ldog pa 'khor lo'i mdo las/_nam mkha' 'dra ba'i chos rnams ni/_/lus can dag la rab ston kyang /_/de la bsnyel ba mi mnga' bas/_/de phyir bcom ldan 'das zhes bya/_/zhes gsungs so/_skye ba gcig gis thogs pa'i byang chub
[\[270b.6\]]sems dpa' chen pos rgyun mi 'chad par lha'i bu rnams la chos kyi dga' ba'i ro myong bar mdzad pas dga' ldan gyi lha'i gnas zhes bya ste/_gnas phun sum tshogs pa'o/_/gnas 'di smos pas ni rtogs pa 'di'i sgor zhugs pa'i rigs kyi bu dang rigs kyi bu mo rnams kyang ji srid
[\[270b.7\]]chos dga' ba chen po'i rigs rgyun mi 'chad par myong bar 'gyur ba'i don to/_/'khor gsungs pa byang chub ni rnam par dkar ba'i lam rgyu dang 'bras bur bcas pa'o/_/de la sems dpa' ni byang chub sems dpa'o/_/de nyid nyan thos dang rang rgyal la yang yod pas 'dir chen po
[\[271a\]]
[\[271a.1\]]gsungs so/_/de la che ba rnam pa bdun dang ldan pas byang chub sems dpa' chen po'o/_/de la chos chen po ni rig pa mtshog dang dbang bskur ba'i rgyud chen po dang /_ta thA saM gra ha la sogs pa'i gzhung rgya chen po rnams la dbang mdzad pa'i phyir ro/_/sems
[\[271a.2\]]bskyed pa chen po ni bde bar gshegs pa rigs lnga dang go 'phang mnyam pa la dbang sgyur ba thob pas so/_/mos pa chen po ni don zab pa dang rgya che ba la mos pa'o/_/bsam pa rgya che ba la mos pa ni sems can thams cad la phan pa dang /_bde ba skyed pa'i phyir ro/_/tshogs chen po ni
[\[271a.3\]]bsod nams dang ye shes kyi tshogs rgyun mi 'chad pas so/_/dus chen po ni 'khor ba ji srid par gzhan don la 'jug par zhal gyis bzhes pas so/_/thob pa chen po ni yang dag par rdzogs pa'i sangs rgyas phyag rgya chen po'i sku'o/_/lta ba dang rtogs pa gcig cing mchog gcig pa dang
[\[271a.4\]]'dun pa gcig pas spang bya spang ba bar chad med pa'i phyir dge 'dun no/_/de ni yon tan no/_/grangs ni rtsod par 'gyur ba'i phyir ma gsungs mod kyi byang chub sems dpa' sgrib pa rnam sel gyi rgyud du gsungs pa dang /_byang chub sems dpa' chen po rdo rje'i rigs bye ba phrag
[\[271a.5\]]brgyad cu dang /_rin po che'i rigs dang /_pad+ma'i rigs dang /_las kyi rigs dang /_bde bar gshegs pa'i rigs dang /_de lta bu la sogs pa mu mtha' yas so zhes gsungs so/_/zhabs 'bring pa lha'i tshogs zhes pa ni chos che bar byed cing bstan pa rgyas par byed pa'i phyir
[\[271a.6\]]ston pa'i zhabs su 'brang ba'o/_/de la chos la mos pa bskyed pa'i 'khor ni tshangs pa'o/_/rgol ba tshar gcod par byed pa'i 'khor ni khyab 'jug go/_/bstan pa 'dzin par byed pa'i 'khor ni dbang phyug chen po'o/_/sogs kyis ni phul du byung ba'i sbyin bdag gi 'khor brgya
[\[271a.7\]]byin dang /_gdul bya bzod pa'i 'bras bu tshim par byed pa'i 'khor mtshe ma'i lha dang /_rdzu 'phrul sna tshogs pa la dbang sgyur ba 'phrul dga'i lha dang /_'dod pa la gcig tu zhen pa dang bral ba'i 'khor gzhan 'phrul dbang byed pa'i lha dang /_'dod pa la lhag par chags pa dang
[\[271b\]]
[\[271b.1\]]bral ba gzugs khams kyi lha rnams dang /_rigs gnas ston par byed pa sum cu rtsa gsum pa'i lha'i 'khor dang /_chos 'dzin pa'i gang zag skyong bar byed pa'i 'khor rgyal po chen po 'khor dang bcas pa'o/_/thabs cig pa ni gsum ste/_sdud pa'i 'khor phyag na rdo rje dang
[\[271b.2\]]spobs pa gcig tu sbyar ba'o/_/nyan pa'i 'khor ni gus pa dang dbyer mi phyed pa'o/_/gdul bya'i dus la mi ldog pas thabs cig pa'o/_/bzhugs zhes pa yang gsum ste/_sku'i bzhugs pa ni 'chag pa dang /_bzhengs pa dang /_seng ge lta bur gzims pa zhes pa'o/_/
[\[271b.3\]]gsung gi bzhugs pa ni/_gsung gcig gis ni gsungs mod kyang /_du ma nyid du so sor go/_/zhes dbang po rab 'bring tha ma rgyun mi 'chad pa'i tshul gyis gsung dbyung ngo /_/thugs kyi bzhugs pa ni gnyis te/_'jig rten pa dang mthun pa'i thugs bskyed nas ting nge
[\[271b.4\]]'dzin gang la zhugs na grog sbur la sogs pa yan chad kyis kyang bcom ldan 'das kyi thugs rig par mdzad pa ni nang du yang dag 'jog gis bzhugs pa'o/_/snyoms par 'jug pa la gsum ste/_lha'i tshul dang mthun par bsam gtan bzhis snyoms par 'jug pa dang /_
[\[271b.5\]]tshad med pa bzhis tshangs pa'i snyoms par 'jug pa dang /_rnam thar gsum gyis 'phags pa'i snyoms par 'jug pa'o/_/te zhes pas bzhugs pa nyid ni 'das pa bstan to/_/'khor mang po tshogs pa ni mi mthun pa yod na gnyen po 'byung ba'i phyir bar du gcod pa'i 'khor
[\[271b.6\]]te bdud kyang shes par bya'o/_/des na gdul bya'i 'khor ro/_/de nas bcom ldan 'das dga' ldan gyi gnas de na chos gsungs pa'i dus su 'dod pa dang gzugs kyi lha'i bu thams cad tshogs te bcom ldan 'das kyi rdzu 'phrul gyi lam byin gyis brlabs pa'o/_/des na
[\[271b.7\]]gzungs kyi dbang phyug rgyal pos zhus pa'i mdor ji skad gsungs pa ltar dga' ldan gyi lha'i gnas nor bu rin po che'i khang sgrom chen po sprul nas/_lha'i gnas thams cad nas rin po che'i them skas du ma brten te/_sku'i 'od zer rigs mi mthun pa bye ba phrag brgyad cu
[\[272a\]]
[\[272a.1\]]re re mngon par 'dus byas nas stong gsum gyi stong chen po'i rab 'byams kyi 'jig rten gyi khams thams cad kyi lha tshogs rnams 'dir lhags par gyur to zhes bya ba'i bar du'o/_/der gsungs pa'i chos ni pha rol tu phyin pa drug gi don gyi rgyas pa'i gsang
[\[272a.2\]]sngags 'di kho na'o/_/de la pha rol tu phyin pa drug ni 'di lta ste/_sbyin pa'i pha rol tu phyin pa ni gang byang chub sems pa'i chos nyid la gnas pa'i byang chub sems dpa' byang chub kyi sems la brten nas snying rje sngon du btang ba'i sems kyis bdog pa thams cad yongs su gtong
[\[272a.3\]]ba la lus dang ngag dang yid kyi las te de ltar byas na sbyin pa'i pha rol tu phyin pa'i mtshan nyid ni rigs dang /_smon lam dang /_bsam pa dang /_dngos po dang /_ngo bo nyid kyis bstan par rig par bya'o/_/'di lta ste byang chub sems dpa'i chos nyid ni rigs so/_/byang chub
[\[272a.4\]]kyi sems ni smon lam mo/_/snying rje sngon du gtong ba'i sems ni bsam pa'o/_/bdog pa thams cad yongs su gtong ba ni dngos po'o/_/lus dang ngag dang yid kyi las ni ngo bo nyid do/_/de bzhin du shes rab kyi pha rol tu phyin pa'i bar yang de bzhin du rig par bya'o/_/
[\[272a.5\]]'di ni bye brag yin te/_tshul khrims dang bzod pa dang /_brtson 'grus kyi pha rol tu phyin pa rnams la ni sdom pa thams cad yang dag par len pa dang rjes su bsrung ba dang /_gnod par byed pa dang du len pa dang /_sdug bsngal ji mi snyam par 'dzin pa dang /_dge ba'i chos
[\[272a.6\]]thams cad yang dag par sgrub pa la lus dang ngag dang yid kyi las so zhes go rims bzhin du brjod par bya'o/_/bsam gtan gyi pha rol tu phyin pa la ni lus dang ngag dang yid kyi las kyi rnam pa thams cad dbang 'byor ba dang sems kyi gnas rnam pa thams cad dang ldan no/_/
[\[272a.7\]]shes rab kyi pha rol tu phyin pa la ni lus dang ngag dang yid kyi las kyi rnam pa thams cad dbang 'byor pa la gang rnam pa thams cad du chos rab tu rnam par 'byed pa'o zhes brjod par bya'o/_/lhag ma thams cad ni sbyin pa'i rang bzhin du rig par bya'o/_/gang sbyin pa ni
[\[272b\]]
[\[272b.1\]]thams cad mkhyen pa nyid las brtsams pa dang /_thams cad mkhyen pa nyid du 'gyur ba dang /_thams cad mkhyen pa nyid du 'dzin pa dang /_thams cad mkhyen pa nyid kyi bya ba byed pa ste/_de ni sbyin pa'i pha rol tu phyin pa nyid ces bya'o/_/tshig bzhi po de dag ni go rims bzhin
[\[272b.2\]]du rtsom pa dang bag chags dang lus dang rgyu mthun par reg par bya'o/_/de la rtsom pa ni thams cad mkhyen pa nyid las brtsams te 'byung ba dang /_'byung ba der yongs su bsngo ba'i phyir ro/_/sbyin pa de rgyud la bag chags su bsgo ste de phyi ma las thams cad mkhyen pa nyid du 'gyur ro/_/gang gi tshe
[\[272b.3\]]de nyid yongs su rdzogs par gyur pa de'i tshe chos kyi sku yongs su 'grub pa'i tshul gyis thams cad mkhyen pa nyid yongs su 'dzin to/_/de'i 'og tu longs spyod rdzogs pa dang sprul pa'i sku rgyu mthun pa'i sgo nas thams cad mkhyen pa'i bya ba byed do/_/shes rab kyi pha rol tu phyin
[\[272b.4\]]pa'i bar la yang de bzhin du rig par bya'o/_/go rim gyi 'og ma 'og ma la brten pa'i phyir te/_sbyin ba'i pha rol tu phyin pas ni nang dang phyi'i dngos po thams cad yongs su gtong bar goms pas lus dang srog la mi lta ba'i byang chub sems dpa' longs spyod kyi phung po chen
[\[272b.5\]]po yang spangs nas tshul khrims yang dag par 'dzin par byed do/_/tshul khrims rjes su bsrung ba ni gshe yang slar gshe bar mi byed de zhes bya ba la sogs pa rnams kyis bzod par 'gyur ro/_/grang ba la sogs pa bzod pa ni de'i gzhi la sbyor ba mi nyams pas brtson 'grus
[\[272b.6\]]brtsams pa yin no/_/brtson 'grus brtsams pa ni sbyor ba mtha'i 'bras bu thob pas bsam gtan sgrub pa'o/_/bsam gtan phun sum tshogs te sems mnyam par gzhag pa ni yang dag pa ji lta ba bzhin du shes pas 'jig rten las 'das pa'i shes rab 'thob bo/_/yang gong
[\[272b.7\]]ma gong ma ni gzhi yin pa'i phyir ro/_/tshul khrims ni sbyin pa'i gzhi yin no/_/de bzhin du shes rab ni bsam gtan gyi gzhi yin pa'i bar du'o/_/'di ltar tshul khrims dang ldan pa'i sbyin pas phan btags pa'i tshul khrims kyis gnod pa mi byed pa'i phyir sbyin pa rnam par
[\[273a\]]
[\[273a.1\]]dag par 'gyur/_de ltar byang chub sems dpa'i len pa po so so de rnam par 'tshe ba dang bral bar yo byad kyis bde bar sbyor bas tshul khrims kyi stobs kyis sbyin pa rnam par dag par rig par bya'o/_/de ltar bzod pa dang ldan pa ni gzhan gnod pa byed pa dag gis
[\[273a.2\]]bslab pa'i gzhi mi 'dral ba tshul khrims rnam par dag go/_/brtson 'grus brtsams pas spro ba'i stobs kyis ched du 'khor ba khas blangs pa ni sems can gyi log par sgrub pa'i sdug bsngal bde blag tu bzod pas bzod pa rnam par dag go/_/bsam gtan ni bde ba dang
[\[273a.3\]]bcas pa dang yid bde ba dang bcas par dge ba'i chos thams cad la sbyor ba brtson 'grus rnam par dag go/_/shes rab dang ldan pa'i chos rnam pa mang po la rnam par bltas nas nang du zhi bar byed pa ni ting nge 'dzin rnam par 'phel bas bsam gtan rnam par dag ste/_shes
[\[273a.4\]]rab med la bsam gtan med/_/ces pa'i tshigs su bcad pa las gsungs pa'i phyir ro/_/ji ltar rags pa'i rim gyis kyang go rims bzhin du rig par bya'o/_/sbyin pa ni thams cad kyi nang na rags te de'i phyir thog mar rnam par gzhag go/_/de'i 'og tu bzod pa
[\[273a.5\]]la sogs pas tshul khrims rags so/_/de bzhin du shes rab pas bsam gtan rags pa'i bar du'o/_/shes rab ni thams cad kyi nang na phra ste de'i phyir thams cad kyi tha mar bzhag go/_/nges pa'i tshig ni sbyin pa la sogs pa'i pha rol tu phyin pa zhes bya zhe na/_sbyin
[\[273a.6\]]pa chen po dang /_skyon med pa dang /_dri ma med pa ni sbyin pa'i pha rol tu phyin pa zhes bya'o/_/de la sbyin pa chen po ni nang dang phyi'i dngos po thams cad sbyin pa dang yun ring du sbyin pa'i phyir ro/_/skyon med pa ni gnod pas kun tu tshol ba la sogs pa rnam par spangs pa'i phyir ro/_/_
[\[273a.7\]]ji skad du 'phags pa blo gros mi zad pas bstan pa'i mdo las sbyin pa mi zad pa las brtsams te bstan la/_btsun pa sha ra twa ti'i bu byang chub sems dpa' rnams kyi sbyin pa yang mi zad pa ste/_de ci'i phyir zhe na/_tshad med pa'i phyir ro/_/btsun pa sha ra dwa ti'i bu
[\[273b\]]
[\[273b.1\]]byang chub sems dpa' rnams kyi sbyin pa yongs su sbyang ba yang tshad med pa ste/_tshe dang /_spobs pa dang /_bde ba dang /_stobs dang /_kha dog nye bar brtag pa'i phyir zas 'dod pa rnams la ni zas sbyin no/_/nyon mongs pa'i sred pa bsal ba'i phyir btung ba 'dod pa rnams
[\[273b.2\]]la ni btung ba sbyin no/_/bde ba dang 'byor pa'i dngos po thams cad bsdus pa'i phyir bzhon pa 'dod pa rnams la ni bzhon pa sbyin no/_/ngo tsha shes pa dang khrel yod pa dang /_mdog gser gyi kha dog yongs su sbyang ba'i phyir gos 'dod pa rnams la gos yongs su sbyin ba'o/_/de bzhin
[\[273b.3\]]gshegs pa'i lha'i spyan yongs su rdzogs par bya ba'i phyir mar me 'dod pa rnams la ni mar me yongs su sbyin pa'o/_/de bzhin gshegs pa'i lha'i snyan yongs su dang bar bya ba'i phyir sil snyan 'dod pa rnams la ni sil snyan yongs su sbyin pa'o/_/tshul khrims dang thos pa
[\[273b.4\]]dang ting nge 'dzin gyi dris byug pa'i phyir spos dang byug pa 'dod pa rnams la ni spos dang byug pa sbyin pa'o/_/gzungs dang spobs pa dang byang chub kyi yan lag gi me tog thob par bya ba'i phyir phreng ba 'dod pa rnams la ni phreng ba sbyin par bya'o/_/lus kyi dri yid du 'ong ba thob par bya
[\[273b.5\]]ba'i phyir phye ma 'dod pa rnams la phye ma sbyin pa'o/_/skyes bu chen po'i mtshan ro bro ba mchog tu yongs su rdzogs par bya ba'i phyir ro bro ba thams cad 'dod pa rnams la ro bro ba thams cad sbyin pa'o/_/sems can thams cad kyi gnas dang skyabs dang /_mgon dang dpung gnyen
[\[273b.6\]]bya ba'i phyir gnas 'dod pa rnams la gnas sbyin par bya'o/_/sgrib pa thams cad rab tu spangs pa dang tshangs pa'i gnas pa de bzhin gshegs pa'i gzims cha thob par bya ba'i phyir mal cha 'dod pa rnams la mal cha sbyin par byed do/_/stong gsum gyi stong chen po'i sa
[\[273b.7\]]thams cad kyi byang chub kyi snying po rdo rje'i gdan thob par bya ba'i phyir stan 'dod pa rnams la stan sbyin par byed do/_/byang chub kyi yo byad thams cad bkang ba'i phyir yo byad 'dod pa rnams la yo byad sbyin pa'o/_/mi rga mi 'chi ba'i bdud rtsis yongs su bkang ba'i phyir sman 'dod pa rnams
[\[274a\]]
[\[274a.1\]]la sman sbyin pa'o/_/rang dbang dang rang nyams dang rang byung gi ye shes bskang ba'i phyir byang chub sems dpa' rnams kyi bran pho dang bran mo yongs su btang ba'i sbyin pa'o zhes rgya cher 'byung ba lta bu'o/_/dri ma med pa ni mi mthun pa'i phyogs bag chags dang
[\[274a.2\]]bcas pa spangs pa'i phyir ro/_/dam pa rnam pa 'di gsum gyis sbyin pa'i pha rol tu phyin pa zhes brjod pa yin te/_dam pa rnam gsum ni 'dris pa dang bcas pa'i ngo bo nyid dam pa dang thabs dam pa dang 'bras bu dam pa'o/_/'dris pa dam pa ni yun ring po nas sbyin par rig
[\[274a.3\]]par bya'o/_/shes rab kyi pha rol tu phyin pa'i bar du yang de bzhin du rig par bya'o/_/tshul khrims kyi pha rol tu phyin pa skyon med pa ni bdag tu sgro 'dogs pa rnam par spangs pa'i phyir te ci rigs su de mi zad par blta bar bya'o/_/yang dam pa rnam pa bcu gnyis dang ldan pa'i phyir pha
[\[274a.4\]]rol tu phyin pa zhes bya'o/_/dam pa rnam pa bcu gnyis la rgya che ba dam pa ni 'jig rten gyi phun sum tshogs pa thams cad mi 'dod pa dang mchog tu gyur pa'i phyir ro/_/yun ring po dam pa ni bskal pa grangs med pa gsum du yongs su bsgoms pa'i phyir ro/_/ched du bya ba dam pa ni
[\[274a.5\]]sems can gyi don bya ba'i ched kyi phyir ro/_/zad mi shes pa dam pa ni byang chub chen por yongs su bsngos bas gdung bar mi 'gyur ba'i phyir ro/_/rgyun mi 'chad pa dam pa ni bdag dang gzhan mnyam pa nyid du mos pa'i phyir ro/_/sems can thams cad la sbyin pa la sogs pa pha
[\[274a.6\]]rol tu phyin pa rnams yongs su rdzogs par bya ba'i phyir ro/_/tshigs med pa dam pa ni gzhan gyi sbyin pa la sogs pa la rjes su yi rang ba tsam gyis pha rol tu phyin pa yongs su rdzogs par bya ba'i phyir ro/_/dbang 'byor pa dam pa ni nam mkha' mdzod kyi ting nge 'dzin la sogs
[\[274a.7\]]pas sbyin pa la sogs pa yongs su rdzogs pa'i phyir ro/_/yongs su gzung ba dam pa ni rnam par mi rtog pa'i ye shes kyis yongs su gzung ba'i phyir ro/_/rtsom pa dam pa ni mos pa spyod pa'i sa la bzod pa cher gyur pa la'o/_/thob pa dam pa ni sa dang po la'o/_/rgyu
[\[274b\]]
[\[274b.1\]]mthun pa dam pa ni de ma yin pa gzhan brgyad po dag la'o/_/'grub pa dam pa ni sa bcu pa dang /_de bzhin gshegs pa'i sa la byang chub sems dpa' 'grub pa dang sangs rgyas 'grub pa'i phyir ro/_/yang dam pa rnams kyis spyad pa dang bgrod pa'i phyir pha rol tu phyin pa rnams te/_
[\[274b.2\]]sangs rgyas dang byang chub sems dpa' rnams kyis spyad pa dang bgrod ces pa'i tha tshig go/_/yang shes bya'i pha rol tu son pas pha rol tu phyin pa ste/_sangs rgyas nyid la gnas zhes pa'i tha tshig go/_/yang bdag dang gzhan mchog tu gnod pa las sgrol bar byed pa'i pha rol
[\[274b.3\]]tu phyin pa rnams te/_bdag dang gzhan sdug bsngal gyi rgya mtsho las bzla bar byed ces pa'i tha tshig go/_/'di ni re zhig thun mong gi nges tshig go/_/so sor nges pa'i tshig ni sbyin bdag gi dbul ba sel ba dang /_len pa po rnams kyi gdung ba sel ba'i phyir sbyin pa'o/_/
[\[274b.4\]]dbang po zhi ba thob pa dang 'gro ba bzang por sbyor ba dang /_gsal ba'i gnas yin pas tshul khrims te/_go rims bzhin du dbang po rnams kyi sgo sdom par byed pa dang bde 'gror 'gro ba'i rgyur gyur pa dang 'gyod pa med pa la sogs pa'i rim gyis mya ngan las 'das pa'i
[\[274b.5\]]bar gyi gnas yin pa'i phyir ro/_/khro ba'i na tsha sel ba dang rma 'byin pa'i sems 'ongs pa sel ba dang /_/zhi ba brjod pa'i bzod pa'o/_/rma 'byin pa sems pa ni gang gis gnod pa byed pa rnams la lan du gnod pa ste de 'ongs pa 'dis 'bral bar byed pa ni sel bar rig par
[\[274b.6\]]bya'o/_/rma 'byin pa ni 'di dag las shar gnyer ba yod pas rma 'byin pa can te de dag bdag la mi 'jigs pa sgrogs pas bde ba ni bde ba sgrogs par rig par bya'o/_/sel ba 'phel bar spyod pas brtson 'grus te de sel ba'i phyir spyod pa ni yang dag par spong ba gnyis kyis mi
[\[274b.7\]]dge ba'i chos dang bral bar byed pa'o/_/'phel ba'i phyir spyod pa ni yang dag par spong ba gnyis kyis dge ba'i chos yang dag par sgrub pa'o/_/'dzin pa dang sdom pa dang 'dul ba dang thob par byed pas bsam gtan te/_de la 'dzin pa ni dmigs pa la sems 'dzin pa'o/_/sdom
[\[275a\]]
[\[275a.1\]]pa ni rnam par g.yeng ba las sems yang dag par sdom pa'o/_/'dul ba ni kun nas dkris pa rnams rnam par gnon pa'o/_/thob par byed pa ni dbang 'byor pa thob par byed par rig par bya'o/_/gzhan gyis smras pa shes pa dang so so rang gis shes pa dang /_
[\[275a.2\]]rnam par shes pa dang /_zhi ba thob pa dang /_rab tu zhi ba thob pa dang /_yon tan mchog tu sbyin pas shes rab ste de la gzhan gyi smras pa las byung ba'i tshul bzhin yid la byed pa dang mtshungs par ldan pa'i shes rab bo/_/so so rang gis shes pa ni 'jig rten las 'das pa'o/_/
[\[275a.3\]]rnam par shes pa ni 'jig rten las 'das pa'i rjes las thob pa'o/_/zhi ba thob par bya ba'i phyir shes pa ni bsgom pa'i lam la gnyen por gyur pa'o/_/yon tan mchog tu phyin par bya ba'i phyir shes pa ni yon tan khyad par can mngon par sgrub pa'i shes rab tu rig par bya'o/_/bsgom
[\[275a.4\]]pa ni rnam pa lnga ste/_phung po la gnas pa nas dbang 'byor pa la gnas pa'i bar du'o/_/'dir tshigs su bcad pa/_phung po gnas pa bsgom pa ste/_/yid la byed pa bsam pa yin/_/thabs dang dbang 'byor de bzhin te/_/de dag thams cad brjod pa yin/_/ji skad du/_rgyu
[\[275a.5\]]dang rnam smin smon lam dang /_/so sor rtog pa phung po 'dra/_/zhes bshad pa lta bu'o/_/de la phung po la rnam pa bzhi ste/_de la rgyu la gnas pa ni shes rab kyi stobs kyis pha rol tu phyin pa rnams la nan tan gyis goms par byed pa'o/_/rnam par smin pa la gnas pa ni gang phun sum
[\[275a.6\]]tshogs pa'i stobs kyis so/_/smon lam la gnas pa ni gang sngon gyi smon lam gyi stobs kyis so/_/so sor rtog pa'i stobs kyis gnas pa ni shes rab kyi stobs kyis pha rol tu phyin pa rnams la nan tan gyis goms par byed pa'o/_/yid la byed pa la gnas pa ni bzhi ste/_
[\[275a.7\]]mos pa yid la byed pa bsgom pa ni gang la pha rol tu phyin pa thams cad dang ldan pa'i mdo sde la mos pa bsgom pa'o/_/ro myong ba yid la byed pas bsgom pa ni pha rol tu phyin pa thob pa rnams la yon tan mthong ba'i tshul gyis ro myang bar byed pa'o/_/rjes su yi rang ba yid la byed pas
[\[275b\]]
[\[275b.1\]]bsgom pa ni 'jig rten gyi khams thams cad kyi sems can thams cad kyi sbyin pa la sogs pa la rjes su yi rang ba'o/_/mngon par dga' ba yid la byed pas bsgom pa ni bdag dang sems can thams cad kyi ma 'ongs ba'i pha rol tu phyin pa'i khyad par la mngon par dga' ba'o/_/bsam
[\[275b.2\]]pa la gnas pa ni pha rol tu phyin pa'i bsgom pa rnam pa drug ste/_mi ngoms pa'i bsam pa dang /_yangs pa'i bsam pa dang /_dga' ba'i bsam pa dang /_phan 'dogs pa'i bsam pa dang /_gos pa med pa'i bsam pa dang /_dge ba'i bsam pa'o/_/de la byang chub sems
[\[275b.3\]]dpa' sbyin pa la mi ngoms pa'i bsam pa ni byang chub sems dpa' gcig cig gang+gA'i klung gi bye ma snyed kyi 'jig rten gyi khams rin po che sna bdun gyis yongs su gang ba dang lus gang+gA'i klung gcig la sbyin par byed ces so/_/de bzhin du skad cig re re la gang+gA'i klung gi bye ma snyed kyi bskal
[\[275b.4\]]par sbyin par byed cing sems can gcig la ji lta ba bzhin du sems can gyi khams ji snyed pa bla na med pa yang dag par rdzogs pa'i byang chub la yongs su smin par byed la/_rnam grangs 'dis de la sbyin pas mi ngoms pa nyid ni byang chub sems dpa' sems dpa' nyid de/_rnam pa
[\[275b.5\]]'di lta bu'i bsam pa gang yin pa 'di ni sbyin pa la byang chub sems dpa'i bsam pa mi ngoms pa yin no/_/byang chub kyi snying po la 'dug gi bar du byang chub sems dpa' rnams rnam pa de lta bur sbyin pa gcig nas gcig tu brgyud pa skad cig tsam yang nyams par mi byed cing rgyun mi
[\[275b.6\]]gcod de/_rnam pa 'di lta bu'i bsam pa gang yin pa 'di ni sbyin pa la byang chub sems dpa'i yangs pa'i bsam pa'o/_/de ltar sbyin pas sems can de dag rjes su 'dzin pa'i byang chub sems dpa' ni shin tu dga' ba yin gyi sbyin pa des yongs su gzung ba'i sems can
[\[275b.7\]]de dag ni de lta ma yin te/_rnam pa 'di lta bu'i bsam pa gang yin pa 'di ni sbyin pa la byang chub sems dpa'i dga' ba'i bsam pa'o/_/gang dag la de ltar sbyin pas phan 'dogs pa'i sems can de dag ni bdag la phan 'dogs par byang chub sems dpa' mthong gi bdag gis ni
[\[276a\]]
[\[276a.1\]]ma yin te/_de dag ni bla na med pa yang dag par rdzogs pa'i byang chub brtan pa'i phyir ro/_/rnam pa 'di lta bu'i bsam pa gang yin pa de 'di ni sbyin pa la byang chub sems dpa' phan 'dogs pa'i bsam pa'o/_/byang chub sems dpa' ni sems can rnams la de
[\[276a.2\]]ltar sbyin pa las byung ba'i bsod nams yangs pa mngon par 'du byas kyang lan du phan 'dogs pa'am rnam par smin pa mi 'dod de rnam pa 'di lta bu'i bsam pa gang yin pa 'di ni sbyin pa'i pha rol tu phyin pa bsgom pa la byang chub sems dpa'i gos pa med pa'i bsam pa'o/_/byang chub sems
[\[276a.3\]]dpa'i sbyin pa'i phung po spangs pa'i rnam par smin pa de lta bu'ang sems can rnams kyi yin par mngon par dga' bar byed kyi bdag la ni de lta ma yin te/_sems can thams cad dang thun mong du byas te/_bla na med pa yang dag par rdzogs pa'i byang chub tu yongs su bsngo'o/_/rnam pa
[\[276a.4\]]'di lta bu'i bsam pa gang yin pa 'di ni sbyin pa'i pha rol tu phyin pa bsgom pa dang byang chub sems dpa'i dge ba'i bsam pa'o/_/de la tshul khrims kyi pha rol tu phyin pa bsgom pa nas shes rab kyi pha rol tu phyin pa bsgom pa'i bar la byang chub sems dpa' mi ngoms pa'i bsam pa ni
[\[276a.5\]]gang byang chub sems dpa' lus gang+gA'i klung gi bye ma snyed du gyur zhing de'i tshe'i tshad bskal pa gang+gA'i klung gi bye ma snyed du gyur la/_rgyun du yo byad thams cad kyis phongs par gyur cing stong gsum gyi stong chen po'i 'jig rten gyi khams mes rab tu gang ba na spyod lam bzhi byed kyang /_skad
[\[276a.6\]]cig gcig la tshul khrims kyi pha rol tu phyin pa nas skad cig gcig la shes rab kyi pha rol tu phyin pa'i bar la bsgom zhing rnam grangs 'dis tshul khrims kyi phung po ji snyed pa dang /_shes rab kyi phung po ji snyed pa gang gis bla na med pa yang dag par rdzogs pa'i byang chub mngon
[\[276a.7\]]par rdzogs par 'tshang rgya ba'i tshul khrims kyi phung po nas shes rab kyi phung po de bsgom yang byang chub sems dpa' de mi ngoms pa'o/_/byang chub sems dpa' byang chub kyi snying po la 'dug gi bar du tshul khrims kyi pha rol tu phyin pa bsgom pa nas shes rab kyi pha rol tu phyin pa
[\[276b\]]
[\[276b.1\]]bsgom pa'i bar du bsgom la byang chub sems dpa' yangs pa'i bsam pa'o/_/tshul khrims kyi pha rol tu phyin pa bsgom pa nas shes rab kyi pha rol tu phyin pa bsgom pa des sems can rjes su 'dzin pa'i byang chub sems dpa' ni rab tu dga' ba yin gyi rjes su gzung ba'i sems
[\[276b.2\]]can de dag ni de ltar ma yin te/_rnam pa de lta bu'i bsam pa gang yin pa 'di ni tshul khrims kyi pha rol tu phyin pa bsgom pa nas shes rab kyi pha rol tu phyin pa'i bar du bsgom pa ni byang chub sems dpa' dga' ba'i bsam pa'o/_/tshul khrims kyi pha rol tu phyin pa bsgom pa nas shes
[\[276b.3\]]rab kyi pha rol tu phyin pa'i bar du bsgoms nas gang dag la phan 'dogs pa'i sems can de dag ni bdag la shin tu phan 'dogs par byang chub sems dpa' mthong gi bdag ni ma yin te/_de dag bla na med pa yang dag par rdzogs pa'i byang chub tu ston pa'i phyir ro/_/rnam pa
[\[276b.4\]]'di lta bu'i bsam pa gang yang yin pa 'di ni tshul khrims kyi pha rol tu phyin pa bsgom pa nas shes rab kyi pha rol tu phyin pa'i bar du bsgom pa la byang chub sems dpa' phan 'dogs pa'i bsam pa'o/_/de la byang chub sems dpa' ni de ltar tshul khrims kyi pha rol tu phyin pa las
[\[276b.5\]]byung ba nas shes rab kyi pha rol tu phyin pa'i bar las byung ba'i bsod nams mang po mngon par 'du byas kyang de la lan du phan 'dogs pa'am rnam par smin pa la 'dod pa med de/_'di lta bu'i bsam pa gang yin pa 'di ni tshul khrims kyi pha rol tu phyin pa bsgom pa nas shes rab kyi
[\[276b.6\]]bar gyi bsgom pa la gos pa med pa'i bsam pa'o/_/de la byang chub sems dpa'i tshul khrims kyi pha rol tu phyin pa'i bsgom pa las byung ba nas shes rab kyi bar gyi bsod nams kyi phung po'i rnam par smin pa'i 'bras bu yang sems can rnams kyi yin par mngon par dga' bar
[\[276b.7\]]byed kyi bdag la ni ma yin te/_sems can thams cad dang thun mong du byas te bla na med pa yang dag par rdzogs pa'i byang chub tu yongs su bsngo ba'o/_/rnam pa 'di lta bu'i bsam pa gang yin pa 'di ni tshul khrims kyi pha rol tu phyin pa bsgom pa nas shes rab kyi pha rol tu phyin
[\[277a\]]
[\[277a.1\]]pa'i bar du bsgom pa la byang chub sems dpa'i dge ba'i bsam pa'o/_/thabs la gnas te pha rol tu phyin pa bsgom pa gang zhe na/_rnam pa gsum ste/_so sor rtog pa'i phyir rnam par mi rtog pa'i ye shes kyi 'khor gsum yongs su dag pa ste thabs de
[\[277a.2\]]ni yid la byed pa thams cad mngon par grub pa'i phyir ro/_/dbang 'byor pa la gnas te pha rol tu phyin pa bsgom pa ni rnam pa gsum ste/_lus la dbang 'byor ba dang /_spyod pa la dbang 'byor pa dang /_bshad pa la dbang 'byor pa'o/_/lus la dbang 'byor pa ni de bzhin
[\[277a.3\]]gshegs pa'i sku gnyis su blta bar bya ste/_rang bzhin dang longs spyod rdzogs pa'o/_/de la spyod pa la dbang 'byor pa ni sprul pa'i skur blta bar bya ste/_des sems can thams cad la spyod pa kun du ston pa'o/_/bshad pa la dbang 'byor ba ni pha rol tu phyin pa drug rnam pa
[\[277a.4\]]thams cad du bshad pa la thogs pa med pa'o/_/rab tu dbye ba ni rton pa bco brgyad kyis pha rol tu phyin pa drug rab tu dbye bar blta'o/_/rton pa bco brgyad ni lus rton pa dang sems rton pa dang /_dge ba rton pa dang /_bde 'gro rton pa dang /_byang chub rton pa dang /_snying rje
[\[277a.5\]]rton pa dang /_sems can yongs su mi gtong bar rton pa dang /_dman pa'i sems yongs su 'dor bar rton pa dang /_mi skye ba'i chos la bzod pa rton pa dang /_dge ba'i rtsa ba sbyor ba la rton pa dang /_dge ba'i rtsa ba yang dag par sgrub pa rton pa dang /_dge ba'i rtsa ba mi
[\[277a.6\]]zad par rton pa dang /_dge ba'i rtsa ba la yongs su mi skyo bar rton pa dang /_bsam pa'i don thams cad 'byor par rton pa dang /_tshogs sdud par rton pa dang /_sa la 'jug pa rton pa dang /_sangs rgyas kyi chos yang dag par sgrub pa rton pa dang /_sangs rgyas kyi sgrub pa
[\[277a.7\]]rton pa ste sbyin pa la sogs pa rnam pa gsum tha dad pas gsum gsum gyis go rims bzhin du bsdus par rig par bya'o/_/de la sbyin pa rnam pa gsum ni zang zing gi sbyin pa dang /_mi 'jigs pa'i sbyin pa dang /_chos kyi sbyin pa'o/_/tshul khrims la rnam pa gsum ste sdom
[\[277b\]]
[\[277b.1\]]pa'i tshul khrims dang /_dge ba chos sdud pa'i tshul khrims dang /_sems can don byed pa'i tshul khrims so/_/bzod pa rnam pa gsum ni gnod pa byed pa la ji mi snyam pa'i bzod pa dang /_sdug bsngal dang du len pa'i bzod pa dang /_chos la nges par sems pa'i
[\[277b.2\]]bzod pa'o/_/brtson 'grus rnam pa gsum ni go cha'i brtson 'grus dang /_sbyor ba'i brtson 'grus dang /_sems can don bya ba'i brtson 'grus so/_/bsam gtan rnam pa gsum ni mthong ba'i chos la bde bar gnas par 'gyur ba'i bsam gtan dang /_mngon par shes
[\[277b.3\]]pa mngon par gsal ba'i bsam gtan dang /_sems can gyi don bya ba'i bsam gtan no/_/shes rab rnam pa gsum ni kun rdzob la dmigs pa dang /_don dam pa la dmigs pa dang /_sems can gyi don la dmigs pa'o/_/de la zang zing gi sbyin pa ni lus la rton pa
[\[277b.4\]]te bza' ba dang btung ba la sogs pa'i yo byad rnams kyis len pa po la phan 'dogs pa'i phyir ro/_/mi 'jigs pa sbyin pa ni sems la rton pa ste/_yid mi bde ba'i bye brag dang bral bar byas bas sems kyi dbugs nye bar sgrub pa'i phyir ro/_/gzhan yang de bzhin du sbyar
[\[277b.5\]]bar bya'o/_/dman pa'i sems ni byang chub sems dpa' 'khor ba'i sdug bsngal gyis yongs su skyo bas nyan thos dang rang sangs rgyas kyi sems te/_de yongs su 'dor ba rton pa ni sdug bsngal dang du len pa'i bzod par rig par bya'o/_/dge ba'i rtsa ba mi zad pa ni
[\[277b.6\]]sems can thams cad kyi don bya ba lhag par byed pas 'khor ba ji srid pa phung po lhag ma med pa'i mya ngan las 'das pa'i dbyings su yang yongs su mi gtong bas te/_de rton pa ni sems can gyi don bya ba'i brtson 'grus su rig par bya'o/_/tshogs sdud pa ni thob pa la
[\[277b.7\]]brten nas gdul bya rnams mnyam par gzhag par bya ba dang /_sems mnyam par gzhag par bya ba'i phyir gdams pa dang /_rjes su bstan pa rab tu sbyin pa de rton pa ni sems can gyi don bya ba'i bsam gtan no/_/sa la 'jug pa ni chos la mos pa sngon du btang ba'i
[\[278a\]]
[\[278a.1\]]bshad pa gang gis tshogs yongs su rdzogs par byas nas rab tu dga' ba'i sa la 'jug pa ste de ston par ni kun rdzob kyi bden pa la dmigs pa'o/_/lhag ma ni legs par sbyar ba'i phyir sbyar bar ma byas so/_/rab tu dbye ba ni sbyin ba bdun te/_rtsa ba'i
[\[278a.2\]]sbyin pa ni rigs kyi gnas skabs pa'i byang chub sems dpa'i sbyin pa'i pha rol tu phyin pa ste rigs tsam la brten nas sbyin pa'i phyir ro/_/blangs pa'i sbyin pa ni sems bskyed pa'i gnas skabs pa ste smon lam yang dag par blangs pa la brten nas sbyin ba'i phyir ro/_/rjes su 'dzin
[\[278a.3\]]pa'i sbyin pa ni bdag dang gzhan don sgrub pa'i gnas skabs pa'o/_/'dzin pa nges pa med pa'i sbyin pa ni de kho na'i don la yongs su rtogs pa gnas skabs pa'i ste/_sbyin bdag la gnas pa rnam par rtog pa la mngon par zhen pa'i 'dzin pa med pa'i phyir ro/_/yongs su 'dzin pa
[\[278a.4\]]med pa'i sbyin pa ni mthun pa'i gnas skabs pa ni/_pha rol gyi yo byad yongs su 'dzin pa med pa'i nam mkha' mdzod la sogs pa'i ting nge 'dzin rnams kyis nam mkha' las lag pa brkyang nas ji ltar 'dod pa bzhin du rin po che la sogs pa'i char 'bebs pa'i phyir ro/_/so
[\[278a.5\]]sor rig pa'i sbyin pa ni yongs su smin pa'i gnas skabs pa ste/_'dul ba ji lta ba bzhin du mthun par bya ba'i phyir ro/_/sbyin pa chen po'i chen po ni byang chub mchog gi gnas skabs pa'i ste bla na med pa'i phyir ro/_/de bzhin du shes rab kyi bar du ci rigs su sbyar bar rig par
[\[278a.6\]]bya'o/_/bsdus pa ni sbyin pa la sogs pas byang chub sems dpa'i sas bsdus pa'i phyir te de la pha rol tu phyin pa rnams kyi rigs bsdus pa 'di ni dpe tsam mo/_/sbyin pa'i pha rol tu phyin pa la sogs pa ni rigs kyis bsdus par shes par bya'o/_/sems bskyed pa bsdus
[\[278a.7\]]pa ni khyad par du 'phags pa'i sems bskyed pas bsdus pa'i phyir ro/_/sems bskyed pa ni rnam pa gnyis te/_khyad par can ma yin pa dang /_khyad par du 'phags pa'o/_/de la khyad par can ma yin pa ni/_kye ma'o bdag bla na med pa yang dag par rdzogs pa'i byang chub mngon
[\[278b\]]
[\[278b.1\]]par rdzogs par 'tshang rgya bar shog cig snyam pa'o/_/khyad par du 'phags pa ni de ltar sbyin pa'i pha rol tu phyin pa yongs su rdzogs par shog shig snyam pa nas shes rab kyi pha rol tu phyin pa'i bar du'o/_/khyad par du 'phags pa'i sems bskyed pa 'di ni pha rol tu phyin pa rnams
[\[278b.2\]]bsdus par rig par bya ste/_de dag gi rgyu yin pa'i phyir ro/_/bdag dang gzhan gyi don bsdus pa gang sbyin pa'i phung po yongs su rdzogs pa 'di dag ni bdag gi don to/_gang gzhan la yo byad nye bar bsgrubs pas rjes su 'dzin pa 'di ni gzhan gyi don to/_/lhag ma
[\[278b.3\]]rnams kyis bsdus pa yang de bzhin du rig par bya'o/_/don dam pa chos kyi dbyings las brtsams pa ni de bzhin nyid kyi sbyin pa la sogs pa spyi'i mtshan nyid yin pa'i phyir ro/_/ye shes kyi tshogs bsag pa ni thams cad mkhyen pa'i snod du bsgrub pa'i phyir ro/_/ye shes
[\[278b.4\]]yongs su 'dzin pa las brtsams pa ni thams cad mkhyen pa nyid yongs su bsgrub pa'i phyir ro/_/ye shes kyi rjes su 'dzin pa las brtsams pa ni lnga po dag shes rab kyi pha rol tu phyin pa'i rjes su mthun pa'i phyir ro/_/ye shes kyi mtshan nyid las brtsams pa ni shes rab
[\[278b.5\]]kyi pha rol tu phyin pa yang dag pa'i ye shes kyi ngo bo nyid yin pa'i phyir ro/_/de ltar na de bzhin nyid dang yang dag pa'i ye shes kyi ngo bo nyid de ni dam pa ni sbyin pa la sogs pas bsdus par rig par bya'o/_/dpe brjod pa 'dis bsdus pa lhag ma rnams bstan par bya'o/_/mi
[\[278b.6\]]mthun pa'i phyogs ser sna dang 'chal pa'i tshul khrims dang khro ba dang le lo dang rnam par g.yeng ba dang 'chal pa'i shes rab ste/_sbyin pa la sogs pa'i go rims bzhin no/_/pha rol tu phyin pa rnams kyis bsdus pa'i phyir sbyin pa'i chos ji snyed pa de dag gi mi mthun pa'i phyogs
[\[278b.7\]]gang yin pa dang /_shes bya'i sgrib pa de yang dag pa'i mi mthun pa'i phyogs su rig par bya'o/_/phan yon ni 'bras bu rnam pa lnga'i skabs su dpag tu med par rig par bya'o/_/de yang bsdus na 'di dag gi rang gi mi mthun pa'i phyogs spang ba bral ba'i 'bras bu dang /_mthong
[\[279a\]]
[\[279a.1\]]ba'i chos la bdag gzhan rjes su 'dzin pa skyes bu byed pa'i 'bras bu dang /_phyi ma la gong nas gong du khyad par du 'phags pa mchog dam pa 'byung ba'i rgyu mthun pa'i 'bras bu dang /_byang chub chen po dbang gi 'bras bu dang /_longs spyod chen po dang bde 'gror 'gro
[\[279a.2\]]ba dang kho na med pa dang /_dbye ba med pa dang mi bde ba med pa dang yid bde ba mang ba dang /_sems can la dbang ba dang lus la gnod pa med pa dang dbang che bar grags pa ni go rims bzhin du sbyin pa la sogs pa'i rnam par smin par rig par bya'o/_/gcig la gcig rnam par
[\[279a.3\]]nges pa ni rnam pa gsum ste/_sbyor ba las gyur pa dang /_dbye ba las gyur pa dang /_rab tu phye nas bstan pa las gyur ba'o/_/de la sbyor ba las gyur pa ni sbyin pa la sogs pa thams cad 'dus par dmigs te 'di lta ste nang dang phyi'i dngos po yongs su gtong ba'i sbyin pa la
[\[279a.4\]]sbyor ba'o/_/de la gang yongs su gtong ba de ni sbyin pa'i pha rol tu phyin pa'o/_/de la byams pa'i sems dang ldan pa ni gang gzhan la kun nas mnar sems dang gnod pa dang rnam par 'tshe ba sdom pa de ni tshul khrims kyi pha rol tu phyin pa'o/_/de nyid la gang nye bar bskor
[\[279a.5\]]ba dang phongs pa dang skyo ba la ji mi snyam pa de ni bzod pa'i pha rol tu phyin pa'o/_/de nyid la gang phyir zhing sems spro ba de ni brtson 'grus kyi pha rol tu phyin pa'o/_/de nyid la gang sems rtse gcig pa ste dge ba las phyi rol tu mi 'phro ba de ni bsam gtan gyi pha rol tu phyin pa'o/_/_
[\[279a.6\]]de nyid la rgyu dang 'bras bu ji lta ba bzhin du legs par gzung ba dang lta ba mchog tu 'dzin pa med pa de ni shes rab kyi pha rol tu phyin pa'o/_/de bzhin du shes rab kyi pha rol tu phyin pa'i bar la yang ci rigs su sbyar bar bya ste/_mi 'jigs pa sbyin pa ni thams cad du sbyin pa yin
[\[279a.7\]]pa'i phyir ro/_/de rab tu dbye ba las gyur pa ni ngo bo nyid kyis rab tu dbye ba dang /_rjes su sbyor bas rab tu dbye ba dang /_bskyed pas rab tu dbye ba'o/_/de la sogs pa'i ngo bo nyid ni rnam par gtong ba dang sdom pa dang ji mi snyam pa dang mngon par spro ba dang sems gnas pa dang rab
[\[279b\]]
[\[279b.1\]]tu rnam par dbye ba ste go rims bzhin no/_/de la sbyin pa la sogs pa la sbyor ba ni de la gnas pa'i pha rol tu phyin pa rnams rjes su 'jug pa ste snga ma bzhin no/_/de la sbyin pa la sogs pa'i rjes su sbyor ba ni 'dzin du 'jug pa dang /_bsngags pa brjod pa dang /_rab tu dga'
[\[279b.2\]]ba'o/_/de la sbyin pa la sogs pa bskyed pa ni gzhan gyi sems kyi rgyud la 'jog pa'o/_/de la sbyin pa'i pha rol tu phyin pa ni zang zing gi sbyin pa'o/_/de ma yin pa'i gzhan lnga ni mi 'jigs pa'i sbyin pa'o/_/thams cad ni dam pa'i chos kyi sbyin pa ste gzhan gyi sems rgyud la
[\[279b.3\]]bskyed pa'i phyir ro/_/de las rab tu phye nas bstan pa las gyur pa ni gcig nas rtogs pa la sogs pa ste/_'di lta ste sbyin pa'i pha rol tu phyin pa gang yin pa de tshul khrims kyi pha rol tu phyin pa yang de yin nam/_tshul khrims kyi pha rol tu phyin pa gang yin pa sbyin pa'i pha rol tu phyin pa yang de
[\[279b.4\]]yin nam zhe na/_tshig 'og ma dang sbyor ba ste/_tshul khrims kyi pha rol tu phyin pa gang yin pa sbyin pa'i pha rol tu phyin pa yang de'o/_/sbyin pa'i pha rol tu phyin pa yin la tshul khrims kyi pha rol tu phyin pa ma yin pa yang yod de/_tshul khrims kyi pha rol tu phyin pas ma zin pa'i
[\[279b.5\]]sbyin pa'i pha rol tu phyin pa'o/_/de bzhin du shes rab kyi pha rol tu phyin pa'i bar du sbyin pa'i pha rol tu phyin pa'i tshig 'og ma dang sbyor ba rnams dang sbyar bar bya'o/_/sbyin pa gang yin pa de thams cad sbyin pa'i pha rol tu phyin pa yin nam pha rol tu phyin pa de thams cad sbyin pa yin
[\[279b.6\]]nam zhe na/_mu gsum du 'gyur te sbyin pa yin la pha rol tu phyin pa ma yin pa ni byang chub chen por yongs su ma bsngos pa'i sbyin pa'o/_/sbyin pa ma yin pa la pha rol tu phyin pa yin pa yang yod de bshad pa ma gtogs pa'i chos rnams so/_/de bzhin du shes rab kyi pha
[\[279b.7\]]rol tu phyin pa'i bar la brtsams te re re la mu gsum gsum du sbyar bar bya'o/_/sbyin pa kun du spyod pa gang yin pa de dag thams cad sbyin pa'i pha rol tu phyin pa'i rgyu las byung ba'i bsod nams bskyed dam zhe na mu bzhir 'gyur te/_mu dang po ni byang chub chen por yongs su ma
[\[280a\]]
[\[280a.1\]]bsngos pa'i sbyin pa spyod pa'o/_/mu gnyis pa ni sbyin pa'i pha rol tu phyin pa la yang dag par 'dzin du 'jug pa dang /_bsngags pa brjod pa dang /_yid rab tu dga' bas so/_/mu gsum pa ni byang chub chen por yongs su bsngos pa'i sbyin pas
[\[280a.2\]]so/_/mu bzhi ba ni rnam pa 'di dag ma rtogs pa'o/_/de bzhin du shes rab kyi pha rol tu phyin pa'i bar las brtsams te re re la yang mu bzhi bzhir sbyar bar bya'o/_/pha rol tu phyin pa de dag kyang bsdu ba'i dngos po bzhi yin te sbyin pa de nyid do/_/tshul khrims dang bzod pa ni ngag
[\[280a.3\]]snyan pa'o/_/brtson 'grus dang bsam gtan ni don mthun pa'o/_/shes rab ni don dpyod pa'o/_/sdom pa gsum yang yin te/_dang po bzhi sdom pa'i tshul khrims dang /_bsam gtan ni sems can don byed do/_/shes rab ni dge ba'i chos sdud do/_/bslab pa
[\[280a.4\]]gsum yang de nyid do/_/byang chub kyi phyogs kyi chos sum cu rtsa bdun yang de nyid yin te lam gnyis kyi skabs su bshad do/_/lam gnyis kyang tshogs lam dang sbyor lam ni 'jig rten pa'o/_/mthong lam dang sgom lam ni 'jig rten las 'das pa yin te/_de dag
[\[280a.5\]]rgyas par phye ste bstan pa ni thabs nyams su blang ba'i rim pa'o/_/de ltar thabs kyi khyad par dang theg pa 'og ma las khyad par dgus 'phags te gang zhe na dmigs pa'i khyad par ni shes bya ji snyed pa dang ji lta ba la dmigs pa'o/_/nye bar bstan pa'i khyad par ni bskal ba
[\[280a.6\]]grangs med par bsod nams dang ye shes kyi tshogs rdzogs par byed pa'o/_/rab tu rtogs pa'i khyad par ni so sor rang gis rig pa'i ye shes kyis gang zag dang chos bdag med par rtogs pa'o/_/khas len pa'i khyad par ni bdag dang sems can thams cad mnyam pa nyid du
[\[280a.7\]]khas len pa'o/_/nges par 'byung ba'i khyad par ni sa bcu dag gis nges par 'byung ba'o/_/yongs su 'dzin pa'i khyad par ni mi gnas pa'i mya ngan las 'das par yongs su 'dzin pa'o/_/gnas dang g.yog 'khor gyi khyad par ni sangs rgyas kyi zhing yongs su sbyang ba dang gdul
[\[280b\]]
[\[280b.1\]]bya nye bar sdud pa'o/_/btsun pa nye bar skyes pa'i khyad par ni sangs rgyas kyi gdung ris su skyes pa'o/_/skye ba'i khyad par ni smon lam gyi dbang gis srid pa thams cad du skye ba'o/_/drug po de dag dang ldan pa'i chos kyang rnam pa gnyis su bshad de/_sgrub pa'i chos dang /_'bras
[\[280b.2\]]bu'i chos so/_/sgrub pa'i chos ni 'phags pa'i lam yan lag brgyad pa ste de nyid 'dir yongs su shes pa'o/_/'dus byas dang 'dus ma byas kyi bye brag gis 'bras bu'i chos kyang rnam pa gnyis su'o/_/de la 'dus byas ni dge sbyong gi 'bras bu bzhi ste rnam par grol
[\[280b.3\]]ba'i lam gyi rang bzhin no/_/'dus ma byas ni nyon mongs pa spangs pa'i mtshan nyid mya ngan las 'das pa'o/_/bstan bcos las ni 'dus byas dang 'dus ma byas kyi rang bzhin dge sbyong gi 'bras bur rnam par gzhag mod kyi 'on kyang mya ngan las 'das par logs
[\[280b.4\]]shig tu bshad pas ba lang dang /_glang zhes bya ba'i tshul du 'dus byas nyid du gzung ngo /_/yang na yongs su dag pa'i de bzhin nyid gang yin pa 'dir mya ngan las 'das par 'dod de de la nyon mongs pa'i phyir ro/_/'bras bu 'di brjod pa ni nyan thos dang rang sangs
[\[280b.5\]]rgyas rnams lam 'di nyid kyi gang zag dang chos la bdag med pa'i tshul du bsgrubs na 'bras bu rnyed par 'gyur ro zhes go rims bzhin du bstan pa'i phyir ro/_/de yang de kho na ma nor ba'i rang bzhin rtogs pa ni yang dag pa'i lta ba'o/_/de nyid la tshul bzhin du rtog cing
[\[280b.6\]]dpyod pa ni yang dag pa'i rtog pa'o/_/de yang gzhan dag la ma nor ba'i rang bzhin du 'chad cing brdzun la sogs pa'i nyes pa spangs pa'i tshig ni yang dag pa'i ngag go/_/de nas srog gcod pa la sogs pa'i nyes pa spangs shing lus kyi las yongs su dag pa ni yang
[\[280b.7\]]dag pa'i mtha'o/_/de nas tshul 'chos pa dang gzhogs slong la sogs pa log par 'tsho ba'i nyes pa spangs shing yongs su dag pa'i lus dang ngag gi las yongs su spyod pa ni yang dag pa'i 'tsho ba'o/_/nyes pa lhag ma rnams spangs pa'i phyir mngon par spro ba ni yang
[\[281a\]]
[\[281a.1\]]dag pa'i rtsol ba'o/_/de kho na nyid mi brjed pa ni yang dag pa'i dran pa'o/_/gong nas gong du yon tan gyi khyad par rnams mngon par bsgrub pa'i phyir rtag tu mnyam par gzhag pa ni yang dag pa'i ting nge 'dzin to/_/lam la snyoms par zhugs pa las
[\[281a.2\]]yang dag pa'i lta ba la sogs pa ji ltar 'byung na rgyu gang gis 'phags pa'i lam yan lag brgyad par 'gyur zhe na/_'di la nges pa med de 'jig rten las 'das pa'i lam gyi gnas skabs na rnal 'byor pa de lta bu'i so so rang gis rig pa'i de kho na myong bar yang 'gyur zhing
[\[281a.3\]]gnas gyur par yang thob pa la/_de las langs pa'i tshe na yang dag pa'i ngag la sogs pa la 'jug ste log pa'i ngag la sogs pa la ni mi 'jug go/_/des na rgyu la 'bras bur btags te yang dag pa'i lta ba la sogs pa yan lag brgyad ni rnam par dag pa'i rgyur gyur
[\[281a.4\]]pas de lam yan lag brgyad pa zhes bya ste/_de'i tshe na de'i tshig kyang mi smra la gos la sogs pa yang mi tshol bas de'i gnas skabs na yan lag brgyad mi 'byung ste 'gal ba'i phyir ro/_/de la yang dag pa'i lta ba ni yongs su gcod pa'i yan lag ste/_des ji ltar myong
[\[281a.5\]]ba'i de kho na nges par 'dzin pa'i phyir ro/_/yang dag pa'i rtog pa ni gzhan go bar byed pa'i yan lag ste/_de ji ltar rtogs pa'i de kho na rnam par gzhag nas tshig tu 'don pa'i phyir ro/_/yang dag pa'i ngag dang /_las kyi mtha' dang 'tsho ba ni gzhan yid ches par byed pa'i yan
[\[281a.6\]]lag ste/_de dag go rims bzhin du rnal 'byor gyi lta ba dang /_tshul khrims dang yo byad bsnyungs pa rnam par dag pa gzhan yid ches par 'gyur te/_'dri ba'i lan yang dag par ldon pas yang dag pa'i ngag gi lta ba rnam par dag par yid ches so/_/yang dag pa'i
[\[281a.7\]]las kyi mtha' bya ba ma yin pa mi byed pa'i tshul khrims rnam par dag par ro/_/yang dag pa'i 'tsho bas gos la sogs pa chos bzhin tshol bas yo byad bsnyungs par rnam par dag par ro/_/'di dag ni go rims bzhin ngag dang lus dang /_gnyis ka'i las kyi rang bzhin
[\[281b\]]
[\[281b.1\]]no/_/yang dag pa'i rtsol ba ni nyan thos dang byang chub sems dpa' gnyi ga'i nyon mongs pa'i sgrib pa rnam par sbyong bas sgrib pa rnam par sbyong ba'i yan lag go/_/yang dag pa'i dran pa ni bying ba dang rgod pa dang nye ba'i nyon mongs pa'i sgrib pa rnam par sbyong ba'i yan lag ste/_
[\[281b.2\]]dran pa nye bar gzhag pas yang dag pa'i mtshan mar rtog pas bying ba dang rgod pa la sogs pa'i skabs med pa'i phyir ro/_/yang dag pa'i ting nge 'dzin ni yon tan gyi khyad par mngon par bsgrub pa la sgrib pa rnam par sbyong ba'i yan lag ste/_des mngon par shes pa la sogs pa
[\[281b.3\]]yon tan mngon par bsgrub pa'i phyir ro/_/ston par mdzad do zhes pa ni dbang po rnon pos mgo smos pas go ba dang /_rtul pos shin tu rgyas pas kyang rtogs par dka' bas 'bring po'i dbang du byas pa'i phyir ro/_/ldem por dgongs pa bzhi dang bzhis chos thams cad ston to/_/
[\[281b.4\]]de ni gzhug pa la ldem por dgongs pa dang /_mtshan nyid la ldem por dgongs pa dang /_gnyen po la ldem por dgongs pa dang /_bsgyur ba la ldem por dgongs pa dang /_mnyam pa nyid la dgongs pa dang /_don gzhan la dgongs pa dang /_dus gzhan la dgongs pa dang
[\[281b.5\]]gang zag gzhan la dgongs pa'o/_/da ni ma 'ongs pa'i slob dpon dang slob ma chos la 'jug pa'i tshul sbyar ba'i phyir chos la 'jug pa'i tshul gsungs pa/_nyin mtshan du bsam pa ni thos pa'i don bsam pa nyid do/_/rjes su dpyad pa ni thos pa'o/_/bsgom pa ni bsam pa'i
[\[281b.6\]]don bsgom pa nyid do/_/dga' ba chen po ni shes rab gsum la bar chad dang bral ba'o/_/da ni shes rab rnam pa gsum dang bral ba'i 'jig rten gyi dngos po thams cad mi rtag cing slu ba dang bcas par gsungs pa/_de nas lha'i 'khor de nyid kyi nang nas zhes bya ba la sogs
[\[281b.7\]]pa'o/_/yang dag pa'i lam la 'dren pa po dgos par bstan pa'i phyir/_/de nas gnas mchog de na zhes pa la sogs pa gsungs so/_/nyam nga ba ma rtogs na yang dag pa la yid mi ches par bstan pa'i phyir de nas lha'i bu la sogs pa gsungs so/_/lam thams cad kyi
[\[282a\]]
[\[282a.1\]]gzhi skyabs su 'gro ba yin par bstan pa'i phyir de nas lha'i bu nor bu'i snying po dri ma med pa de brgyal ba sangs te zhes pa la sogs pa gsungs so/_/skyabs su song ba'i slob ma la dbugs dbyung ba'i phyir phan yon bshad pa ni lha'i dbang po la sogs pas
[\[282a.2\]]gsungs so/_/de dag ni don gyi sgo nas gleng bslang ba'o/_/da ni tshig gi sgo nas gleng bslang ba'i phyir de nas lha'i dbang po brgya byin gyis dman pa'i tshig gis zhes pa la sogs pa gsungs so/_/lha'i dbang po zhes pa la sogs pa ni lha'i bu la sogs pa'i le lo'i 'gyod pa
[\[282a.3\]]bsal ba'i phyir las rgyu 'bras kyi 'brel pa gsungs pa'o/_/de nas lha'i dbang po brgya byin gyis lha'i bu nor bu'i snying po dri ma med pa'i gtam ngan thos nas zhes bya ba la sogs pas ni rjes 'jug gi nyams su blang ba zhus pa nas kyis bstan to/_/gus pa'i rtsol ba dang bral na
[\[282a.4\]]yang dag pa'i lam rnyed par mi 'gyur ba'i phyir de nas lha'i dbang po la sogs pas chos la gus pa bstan to/_/zhus pa'i don ni rgyas pa dang bsdus pa'o/_/dang po ni don nges par thob pa dang /_don la bar chad bsal ba dang /_lus can thams cad 'jug tu rung bar byin
[\[282a.5\]]gyis brlab tu gsol ba dang /_khyad par gyi rkyen bsal ba dang /_shin tu bag tsha ba'i 'bras bu gnyis dang bral bar mdzad pa dang /_'khor ba las bsgral ba dang /_rang gi don dang /_gzhan gyi don dang /_thun mong gi don yod par gsol ba gdab pa ste/_re ba
[\[282a.6\]]'phel bar mdzad du gsol zhes pa la sogs pa'i tshig bcu gcig dang rim par sbyar ro/_/bsdus pa la gnyis te/_mthong ba'i chos kyi don dang /_lan grangs gzhan gyi'o/_/ma 'ongs pa'i ston pa nga lo bde ba la sbyar ba'i phyir bcom ldan 'das kyis gsungs pa'i
[\[282a.7\]]tshul ni/_shAkya thub pa sngon du mi brjod par bcom ldan 'das sngon du gsungs pa ni bdud bcom pa dang dbang phyug gi yon tan drug dang ldan pa de ni mu stegs pa la sogs pa gzhan la med pa dang /_phyi rabs kyang rang gi bla ma'i gnas la sogs pa yon tan sngon du btang
[\[282b\]]
[\[282b.1\]]nas brjod pa la gzhug pa'i phyir ro/_/shAkya ni rigs la mngon par zhen pa rnams 'jug pa'i rigs smos te/_rgyal rigs phyogs gcig gi ming ngo /_/thub pa dang rgyal ba dang 'dren pa la sogs pa ni sangs rgyas kyi yon tan gyi ming gi rnam grangs so/_/thugs su chud pa
[\[282b.2\]]ni gnyis te/_rang don du dang /_gzhan don du bshad par gsol ba btab par ro/_/rnam pa kun du ni yul dang dus dang gnas skabs so/_/rnam par gzigs pa ni phan pa dang bde ba'o/_/ting nge 'dzin ni zhi gnas dang lhag mthong ste/_stong pa dang ye shes su mnyam par
[\[282b.3\]]gyur pa'o/_/snyoms par zhugs pa ni de nyid mngon sum du byas pa'o/_/mdor na dbyings dang rig pa dbyer med pa ni ting nge 'dzin te chos kyi sku yin la/_snyoms par zhugs pa ni de nyams su myong ba ste longs sku'o/_/gal te sangs rgyas ni rtag tu mnyam par gzhag pa ma yin
[\[282b.4\]]nam ci'i phyir skabs 'di kho na mnyam par gzhag ces smos/_yang na shAkya thub pa sprul pa'i sku yin pas rtag tu mnyam par gzhag pa mi mnga' ba yin nam zhe na/_ma yin te/_gdul bya nyid la de ltar snang ba dang ma 'ongs pa ni 'chad pa po bsams bzhin du smra bar bya'o zhes gdams
[\[282b.5\]]pa'o/_/zhugs ma thag pa ni gzhan cis kyang bar mchod par snod gnyis dang 'tsham par 'byung ba ste de yang zab pa dang rgya che ba thugs su chud pa pha rol tu phyin pa drug gi mtshan nyid la mos pa dang /_gting dpag dka' ba thugs su chud pa rdo rje theg pa la zhugs pa'o/_/de re re la'ang
[\[282b.6\]]zhugs pa dang zhugs pa bstan pa'o/_/dang po ni mos pa spyod pa la sogs pa la gsung gi sgo nas 'byung ngo /_/gnyis pa sa chen po la rab tu bzhugs pa rnams la 'od zer gyi sgo nas so/_/rnam pa kun du zhes bya ba ni ye shes kyi sku la brten nas rig pa'i gnas lnga'i snang ba rgya chen
[\[282b.7\]]pos khyab pas gdul bya tshim par mdzad do/_/de la sgra rig pa ni byA ka ra Na ste don gsal bar byed do/_/gtan tshigs rig pa ni tshad ma ste rgol ba tshar gcod do/_/gso ba rig pas ni lus gnas par byed do/_/bzo rig pas ni 'tsho ba mi nyams pa dang yid skyo ba med par byed do/_/
[\[283a\]]
[\[283a.1\]]rtogs pa rig pas lam goms na nyon mongs pa bcom zhing ye shes skyed par byed do/_/lam de yang dbang po rab 'bring tha ma'i bye brag gis tshar gcad pa dang rjes su bzung ba'i bye brag gis rnam pa tha dad do/_/dbu'i gtsug tor ni 'byung gnas so/_/lha rnams
[\[283a.2\]]rdo rje theg pa la gus par gzud pa'i phyir ro/_/phyogs bcu kun du snang bar byas pa ni gnyis te/_kun rdzob tu stong pa nyid mi rtog pa'i ye shes kyi 'od zer gyis ni phyogs bcu'i sangs rgyas kyi zhing du sa bcu'i byang chub sems dpa' la sogs pa gang yang mi gsal ba med par byas so/_/
[\[283a.3\]]don dam pa'i sngags kyi phreng bas ni gdul dka' ba gang yang mi 'dul ba med par byas so/_/gdugs lta bu ni char dang tshad pa las skyob pa ltar 'khor ba'i chu las skyob par 'gyur ba dang /_phyin ci log gi gdung ba sel bar 'gyur bas sngags rnams kyang gdugs kyi tshul du snang
[\[283a.4\]]ba'o/_/'dzum pa mdzad pa ni 'khor spobs pa bskyed pa dang chos 'di rnyed par dka' ba dang thabs chen po thob pa nyid kyi phyir ro/_/gzigs pa ni byams pa chen po dang snying rje chen pos gdul bya la gzigs pa'o/_/bka' stsal pa ni thog ma dang bar dang tha mar dge ba'i tshul gyis
[\[283a.5\]]so/_/da ni gdams ngag gi snod du rung bar bya ba'i phyir sems bskyed pa gsungs so/_/de la spro ba bskyed pa'i yan lag tu rtogs pa 'di'i mtshan gsungs pa/_kun nas sgor 'jug pa ni rnam par snang mdzad chen po'i zhal nas gsungs pa'i sngags dang rgyud dang phyag rgya'o/_/'jug
[\[283a.6\]]pa ni thos pa dang sgrub pa'o/_/sngags 'di nyid bcom ldan 'das kyi dbu'i gtsug tor nas 'od zer gyi tshul du byung ste/_gdul bya tshim par bya ba'i phyir ro/_/dri ma med pa ni phrin las kyi ming ste/_'dir zhugs pa tsam gyis bskal pa du ma'i sgrib pa thams cad sel bar byed pas so/_/
[\[283a.7\]]snang ba ni dbang po rab 'bring tha ma thams cad kyi spyod yul du gyur pa'o/_/de bzhin gshegs pa thams cad ni rigs lnga'o/_/de bzhin ni zhi ba'am mya ngan las 'das pa ste mi slu bas de bzhin kho na'o/_/de khong du chud pa ni gshegs pa'o/_/de khong du chud cing rtogs na mngon par
[\[283b\]]
[\[283b.1\]]rdzogs par sangs rgyas pa'i phyir ro zhes kun la sbyar ro/_/yang de bzhin ni rnam thar sgo gsum mo/_/yang na bden pa bzhi'o/_/yang na bden pa dang stong pa dang nye bar zhi ba dang shes rab po/_/yang na sangs rgyas kyi chos thams cad do/_/de dag thugs su chud pas zhes kun la sbyar ro/_/yang na de bzhin ni pha rol tu phyin
[\[283b.2\]]pa drug go/_/des sangs rgyas su gshegs pa'o/_/yang na sa bcu'o/_/yang na 'phags pa'i lam yan lag brgyad do/_/yang na tshogs gnyis so/_/yang na brtson 'grus chen po'o/_/yang na de bzhin ni bskal pa grangs med pa gsum du rta dang glang po la sogs pa dang /_bu dang
[\[283b.3\]]bu mo la sogs pa dang /_mgo dang sha rus rkang lag du ma btang yang gtan pa med pas nor lha dang dbang phyug dang /_tshangs pa dang /_ser skya dang /_gzigs zan dang /_rkang mig dang /_'phel ba dang /_rgyal dpog gi bu la sogs par mi 'ong ste de kho na ltar sangs
[\[283b.4\]]rgyas su gshegs pa'o/_/yang na thugs rje dang byams pas gzhan don gyi smon lam bzhin no/_/de ltar sangs rgyas pa'o/_/yang na bsam gtan bzhi la brten nas skyes pa rdo rje lta bu'i ting nge 'dzin gyis srid rtse'i nyon mongs pa spangs nas phyir mi log pa ste mu stegs pas spong
[\[283b.5\]]mi shes pas 'khor bar phyir ldog pa lta bu ma yin pa de bzhin no/_/des mya ngan las 'das pa'i grong khyer du gshegs pa'o/_/yang na snga rabs 'das pa rnams kyang skal ba dang ldan pa rnams mya ngan las 'das pa'i lam ji lta ba bzhin bzhag nas rang mya ngan las 'das pa ltar
[\[283b.6\]]'dir yang de bzhin mdzad dam gshegs pas so/_/yang na las dang nyon mongs pa dang /_shes bya'i sgrib pa spong ba la mu stegs byed pa dag gis mi nus pa'o/_/des na mya ngan las 'das pa'o/_/yang na gsum po de spangs nas las dang nyon mongs pa'i dbang gis mi skye ste thogs pa med pa'i
[\[283b.7\]]ye shes la dbang nas mya ngan las 'das pa'o/_/yang na phung po de rnam rtog dang spros par bcas pa spangs nas de dag slar mi 'byung bas mya ngan las 'das pa'o/_/yang na de bzhin nyid thob pa med par thob pa'o/_/yang na de bzhin nyid rtogs pa'o/_/yang na de bzhin nyid
[\[284a\]]
[\[284a.1\]]gsung bas te sa stengs sgrogs zhes pa dang 'dra'o/_/yang na 'khor ba dang mya ngan las 'das pa bden pa gnyis su bsdus nas thugs su chud pas dmigs bcas dang dmigs med kyi tshul du gnas pas de gsungs pa'o/_/yang na de bzhin nyid ngar 'dzin pa dang bdag
[\[284a.2\]]'dzin pa dang sgrib pa dang rnam rtog dang spros pa ste/_'khor ba'i sdug bsngal gyi rgyu drungs phyung nas yon tan rin chen mi zad pa'i gter bla na med pa bsam gyis mi khyab pa rmad du byung ba la lus nye bar sgrub pa mdzad nas gzhan don 'di bya zhes rtog tshom med par 'khor ba ji srid du smon lam
[\[284a.3\]]gyi shugs kyis dga' ldan gyi gnas na bzhugs pa dang /_lhums su 'pho 'jug gnas pa dang /_bltams pa dang /_gzhon nu rol pa dang /_btsun mo'i 'khor dang /_mngon par 'byung ba dang /_dka' ba spyod pa dang /_byang chub snying por gshegs pa dang /_bdud 'dul ba
[\[284a.4\]]dang /_mngon par byang chub pa dang /_chos kyi 'khor lo bskor ba dang /_yongs su mya ngan las 'das pa la sogs pa mdzad pa gzhal du med pa la 'jug bzhin skye 'gag med pa'i mya ngan las 'das pa chos kyi skur gshegs pa'o/_/yang na phyir mi ldog pa'i 'khor lo las/_
[\[284a.5\]]ji ltar byis pas rnam brtags pa/_/de dag byang chub mi rnyed de/_/chos kun btsal na rnyed med pa/_/rtogs pas de bzhin gshegs zhes bya/_/zhes so/_/snying po ni oM dang hUM bzhi'i hUM dang po gsum ni de dag gi sku byin gyis brlab pa'i sngags so/_/aM baM saM dzaM zhes yi ge
[\[284a.6\]]bzhi po ni rig pa'i lha mo dang byang chub sems dpa' thams cad kyi snying po'o/_/dam tshig la rnam par blta ba ni gong nas gong du rtogs pa 'phel bar byed pa ste rig sngags kyi ngo bo nyid do/_/don gyi gzungs ni shes rab dang snying rje dbyer med pa yin te/_tshig gi gzungs
[\[284a.7\]]kyis kyang de la sbyor bar byed do/_/yang dag pa'i don ngo shes shing de la 'jug pa'i bar du gcod pa las skyob pas so/_/'di yang man+tha tra nAr+tha man+t+ra'i sgras rang don ma lus pa thob cing gzhan don shugs kyis 'byung ba dang /_man dz+nyA na ma mi tra na ar+tha man+t+ra dkyil 'khor la
[\[284b\]]
[\[284b.1\]]sogs pa'i ngo bo tsam du yod pa dang /_a nu a ba bo d+ha na tra na ar+tha man+t+ra ste thams cad gnyis su med par rtogs par 'gyur ba'o/_/don gsum po de gang gis mtshon pa ni phyag rgya ste gsang sngags so/_/de ltar na rig sngags dang gzungs sngags dang gsang sngags gsum dang ldan pa ni rtogs pa
[\[284b.2\]]'di'i ngo bo nyid do/_/gang+gA'i klung la sogs pas ni sngags la ji ltar yi rang ba ltar sngags la zhugs par sems bskyed ma thag gi byang chub sems dpa' la yang yi rang zhing bsngags pa brjod do/_/mthong ba ni sngags bzhugs pa'i sa cha dang sku gdung mchod rten la sogs pa'o/_/
[\[284b.3\]]thos pa ni brjod pa'o/_/sdig pa dang sgrib pa ni rgyu ste de'i 'bras bu nad dang gnod pa byed pa ste/_mthong ba'i chos so/_/ngan song gsum spong ste ma 'ongs pa'i dus so/_/sdig pa dang sgrib pa 'jig pa dang /_mnyam par mi skye bar byed pa'i gzhan don te thos pa dang ma thos pas so/_/
[\[284b.4\]]da ni phan yon dpe lnga'i sgo nas 'jug pa'i go rims kyi khyad par gsungs pa/_dad pa'i mes las kyi sgrib pa mtha' dag sel ba dang /_snying rje'i chu rgyun gyis nyon mongs pa'i nad sel ba dang /_thos pa'i shes rab kyis lta ba ngan pa'i dri ma'i tshogs sel ba dang /_bsam pa'i nyi mas ma rig
[\[284b.5\]]pa'i mun pa mtha' dag sel ba dang /_bsgom pa'i shes rab kyis ye shes kyi chu rgyun chen por 'jug pa ste dper na la sogs pa dang rim pa bzhin sbyar ro/_/mi rnams tshe bzlog pa ni khyad par gyi las so/_/nyon cig ces snod zhabs rdol ba ltar brjed ngas pa dang /_snod kha bub ltar
[\[284b.6\]]don mi rtogs pa dang /_snod mi gtsang ba ltar don legs par mi 'dzin pa spong zhes gus pa la sbyar ro/_/de la sngags ni namaHzhes pa na sa b+ha ya ha ra Ni zhes pa yan chad rtsa ba ste thun mong gi sngags so/_/hUM hUM hUM mr-i t+ya daN+Da d+ha re zhes pa nas gzungs kyi sngags so/_/sarba ta thA ga toSh+NI Sha
[\[284b.7\]]bi lo ki te swAhA/_zhes pa nas rig pa'i sngags so/_/rjes su ston cig ces pa ni bla ma dang slob ma'i 'brel pa lung nod pa'i cho ga'o/_/yun ring po la sogs pa ni de'i phan yon te phan pa ni 'khor los sgyur ba'i rgyal po la sogs pa mi dang /_rgyal chen bzhi nas tshangs pa'i 'jig rten
[\[285a\]]
[\[285a.1\]]la thug pa'i lha'o/_/bde ba ni byang chub chen po'o/_/kun nas la sogs pas tsha tsha gcig pa'i cho ga bshad do/_/de nas nyi ma shar ba la sogs pas ni lung nod pa dang cho ga la 'jug pa thams cad kyi thun mong dang dngos gzhi'o/_/mchod rten brgya rtsa brgyad la
[\[285a.2\]]sogs pas tsha tsha brgya pa'i cho ga'o/_/oM na maHs+t+rai ya d+hi la sogs pa 'di ni gsang sngags so/_/sngags gong 'og gnyis 'brel pa ni don gyi gzhung gcig tu bsgrub pa'o/_/de yang 'di ltar yin te/_dang por na maHsarba ta thA ga tA nAM zhes de bzhin gshegs pa thams cad la phyag
[\[285a.3\]]'tshal zhes gsungs pa ni sngags 'di phyogs bcu dus gsum gyi de bzhin gshegs pa thams cad kyi snying po yin pas so/_/oM ni yi ge'i shugs kyis dang por bkra shis don gyi phyir phyag 'tshal zhes bya ste/_'jig rten dang 'jig rten las 'das pa'i bkra shis pa'i mnga'
[\[285a.4\]]thams cad kyi gtso bo yin pa'i phyir ro/_/des yi ge thams cad byin gyis brlabs nas sngags su gyur par gdon mi za ba'i phyir/_dang por gdags dgos pa kho na'o/_/de la sngags 'di'i yon tan gyi che ba'i dpe ni/_yi ge'i sgo nas brjod pa gnyis kho na ste/_ma hA tsin+t+ra ma Ni dz+wA
[\[285a.5\]]la na yid bzhin gyi nor bu 'bar ba chen po zhes pa ste/_/de ni rang dang gzhan gyi don rgyun mi chad pa 'byung ba dang ldan pa'i dpe'o/_/des ni ye shes bstan to/_/sA ga ra gam+b+hI ra zhes pas rgya mtsho zab mo zhes pa ste rig sngags 'dir 'jug pa'i gang zag gi rigs la go rims med/_lus
[\[285a.6\]]can thams cad 'jug tu rung ba dang bskal ba du ma'i mi dge ba'i dri ma dag par byed pa dag 'dir zhugs pa la byang chub kyi myu gu myur du bskyed pa'i don no/_/des ni thugs rje'o/_/yon tan de lta bu dang ldan pa'i sngags kyi lugs la gsol ba gdab pa yang gnyis te/_skye ba
[\[285a.7\]]'di dang skye ba du ma'i don du'o/_/dang po la dgu ste/_A kAR+Sha ya A kAR+Sha ya zhes pas sngags 'di thos pa dang mthong ba tsam gyis lam 'di la drongs shig drongs shig ces pa dang po'o/_/gnyis pa ni/_A yun+d+har yA yun+d+ha ra zhes pa ste/_zhugs pa'i gang zag rnams tshe
[\[285b\]]
[\[285b.1\]]zung cig tshe zung cig pa'o/_/gsum pa ni yon tan dang longs spyod dang ldan dgos pas san+d+ha ra san+d+ha ra zhes te lus dang sems kyi rgyan shin tu zung shig shin tu zung shig ces pa'o/_/bzhi pa ni tshe ring na yang lus can gyi gnod pa thams cad bsal ba'i phyir/_k+Sha na k+Sha Na/_k+Shi Ni k+Shi Ni/_
[\[285b.2\]]k+Shu N+ya k+Shu N+ya/_zhes te srungs shig srungs shig_/skyobs shig skyobs shig_/tshos shig tshos shig_/ces pa'o/_/lnga pa ni gnod pa med pa yang lam log pa la 'jug pa bsal ba'i phyir/_sarba ta thA ga tA sa ma ye tiSh+Tha tiSh+Tha zhes pa ste/_de bzhin gshegs pa thams cad kyi
[\[285b.3\]]dam tshig la zhog zhog ces pa'o/_/drug pa ni bdag gzhan gyi brtson 'grus bskyed pa'i phyir/_/ma hA b+hu ba na sA ga ra saM sho d+ha ya ma ma sarba satwa sh+tsa zhes te/_bdag dang sems can thams cad sa chen po dang /_rgya mtsho ltar sbyongs zhes pa'o/_/'dis ni smon pa'i sems gzhi chen po
[\[285b.4\]]lta bu dang 'jug pa'i sems rgya mtsho lta bu bskyed ces skul ba'o/_/bdun pa ni rang don la dmigs pa bskyed pa'i phyir/_b+ha ga wa te sarba pA paM bi ma le dza ya dza ya/_dza ya lab+d+he zhes te/_bcom ldan 'das ma sdig pa'i dri ma thams cad las grol zhing rgyal zhing rgyal bas bdag
[\[285b.5\]]rgyal ba mdzod ces bya bas sems bskyed pa'i mthu la dmigs pa'o/_/brgyad pa gzhan don la dmigs pa ni/_s+phuT s+phuT/_s+phoT ya s+phoT ya/_zhes pa ste sol sol/_nges par sol nges par sol/_/zhes bya bas kun nas ldang ba dang bag la nyal ba thams cad sol zhes bya'o/_/
[\[285b.6\]]dgu pa ni rang gzhan gnyis ka'i ste/_b+hi ga ta/_A wa ra Na b+ha ya ha re Na zhes te rnam par 'gal ba'i sgrib pas 'jigs pa 'phrogs zhes bya bas brtson 'grus kyi phan yon bstan to/_/da ni skye ba du ma'i don du gsol ba gdab par bya ba ni gnyis kho na ste/_dmigs pa'i
[\[285b.7\]]gzhi dang de las byung ba'i phrin las so/_/dmigs pa'i gzhi la drug kho na ste/_sa bon la dmigs pa dang /_sku la dmigs pa dang /_phyag rgyal dmigs pa dang /_rgyan la dmigs pa dang /_lha la dmigs pa dang /_sngags la dmigs pa'o/_/de la sa bon la dmigs
[\[286a\]]
[\[286a.1\]]pa ni hUM ste/_dus gsum gyi sangs rgyas thams cad kyi sa bon yin pas gsum mo/_/hUM yig gis 'bras bu ye shes lnga mtshon nus pa'i phyir ro/_/de'i phrin las ni mr-i t+yu daN+Da d+ha re a b+ha ya bra te zhes pas 'chi bdag gi dbyug pas mi 'jigs pa stsol zhes te
[\[286a.2\]]mtshan mo nyal ba'am 'gro ba la sogs pa dang thun dang thun mtshams su lus ngag yid gsum gyi gnas su pad+ma dang zla ba'i dkyil 'khor la gnas pa'i hUM yig kha dog gsum la dmigs pas dus ma yin par 'chi ba las skyob pa'o/_/sku la dmigs pa ni uSh+NI Sha bya ba lo ki te/_sa
[\[286a.3\]]man+ta mu khe/_sa man+ta bya ba lo ki te/_ma hA mA ye/_ma hA pA sha d+ha re/_a mo g+ha bi ma le zhes pas gtsug tor rnam par gzigs ma/_kun nas sgor 'jug ma/_kun nas rnam par gzigs ma/_sgyu ma chen mo/_zhags pa chen mo 'chang ma/_don yod ma'i dri ma bral ma
[\[286a.4\]]zhes te dang po ni 'byung khungs kyi ming ngo /_/gnyis pa ni ngo bo nyid kyi ming ngo /_/gsum pa ni yon tan gyi ming ngo /_/bzhi pa ni rang bzhin gyi ming ngo /_/lnga pa ni rtags kyi ming ngo /_/drug pa phrin las kyi ming ngo /_/gang gis spyi bo'i steng du sgyu ma chen mo dkar mo zhal gcig phyag bzhi ma/_
[\[286a.5\]]g.yas na rin po che/_g.yon na zhags pa/_lhag ma mda' gzhu bkang ba dmigs te bzhi'o/_/de'i phrin las ni/_A kAR+Sha ya A kAR+Sha ya/_yang dag pa'i ye shes khug shig khug shig pa'o/_/A kaD+D+hA ya A kaD+D+hA ya/_yon tan drongs shig yon tan drongs shig pa'o/_/b+ha ra
[\[286a.6\]]b+ha ra/_byang chub sems kyis khong shig khong shig pa'o/_/gang gis bkang na saM b+ha ra saM b+ha ra zhes pa sdom pa dang mchog gi sdom pa ste dbang po rgyas pa dang khams rgyas par byed pa'i tshad med pa'i sgo'o/_/phyag rgya la dmigs pa ni b+hU Shi te b+hU dze ma hA mu dra lo ki te zhes ba phyag rgya chen pos phyag
[\[286a.7\]]brgyan nas kun du gzigs ma zhes te/_thabs dang shes rab mtshon pa'i mda' dang gzhu rin chen rdo las byas pa bkang ba'i tshul du byas pa thams cad kyi sna la phyogs thams cad du dmigs so/_/de'i phrin las ni dza ya dza ya zhes pa rgyal zhing rgyal ba zhes te bdud las so/_/sid+d+hi
[\[286b\]]
[\[286b.1\]]sid+d+hi/_grub cing grub pa zhes pa zhi ba la sogs pa'i las so/_/bo d+ha ni bo d+ha ni zhes te rtogs shing rtogs pa zhes pa rig pa'i gnas so/_/saM bo d+ha ni saM bo d+ha ni/_zhes te legs par rtogs shing legs par rtogs pa zhes pas ral gri'i rig pa 'dzin pa la sogs pa nyi shu rtsa bzhi'o/_/
[\[286b.2\]]sho d+ha ni sho d+ha ni zhes te sbyong zhing sbyong ba zhes pas nyon mongs pa dang shes bya'i sgrib pa thos pa'i shes rab kyis sbyongs shig pa'o/_/saM sho d+ha ni saM sho d+ha ni/_zhes pas legs par sbyongs legs par sbyongs zhes te bsam pa'i shes rab kyis mngon du rgyu dang bag la nyal sol zhes pa'o/_/
[\[286b.3\]]bi sho d+ha ni bi shod+ha ni zhes pa rnam par sbyongs rnam par sbyongs zhes te bsgom pa'i shes rab kyis lta ba'i dri ma dang ting nge 'dzin gyi dri ma gtan phyung zhes pa'o/_/ha ra ha ra ma ma sarba pA paM zhes pas bdag gi sdig pa thams cad phrogs shig phrogs shig ces te/_rgyu la log par spyod pa dang 'bras bu la
[\[286b.4\]]log par spyod pa'i gzhung dang phrol zhes pa'o/_/rgyan la dmigs pa ni/_sarba ta thA ga tA ku la b+hu dze sa ma ya niSh+ke pra sar tu/_zhes pa de bzhin gshegs pa thams cad kyi phyag rgya ltar dam tshig la so sor rtog cing zhes te bkra shis kyi rdzas la sogs pa'am sangs rgyas kyi rgyan gang yang rung ba
[\[286b.5\]]cig la dmigs pa'i gzhi'o/_/de'i phrin las ni/_ma ma pu N+yaM/_zhes pa bsod nams 'phel bar 'dod pas spyi bo'i steng du rin po che'i gdugs dkar po la sngags kyi phreng bas bskor la bzla'o/_/bi nA sha druM pA paM/_zhes pas sdig pa bcom par 'dod pas rang gi mdzod spu'i
[\[286b.6\]]nang du nor bu rin po che la sngags kyi phreng ba bkod de bzlas so/_/sarba ke la bi sha ha re zhes nyon mongs pa'i dug thams cad 'phrog 'dod pas rang gi sna rtser dpal be'u'i ri mo sngon po bkod de bzlas pa bya'o/_/ma ni bi shud d+he sho d+ha ya bi ma le/_yid rnam par dag cing byang nas dri ma dang
[\[286b.7\]]bral bar 'dod na spyi bor zla ba'i steng du bum pa gang ba las chu rgyun byung bas lus tshim par gyur par bsams te brjod do/_/bi ka si ta pad+me kA ya bAg tsit+ta b+hu dze ShaT pA ra mi tA pa ri pU ra Ni/_zhes pas phyag na pad+ma rgyas pa ltar lus ngag yid pha rol tu phyin pa drug gis gang bar 'dod
[\[287a\]]
[\[287a.1\]]pas ni phyogs dus kyi sangs rgyas thams cad dang bdag rgyang ring ba yang ma yin nye ba yang ma yin par dmigs te gsol ba 'debs pa'i tshul du brjod do/_/da ni lha la dmigs pa ni sangs rgyas dang byang chub sems dpa' dang rig pa'i lha mo dang khro bo thams cad kyang
[\[287a.2\]]'dir ni rig pa'i lha mo nyid du blta'o/_/de la chos thams cad kyi rang bzhin bsdus na bcu bdun nyid du 'gyur bas 'dir yang lha bcu bdun kho na gsungs so/_/rang bzhin sems bcu bdun ni rnam par shes pa'i tshogs brgyad dang /_'byung ba bzhi dang /_nam mkha' dang /_gzugs dang /_
[\[287a.3\]]tshor ba dang /_'du shes dang /_'du byed de des na lha bcu bdun no/_/phyis ni rigs du ma nyid du 'gyur ro/_/lha de dag gi ming bshad pa/_sarba ta thA ga toSh+NI Sha bi lo ki te swAhA/_zhes pas de bzhin gshegs pa thams cad kyi gtsug tor rnam par gzigs ma zhes pas rnam par
[\[287a.4\]]snang mdzad kyi rang bzhin no/_/sarba ta thA ga tA gu h+ya a d+hiSh+ThA na a d+hiSh+Thi te swAhA/_de bzhin gshegs pa thams cad gsang ba'i byin gyi rlabs kyis byin gyis brlabs ma zhes rdo rje 'chang gi rang bzhin no/_/A yurda de swA hA/_tshe 'dzin ma spyan ma'i rang bzhin no/_/bu N+ya da di swA hA/_
[\[287a.5\]]bsod nams 'dzin ma mA ma kI'i rang bzhin no/_/pu N+ya bi lo ki te swA hA/_bsod nams rnam par gzigs ma na bza' dkar mo'i rang bzhin no/_/pu N+ya A ba lo ki te swA hA/_zhes pa bsod nams spyan ras gzigs ma ste sgrol ma'i rang bzhin no/_/mr-i t+yu daN+Di swA hA/_'chi bdag
[\[287a.6\]]rnam par 'joms ma ste/_sgrib pa rnam sel gyi rang bzhin no/_/yA ma dan+ti swA hA/_gshin rje 'joms ma ste 'jam dpal gyi rang bzhin no/_/ya ma dU te swA hA/_gshin rje dbyug pa ma ste phyag na rdo rje'i rang bzhin no/_/saM ha ra Ni swA hA/_shin tu rol ma ste byams pa'i rang bzhin no/_/saM
[\[287a.7\]]ba ra Ni swA hA/_bde mchog ma ste spyan ras gzigs dbang phyug gi rang bzhin no/_/san d+ha ra Ni swA hA/_bde 'dzin ma ste nam mkha'i snying po'i rang bzhin no/_/pra te sa ra Ni swA hA/_so so 'brang ma ste/_kun du bzang po'i rang bzhin no/_/dzo ba ti swA hA/_mdangs ldan ma ste sa'i
[\[287b\]]
[\[287b.1\]]snying po'i rang bzhin no/_/te dzo ba ti swAhA/_gzi brjid ldan ma ste rin chen 'byung gnas kyi ngo bo zla ba rnam par snang mdzad kyi rang bzhin no/_/dza ya ba ti swA hA/_/rgyal ldan ma ste snang ba mtha' yas kyi ngo bo nyi ma rnam par snang mdzad kyi rang bzhin no/_/sarba ta thA ga tA mu dra a d+hiSh+ThA na a d+hiSh+Thi te
[\[287b.2\]]swA hA/_de bzhin gshegs pa thams cad kyi phyag rgya'i byin gyi rlabs kyis byin gyis brlabs pa zhes pa ste/_mi bskyod pa'i rang bzhin no/_/de dag ni dmigs pa'i gzhi'i lha'o/_/de dag gi phrin las ni swA hA/_zhes pa thams cad kyis kyang bsreg pa dang /_zhi ba dang /_dag pa dang /_
[\[287b.3\]]rtogs pa dang /_byang ba'i sgra yod de/_dang po ni sdig pa mi dge ba'i tshogs kyi nags tshal lo/_/gnyis pa ni las ngan pa sna tshogs pa'o/_/gsum pa ni nyon mongs pa'i sgrib pa dang shes bya'i sgrib pa'o/_/bzhi pa ni yang dag pa'i lta ba la sogs pa'o/_/lnga pa ni ma rig pa'i bag la
[\[287b.4\]]nyal thams cad do/_/da ni sngags la dmigs pa ni/_oM na maHs+t+rai ya d+h+we sarba ta thA ga tA hr-i da ya zhes te de bzhin gshegs pa thams cad kyi snying po la phyag 'tshal lo zhes pas ming ngo /_/dngos gang zhe na/_gar+b+he dz+wA la dz+wA la d+harma d+hA tu gar+b+he saM ha ra/_zhes snying po 'bar zhing 'bar
[\[287b.5\]]bas chos kyi dbyings kyi snying por bskyod cig ces pas chos kyi sku mtshon te dam pa'i sngags so/_/de'i phrin las ni ma ma A yuHsaM sho d+ha ya zhes skye ba 'dir bdag gi tshe dag par ro/_/ma ma sarba pA paM skye ba du mar bdag gi sdig pa thams cad dag par ro/_/rgyu chos kyi sku de la 'tsham
[\[287b.6\]]pa'i rkyen gsungs pa/_sarba ta thA ga toSh+NI Sha bi ma la de bzhin gshegs pa thams cad kyi gtsug tor dri ma med pa zhes pas dmigs pa dang bcas pa'i sngags so/_/de'i phrin las bi shud d+he zhes pa rnam par dag pa ni las dang nyon mongs pa'i sgrib pa'o/_/hUM hUM hUM hUM/_zhes pa
[\[287b.7\]]ni ye shes bzhi'i ngo bo nyid do/_/aM baM saM dzaMHzhes pa rigs bzhi'i ngo bo nyid do/_/de dag ni brdar gyur pa'i sngags so/_/sngags de dag phyir 'brel pa ni brjod pa dang bcas pa'i sngags so/_/de'i phrin las ni lhag pa'i shes rab 'phel ba dang /_bar du gcod pa dang bral ba ste
[\[288a\]]
[\[288a.1\]]swA hA zhes pa'i sgras grub po/_/kun nas sgor 'jug pa la sogs pa ni spyir phan yon thun mong pa'o/_/de yang 'og nas rgyas par bshad do/_/lam gyi bye brag bshad pa la gnyis te/_dang po lha'i 'jug tshul dang /_mi 'jug pa'i tshul lo/_/de nas lha'i
[\[288a.2\]]dbang po la sogs pas lha'i 'jug pa'i tshul lo/_/byas ma thag la sogs pas nyams su blangs pa'i phan yon te pha rol tu phyin pa drug gi phan yon no/_/de nas lha'i bu la sogs pas ni rjes su yi rang ba'i bstod pa dang mchod pa'o/_/de nas rgyal po chen po bzhi la sogs pas
[\[288a.3\]]ni sngon du gsungs pa'i las rgyu 'bras kyi 'brel pa de nyid do/_/zhus len gyi tshul gyis rgyas par te ma 'ongs pa'i skye bo las la yid ches par bya ba'i phyir ro/_/zhu ba po de dag gi nang nas lag na rdo rje la bos pa ni/_lag na rdo rje 'di dus gsum gyi sangs rgyas thams cad kyi
[\[288a.4\]]bstan pa'i mdzod 'dzin pa ste/_dpal phyag na rdo rje dbang bskur ba'i rgyud las/_dpal phyag na rdo rje ni sangs rgyas kyi gzugs kyi sku'i rjes su 'brang ba dang chos kyi sku bsrung ba po zhes te chos kyi sku ni byang chub sems dpa'i yul ma yin par bstan pa'i chos so/_/rgyal po yul
[\[288a.5\]]'khor skyong gis zhus pa las ni dpal phyag na rdo rje ni theg pa thams cad kyi bdag por khas blangs par gsungs so/_/kun du bzang po dang phyag na rdo rje la sogs pa ni/_ming gi rnam grangs te/_sangs rgyas thams cad kyi thugs yang dag pa'i ye shes las byung bas tha mi dad par
[\[288a.6\]]gsungs so/_/de nyid 'dus pa las kyang de kho na ltar gsungs so/_/de'i phyir bstan pa'i bdag po yin pas so/_/de'i tshe de'i dus na la sogs pas ni las rgyu 'bras tha dad du mi 'gyur bar gsungs so/_/dran pa nye bar gzhag pa'i mdo las kyang /_lus can rnams kyi las
[\[288a.7\]]rnams ni/_/bskal pa brgyar yang chud mi za/_/tshogs shin dus la bab pa na/_/'bras bu nyid du smin par 'gyur/_/zhes bcom ldan 'das kyis gsungs so/_/sdom pa gsum gyis bsdams zhes pa ni lha dang mi thun mong du gsungs te rgya che ba dang gting dpag dka' ba'i
[\[288b\]]
[\[288b.1\]]theg pa gsum mi nyams pa'i tshul gyis bslab bya gang yang mi spong bas rim pa bzhin bsrung ba'o/_/de nas lha'i 'khor la sogs pas ni byin gyi rlabs kyi khyad par la ched du brjod pa'o/_/phyir mi ldog pa ni mi skye ba'i chos la bzod pa thob pa'o/_/da ni mi rnams kyi 'jug pa'i tshul
[\[288b.2\]]zhus pa dang lan gyi tshul gyis gsungs so/_/de nas bcom ldan 'das la sogs pa che ba'i yon tan gyi sgo nas bstod pa yin te/_rgyal po zhes pas ni sngags 'di rgyal ba'i sras thams cad kyi 'byung khungs yin pas gsungs so/_/mthu chen po ni spang bya thams cad spong ba'i
[\[288b.3\]]phyir ro/_/phan yon che ba ni thob bya thams cad thob pa'i phyir te/_de dag gis ni thar pa thob pa'i thabs zhus pa'o/_/phan pa ni nad dang gnod pa bsal ba'o/_/bde ba ni tshe dang longs spyod do/_/dmyal ba dang dud 'gro ni spang bya spong ba'i khyad par ro/_/de dag gis ni mtho ris
[\[288b.4\]]thob pa'i thabs zhus so/_/lan gsungs pa la/_bcom ldan 'das la sogs pa ni nyan par gdams pa'o/_/bshad pa'i don mdor bstan pa la rig sngags kyi rgyal mo ni man+t+ra'o/_/ring bsrel gyi snying po ni tan+t+ra'o/_/mchod rten ni yan+ta'o/_/de nas gang+gA la sogs pas
[\[288b.5\]]las sbyor thams cad phan yon gyi tshul du mdor bstan pa las dge ba'i rtsa ba bskyed pa ni maN+Dal zlum po byas nas sku gdung ngam ring bsrel bzhugs te gnas bdun du bsgrub bya'i ming tsam bcug nas brjod pa ste/_gzhan sngags kyi sbyor ba med pa'o/_/bsod nams 'phel ba ni
[\[288b.6\]]dkyil 'khor dpal be'u lta bur byas nas ma ma puSh+TiM ku ru zhes sbyar ro/_/las dang nyon mongs pa'i sgrib pa sbyang ba la ni dkyil 'khor mche ba lta bu byas nas sarba pA paM rak+Sha ku ru zhes spel lo/_/ngan song gsum gyi 'jigs pa bsal ba la ni dkyil 'khor pad+ma rgyas pa lta bu byas nas
[\[288b.7\]]sarba durga ti pa ri sho d+ha ya zhes bya ba sbyar bar bya'o/_/tshe ring bar 'dod na dkyil 'khor nor bu rin po che lta bur byas te ma ma A yus+thA na ku ru zhes sbyar ro/_/bde ba can du skye bar 'dod na dkyil 'khor gdugs kyi rnam pa ltar byas te/_ma ma su lo ka pra ba ta ku ru zhes sbyar ro/_/bu
[\[289a\]]
[\[289a.1\]]bslang ba'i dkyil 'khor bum pa lta bu byas te me pu tra b+ha ban+tu zhes sbyar ro/_/shi ba la phan gdags pa yang rdzus te skye ba'i phyir dkyil 'khor pad+ma can du bya'o/_/dran pa nyams pa gso ba la dkyil 'khor zla ba rgyas pa ltar byas nas dur sa t+ya a pa na ya zhes sbyar ro/_/
[\[289a.2\]]'jigs pa bsal bar 'dod na ma ma a b+ha yaM ka ri zhes sbyar zhing dkyil 'khor mchod rten lta bu bya'o/_/bsam pa yongs su rdzogs 'phral gyi rkyen dang bral ba ste/_rmi lam ngan pa la dur swa p+ni a pa na ya dang /_ltas ngan pa la ni du rmi taM a pa na ya zhes pa dang /_A kA la mr-i t+yu pra sha ma
[\[289a.3\]]Na zhes dus ma yin par 'chi ba bzlog pa dang /_tsit+ta byA ku la ni sems g.yeng ba'o/_/dz+wa ra saM byA d+hi a pa na ya na da sol cig pa la sogs pa sbyor ba dang bcas pa brjod cing dkyil 'khor gru bzhi par byas nas 'dod pa'i las de dag grub bo/_/da ni cho ga'i tshul brjod de/_khrus
[\[289a.4\]]byas la zhes pa la sogs pa cho ga la 'jug pa'i snga rol du chu gtsang ma'am sman dang sbyar ba'i chu la sngags thung ba brjod cing gdong la sogs pa bkru bar bya'o/_/de'i dus su rig pa'i lha mo spyan ma dang mA ma kI dang gos dkar mo dang sgrol ma rnams kyi sngags kyi phreng ba brjod cing bdag la
[\[289a.5\]]khrus byed par yang bsam mo/_/gzungs kyi snying po 'di nyid dam rten cing 'brel par 'byung ba'i sngags la sogs pas byin gyis brlabs pa'i gos sar pa gyon par bya ba'am/_oM a mi ka pa ri shud+d+he sho d+ha ya sa ma te na d+hi ri d+hi ri/_shud+d+he shod+d+ha ya/_ma hA pad+me hUM swA hA/_ba'i rnam lnga la
[\[289a.6\]]stong bzlas te gos dang snod spyad dang zas kyi rgyu la gtor gnas khang la chag chag gdab bo/_/bza' nyes dang bgo nyes la sogs pa kun sel to/_/yang tsan+dan dang gla ba'i chu la sogs pa la oM shrI ma hA kA ru Na pad+ma a mo g+ha a mo g+ha a pra ti ha ta badzra a d+hiSh+ThA na b+hu ru b+ha naM d+ha ri swA hA/_zhes
[\[289a.7\]]pas gnas khang la sogs pa dang phyogs thams cad dri zhim por bya'o/_/spos kyis dkyil 'khor gru bzhi par bya zhes bya ba ni oM badzra b+hU mi hUM zhes brko ba'am/_'chad par 'gyur ba'i cho gas sa brko ba dang /_oM badzrA sa nA ya hUM chu blangs nas/_oM badzra go ma ye hUM zhes gci ba
[\[289b\]]
[\[289b.1\]]dang bsres nas 'jim pa bya ba dang dkyil 'khor 'dom gang pa la sogs pa ci 'dad par brtsigs nas oM badzra re khe hUM zhes pas ba'i rnam lnga tsan+dan gyi chu dang bsres nas g.yas skor du byug go/_/oM su re khe sarba ta thA ga tA a d+hiSh+Than+tu swA hA/_zhes lag pa'i rgyab tu me tog bzhag
[\[289b.2\]]la oM sarba big+h+naM u ra ya hUM zhes maN+Dal gyi dbus su dor nas/_oM sarba su bi shud+d+ha d+harmA NAM swA hA/_zhes lag pa bkrus te/_oM AHhUM hoHswAhA/_zhes me tog de spyi bor bzhag go/_/de nas 'chad par 'gyur ba'i cho gas thig gang 'dod pa'i tshul du gdab bo/_/tshon sna ma
[\[289b.3\]]lus pas bri bar bya'o/_/de yang /_oM aM baM saM dzaM hUM zhes pa dkar po dang ser po dang dmar po dang ljang gu dang nag po dang sngon po rnams rnam par snang mdzad dang rin chen 'byung ldan dang snang ba mtha' yas dang don yod grub pa dang rdo rje sems dpa' dang mi bskyod par bsams nas
[\[289b.4\]]ye shes kyi lha dang gnyis su med par byas nas mchod pa dang bstod pa la sogs pas mnyes par byas nas snying po 'ba' zhig brgya rtsa brgyad brjod do/_/yang de dag dang 'khor lo dang rin po che dang pad+ma dang ral gri dang rdo rje dag gi phyag rgyar gyur par mos la rin po che'i phyag rgya
[\[289b.5\]]de dag gi rtsig par bsam zhing bri bar bya ste/_rten cing 'brel par 'byung ba'i sngags brjod cing dbang ldan nas g.yas skor du bri bar bya'o/_/de'i 'og tu dkyil 'khor de'i sa phyogs su ba dan nyi shu rtsa bzhi kha dog tha dad bri'o/_/bla re ni sngon po'o/_/yol ba ni dmar po'o/_/
[\[289b.6\]]g.yer kha'i phreng ba dang srang bu'i ra ba dang gdugs dang rgyal mtshan dang sil snyan dang mda' yab dang ral gri dang me long dang rma bya'i sgro'i chun po sbyang bar bya'o/_/snying po'i rig sngags gro ga la bri bar bya'o zhes pa la/_gzungs sngags yi ge'i tshul du bri ba ni/_/ras saM shing shun
[\[289b.7\]]gro ga'am/_/tA la'i lo ma sar pa'am/_/gur gum gi wang gla rtsi la/_/gser 'dab gtsug gi rtsa ba'am/_/gser gyi sdong po sar pa yis/_/gzungs sngags phreng ba ma nyams pa/_/skar ma mgo rgyal lha mtshams la/_/shar du bltas nas bri bar bya/_/zhes pa'i tshul
[\[290a\]]
[\[290a.1\]]gyis lag pa g.yas pa ni 'phags pa 'jam dpal du bsam mo/_/g.yon pa ni kun du bzang por bsam mo/_/bri gzhi ni phyogs bcu'i zhing khams su bsam mo/_/smyu gu ni phyag na rdo rjer bsam mo/_/snag tsha ni yi ge a'i rnam par bsam mo/_/bri ba'i
[\[290a.2\]]dus su 'jam dpal dang kun du bzang pos drang ba'i don dang nges pa'i don gyi chos kyi 'khor lo rgyun mi 'chad par gsungs pa de phyag na rdo rjes phyogs bcu'i zhing thams cad du yi ge'i tshul du sgrogs shing bkram pas skad tha dad yi ge'i dbyibs dang kha dog tha dad du snang bar mos te
[\[290a.3\]]shar ram byang du bltas pas dus tshod bzang po la lhag pa'i bsam pa ma 'khrugs pas bri bar bya'o/_/'dod chags kyi sems dang bcas pas ma yin no/_/de bzhin du zhe sdang dang nga rgyal dang phrag dog dang ser sna dang rgyags pa dang bag med pa dang rnam par g.yeng bar byed pa dang
[\[290a.4\]]lta ba ngan pa dang bcas pas ma yin no/_/de ni yi ge'i tshul lo/_/yang na rin po che'am rdo 'am rwa 'am shing gi khams las yi ge phreng ba khol du brkos nas sa 'jam po'i 'jim pa shin tu legs pa la sprad de ji tsam 'dod pa'i grangs su byed pa 'di sku phyag rgya'i tshul du bkod
[\[290a.5\]]pa'o/_/yang na rdo ba'am rin po che la sogs pa la thub pa'i sku'i mtha' skor du sngags kyi phreng ba zlum po'i tshul du bkod de khol du brkos nas 'jim pa dang sprod par bya'o/_/de'i grangs ji tsam 'dod pa byas pa ni sku'i tshul du'o/_/sngags de dag gos dmar pos dkris te mgo'i
[\[290a.6\]]phyogs gsal bar bya ste sa phyogs gtsang mar gzhag go/_/de ni yi ge bri ba'i rim pa'o/_/mchod rten lnga gdab par bya'o zhes bya ba ni mtshon pa ste brgya rtsa brgyad dam nyi shu rtsa lnga'am dgu'am lnga'am gcig la sogs pa'o/_/de la sAts+tsha'i cho ga ni/_/skyon bral rab tu 'jam
[\[290a.7\]]pa'i sa/_/dri bzangs chu yis 'jim pa la/_/rgya 'bur gsal ba'i sAts+tsha ni/_/bde bar gshegs pa'i mchod rten no/_/zhes pa'i tshul gyis gyo mo dang sol ba dang rdo dang gseg ma dang rtswa la sogs pa'i skyon thams cad dang bral ba bkra shis pa'i phyogs nas blangs te tsan+dan la
[\[290b\]]
[\[290b.1\]]sogs pa dri zhim po'i chus blangs te legs par brdung zhing 'thas pa dang 'dres par bya'o/_/de yang /_oM na maHsarba bud+d+ha a d+hiSh+Thi te b+hU mi rak+Sha rak+Sha hUM phaT swA hA/_zhes pas bgegs bsal lo/_/lag pa'i sor mo sa la reg nas/_/oM na maHsa man+ta bud d+hA nAM sarba a d+hiSh+ThA na rat+na b+hU mi ye hUM
[\[290b.2\]]phaT swA hA/_zhes rin po che'i sa gzhir bsam mo/_/oM AHbadzra kha na kha na hUM phaT swA hA/_zhes brko zhing brkos pa thams cad yi ge a'i ngo bor bsam mo/_/oM na maHsarba ta thA ga te b+h+yo/_/a d+hiSh+ThA na a d+hiSh+Thi te/_a ma la bi ma la ni rma le bi shud+d+ha swA hA/_zhes byang chub
[\[290b.3\]]sems kyi chu tsan+dan la sogs pa dri zhim pos bran no/_/oM na maHsarba bud+d+ha bo d+hi sa twe b+h+yaH_a d+hiTh+ThA na a d+hiTh+Thi te/_sarba satwa bi kalpa ha na ha na hUM phaT swA hA/_zhes rdo rje dbyug pas brdung zhing bsre bar bya'o/_/oM na maHsa man+ta du b+d+hA nAM/_a pra ti ha ta shA sa nA ma badzra AHyu Shi swA hA/_
[\[290b.4\]]zhes 'jim pa'i gong bu gcig tu byas nas/_na maHsarba ta thA ga te b+h+yo/_oM badzra pra mar+d+ha na ya sarba pra mar+d+ha na ya hUM phaT ces brjod pas 'jim pa'i gong bu de nyid trAM las rin po che'i ri bor gyur par bsam mo/_/na ma s+t+rai ya d+h+wi kA nAM/_na maHsarba ta thA ga te b+h+yo/_/tad+ya thA/_oM
[\[290b.5\]]suk+Sh+mai suk+Sh+mai ya nu ga ta/_shan+te dan+te nir ku le/_ya sha ya sho ba ti te jo ba ti/_sarba bud+d+ha a d+hiSh+ThA na a d+hiSh+Thi te hUM phaT/_'di ni sgrib pa rnam sel gyi rgyud las sngags 'di bye ma'am 'jim pa'i gong bu la nyi shu rtsa gcig bzlas nas sAts+tsha byas nas mchod rten de'i rdul phra rab re re
[\[290b.6\]]la'ang mchod rten re rer 'gyur la rdul phra rab de nyid kyi grangs tsam gyi lha dang mi'i go 'phang thob par 'gyur ro/_/gang du skyes pa de'i skye ba yang dag par 'gyur ro/_/myur du sangs rgyas rnam par snang mdzad dang mtshungs pa'i sku thob par 'gyur ro/_/zhes te 'jim pa'i
[\[290b.7\]]gong bu de nyid pad+ma dang zla ba'i steng du oM las rnam par snang mdzad gang chen mtsho ri rab bye ba'i tshad kyi sku ba spu'i gseb thams cad rnam par snang mdzad la sogs pa phyogs kyi rigs kyi skus gang bar bsam mo/_/oM badzra b+he bA d+ha ye swA hA/_zhes 'jim pa bcad
[\[291a\]]
[\[291a.1\]]pa'i tshe rnam par snang mdzad chen po'i ba spu'i gseb nas sku re re spyan drang par bsam mo/_/oM rat+no b+ha ban+te hUM zhes 'bi 'bi byas la sku rin po che'i na bza' lcib mas blangs par bsam zhing /_oM d+harma d+hA tu gar+b+he swA hA/_zhes snying po
[\[291a.2\]]bcug pas thugs bskyed par bsam mo/_/oM a ra dze bi ra dze swA hA/_/zhes mar gyi snum gyis byug pa ni/_lha'i tshogs kyis dri'i char phab par bsam mo/_/oM badzra b+he d+he swA hA/_zhes 'jim pa bcad pa'o/_/oM d+ha rmA ta ro d+b+ha be ye swA hA/_zhes bskol
[\[291a.3\]]phor du bcug pa'i tshe chos 'byung du zhugs par bsam mo/_/oM badzra mung+ga ra A ko Ta hUM phaT ces brdung ba'i tshe ming gi yi ge phreng ba du ma dang bcas par bsam zhing sprul pa du ma'i steng du gyur par bsam la/_oM sarba ta thA ga ta sam+b+ho ga kA ya swA hA/_zhes bskol
[\[291a.4\]]phor nas drangs pa'i tshe longs spyod rdzogs pa'i skur bsam/_oM sarba ta thA ga tA ni rma na kA ya swA hA/_phyung ma thag tu sprul pa'i skur bsam mo/_/oM d+ha rma rat+no rat+na saM b+ha be swA hA/_zhes pas sku de ba spu'i gseb thams cad skus gang bar bsam mo/_/de yang sku re
[\[291a.5\]]re pho brang ye shes kyi snying po can mthong na dga' ba'i mchod rten du bzhugs par bsams nas/_/oM AHyu She swA hA/_zhes srog shing gzugs so/_/oM pra mar+d+ha na ye swA hA/_zhes 'khor lo bzhag nas/_oM pa taM kA lam ba swA hA/_zhes cod pan gdags
[\[291a.6\]]so/_/oM sa ra ra ta swA hA/_zhes pas ba dan dbul lo/_/oM dum bi ra duM baM swA hA/_zhes chu srin rgyal mtshan dbul lo/_/oM pra ma Na ye swA hA/_zhes gdugs dbul lo/_/oM rat+na mA la b+hI zhes pas phreng ba gdags la/_oM na ma she ya da bug d+ha pra ti sha ga
[\[291a.7\]]ta ti b+he/_ta thA ga to ar+ha te b+h+yaHsamyak+saM bud+d+ha ya/_tad+ya thA/_oM su su ye swA hA/_zhes bla re dbul lo/_/oM d+ha r+m+mA da mi le dza le swA hA/_zhes gdan la bzhugs so/_/oM badzra d+hA tu ad+hIk+Sha d+he hUM zhes brten par gsol ba gdab po/_/de'i 'og tu rten 'brel gyi sngags brjod
[\[291b\]]
[\[291b.1\]]dri bzang po'i chus bsangs te me tog la sogs pas rgyas par mchod do/_/de nas gzungs gang du bzhugs pa de brjod cing bskor ba gsum mam nyi shu rtsa gcig la sogs pa bya'o/_/sAts+tsha bya ba'i rim pa'o/_/bum pa gang ba lnga gzhag go/_/zhes bya ba yang mtshon pa ste
[\[291b.2\]]bum pa nyi shu rtsa lnga'am bcu'am drug gam yang na gcig go/_/de yang /_gser dngul zangs sam shing dag gam/_/sa rdo las byas lto ba che/_/zhabs phra ske ring mchu 'phyang ba/_/gser ram bkrus pa'i bum pa ni/_/lha yi grangs sam rigs bdag gi/_/tshad
[\[291b.3\]]rnams ci 'byor bkod par bya/_/yid 'ong gtsang ma'i chus bkang nas/_/byi ru gser dngul mu tig dang /_/nor bu rma med rin chen lnga/_/seng gr-i byA gr-i gir ka rni/_/pa to ha sa de ba sman/_/gro nas 'bras kyi so ba til/_/mon sran gre'u 'bru lnga'o/_/tsan+dan ga pur
[\[291b.4\]]gur gum dang /_/dzA ti a ka ru dri lnga/_/lan tshwa bu ram sbrang dang mar/_/brag zhun 'byung ba'i snying po lnga/_/bum pa bzang po'i gter yin te/_/mi nyams gos dang lo mas ni/_/mgrin pa dang ni dbu rgyan bya/_/'jig rten 'jig rten 'das pa yi/_/dpal
[\[291b.5\]]'byor 'dod pas 'di mchod do/_/zhes byang chub sems dpa' sgrib pa rnam sel gyi rtog par gsungs so/_/de la thugs rje chen po'i brlan gyi phyir chu dang ba'o/_/mya ngan las 'das pa'i sa bon sogs pa'i phyir 'bru lnga'o/_/chos kyi sku'i gdung rgyun mi bcad pa'i
[\[291b.6\]]phyir rin po che lnga'o/_/nyon mongs pa'i gdung ba sel ba'i phyir sman lnga'o/_/gdul bya byang chub kyi lam gyi bsrung ba bskyed pa'i phyir dri lnga'o/_/'khor ba ma stongs kyi bar du gzugs kyi sku rgyun mi 'chad pa'i phyir 'byung ba'i snying po lnga'o/_/chos kyi gsung la nyams
[\[291b.7\]]pa med pa'i phyir mgrin pa gos bzang gis bcing ba'o/_/'gro ba'i bsam pa yid bzhin du skong ba'i phyir kha rgyan no/_/lam ngan pa dman pa'i gang zag gis rtogs dka' ba dang dbang po rnon po la rgya che ba dang chos nyid zab mo rtogs par rigs pa'i spyod yul
[\[292a\]]
[\[292a.1\]]ma yin pa dang rtogs na phyi nang gnyis su med pa'i rtags su bum pa zhabs phra zhing lto che ba dang ske ba phra ba dang mchu 'phyang ba'o/_/gal te bum pa lnga la sogs pa yin na rigs kyi phyag rgya yang dgod par bya'o/_/bum pa de dag la yang rma bya'i gdugs
[\[292a.2\]]dang cod pan dang rgyal mtshan dang ba dan la sogs pa'i rgyan gyis spras te bkod do/_/gra bzhir pog phor bzhi zhes pa yang ma chag pa dang ma gas pa'i snod du tu ru ska ni byang shar du bsreg go a ga ru ni shar lhor ro/_/tsan+dan ni lho nub tu'o/_/gu gul ni nub byang du'o/_/
[\[292a.3\]]snod bzhi ni mtshon pa tsam ste spos dang me tog tha dad pa dang yon chab dang mar me dang byug pa dang zhal zas dang sku gdung gi grangs dang sbyar nas dgod do/_/de yang cho ga rgyas pa dang bsdus pa kun mtshon par shes par bya'o/_/de re zhig sAts+tsha brgya pa'i dbang du byas na rang
[\[292a.4\]]nyid lhag pa'i bsam pa dang ldan pas thams cad du sngon gyi nyin par skyabs su 'gro ba byas nas sdom pa bzung ste maN+Dal phul nas mchod de sangs rgyas dang byang chub sems dpa' thams cad mdun gyi nam mkha' la dmigs te dbang por byas nas tshigs bcad 'dis gsol
[\[292a.5\]]ba gdab bo/_/oM badzra/_rdo rje'i rigs dang rin chen rigs/_/pad+ma'i rigs dang las kyi rigs/_/bde gshegs rigs tshogs ma lus pa'am/_/sangs rgyas byang chub sems dpa' dang /_/nyan thos rang rgyal rdzu 'phrul can/_/brjod mi lang sogs
[\[292a.6\]]tshogs bcas dang /_/ded dpon 'jig rten skyong ba'i tshogs/_/kun nas bdag la dgongs su gsol/_/bdag kyang yongs su dag pa dang /_/'gro ba nyon mongs gnas bsgral phyir/_/cho ga bzang po 'di'i sgo nas/_/yid bzhin nor 'dra sgrub byed na/_/
[\[292a.7\]]bdag la yongs su bskyab pa dang /_/sems can rnams la thugs brtse'i phyir/_/ye shes can gyi gzigs nas kyang /_/nye bar byin gyis brlab tu gsol/_/swA hA zhes lan gsum la sogs pa brjod de shar phyogs su kha bltas te gzungs nyi shu rtsa
[\[292b\]]
[\[292b.1\]]gcig brjod la nyal lo/_/gal te rmi lam dang ltas ngan na rigs pa'i khro bo gang yang rung ba'i sngags mang du brjod de gtor ma dang mchod pa dbul zhing tshim par bya'o/_/lhag par yang yi dgas la gtor ma mang du sbyin no/_/de ni cho ga thams cad kyi sngon du 'gro ba
[\[292b.2\]]dang po'o/_/de nas sAts+tsha brgya pa'i dbang du byas na dkyil 'khor gru bzhi sgo bzhi pa dbus kyi pho brang re mig brgya par byas te de yang le tshe'am pad+ma'i khor yug gam sku gdung mchod rten bzhi bsdus pa'i gzugs su byas la cho ga dang ldan pa'i sAts+tsha re re rgyan dang bcas pa
[\[292b.3\]]le tshe re re la me tog steng du gzhag_/sgo'i nang rol du zung re gzhag go/_/lha snam gyi zur bzhir bum pa gang ba bzhi gzhag go/_/shar du dkyil 'khor khru gang ba bdun gyi steng du sku gdung ring bsrel dang bcas pa khri'u'i steng du gzhag go/_/de'i drung du bum pa gang ba cho ga
[\[292b.4\]]dang bcas pa gzhag go/_/me tog gi snod dang spos snod dang byug pa dang mar me dang zhal zas rnams re re la'ang brgya rtsa brgyad dkyil 'khor gyi mtha' nas bskor ro/_/dgu pa'am lnga pa la sogs pa la ni rdo rje rgya gram mam pad+ma bris te gzhal yas khang yod dam med
[\[292b.5\]]kyang rung ngo /_/bum pa dang sAts+tsha dang sku gdung thams cad kyang nang du tshud par bya'o/_/shar du shes rab kyi pha rol tu phyin pa bklag go/_/lhor stobs po che bklag go/_/nub du rma bya chen mo'o/_/byang du mdo sde'i dbang po gser 'od dam pa'i mdo bklag go/_/shar phyogs
[\[292b.6\]]su 'byung po thams cad la gtor ma sbyin no/_/lho phyogs nas dad pa ldan pas ma mo rnams la gtor ma sbyin no/_/nub phyogs nas klu la sbyin no/_/byang phyogs nas 'jig rten skyong ba rnams la gtor ma sbyin no/_/de la smon lam gsol ba'i tshigs su gcad pa ni 'di dag
[\[292b.7\]]yin te/_shar phyogs su snying po'i sngags dang bcas ba brjod de/_tshangs pa brgya byin dbang phyug che/_/khyab 'jug lha klu gnod sbyin sogs/_ded dpon brgyad po 'khor bcas dang /_/'phrog ma bu dang bcas rnams dang /_/'byung po'i tshogs rnams kun nyon
[\[293a\]]
[\[293a.1\]]cig_/bdag gis khrus dang me tog dang /_/spos dang mar me byug pa dang /_/zhal zas tshogs rnams khyed la 'bul/_/khyed kyi dpal dang brtson 'grus dang /_/gzi brjid dbang phyug stobs kyis ni/_/nad dang gnod pa bsal nas kyang /_/che ge'am
[\[293a.2\]]bdag la bkra shis mdzod/_/shar phyogs su sems can thams cad bde legs su gyur cig swA hA/_lho phyogs su yang de bzhin du brjod de/_de bzhin du nub dang byang du'ang brjod do/_/de dag ni sngon du 'gro ba'i cho ga gnyis pa'o/_/de nas bsgrub bya dang sgrub pa po rnams
[\[293a.3\]]gos sar pa gyon cing khrus byas nas kha byang du bltas te yungs kar dang nas la sogs pa'i 'bru sna tshogs kyis bdag gi lag pa g.yon pas bskor zhing kham phor gyi tsan+dan me'i nang du dor ro/_/de nas tshigs su bcad pa 'di brjod la kham phor sgor bskur ro/_/gang
[\[293a.4\]]dag sangs rgyas rang sangs rgyas/_/'phags pa nyan thos thams cad dang /_/tshangs pa brgya byin dbang phyug che/_/khyab 'jug dbang phyug klu dbang po/_/gzhan yang 'jig rten skyong ba rnams/_/rang rang 'khor dang bcas pa dang /_/'phrog ma bu dang bcas pa
[\[293a.5\]]dang /_/gzhan yang 'byung po mthu chen rnams/_/de dag kun gyi mthu dang dpal/_/brtson 'grus gzi brjid byin gyis brlabs/_/ro langs la sogs gdon rnams kyis/_/nad dang gnod pa chad 'gyur cig_/rdo rjes rin chen phug pa dang /_/me yis bud shing sreg byed
[\[293a.6\]]dang /_/rlung gis sprin rnams 'thor ba dang /_/nyi mas 'dam sogs skems pa dang /_/seng ges ri dgas kun skrag ltar/_/sngags dang phyag rgya bden pa'i mthus/_/ro langs 'byung po'i tshogs rnams dang /_/byad stems thams cad tshig par shog_/de nas sgrub
[\[293a.7\]]pa po dang bsgrub bya thams cad kyi mgo la me tog gi phreng ba gdags shing /_lus dri zhim pos byug par bya'o/_/de dag ni sngon du 'gro ba'i cho ga gsum pa'o/_/yid bzhin gyi nor bu 'di gnyis kyang lan brgya rtsa brgyad bzlas brjod bya'o/_/snying po'i sngags brjod cing dkyil
[\[293b\]]
[\[293b.1\]]'khor la bskor ba brgya rtsa brgyad bya'o zhes pa ni gong du gsungs pa'i rig sngags kyi rgyal mo 'di gnyis dus gcig tu dran par bya'o/_/zhes pa la sogs pa tshig gsum dang 'brel te dran par bya'o/_/zhes pa'i don 'di ltar shes par bya'o/_/sAts+tsha ni thams cad du
[\[293b.2\]]rnam par snang mdzad sangs rgyas kyi sku kho nar bsams te/_sAts+tsha re re la yang rnam par snang mdzad re rer bsams la de'i ba spu'i gseb thams cad rnam par snang mdzad kyis gang ba'o/_/de nas sAts+tsha'i grangs kyi rnam par snang mdzad bye ba brgya phrag go/_/de la
[\[293b.3\]]'dir gzungs yi ge'i tshul du klog na bum pa ni a las zla ba'i dkyil 'khor du bsams nas de'i steng du a las gzungs kyi phreng ba dkar pos bskor ba'am yang na phyogs bzhir aM baM saM dzaHzhes dmigs te g.yeng ba la sogs pa'i skyon spangs nas gzungs ring thung
[\[293b.4\]]gnyis spel ba brgya rtsa brgyad brjod do/_/de'i tshe sngags dang zla ba'i 'od kyis ye shes kyi 'od zer dang 'jig rten gyi bdud rtsi thams cad bsdus nas zla ba dang yi ge thams cad la thim par bsam mo/_/de nas gzungs thung 'ba' zhig gdon zhing bskor ba brgya rtsa brgyad bya'o/_/
[\[293b.5\]]de'i tshe sngags dang yi ge'i 'od kyis bdag dang sems can thams cad kyi sdig pa dag par bsam mo/_/de nas yi ge dang sngags bdud rtsir zhu bar bsam mo/_/bskor ba'i dus su ni sku gdung gi lha'i grangs brjod kyis mi lang ba bum pa'i nang du yi ge'am phyag rgya'am lha
[\[293b.6\]]gcig pu'i sku'i 'od kyis bdag dang 'gro ba thams cad kyi sgrib pa bsal ba dang nad sbyang ba dang dbang bskur bar bsam mo/_/nad kyis btab pa la sogs pa brgyad po ni gong gi las sbyor gyi bye brag ste sngon du bshad pa'i sngags kyi sbyor ba dang bcas pa'i chus bkru zhing dbang
[\[293b.7\]]po'i sgo lnga rma bya'i sgros bya ba pa'o/_/de yang khrus bya ba'i rim pa ni 'di yin te bum pa bdud rtsi'i chur bsams te/_rol mo sil snyan du mar bcas/_/'dod pa 'dzum zhing yon bcas pas/_/nyams dga'i tshul du gsol ba gdab/_/oM byang chub rdo rje sangs rgyas
[\[294a\]]
[\[294a.1\]]la/_/mchog chen ji ltar stsal ba ltar/_/bdag la bsrung ba'i don gyi phyir/_/sngags kyi chu yis byin brlab stsol/_/gsum brjod phyag 'tshal bskor ba bya/_/yon ni/_bsrung la ras sogs kha dog dkar/_/tshe bsring sogs la ser mo'i rdzas/_/
[\[294a.2\]]shi ba slu ba ngur smrig mdog_/bu slong sogs la dmar po ste/_/gnod pa bzlog pa sngon pos bya/_/las kun la ni ljang gu shis/_/ser sna med par yon phul nas/_/blo ldan slob dpon phyag gis ni/_/yal gas bum pa blang bar bya/_/'gro na lhag pa'i sems btang nas/_/'gying
[\[294a.3\]]dang bcas pas khrus gsol lo/_/zhes pa'i tshul gyis dang por bkra shis brjod cing smon lam du yang bsngos nas bden pa'i byin rlabs 'di brjod do/_/ston mchog dam pa lha mis mchod 'os pa/_/sangs rgyas phyag 'tshal deng 'dir bde legs shog_/zhi ba chags bral lha
[\[294a.4\]]mis mchod 'os pa/_/chos la phyag 'tshal deng 'dir bde legs shog_/tshogs kyi dam pa lha mis mchod 'os pa/_/dge 'dun phyag 'tshal deng 'dir bde legs shog_/'jig rten 'di'am yang na 'das pa yi/_/mtho ris dag la rin chen mchog yod pa/_/de bzhin gshegs
[\[294a.5\]]pa lha yi lhar gyur te/_/mi mchog 'di dang gang yang mtshungs pa med/_/de phyir sangs rgyas rin chen mchog tu gsungs/_/bden pa des ni deng 'dir bde legs shog_/zag pa chags bral bdud rtsi 'dus ma byas/_/mkhyen ldan shAkya thub kyis ni rab dbye mdzad/_/'chi med dam
[\[294a.6\]]chos zhi ba 'du byed bral/_/chos 'di dag dang mtshungs pa gang yang med/_/de phyir dam chos rin chen mchog tu gsungs/_/bden pa des ni deng 'dir bde legs shog_/gang 'dod de la tshul bzhin mchog ston pa/_/ston pa bla med rtag bsgrub rnal 'byor gzhi/_/rdo rje lta bu gnyis
[\[294a.7\]]med lam gsal bas/_/ting 'dzin 'di dang mtshungs pa 'ga' yang med/_/de phyir dam chos rin chen mchog tu gsungs/_/bden pa de yis deng 'dir bde legs shog_/gang zag chen po brgyad po rab bsngags shing /_gang zag zung bzhir brjod pa 'di dag ni/_/drang
[\[294b\]]
[\[294b.1\]]srong chen po gang zag mtshungs pa med/_/bde bar gshegs pas sbyin pa'i gnas zhes gsungs/_/de phyir dge 'dun rin chen mchog tu gsungs/_/bden pa de yis deng 'dir bde legs shog_/gang dag brtan pa'i yid kyis rab brtson zhing /_/gau ta ma'i bstan la
[\[294b.2\]]rab zhugs nas/_/dam chos thos mang bdud rtsi mchog rnyed de/_/mun pa bsal nas mya ngan 'das thob pa/_/de phyir dge 'dun rin chen mchog tu gsungs/_/bden pa de yis deng 'dir bde legs shog_/lus sam ngag gam de bzhin yid kyis kyang /_/'jig tshogs
[\[294b.3\]]lta dang tshul khrims brtul zhugs dang /_/the tshom dang ni nyon mongs gsum po dag_/cig car spangs te 'phags pa'i bden pa mthong /_/de phyir dge 'dun rin chen mchog tu gsungs/_/bden pa de yis deng 'dir bde legs shog_/lus sam ngag gam 'on te yid kyis
[\[294b.4\]]kyang /_/sdig pa rnam bcu nam yang mi byed la/_/glo bur byas kyang mi 'chab myur du bshags/_/de ltar log lta de dag 'dzin mi byed/_/de phyir dge 'dun rin chen mchog tu gsungs/_/bden pa de yis deng 'dir bde legs shog_/ci ltar dbang po'i sdong po sar btsugs
[\[294b.5\]]pa/_/phyogs bzhi'i rlung rnams kyis ni mi bskyod ltar/_/'phags pa'i lam gyi dam pa 'thob pa yis/_/'phags pa'i dge 'dun rnam rtog gis mi g.yo/_/de phyir dge 'dun rin chen mchog tu gsungs/_/bden pa des ni deng 'dir bde legs shog_/
[\[294b.6\]]shes rab shin tu zab cing brtan pa yis/_/'phags pa'i bden rnams yang dag rab bsgoms nas/_/lus kyi sbyin pa yid la byas pas ni/_/de dag 'jigs pa brgyad dang phrad mi 'gyur/_/de phyir dge 'dun rin chen mchog tu gsungs/_/bden pa des ni deng 'dir bde legs shog_/
[\[294b.7\]]ji ltar rlung gis me ni rab gtor na/_/lag tu blangs te bgrang du med pa ltar/_/sangs rgyas sras rnams kun du sbyor ba yis/_/rab sngags 'jig tshogs bstan du med par 'gro/_/de phyir dge 'dun rin chen mchog tu gsungs/_/bden pa des ni ding 'dir bde legs shog_/bla ma
[\[295a\]]
[\[295a.1\]]mkhan po pha ma grogs po dang /_/yon bdag gnyen bshes chos kyi rgyal po dang /_/sems can gang dag 'gro dang mi 'gro ba/_/de dag thams cad deng 'dir bde legs shog_/ces brjod nas bum pa'i chu las nyungs zad blangs te mdun du sangs rgyas dang byang chub sems
[\[295a.2\]]dpa'i tshogs bsams la yon chab kyi tshul du mchod do/_/oM na maHsarba bu d+d+ha bo d+hi satwe b+h+yaHsaM sho d+ha ni swA hA/_de bzhin du 'phags pa nyan thos dang rang sangs rgyas thams cad la yang mchod pa bya ste/_oM na maHsarba a haM shra ba ka b+h+ye kA ya wAka tsit+ta saM sho d+ha ni swA hA/_de nas 'jig rten
[\[295a.3\]]skyong ba rnams mchod par bya ste/_bdud rtsi ye shes chu bor ni/_/bden pa'i mthu yis byin brlabs pa/_/rnam dag sngags kyi chu rgyun gyis/_/'jig rten bag chags dag gyur cig_/oM sarba sa di ba lo ka phri tha ka saM sho d+ha ya swA hA/_zhes lan gsum brjod do/_/de nas gang zhig
[\[295a.4\]]khrus bya ba de gos dang rgyan sar pas brgyan te/_/sdig pa bshags pa dang skyabs su 'gro ba dang /_sems bskyed pa dang sdom pa 'dzin du bcug la khrus byas nas me tog phreng ba mgo la gdags so/_/de bzhin du dang por gzungs 'di gnyis brjod de rma bya'i sgro'am ku sha'i chun
[\[295a.5\]]pos nad dam sdig pa la sogs pa bya ba lan bdun nam nyi shu rtsa gcig la sogs pa bya'o/_/de'i 'og tu spyan ma la sogs pa rig pa'i lha mo bzhi'i sngags kyis mgo nas khrus bya'o/_/de nas rig pa'i lha mo gzhan thams cad dang /_byang chub sems dpa'i
[\[295a.6\]]sngags gang dag brjod nus pas yan lag thams cad khrus bya'o/_/de la 'di yang brjod par bya'o/_/ji ltar bltams pa tsam gyi tshe/_/lha rnams kyis ni khrus gsol ltar/_/lha yi chu ni dag pa yis/_/de ring 'dir yang sku khrus gsol/_/de ma thag
[\[295a.7\]]phyag 'tshal nas ldang bar bya'o/_/de'i lhag mar gyur pa'i bum pa'i chus phyugs lhas dang /_rta dang glang po'i bres dang /_zhing dang gtsug lag khang dang /_mkhar dang khyim dang ra ba dang /_lam srang la sogs pa thams cad du gtor ro/_/sAts+tsha dang sku gdung
[\[295b\]]
[\[295b.1\]]la sogs pa ni/_dben pa'i sa phyogs su bzhugs so/_/rdul tshon ni ci bde bar dor ro/_/bum pa'i yo byad dang dkyil 'khor gyi rgyan la sogs pa thams cad ni/_gang rdo rje slob dpon mkhas pas dge ba'i ched du longs spyod kyi tha mal par ni 'gal tshabs
[\[295b.2\]]che'o/_/zas kyi lhag mas ni yi dgas la gtor ma sbyin no/_/de'i rjes su ni kun du bzang po'i smon lam bdun nam nyi shu rtsa gcig kho na g.yeng ba med par bklag go/_/de dag gis ni gzungs yi ge'i tshul du bklag pa dang po ste/_gzhan la rgya cher skabs
[\[295b.3\]]'dir shes par bya'o/_/yang na/_'di lta bu bum pa dang pad+ma dang zla ba'i steng du a yig dkar po de'i steng du nyi ma la aM yig de gnyis char hUM bzhis bskor te/_re re la so sor sngags phreng kha dog sna tshogs pa 'khor bar bsams la de'i 'od zer gyis rang
[\[295b.4\]]bzhin gyi sngags thams cad bkug cing de nyid du thim par bsams te bzlas pa bya'o/_/bskor ba'i dus su yi ge dang sngags kyi 'od kyis ye shes kyi 'od zer dang 'jig rten gyi bdud rtsi thams cad der thim zhing /_de'i 'od zer gyis bdag dang 'gro ba thams cad kyi nad
[\[295b.5\]]dang 'tshe ba thams cad sel bar bsams la bya'o/_/lhag ma ni sngon ltar shes par bya'o/_/yang na/_bum pa pad+ma dkar po'i steng du zla ba dang nyi ma kha sbyar ba'i bar du a dang aM las phyogs bzhir hUM bzhi dang mtshams su aM baM saM dzaMHbskor te de la yang so sor
[\[295b.6\]]sngags kyis bskor bar bsams la/_sngags brjod pas yi ge dang sngags kyi 'od zer gyis rang bzhin gyi sngags bkug cing der thim pa dang /_bskor ba'i dus su ye shes kyi 'od zer dang 'jig rten gyi bdud rtsi bsdus nas der thim ste/_'od kyis bdag dang
[\[295b.7\]]'gro ba thams cad kyi nad dang 'tshe ba dang /_sdig pa thams cad zad par bsam mo/_/lhag ma cho ga sngon ltar shes par bya'o/_/da ni gzungs phyag rgya la dmigs nas bklag pa ni/_bum pa pad+ma dang zla ba'i steng du a las skyes pa rin po che cha gcig pa a yig dkar po
[\[296a\]]
[\[296a.1\]]la sngags kyis bskor ba kho na la dmigs pa gtad de brjod la phyag rgya dang sngags de'i 'od kyis rang bzhin gyis grub pa'i ye shes kyi 'od zer dang 'jig rten gyi bdud rtsi thams cad der bsdus par bsam mo/_/bskor ba'i dus su ni de dag gi 'od zer gyis bdag
[\[296a.2\]]dang sems can thams cad kyi nad dang 'tshe ba dang sdig pa zad par byas par bsam mo/_/yang na pad+ma dang zla ba'i steng du a yig las rin po che cha gsum pa yi ge dang sngags bsams la brjod pas sngags dang phyag rgya'i 'od zer gyis rang bzhin gyi sngags dang phyag rgya bstim zhing brjod de
[\[296a.3\]]bskor ba'i dus su sngags dang phyag rgya'i 'od zer gyis ye shes kyi 'od zer dang 'jig rten gyi bdud rtsi thams cad bsdu zhing der thim pas de'i 'od kyis bdag dang 'gro ba thams cad kyi nad dang 'tshe ba dang sdig pa'i tshogs thams cad zad par yang bsam mo/_/cho ga lhag ma thams
[\[296a.4\]]cad sngon ltar shes par bya'o/_/yang na bum pa dang pad+ma zla ba'i steng du a yig la rin po che cha bzhi pa 'od kyi phreng ba dang bcas pa yi ge dang sngags kyi phyag rgyas btab pa bsams te/_sngags dang phyag rgya de'i 'od zer gyis rang bzhin grub pa'i ye shes bdud rtsi bstim nas brjod
[\[296a.5\]]pas bdag gi lus ngag yid kyi sgo gang bar bsams te bskor ba'i dus su sems can thams cad kyi lus ngag yid kyi sgo dag par bsam mo/_/lhag ma cho ga thams cad sngar ltar ro/_/sku la dmigs nas gzungs bklag pa'i tshul du ni bum pa dang pad+ma zla ba'i steng du a yig ser po
[\[296a.6\]]las bcom ldan 'das byang chub chen pos gsil byed dang par bu 'chang ba gser btso ma'i mdog can 'dzum pa'i mdangs kyis rin po che'i khri la bzhugs pa bsams te/_de'i snying gar zla ba la a yig sngags kyis bskor ba bsams te rang bzhin gyis byang chub chen po dang tha mi dad par
[\[296a.7\]]byas nas sngags brjod pa'i tshe dus gsum gyi de bzhin gshegs pa dang lha mo dang byang chub sems dpas bum pa du ma dus gsum gyi ye shes kyi chus gang ba du ma thogs nas dbang bskur bas de'i dbu la sangs rgyas mi bskyod pa bsam pa dang sku du ma yang gzhug par bya'o/_/de nas bskor
[\[296b\]]
[\[296b.1\]]ba'i dus su sku de las byung ba'i lha mo'i tshogs kyis bdag la dbang bskur te bdag gi 'od zer gyis 'gro ba thams cad yongs su dag par bsam mo/_/de nas rang bzhin gyi lha thams cad gshegs te/_sku de 'od du zhu bar dmigs te khrus bya'o/_/lhag ma cho ga thams cad sngon ltar ro/_/yang
[\[296b.2\]]na pad+ma dang zla ba'i dbus su bdud 'dul ba'i phyag rgya dang ldan pa'i byang chub chen po bsam pa'am yang na chos 'chad pa'i phyag rgya dang ldan pa bsams te cho ga thams cad sngon ltar shes par bya'o/_/sku dkyil 'khor 'khor lo la dmigs nas gzungs bklag pa ni/_oM swa b+hA ba shud+haHsarba
[\[296b.3\]]d+harmaHswa b+hA ba shud+d+ho\u0f85haM/_zhes brjod pas bum pa mi dmigs pa'i ngang las yi ge b+hU~M las spos kyi khang pa rim pa gsum rin po che'i rgyan thams cad kyis brgyan cing twa ra Na la sogs pas mdzes pa dra ba dang dra ba phyed pa dang /_dar dpyangs dang dril bu dang zla phyed rdo rje dang kra ma shiR+Sha dang dar bu
[\[296b.4\]]kan la sogs pa gzhal yas khang gi rgyan du mas legs par spras pa rtse mo gcig tu bsdus pa'o/_/paM las pad+ma dang a las zla ba'i steng du lha thams cad bsam par bya'o/_/de'ang byang chub sems dpa' sgrib pa rnam sel gyi rgyud las ji skad gsungs pa ltar te/_rin chen rab
[\[296b.5\]]bkod gzhal yas ni/_/spos kyis brgyan pa'i khang pa ru/_/rab zhi sna tshogs rgyan ldan pa'i/_/dkyil 'khor lha yi tshogs rnams bsgom/_/AHlas byung ba'i bcom ldan 'das/_/thub pa'i nyi ma bye ba'i 'od/_/ngur smrig gos can gser mdog sku/_/chos 'chad phyag rgya
[\[296b.6\]]ldan pa ni/_/zhal bzhi phyag brgyad zhabs bzhi pa/_/sems dpa'i skyil krung bzhugs nas ni/_/'gro la thugs rje'i gzigs pa po/_/dkyil 'khor dbus su bsgom par bya/_/de yi mdun du gsang sgrub mo/_/gur skyes dkar mo bsil yab 'chang /_/gtso bo'i
[\[296b.7\]]g.yas su a yig las/_/tshe 'dzin ma ste gser mdog can/_/dkar mo bum pa 'chang ba ni/_/'gying pa'i tshul du bzhugs pa'o/_/gtso bo'i g.yon du b+h+rUM yig las/_/bsod nams ldan ma dkar mo ni/_/skyabs sbyin pad+ma dkar po 'chang /_/sgeg pa'i spyan dang ldan
[\[297a\]]
[\[297a.1\]]pa'o/_/rgyab tu phyag rgya bstan pa ni/_/yuM skyes dmar po phreng ba 'chang /_/shar gyi 'dab mar suM yig las/_/bsod nams gzigs ma dkar gsal mo/_/g.yas kyis legs so g.yon pas ni/_/mar me 'od rab gsal ba 'chang /_/lhor ni pu r+Na
[\[297a.2\]]rnam gzigs ma/_/ser mo glegs bam 'chad ba'o/_/nub tu shin tu go cha mo/_/saM skyes dmar mo pad+ma 'chang /_/byang du yang dag 'chang byed mo/_/saM skyes ljang gu ut+pal 'chang /_/byang shar praM yig las skyes pa'i/_/so so 'brang ma ljang ser mo/_/lag g.yas skyabs kyi
[\[297a.3\]]phyag rgya dang /_/g.yon pa lcags kyu 'chang ba'o/_/shar lhor aM las mdangs ldan mo/_/ku mu ta 'dzin ser skya mo/_/lho nub paM las gzi ldan mo/_/dmar ser me long 'chang ba'o/_/nub byang dzaM las rgyas ldan ma/_/ljang gu 'bras kyi snye ma 'chang /_/de kun zhi ba'i cha byad
[\[297a.4\]]can/_/zhal gcig phyag gnyis ldan pa la/_/rin chen sna tshogs kyis spras pa/_/bzhengs te me tog 'thor ba'o/_/shar sgo laM las skyes pa yi/_/'chi 'joms dkar mo lcags kyu 'chang /_/lho sgor gshin rje 'joms pa ni/_/yaM skyes sngo nag dbyug pa 'chang /_/nub sgor
[\[297a.5\]]gshin rje sdom byed ma/_/yaM skyes dmar mo lcags sgrog 'chang /_/byang sgor saM skyes legs skyong ma/_/rdo rje zhags 'dzin dUr ba'i mdog_/de kun khro mo'i cha byad la/_/zhal gcig phyag gnyis brkyang bskum can/_/rin chen rgyan dang sbrul gyis spras/_/spyan gsum skra
[\[297a.6\]]ser mche ba gtsigs/_/dkyil 'khor de yi rgyab tu ni/_/phyag rgya kha dog tha dad pa'i/_/sangs rgyas stong rnams bsam bya ba/_/chos gos gsum dang ldan pa ste/_/kun kyang pad+ma zla ba la/_/sems dpa' yi ni skyil krung gis/_/'gro la thugs rje cher gzigs nas/_/
[\[297a.7\]]'dzum pa'i mdangs kyis bzhugs pa'o/_/dkyil 'khor de'i rgyab tu ni/_/byang chub sems tshogs nyan thos bcas/_/ded dpon 'khor dang bcas pa rnams/_/mdog dbyibs gos rgyan tha dad can/_/thal mo sbyar ba byas nas kyang /_/dam chos gleng slong rgyas byed
[\[297b\]]
[\[297b.1\]]tshul/_/pus mo'i lha nga sar btsugs nas/_/pad+ma'i stan la bzhugs pa'o/_/zhes gsungs pa'i tshul du bsgoms nas bdag gi snying ga'i sa bon gyi 'od kyis rang bzhin gyi dkyil 'khor spyan drangs nas mchod de/_dzaHhUM baM hoHzhes bsres nas tha mi dad par bsam mo/_/yang rtsa ba'i
[\[297b.2\]]dkyil 'khor gyi dbu la pad+ma dang zla ba la oM yig dkar po'o/_/mgrin par pad+ma dmar po la gnas pa'i yi ge aHdmar po dang snying gar nyi ma la gnas pa'i hUM yig sngon po bsam par bya'o/_/de nas gzungs kyi phreng ba bklags pa'i tshe lha thams cad snying gar rang gi sa bon dang sngags kyi
[\[297b.3\]]phreng ba'i 'od zer gyis rang bzhin gyi 'od zer dang 'jig rten gyi bdud rtsi thams cad bsdus te lha thams cad la so sor thim par yang bsam mo/_/lhag ma thams cad sngon gyi cho gas shes par bya'o/_/yang na dkyil 'khor du lha mo brgyad bsam ste/_shar du la las tshe 'dzin ma/_/dkar mo
[\[297b.4\]]rdo rje dril bu 'chang /_/lhor ni baM las rnam rgyal ma/_/ser mo gos bzang rnga yab 'chang /_/nub tu saM las bde sbyin ma/_/dmar mo u dum+WA ra 'dzin/_/byang du dzaM las 'bar byed ma/_/ljang gu ut+pal sngon po 'chang /_/hUM las skyes pa'i khro mo bzhi/_/sgo bzhir mkhas pas dgod par bya/_/
[\[297b.5\]]shar du gshin rje 'joms ma ni/_/dkar mo tho ba 'chang ba'o/_/lhor ni gshin rje dbyug pa mo/_/ser mo rin chen dbyug tho 'dzin/_/nub tu 'chi bdag 'dul ba mo/_/dmar mo pad+ma'i phreng ba can/_/byang du gshin rje drag sel mo/_/sngon mo chu srin 'dzin pa mo/_/zhes pa byang chub sems
[\[297b.6\]]dpa' sgrib pa rnam sel gyi rgyud du gsungs te/_lha dgur bsgom pa rtsa ba'i 'khor lo yin te gtso bo ni sngon ltar ro/_/gzhan yang sangs rgyas dang byang chub sems dpa' dang nyan thos dang sde dpon thams cad sngon ltar shes par bya'o/_/yang na 'di ltar sngar mos na/_/shar du aM las lcags
[\[297b.7\]]kyu ma/_/dkar mo lcags kyu phreng ba 'chang /_/lhor ni baM las zhags pa mo/_/ser mo zhags pa rnga yab 'chang /_/nub tu yaM las lcags sgrog ma/_/dmar mo lcags sgrog ril ba 'chang /_/byang du dzaM las 'bebs byed ma/_/ljang gu dril bu sil phreng 'chang /_/zhes rgyud du gsungs
[\[298a\]]
[\[298a.1\]]pa'i lha mo bzhis gtso bo la bskor ba'o/_/gzhan yang sangs rgyas dang byang chub sems dpa'i tshogs la sogs pa mi dgos so/_/de ltar rgyas bsdus gang bsgom yang rang bzhin gyi lha dang tha mi dad par byas nas mchod par bya'o/_/de nas bzlas pa'i dus su
[\[298a.2\]]lha so so'i snying gar sngags kyi 'od kyis sangs rgyas thams cad bsdus nas dbang bskur rigs tha dad kyis dbu brgyan par blta'o/_/bskor ba'i dus su cho ga lhag ma sngon ltar shes par bya'o/_/gzhan yang rig sngags yi ge'i tshul du bklag pa ni bum par pad+ma dkar po'i steng du
[\[298a.3\]]zla ba la gnas pa'i hUM sngon po la sngags kyi phreng bas bskor ba'am yang na dbus kyi phyogs su hUM kha dog bzhir bsam/_mtshams bzhir aM baM saM dzaM bzhi kha dog bzhi dang yi ge dgu po re re yang sngags kyi phreng ba kha dog tha dad pas bskor pa la dmigs nas brjod par bya'o/_/cho
[\[298a.4\]]ga lhag ma sngon ltar shes par bya'o/_/gzhan yang rig sngags phyag rgya la dmigs nas bklag pa ni bum pa b+h+rUM las rin po che'i mchod rten sgo gcig pa dkar po'i nang du pad+ma dang zla ba la hUM las rdo rje dkar po rtse lnga pa sngags kyi phreng ba dang bcas pa dmigs la sngon ltar brjod
[\[298a.5\]]do/_/yang na bum pa mchod rten gyi nang der pad+ma dang zla ba'i steng du 'khor lo ser po rtsibs bzhi pa'i steng du rdo rje dkar po rtse lnga pa bsams te 'khor lo'i rtsibs la/_aM baM saM dzaM bzhi bsam mo/_/rdo rje'i lte ba la hUM bsam mo/_/de re re la sngags kyi phreng bas so sor bskor bar
[\[298a.6\]]dmigs te bklag par bya'o/_/yang na de nyid ltar bsams pa las rdo rje'i steng du gdugs dkar po sngags kyi phreng ba dang bcas pa la dmigs pa gtad de bklag go/_/cho ga lhag ma sngon ltar ro//_//rig sngags sku la dmigs nas brjod pa ni/_bum pa la mchod
[\[298a.7\]]rten sngon ltar dmigs pa las pad+ma dang zla ba'i steng du a las dang po'i sangs rgyas dkar por dmigs te bklag par bya'o/_/de yang chos 'chad pa'i phyag rgya can nam yang na snying gar thal mo sbyar ba'am yang na rdo rje dril bu 'dzin pa'o/_/dkyil 'khor 'khor lor mos kyang dang por sangs
[\[298b\]]
[\[298b.1\]]rgyas la bskor ba'i lha'i tshogs gang 'dod pa gong ltar ro/_/gal te bum pa la brten te gsang sngags kyi tshul du klog na yang de ltar tshul gsum kho na'o/_/gsang sngags yi ge'i tshul du bklag na bum pa dang pad+ma zla ba la oM yig dkar po la sngags phreng dkar pos bskor
[\[298b.2\]]ba la dmigs nas bklag par bya'o/_/yang na oM yig la aM baM saM dzaM gyis bskor ba'i yi ge lnga'am/_yang na hUM bzhis bskor ba'i yi ge lnga'am/_yang na aM la sogs pa yi ge dgu la sngags kyi phreng ba dkar pos bskor nas gsal ba'i rnam pa la dmigs te/_brjod
[\[298b.3\]]pa'o/_/gsang sngags phyag rgya la dmigs pa yang bum pa mchod rten du sngar ltar bsams nas de'i nang du pad+ma dang zla ba'i steng du 'khor lor o dang bcas pa la yi ge'i tshogs kyis bskor ba'am/_yang na rigs lnga'i phyag rgya la de ltar bsam pa'am/_yang na yum bzhi'i
[\[298b.4\]]phyag rgya dang dgu la brten pa'i sa bon dang sngags su bcas pa'i dmigs pa gtad nas brjod par bya'o/_/gsang sngags kyi tshul sku la brten nas brjod pa ni bum pa mchod rten du dmigs te rnam par snang mdzad dkar po zhal gcig phyag gnyis pa byang chub mchog gi phyag rgya can nam/_
[\[298b.5\]]yang na zhal gcig phyag bzhi pa phyag gnyis byang chub mchog gi phyag rgya can/_phyag gnyis chos 'chad pa'i phyag rgya can bya'o/_/yang na zhal bzhi phyag brgyad pa zhabs kyang brgyad de byang chub mchog gi phyag rgya dang sems dpa'i skyil krung can no/_/de ltar sku sngags dang bcas
[\[298b.6\]]pa la dmigs nas brjod pa ni sku dpa' bo gcig pu la dmigs pa gsum mo/_/gsang sngags kyi tshul dkyil 'khor la dmigs pa ni bum pa b+h+rUM las gzhal yas khang gru bzhi sgo bzhi pa pad+ma dang zla bas brgyan pa'i steng du gong gi lha tshogs gang 'dod pa rnam par snang mdzad la bskor ba
[\[298b.7\]]dmigs te/_brjod par bya'o/_/mchod rten gyi dkyil 'khor mchod par bya'o zhes pa ni bka' drin rjes su dran pa'i mchod pa ste/_dkyil 'khor yang mchod cing dge 'dun gyi ston mo dang tha na byis pa dang dud 'gro yan chad la sbyin gtor ci 'byor pa bya'o/_/cho ga de dag gi phan yon gsungs
[\[299a\]]
[\[299a.1\]]pa/_cho ga 'di lan cig byas na la sogs pa ste go sla'o/_/'dir bzlas brjod kyi cho ga bzhin du la sogs pa ni rgyun du bzlas pa phan yon dang bcas pa gsungs so/_/de la rgyun du bzlas pa'i cho ga ni 'di yin te/_sngon gyi dran zhes dang sbyar nas dran zhes bya ba ni gnyis te/_
[\[299a.2\]]bag yod pa'i gnas dran pa dang /_ting nge 'dzin gyi gnas dran pa'o/_/de la bag yod pa'i gnas ni gzungs sngags rin po che 'di brjod pa yang lus ma gus pa dang ngag ma gus pa dang bral bar bya ste/_ra ro ba dang rnam par g.yeng ba dang bya ba gzhan gyis g.yeng ba dang chu dang bshang ba
[\[299a.3\]]'dor ba dang zas za ba dang 'chag pa dang nyal ba dang 'phres pa dang gtam gyis bar chod pa la sogs pa gang yang med pa dal ba dang dga' ba dang rangs pa'i tshul gyis ting nge 'dzin gyi don dran pa ni dang por kha la sogs pa khrus byas la gsum la skyabs su 'gro ba byas nas skyil krung legs
[\[299a.4\]]par stan bde ba la gnas te thal mo snying gar sbyar sngags tshar gcig brjod nas phreng ba bgrang zhing bdun la sogs pa ci nus pa'i grangs ma nor bar sngags yi ge lhag chad med pa la dmigs te/_ha cang dal ba dang myur ba spangs te gsal zhing phyed par chad lhag med par gzhan gyi gtam
[\[299a.5\]]la sogs pas bar mchod par bzla'o/_/de'i rjes su smon lam sh+loka gcig la sogs pas dge ba bsngo bar bya'o/_/sangs rgyas byang chub sems dpa' dang /_/nyan thos rang rgyal 'jig rten skyong /_/mthu dang bden pa'i byin rlabs kyis/_/'dod pa thams cad 'grub par shog_/
[\[299a.6\]]ces so/_/yang na dang por skyabs su 'gro ba byas nas byang chub tu sems bskyed de sdom pa gzung ba nas rdo rje thal mo dang po kha'i thad du sbyar/_de nas snying gar sbyar la snying gar pad+ma dang zla ba la a yig dkar po la dmigs te sngags de la bzlas pa'i 'od zer gyis bdag gi sdig pa dag par
[\[299a.7\]]bsam zhing sngags dal ba dang myur ba dang mi gsal ba'i skyon dang bral bas 'byes shing gdangs snyan pos lhag chad med par bklag cing gzhan gyi gtam la sogs pa'i bar chad spangs nas bzlas pa bya'o/_/sngags tshar gnyis pa nas ni phreng ba bgrang zhing grangs ma nor bar byas te nyi shu rtsa
[\[299b\]]
[\[299b.1\]]gcig la sogs ci nus pa bklag par bya'o/_/de nas bdag dang gzhan gyi don du sh+lo ka gnyis la sogs pas dge ba bsngo bar bya'o/_/sangs rgyas byang chub sems dpa' dang /_/nyan thos rang rgyal 'phags tshogs dang /_/'jig rten skyong ba mthu chen rnams/_/kun nas bdag
[\[299b.2\]]la dgongs su gsol/_/mthu stobs bden pa'i byin rlabs kyis/_/'jig rten pa rnams skyid pa dang /_/'byung po thams cad bde ba dang /_/chos rnams dus su ston par shog_/ces so/_/yang na khrus byas dri zhim po dang ldan pas/_/dang por 'gro ba la tshad med pa bzhi bsgoms
[\[299b.3\]]nas skyabs su 'gro ba dang sems bskyed pa dang sdom pa gzung ba byas nas/_spyi bo dang mgrin pa dang snying gar rdo rje thal mo sbyar zhing sngags lan gsum brjod la snying gar pad+ma dang zla ba'i steng du a yig dkar po sngags phreng dkar pos bskor ba la dmigs te/_de la sgra grag par
[\[299b.4\]]bsam zhing phreng ba blangs nas myur ba dang dal ba dang mi gsal ba dang 'dres pa'i skyon dang bral bas/_snyan pa'i gdangs kyis lhag chad med par g.yeng ba'i rnam par rtog pa dang /_gzhan gyi tshig bar chad la sogs pa'i skyon dang bral bas/_brgya rtsa brgyad la sogs pa ci rigs par ma nor
[\[299b.5\]]bar bklag par bya'o/_/de nas ni bdag dang gzhan skye ba 'dir sdug bsngal mi bskyed pa dang skye ba gzhan du bde ba dang myur du byang chub thob pa'i smon lam tshigs su bcad pa gsum la sogs pas legs par bsngo zhing rdo rje sems dpa'i yi ge brgya pa lan gsum la sogs pa brjod par bya'o/_/sangs
[\[299b.6\]]rgyas byang chub sems dpa' dang /_/'phags pa nyan thos rang rgyal dang /_/'jig rten skyong ba mthu chen dang /_/sngags kyi bden pa'i byin rlabs kyis/_/bdag dang sems can thams cad kyi/_/nad med tshe ring dpal 'byor dang /_/bde skyid nyams dga' thob pa dang /_/sems kyi g.yeng ba
[\[299b.7\]]bral nas kyang /_/zab mo'i chos la longs spyod cing /_/gzhan don byed la brtson pa yi/_/thugs rje'i rgyun dang mi 'bral bar/_/bde ba'i zhing mchog rol par shog_/ces bya ba thugs rje mi bshol pa'i rgyud du gsungs pas de ltar spyad par bya'o/_/de gsum ni sngags la dmigs pa
[\[300a\]]
[\[300a.1\]]kho na ste/_byang chub sems dpa' sgrib pa rnam par sel ba'i rgyud las/_khams dang dbang po'i bye brag gis/_/sngags brjod dmigs pa tha dad de/_/sgra gsal tsam la rtog pa dang /_/snying po yi ge la dmigs dang /_/sngags phreng la ni dmigs pa rnams/_/shes
[\[300a.2\]]rab kyis ni ci bder sbyar/_/dmigs dang bcas par brjod pa ni/_/nad sel dug sel shes rab 'phel/_/tshe ring dpal 'byor thob pa dang /_/byang chub myur du thob par 'gyur/_/de phyir brtson pas rtse gcig tu/_/bklags la shin tu brtson par bya/_/zhes bcom ldan 'das kyis gsungs
[\[300a.3\]]so/_/'dir smras pa/_myur dal mi gsal 'dres dang 'khrugs/_/lhag chad nga ro ngan spangs nas/_/sems g.yeng rmugs par mi bya zhing /_/gtam gzhan sbyor ba rab dor te/_/lha'am yi ge'am phyag rgya 'am/_/mchod rten bum pa'am 'od zer sogs/_/bsgrub bya la sogs gang yin
[\[300a.4\]]la/_/sems rtse gcig pas snyan par brjod/_/ces bar skabs kyi tshigs su bcad pa'o/_/da ni phyag rgya la dmigs pa gsum brjod de/_yang na dang por gdong la sogs pa khrus byas nas kha dri zhim par byas te/_tshad med pa bsgom pa la sogs pa sngon du 'gro bas thal mo snying gar
[\[300a.5\]]sbyar nas sngags lan cig brjod do/_/de nas phreng ba blangs nas brjod pa'i tshe sngags kyi mthus mdun gyi nam mkha' la rin po che cha gsum pa zhig byung zhing yang nas yang du bdag gi mdzod spur thim par bsam par bya'o/_/de ltar myur ba dang dal ba dang mi gsal ba dang 'dres pa dang
[\[300a.6\]]'khrugs pa dang lhag pa dang chad pa dang nga ro ngan pa spangs nas g.yeng ba spangs la sems rtse gcig pas snyan pa'i sgras brjod par bya'o/_/de bzhin du gzhan gyi gtam la sogs pas bar ma chod par bya'o/_/de ltar bden pa'i byin rlabs kyis bdag nyid kyi lus sems yid bzhin
[\[300a.7\]]gyi nor bu rin po che 'bar ba ltar 'gyur bar yang bsam par bya'o/_/de nas dge ba'i smon lam sh+lo ka gcig la sogs pa yang brjod do/_/yang na dang po gdong la sogs pa dag par byas nas kha dang lus sman dri zhim pos byugs la 'gro ba la snying rje lhag pa'i bsam pas dmigs nas
[\[300b\]]
[\[300b.1\]]skyabs su 'gro ba dang sems bskyed pa dang sdom pa gzung ba byas la kha dang snying gar thal mo sbyar nas sngags tshar gnyis bklags la phreng ba bzung nas 'di bsam/_mdun du yid bzhin gyi nor bu rin po che 'bar ba sngon po 'od dkar po 'phro ba cha gsum dang ldan pa pad+ma'i steng na yod par
[\[300b.2\]]bsams la/_de'i 'od zer gyis bdag gi lus dang ngag dang yid kyi sgo dag par bsam zhing myur ba dang dal ba dang mi gsal ba dang ma 'dres pa dang 'khrugs pa dang lhag pa dang chad pa dang nga ro ngan pa spangs nas gzhan gyi gtam la sogs pa bar chad thams cad bral bar byas la/_g.yeng
[\[300b.3\]]ba dang rmugs pa med par sems rtse gcig pa'i sems dang ldan zhing snyan pa'i sngags kyis nyi shu rtsa gcig la sogs pa ci nus pa bklag par bya'o/_/de'i dge ba'i byin gyi rlabs kyis rang gi lus ngag yid gsum 'gro ba'i don byed pa'i mthu khyad par can dang ldan par gyur par
[\[300b.4\]]yang bsam par bya'o/_/de nas rang dang gzhan don du dge ba'i smon lam tshigs su bcad pa gnyis la sogs pa ci rigs par bklags te rin po che pad+ma dang bcas pa dag gi mgrin pa'i nang du thim nas snying gar zhugs par bsam par bya'o/_/yang na dang por gdong la sogs pa
[\[300b.5\]]dag par byas nas kha dang yan lag dri zhim pos byugs te/_spyi bo dang /_mgrin pa dang /_snying gar thal mo sbyar zhing sngags tshar gsum brjod la/_mdun gyi nam mkha' la pad+ma'i steng yid bzhin gyi nor bu rin po che cha gsum pa 'od kha dog sna tshogs dang ldan pa rab tu 'phro ba de'i
[\[300b.6\]]nang nas a yig la sngags dkar pos bskor ba bsams nas phreng ba blangs te sngags brjod pa'i tshe rin po che'i 'od dang sngags kyi 'od zer gyis bdag gi lus ngag yid gsum gyi sgrib pa yang bsal te gzhan khams gsum pa thams cad kyi sgrib pa yang bsal bar bsam par
[\[300b.7\]]bya'o/_/de ltar myur ba dang dal ba dang mi gsal ba dang 'dres pa dang 'khrugs pa dang lhag pa dang chad pa dang nga ro ngan pa spangs te/_gzhan gyi gtam la sogs pas bar ma chod par g.yeng ba dang rmugs pa med cing sems rtse gcig pa dang ldan pas bsnyen pa'i sngags kyis brgya rtsa brgyad
[\[301a\]]
[\[301a.1\]]la sogs pa ci rigs par bzlas te/_de'i dge ba'i byin gyi rlabs kyis bdag gi lus ngag yid gsum yid bzhin gyi nor bu rin po che 'bar ba ltar gyur nas gzhan gyi don la thogs pa med pa'i mthu dang ldan par bsams la/_mdun gyi pad+ma dang nor bu rin po che
[\[301a.2\]]yang bdag gi spyi gtsug tu thim nas lus thams cad du khyab ste snying gar gnas par bsam mo/_/de nas bdag dang gzhan skye ba 'dir sdug bsngal med pa dang /_skye ba gzhan du bde ba dang /_byang chub myur du thob par bya ba'i phyir dge ba'i don du smon lam gyi tshigs su bcad pa gsum la
[\[301a.3\]]la sogs pas legs par bsngos la/_rdo rje sems dpa'i yi ge brgya pa yang lan gsum la sogs pa ci nus par dal gyis bklags nas ldang bar bya'o/_/de ltar phyag rgya la dmigs pa ni gsum kho na ste/_byang chub sems dpa' sgrib pa rnam par sel ba'i rgyud chen po las kyang
[\[301a.4\]]rags pa la 'jug gang zag dang /_/rten pa dag ni goms pa yi/_/khams dang dbang po'i bye brag gis/_/phyag rgya la ni dmigs pa yang /_/brjod pa tha dad gsum yin no/_/don gyis dag par byed pa dang /_/snying po'i tshul du sbyor ba dang /_/rang bzhin nyid du byin brlabs nas/_/
[\[301a.5\]]gang gis yang dang yang brjod na/_/phyag rgya rten gyi byin rlabs dang /_/sngags kyi mthu ni sgrub pa la/_/nad dang gdon dang dug rnams dang /_/'jigs pa brgyad po sel bar byed/_/bdag nyid tshe ring dpal 'phel zhing /_/longs spyod rgyas te dbang po rgyas/_/'gro ba rnams kyang dad
[\[301a.6\]]par 'gyur/_/zhes bcom ldan 'das kyis gsungs so/_/sku la dmigs pa ni dang po khrus byas te kha dang yan lag dri zhim pas bsgos nas thal mo snying gar sbyar nas sngags lan cig brjod de/_mdun du byang chub chen po'i sku pad+ma dang zla ba la gnas pa gser btso ma'i mdog can
[\[301a.7\]]rin po che'i khri la bzhugs pa/_gsil byed dang par bu 'chang ba/_shin tu 'dzum bzhin par bzhugs pas bdag gi sngags brjod pa'i dbang po byed par bsams la phreng ba blangs la myur ba dang dal ba dang mi gsal ba dang 'dres pa dang 'khrugs pa dang lhag pa dang chad pa dang nga ro
[\[301b\]]
[\[301b.1\]]ngan pa dag spangs nas gzhan gyi gtam la sogs pas bar ma chod par g.yeng ba dang rmugs pa med cing sems rtse gcig pa dang ldan pas snyan pa'i sngags kyis bdun la sogs pa ci rigs par bzlas te/_de'i dge ba'i byin rlabs kyis bdag gi sdig pa thams cad dag par yang dang yang du
[\[301b.2\]]bsam par bya'o/_/de nas rang grol ba dag pa'i don du dge ba'i smon lam sh+lo ka gcig la sogs pa brjod par bya'o/_/yang na dang por khrus dang gtsang sbra dang ldan zhing kha dang yan lag thams cad dri zhim pos byugs nas rdo rje thal mo spyi bo dang mgrin pa dang /_snying gar sbyar nas sngags tshar re re
[\[301b.3\]]legs par brjod nas mdun du pad+ma dang zla ba la dmigs pa'i byang chub chen po gong gi mtshan nyid can bdud 'dul ba'i phyag rgya mdzad pa des bdag la chos 'chad par bsams la/_phreng ba blangs la myur ba la sogs pa'i skyon spangs te/_sngags snyan pas nyi shu rtsa gcig la sogs pa
[\[301b.4\]]ci rigs par brjod nas bden pa de'i byin gyi rlabs kyis bdag gi sdig pa thams cad dag cing lus ngag yid gsum gyi sgo nas gzhan gyi don byed pa la thogs pa med pa dang ldan par gyur par yang dang yang du bsam par bya'o/_/de nas bdag dang gzhan gyi don du dge ba'i smon lam
[\[301b.5\]]tshigs su bcad pa gnyis la sogs pa ci rigs par bklags te/_bcom ldan 'das gdan dang bcas pa bdag gi mgrin pa'i gnas su bzhugs nas snying gar thim ste skyil krung gis gnas par bsam mo/_/yang na gdong la sogs pa dag par byas nas kha dang yan lag
[\[301b.6\]]thams cad dri zhim pos byugs te/_spyi bo dang mgrin pa dang snying gar thal mo sbyar te/_sngags tshar re re brjod nas mdun du pad+ma dang zla ba la bzhugs pa'i byang chub chen po chos 'chad pa'i phyag rgya can mtshan nyid thams cad gong ltar bsams nas phreng ba blangs te sngags brjod pa'i tshe
[\[301b.7\]]sku'i ba spu'i gseb thams cad dang /_zhabs long bu la sogs pa thams cad nas 'od zer kha dog sna lnga la grangs bye ba phrag drug cu byung nas bdag gi lus ngag yid gsum gyi sgo thams cad dag par byas par bsam mo/_/de ltar g.yeng ba dang rmugs pa dang /_gzhan gyi
[\[302a\]]
[\[302a.1\]]gtam la sogs pa'i bar chad thams cad dang bral ba dang myur ba dang ngal ba dang mi gsal ba dang 'dres pa dang 'khrugs pa dang lhag pa dang chad pa dang nga ro ngan pa spangs te/_/ngag snyan pos brgya rtsa brgyad la sogs pa ci rigs par brjod par bya'o/_/bden pa
[\[302a.2\]]de'i byin rlabs kyis bdag dang sems can thams cad kyi sdig pa thams cad dag cing bdag gi lus kyi 'od kyis 'gro ba thams cad kyi sdig pa thams cad bsal bar bsam par bya'o/_/de nas bcom ldan 'das gdan dang bcas pa bdag gi spyi bo nas snying gar zhugs te dgyes
[\[302a.3\]]shing 'dzum pa'i mdangs dang ldan pas skyil krung gis bzhugs par bsams la de'i bden pa'i byin gyi rlabs kyis bdag dang 'gro ba thams cad skye ba'i sdug bsngal mtha' dag dang bral ba dang /_skye ba gzhan du bde ba khyad par can dang ldan pa dang byang chub myur du thob par bya
[\[302a.4\]]ba'i dge ba'i smon lam tshigs su bcad pa gsum la sogs pas legs par bsngos la rdo rje sems dpa'i yi ge brgya pa yang lan gsum la sogs pa ci rigs su dal gyis bklags nas ldang bar bya'o/_/de ltar sku la dmigs pa gsum kho na ste/_byang chub sems
[\[302a.5\]]dpa' sgrib pa rnam par sel ba'i rgyud chen po las/_/gtso bo shAkya seng ge'i sku/_/'od zer 'bum phrag mtha' yas can/_/mtshan dang dpe byad rab rgyas la/_/'dren pa 'gro ba'i mgon gcig pu/_/khams dang dbang po'i bye brag gis/_/mdzad pa'i rnam pa tha dad par/_/
[\[302a.6\]]gdul bya'i don du rab tu snang /_/bdag gis gang mos de dang der/_/dmigs te sngags brjod mthu yis ni/_/'gro ba'i nad sel sman pa che/_/tshe 'phel longs spyod rab tu 'phel/_/dbul phongs mya ngan 'jigs pa med/_/zhing khams thams cad rab sbyong zhing /_/'gro
[\[302a.7\]]ba'i don la rab brtson pa/_/ded dpon chen po skyabs kyi mchog_/rab grags sku ni thob par 'gyur/_/zhes bcom ldan 'das kyis gsungs so/_/de ltar sngags kyi sbyor ba'i gzungs sngags su sgrub pa'i phyogs brjod nas/_da ni rigs sngags su sgrub pa'i phyogs brjod
[\[302b\]]
[\[302b.1\]]par bya'o/_/'di yang sngags dang phyag rgya dang sku la dmigs pa ste/_de dag dbang po'i bye brag gis gsum gsum brjod par bya'o/_/de yang sngags la dmigs pa ni khrus dang gtsang sbra dang skyabs su 'gro ba dang sems bskyed pa dang sdom pa gzung ba sngon ltar byas nas snying gar thal
[\[302b.2\]]mo sbyar nas sngags tshar gcig brjod nas bdag gi snying gar pad+ma dang zla ba la gnas pa'i hUM yig dkar po sngags kyis bskor ba bsams la/_phreng ba blangs la bdun la sogs pa brjod pa'i tshe hUM yig gi 'od kyis bdag gi lus ngag yid kyi sgrib pa dag par bsam mo/_/g.yeng
[\[302b.3\]]ba la sogs pa'i skyon ni rnam pa bcu gcig dang bral bas snyan pa'i sgras bklag par bya'o/_/brjod pa de'i bden pa'i byin rlabs kyis 'gro ba thams cad gzungs kyi phreng ba 'di kho na dang bdag la yang dag par bsams la de las byung ba'i dge bas bdag sdug bsngal thams cad dang
[\[302b.4\]]bral bar bya ba'i smon lam sh+lo ka gcig la sogs pas bsngo bar bya'o/_/yang na dang por khrus dang gtsang sbra la sogs pa dang ldan pa dang 'gro ba la tshad med pa bsgom pa dang skyabs su 'gro ba dang sems bskyed pa dang sdom pa gzung ba byas nas snying ga dang mgrin par thal mo sbyar
[\[302b.5\]]bar byas nas tshar re re brjod de/_phreng ba blangs nas bdag gi snying ga dang mgrin par pad+ma dang zla ba la hUM yig dkar po sngags kyi phreng ba dang bcas pa bsams nas brjod pa'i tshe sngags kyi 'od kyis bdag dang khams gsum pa'i sgrib pa thams cad dag par bsam mo/_/de ltar g.yeng ba
[\[302b.6\]]la sogs pa'i skyon bcu gcig dang bral bas nyi shu rtsa gcig la sogs pa ci rigs par bklags nas de'i bden pa'i byin gyi rlabs kyis bdag gi bsam pa'i rgyud 'gro ba tshim pa'i chos kyi char chen po'i gzhir gyur par bsams la/_bdag dang gzhan gyi don du bsngo ba sh+lo ka gnyis
[\[302b.7\]]la sogs pa smon lam yang btab nas ldang bar bya'o/_/yang na dang po khrus dang gtsang sbra dang ldan pas tshad med pa bzhis 'gro ba la bltas nas skyabs su 'gro ba dang /_sems bskyed pa dang /_sdom pa bzung nas gnas gsum du thal mo sbyar zhing brjod nas bdag gi gnas
[\[303a\]]
[\[303a.1\]]gsum du pad+ma dang zla ba la hUM yig dkar po sngags phreng gis bskor ba la dmigs te/_g.yeng ba la sogs pa'i skyon bcu gcig dang bral zhing snyan pa'i ngag [(]kyis [,]gis [)]brjod de/_sngags kyi 'od zer kha dog lnga'i tshul du 'phro bas 'gro ba ma lus pa'i nad dang gnod
[\[303a.2\]]pa dang nyon mongs pa lnga la sogs pa zad par byas par bsam zhing rgyun ni 'chad pa'am brgya rtsa brgyad la sogs pa bklag par bya'o/_/de'i byin rlabs kyis bdag gi lus sgyu ma lta bur gyur nas sngags kyi rang bzhin du gyur par bsams la/_bdag dang sems can thams cad nad dang
[\[303a.3\]]gnod pa thams cad dang bral ba dang /_skye ba thams cad du gnod pa med cing bde ba dang byang chub thob par bya ba'i don du dge ba'i smon lam tshigs su bcad pa gsum la sogs pas bsngo bar bya'o/_/de ltar de dag ni rig sngags yi ge'i tshul du 'don pa ste sgrib pa thams cad rnam
[\[303a.4\]]par sel pa'i rgyud las/_/rig sngags yi ge'i ngo bo nyid/_/khams dang dbang po'i bye brag gis/_/tha dad du mar gnas mod kyang /_/don ni sngags kyi rang bzhin dngos/_/gang gis de shes 'don pa la/_/tshe 'dir gnod pa kun bral nas/_/bde ba'i rgyu dang ma bral bar/_/
[\[303a.5\]]bde ba can du myur du skye/_/zhes bya ba la sogs pa rgyas par bcom ldan 'das kyis gsungs so/_/yang na rig sngags phyag rgya'i tshul du brjod na khrus la sogs pa gtsang sbra dang /_tshad med pa bsgom pa dang /_skyabs su 'gro ba dang /_byang chub tu sems bskyed pa dang /_sdom
[\[303a.6\]]pa gzung ba la sogs pa sngon ltar byas snying gar thal mo sbyar nas sngags brjod de/_bdag gi snying gar pad+ma dang zla ba la gnas pa'i rdo rje dkar po rtse lnga pa as mtshan pa sngags kyi phreng ba dang bcas pa dmigs te/_g.yeng ba la sogs pa'i skyon bcu gcig dang bral bas
[\[303a.7\]]bdun la sogs pa ci rigs par brjod pa'i tshe rdo rje sngags dang bcas pa de'i 'od zer gyis bdag gi lus ngag yid gsum gyi sgo dag par byas shing de'i byin rlabs kyis bdag rdo rje'i rang bzhin du gyur par bsam par bya'o/_/de nas dge ba'i smon lam sh+lo ka gcig la sogs pa brjod
[\[303b\]]
[\[303b.1\]]nas ci rigs par ldang bar bya'o/_/yang na khrus dang gtsang sbra dang tshad med pa bsgom pa dang skyabs su 'gro ba dang sems bskyed pa dang sdom pa gzung ba sngon ltar byas nas/_snying ga dang mgrin par rdo rje thal mo sbyar nas sngags brjod pas bdag gi snying ga dang mgrin par pad+ma
[\[303b.2\]]dang zla ba la gnas pa'i rdo rje dkar po rtse lnga pa aM yig la sngags phreng gis bskor ba dang bcas pa dmigs la/_g.yeng ba la sogs pa'i skyon dang bral bas nyi shu rtsa gcig la sogs pa ci rigs su brjod pa'i tshe rdo rje dang sngags kyi 'od kyis bdag dang 'gro ba thams cad kyi
[\[303b.3\]]sdig pa'i tshogs sbyongs shing ji srid 'khor ba'i skye rga na 'chi'i chu bo 'joms par byed cing rdo rje'i lus su gyur nas bstan pa'i rang bzhin du byin gyis brlabs par bsam par bya'o/_/de nas bdag dang 'gro ba thams cad sdig pa thams cad zad pa la sogs pa'i phyir dge ba'i smon
[\[303b.4\]]lam tshigs su bcad pa gnyis la sogs pa ci rigs par bsngos nas ldang bar bya'o/_/yang na khrus dang gtsang sbra dang tshad med pa bsgom pa dang skyabs su 'gro ba sngon ltar byas te/_sems bskyed pa dang sdom pa gzung ba sngon ltar byas nas rdo rje thal mo gnas gsum du sbyar te/_
[\[303b.5\]]sngags tshar gsum du brjod nas gnas gsum du pad+ma dang zla ba la gnas pa'i rdo rje dkar po rtse lnga pa a yig la sngags kyis bskor bar bsams nas/_g.yeng ba la sogs pa'i skyon rnams spangs nas/_brgya rtsa brgyad la sogs pa ci rigs par brjod pa'i sngags rdo rje'i 'od
[\[303b.6\]]kyis bdag dang 'gro ba thams cad la reg pa tsam gyis nad dang gnod pa thams cad bsal zhing /_sdig pa thams cad dag par byas nas/_byang chub kyi sems rgya cher 'phel bar bsam par bya'o/_/de'i bden pa'i byin gyi rlabs kyis 'gro ba thams cad chos spyod pa rgyun
[\[303b.7\]]mi 'chad par bsam mo/_/de nas bdag dang 'gro ba thams cad skye ba nas skye bar sdug bsngal thams cad dang bral ba dang /_bde ba khyad par can dang ldan pa dang /_byang chub myur du thob par bya ba'i phyir/_smon lam tshigs su bcad pa gsum la sogs pas dge ba bsngos
[\[304a\]]
[\[304a.1\]]te/_rdo rje sems dpa'i yi ge brgya pa yang lan gsum la sogs pa brjod do/_/de ltar rig sngags phyag rgya'i tshul gsum pa de ni byang chub sems dpa' sgrib pa rnam sel gyi rgyud las gsungs te/_gang zhig yid mnyam 'jog pa ni/_/rdo rje'i mtshan ma
[\[304a.2\]]sngags bcas la/_/sgo gsum gang dang gang du dmigs/_/de dang der ni blo gtad nas/_/brjod pas nad sel tshe ring zhing /_/dpal 'phel longs spyod chen por 'gyur/_/blo 'phel rig pa chen po'i sa/_/skyes bu des ni myur thar 'gyur/_/zhes bcom ldan 'das kyis gsungs
[\[304a.3\]]so/_/rig sngags sku la dmigs pa ni khrus dang gtsang sbra dang skyabs 'gro dang sems bskyed la sogs pa gong ltar byas nas rang gi snying gar thal mo sbyar te tshar gcig brjod nas rang gi snying gar pad+ma dang zla ba la gnas pa'i dang po'i sangs rgyas rdo rje dang dril bu 'dzin pa dkar po
[\[304a.4\]]sems dpa'i skyil krung gis bzhugs par bsams la/_de'i 'od zer dang mtshan dang dpe byad kyis rgyas pa la blo gtad nas g.yeng ba la sogs pa'i skyon dang bral bas snyan cing grims pa'i tshul gyis tshar bdun la sogs pa bklags nas bden pa de'i byin rlabs kyis bdag gi lus dang
[\[304a.5\]]po sangs rgyas su brtan par gyur par bsam par bya'o/_/smon lam sh+lo ka gcig la sogs pa yang gdab par bya'o/_/yang na khrus la sogs pa sngon ltar byas la snying ga dang mgrin pa'i gnas su thal mo sbyar te tshar re brjod pas dang po'i sangs rgyas bsams te/_de dag gi 'od zer dang
[\[304a.6\]]gzi brjid kyis bdag gi lus ngag yid gsum sbyangs shing dang po'i sangs rgyas kyi skur bsgrubs te/_g.yeng ba la sogs pa'i skyon dang bral bas nyi shu rtsa gcig la sogs pa bklag go/_/bden pa de'i mthus bdag gzhan don byed pa'i nus pa thogs pa med pa dang ldan par yang
[\[304a.7\]]bsam mo/_/de nas sh+lo ka gnyis la sogs pas smon lam dge ba'i phyir bsngo bar bya'o/_/yang na gnas gsum du thal mo sbyar te tshar re brjod pas bdag gi gnas gsum du pad+ma dang zla ba la gnas pa'i dang po'i sangs rgyas bsams la/_de dag gi mtshan dang dpe byad dang
[\[304b\]]
[\[304b.1\]]gzi brjid kyi mthus bdag dang 'gro ba thams cad kyi sdig pa thams cad dag par bsam zhing g.yeng ba la sogs pa'i skyon dang bral bas brgya rtsa brgyad la sogs pa ci rigs par bklags nas/_de'i bden pa'i byin gyi rlabs kyis 'gro ba thams cad kyi sdig pa'i tshogs bdag gi
[\[304b.2\]]lus kyi 'od kyis kyang sel bar gyur par bsam mo/_/de nas bdag dang gzhan gyi don du tshigs su bcad pa gsum la sogs pas smon lam gyi bsngo ba brjod par byas la/_yi ge brgya pa tshar gsum la sogs pa brjod nas ci bde bas gnas par bya'o/_/de ltar rig
[\[304b.3\]]sngags kyi sku la dmigs nas brjod pa ste/_gsum po 'di yang byang chub sems dpa' sgrib pa rnam par sel ba'i rgyud las gsungs te/_lus ngag yid kyi sgo nas sam/_yang na gcig gam gnyis kyang rung /_/dang po'i sangs rgyas skur gsal la/_/blo gtad ma
[\[304b.4\]]g.yengs sems kyis bklag_/nad dang gdon dang 'jigs brgyad sogs/_/'tshe ba rnams dang bral nas kyang /_/tshe ring shes rab chen po ste/_/'khor ba'i 'ching ba las grol 'gyur/_/zhes gsungs so/_/de ltar rig sngags kyi tshul du bklags pa brjod nas/_
[\[304b.5\]]da ni gsang sngags kyi tshul du bklag pa bshad par bya ste/_de la gsang sngags kyi tshul yi ge la dmigs nas brjod pa ni/_khrus la sogs pa thams cad sngon ltar byas nas snying gar thal mo sbyar te tshar gcig brjod pa'i mthus bdag gi snying gar pad+ma dang zla ba la aM dkar
[\[304b.6\]]po sngags phreng 'od zer lnga dang ldan pa dmigs la/_de'i 'od kyis bdag sngags kyi rang bzhin du bsgrub par bsam zhing g.yeng ba la sogs pa'i skyon spangs nas tshar bdun la sogs pa ci rigs par brjod de/_de'i bden pa'i byin gyi rlabs kyis bdag sngags bsgrub pa la
[\[304b.7\]]nus pa thogs pa med pa dang ldan par gyur par bsams te/_dge ba'i smon lam tshigs su bcad pa gcig la sogs pa ci rigs par brjod par bya'o/_/yang na khrus la sogs pa sngon ltar byas la/_snying ga dang mgrin par thal mo sbyar te sngags tshar re re brjod pas
[\[305a\]]
[\[305a.1\]]bdag gi snying ga dang mgrin par pad+ma dang zla ba la gnas pa'i oM yig dkar po la sngags phreng 'od zer kha dog sna tshogs pa bsams nas/_de'i 'od kyis bdag gi sdig pa thams cad dag par bsam zhing g.yeng ba la sogs pa'i rtog pa dang bral bas nyi
[\[305a.2\]]shu rtsa gcig la sogs pa ci rigs par brjod nas/_de'i bden pa'i byin gyi rlabs kyis bdag gzhan gyi don byed pa la nus pa thogs pa med pa dang ldan par gyur pa yang yang bsam par bya'o/_/rang dang gzhan gyi don du sh+lo ka gnyis la sogs pa'i smon lam gyi dge ba
[\[305a.3\]]bsngo bar bya'o/_/yang na khrus la sogs pa yan lag thams cad sngon ltar byas nas gnas gsum du thal mo sbyar te tshar gsum brjod nas gnas gsum du pad+ma dang zla ba la oM yig dkar po sngags kyi phreng ba kha dog sna tshogs pas bskor bar bsams la/_phreng ba blangs la
[\[305a.4\]]g.yeng ba la sogs pa'i skyon dang bral bas brgya rtsa brgyad la sogs pa brjod pas bdag gi sdig pa thams cad zad cing sngags kyi 'od zer gyis 'gro ba thams cad kyi sdig pa thams cad zad par yang bsams nas/_de'i bden pa'i byin rlabs kyis 'gro ba thams cad chos don du gnyer
[\[305a.5\]]ba rgyun mi 'chad pa dang ldan par gyur nas bstan par shin tu rgyas par bsam mo/_/de nas dge ba'i smon lam sh+lo ka gsum la sogs pa brjod nas yi ge brgya pa brjod de ldang bar bya'o/_/de ltar gsang sngags yi ge'i tshul du bklag pa yang byang chub sems dpa' sgrib pa rnam sel gyi rgyud
[\[305a.6\]]las/_gsung gi dam tshig phyag rgya can/_/gsang ba'i yi ge'i tshul du brjod/_/gnas gsum dag tu rgyas btab bsam/_/yang na gcig gam gnyis kyang rung /_/brtan par dmigs nas brjod pa yis/_/nad sel sdig spong tshe ring zhing /_/'jigs med blo brtan longs spyod
[\[305a.7\]]'phel/_/gsang sngags longs spyod bdag por 'gyur/_/zhes bcom ldan 'das kyis gsungs so/_/gsang sngags phyag rgya la dmigs nas bklag pa ni khrus la sogs pa thams cad sngon ltar byas nas snying gar thal mo sbyar nas sngags brjod pas snying ga nyid du pad+ma dang zla
[\[305b\]]
[\[305b.1\]]ba la gnas pa'i 'khor lo rtsibs bzhi pa oM yig sngags dang bcas pa bsams te/_phreng ba blangs nas g.yeng ba la sogs pa'i rtog pa thams cad spangs te brjod pas bdag chos kyi 'khor lo'i bdag por gyur par bsams la bdun la sogs pa ci rigs brjod par bya'o/_/de'i
[\[305b.2\]]byin rlabs kyis bdag chos kyi 'khor lo bskor bar gsol ba la thogs pa med par gyur par yang bsam mo/_/de nas dge ba'i smon lam tshigs su bcad pa gcig la sogs pa ci rigs pas bsngo bar byas la/_rdo rje sems dpa'i yi ge brgya pa lan gsum la sogs pa
[\[305b.3\]]brjod nas ci bde bar spyad par bya'o/_/yang na khrus la sogs pa thams cad sngon ltar byas nas snying ga dang mgrin par thal mo sbyar te/_tshar re re brjod pas pad+ma dang zla ba la gnas pa'i 'khor lo rtsibs brgyad pa AM yig ser po dang bcas pa sngags kyis bskor bar bsams la/_g.yeng ba la
[\[305b.4\]]sogs pa'i rtog pa spangs nas phreng ba blangs te nyi shu rtsa gcig la sogs pa ci rigs pa brjod de bdag dang 'gro ba thams cad kyi sdig pa zad par byas par bsams la/_'di'i bden pa'i byin rlabs kyis bdag gis 'gro ba'i don du chos kyi 'khor lo rgyun mi 'chad pa bskor bar bsam mo/_/
[\[305b.5\]]de nas rang bzhin gyi don du smon lam tshigs su bcad pa gnyis la gnyis la bsngo bar bya'o/_/yang khrus la sogs pa thams cad sngon ltar byas nas/_gnas gsum du thal mo sbyar te tshar re re brjod de/_gnas gsum du pad+ma dang zla ba'i steng du 'khor lo rtsibs bcu drug pa
[\[305b.6\]]dkar po oM yig dang sngags phreng du bcas pa bsams nas g.yeng ba la sogs pa thams cad spangs te/_brgya rtsa brgyad la sogs pa brjod pa'i tshe/_'khor lo dang sngags phreng la sogs pa'i 'od kyis bdag dang 'gro ba thams cad chos kyi 'khor lo dang ldan par gyur par bsam par bya'o/_/
[\[305b.7\]]bden ba'i byin rlabs kyis zhing khams thams cad du chos kyi 'khor lo rgyun mi 'chad par gyur par bsam mo/_/de nas tshigs su bcad pa gsum la sogs pa ci rigs par brjod nas yi ge brgya pa yang brjod de langs nas ci bde bar spyad do/_/de ltar gsang sngags phyag rgya'i tshul
[\[306a\]]
[\[306a.1\]]du 'don pa gsum po ni byang chub sems dpa' sgrib pa rnam par sel ba'i rgyud las/_bskal pa stong phrag bsags pa yi/_/sdig dang gang zhig ldan pas kyang /_/gnas gsum pa'am gnyis sam gcig_/phyag rgyas btab nas sngags brjod na/_/chos kyi
[\[306a.2\]]char chen babs pa ni/_/sdig pa'i dri ma kun bkrus te/_/nad med tshe ring dpal 'phel zhing /_/lha mi kun gyi mchod chen 'thob/_/gang gis yid mnyam gzhag nas ni/_/phyag rgya sngags dang bcas dran la/_/'jigs dang 'tshe ba kun med de/_/chos kyi 'khor lo bskor bar
[\[306a.3\]]'gyur/_/zhes gsungs so/_/gsang sngags sku la dmigs pa ni khrus la sogs pa sngon ltar byas nas/_rang gi snying gar thal mo sbyar te tshar gcig brjod pas snying gar pad+ma dang zla ba la gnas pa'i rnam par snang mdzad zhal gcig phyag gnyis pa dkar po byang chub mchog gi phyag
[\[306a.4\]]rgya can sems dpa'i skyil krung gis bzhugs par bsams la/_g.yeng ba la sogs pa'i skyon dang bral bas bdun la sogs pa brjod pa'i tshe sku de'i mtshan dang dpe byad dang gzi brjid thams cad rang la 'bar bar bsam mo/_/de'i bden pa'i byin rlabs kyis bdag rnam par snang mdzad
[\[306a.5\]]kyis byin gyis brlabs par mos la/_tshigs su bcad pa gcig la sogs pas smon lam dag pa'i phyir bsngo bar bya'o/_/yang na khrus la sogs pa sngon ltar rgyas par byas nas snying ga dang mgrin par thal mo sbyar te/_sngags tshar re re brjod pas snying ga dang mgrin par pad+ma dang
[\[306a.6\]]zla ba la gnas pa'i rnam par snang mdzad zhal bzhi phyag bzhi zhabs gnyis sems dpa'i skyil krung gis bzhugs pa/_phyag dang po gnyis chos kyi 'khor lo dang chos 'chad pa'i phyag rgya can gnyis kyis byang chub mchog gi phyag rgya can gangs kyi ri bo 'dra ba la rgyan thams cad kyis
[\[306a.7\]]brgyan par bsams la/_sku de la dmigs pa gtad nas g.yeng ba la sogs pa'i rtog pa thams cad dang bral bas nyi shu rtsa gcig la sogs pa brjod pas sku de'i 'od zer gyis bdag dang gzhan gyi sdig pa thams cad zad par yang yang bsam par byas nas/_de'i bden
[\[306b\]]
[\[306b.1\]]pa'i byin rlabs kyis 'gro ba thams cad sangs rgyas rnam par snang mdzad kyi sku la shin tu dad par gyur par yang bsam mo/_/de nas tshigs su bcad pa gnyis la sogs pas dge ba'i smon lam bsngo bar bya'o/_/yang na khrus la sogs pa sngar ltar rgyas par byas nas/_
[\[306b.2\]]gnas gsum du rdo rje thal mo sbyar nas sngags tshar re brjod nas gnas gsum du pad+ma dang zla ba la bzhugs pa'i sangs rgyas rnam par snang mdzad dkar po/_/zhal bzhi phyag brgyad zhabs brgyad/_byang chub mchog gi phyag rgya dang sems dpa'i skyil krung gis bzhugs pa/_rin
[\[306b.3\]]po che'i na bza' dang rgyan du mas brgyan cing 'dzum pa'i mdangs dang ldan pa bsams la/_g.yeng ba la sogs pa'i skyon dang bral bas brgya rtsa brgyad la sogs pa brjod pa'i tshe sku de dag kun gyi mtshan dang dpe byad kyi 'od kyis bdag dang 'gro ba thams cad longs spyod rdzogs pa'i sku'i
[\[306b.4\]]cha byad du byas par bsam/_de'i byin rlabs kyis 'gro ba thams cad rnam par snang mdzad kyi sku mngon du gyur bar bsams la bdag gzhan gyi don du smon lam dge ba'i don du bsngo bar bya'o/_/gsang sngags kyi tshul sku la dmigs pa 'di gsum yang /_byang chub sems dpa'
[\[306b.5\]]sgrib pa rnam par sel ba'i rgyud las gsungs te/_sangs rgyas thub pa rnam snang mdzad/_/'od 'phro nyi ma 'bum gzi can/_/mtshan dpe du mas spras pa'i sku/_/phyag gnyis pa'am phyag bzhi'am/_/yang na phyag brgyad pa yang rung /_/rang gi lus ngag yid gnas na/_/
[\[306b.6\]]bsams nas de dang de dag tu/_/dmigs pa gtad nas sngags brjod pas/_/nad dang sdug bsngal tsha ba dang /_/'jigs dang phongs dang dbul ba dang /_/tshe la gnod byed la sogs pa'i/_/gdon dang bar chad thams cad sel/_/yang dang yang du goms pas ni/_/go 'phang
[\[306b.7\]]rig 'dzin gnas thob 'gyur/_/rig sngags byang chub sems dpa' yang /_/skye ba du mas dpag nas kyang /_/sangs rgyas zhing khams sbyangs byas te/_/dag pa'i zhing rnams rnam 'phrul gyi/_/sku yi 'du byed du mas ni/_/gdul bya tshim par mdzad par 'gyur/_/zhes so/_/
[\[307a\]]
[\[307a.1\]]rmi lam lta bur kun du shes so zhes pa dngos grub kyi rtags tha ma rmi lam du 'byung ba yang shes par bya'o/_/tshes brgyad la sogs pa'i dus khyad par can du bsgrub pa phan yon dang bcas pa'o/_/bye ma la lan nyi shu rtsa gcig bzlas brjod byas nas la
[\[307a.2\]]sogs pa ni shi ba la phan gdags pa'i cho ga'o/_/de yang shi ba la gnyis te/_rnying pa dang /_sar pa'o/_/dang po la ro med pa dang /_ro yod pa'o/_/de la ro med pa ni ming dang bcas pa'i sngags brjod cing bden pa dang smon lam gdab pa'o/_/ro'i rus pa'am gos la
[\[307a.3\]]sogs pa yod pa la ni yungs kar dang bye ma la sngags brjod cing gtor pa'o/_/sar pa la ni bdun tshigs bya'o/_/bdun tshigs su bya ba la 'di ltar rten ro yod pa dang med pa'o/_/gal te ro yod na dang por cho ga tshul bzhin du byas pa'i bum pa'i chu snga nas yod dam 'phral du
[\[307a.4\]]bsgrubs kyang rung ste/_spos lnga dang bcas pas ro la snying po'i sngags brjod cing ro khrus bya'o/_/de nas gro ga'am ras la sogs pa'i gzhi la gur gum dang gi wang gis snying po'i sngags bris la ro'i snying gar gdags so/_/sarba ta thA ga ta sUr+ya gu h+ya ad+hiSh+ThA na a d+hiSh+Thi te swA hA/_zhes
[\[307a.5\]]gsang gnas su'o/_/A yurdat+te swA hA/_rkang bol g.yas la'o/_/pu N+yun dat+ti swA hA/_rkang bol g.yon la'o/_/puN+yum bi lo ki te swA hA/_pus mo g.yas su'o/_/puN+yum A ba lo ki te swA hA/_pus mo g.yon pa la'o/_/mr-i t+yu daN+Di swA hA/_dpyi g.yas su'o/_/yA ma da N+Di
[\[307a.6\]]swA hA/_dpyi g.yon par ro/_/ya ma dU te swA hA/_lte bar ro/_/saM g+ha ra Ni swA hA/_/nu ma g.yas su'o/_/saM b+ha ra Ni swA hA/_nu ma g.yon du'o/_/san d+hA ra Ni swA hA/_mgrin par ro/_/pra ti sa ra Ni swA hA/_lag ngar g.yas par ro/_/oM dzo bi ta swA hA/_lag ngar g.yon du'o/_/te
[\[307a.7\]]dzo ba ti swA hA/_dbung ba g.yas su'o/_/dza ya ba ti swA hA/_dpung pa g.yon la'o/_/sarba ta thA ga ta mu dra a d+hiSh+ThA na a d+hiSh+Thi te swA hA/_dpral bar ro/_/yang sngags ring thung gnyis ka spyi bor gdags so/_/mig g.yas su aM hUM/_g.yon par baM hUM/_rna ba g.yas su saM hUM/_
[\[307b\]]
[\[307b.1\]]g.yon pa dzaM hUM/_sngags thams cad yig 'bru gsal bar bri'o/_/rgyan du ma yang ro la gdags so/_/gal te ro med na yang shing stag ma la shi ba'i gzugs bris nas yi ge de ltar dgod do/_/de nas ro yod na snod kyi nang du gzhag par bya ste/_rdo'am sa 'am shing ngam 'byor na
[\[307b.2\]]zangs sam dngul lam gser las brdungs la bya'o/_/de yang rab tu byung ba la dkar po mchod rten gyi dbyibs so/_/dge bsnyen la ni pad+ma dmar po kha sbyar gyi gzugs so/_/rgyal po la ni sngon po gtsug tor lta bu'o/_/blon po la ni dmar skya za ma tog lta bu'o/_/tha mal pa
[\[307b.3\]]pho la ni ser skya gdan khri lta bu'o/_/mo la sngo skya bil ba'i 'bras bu lta bu'o/_/byis ba la ni lhung bzed ltar dmar ser byas nas phyogs thams cad du rlung mi thar bar 'jam zhing dbyibs legs par bzos nas de'i kha nas nang du bzhag ste/_dri bzang po du ma bsgos pa'i ras
[\[307b.4\]]dkar pos dkris nas ro'i kha ni lhor bstan mgo ni nub tu bstan nas cung zad bslangs te rab tu dben pa'i sa phyogs su gzhag go/_/ro'i spyi bo'am snying ga nas gzungs thag srad bu dmar po zhig btags la sgrom gyi nub phyogs su drang bar bya'o/_/sgrom de'i steng du gdugs
[\[307b.5\]]khra bo zhig dbub par bya'o/_/sgrom gyi phyogs bzhir rin po che sna bdun la sogs pa mkho ba'i yo byad du ma 'dra 'bag tu byas nas dgod par bya'o/_/gzhan yol ba ni dkar po'am yang na dmar pos bskor bar bya'o/_/gzhan yang ba dan dang rgyal mtshan dang bla re dang lhub lhub
[\[307b.6\]]dang lda ldi dang chun 'phyang du ma yang ci 'byor ba bri bar bya'o/_/gzhan yang 'bras chan dang thug pa dang khur ba dang zan dron dang 'bras dang khre dang ci tse dang gro dang mon sran dang rgya sran dang nas la sogs pa'i 'bru thams cad las kha zas legs par bshams nas snod mdzes pa du
[\[307b.7\]]ma'i nang du bzhag go/_/gzhan yang yon cha ba dang bdug spos dang me tog dang phreng ba dang mar me dang byug pa dang zhal zas dang 'dzam bu ti ba dang bu ram dang ka ra shing thog sna tshogs dang sha btsos dang nya sha dang tshod ma du ma yang phyogs re rer dgram mo/_/sil snyan gyi phreng ba yang bri bar
[\[308a\]]
[\[308a.1\]]bya'o/_/gal te ma 'byor pa thams cad ni rdo la sogs pa'i snod rgyan med do/_/'byor pa 'bring gis rgyan yod pa'o/_/rab kyis ni rin po che las byas pa'am rin po che'i phra btab pa'o/_/da ni cho ga yang gang zag gcig gis gzungs sngags tsam brjod
[\[308a.2\]]cing maN+Dal la me tog bkram nas bum pa gcig dang sAts+tsha gcig byas te 'og nas 'chad pa'i ting nge 'dzin dang ldan par bya'o/_/'byor pa 'bring gis maN+Dal khru gang bar me tog bkram nas sAts+tsha lnga dang bum pa lnga dang gzungs dang pha rol tu phyin pa'i mdo phran gcig bklag cing 'og
[\[308a.3\]]nas 'byung ba'i ting nge 'dzin dang bden pa brjod pa dang smon lam gdab par bya'o/_/thun mtshams zhag grangs ni mthun no/_/'byor pa rab kyis ni ro dang ro'i snod brgyan cing ro bcug nas/_ro'i lho phyogs su sa legs par bstar ba'i dkyil 'khor gru bzhi nas bcu drug gi bar
[\[308a.4\]]du ci rigs par bya ste/_khru bzhi pa mtho gang nas khru gang gi bar du brtsig par bya'o/_/de la mkhas pas thig 'di ltar gdab po/_/tshangs thig zur ngos legs btab nas/_/zur bzhi lo ma gdab par bya/_/cha chen bzhi ru 'gyur ba yin/_/de nas gsum gsum bgos nas
[\[308a.5\]]ni/_/cha chen bcu gnyis 'gyur ba yin/_/de nas gnyis su bgos nas ni/_/cha chen nyi shu bzhi ru 'gyur/_/de nas cha phran bgos nas ni/_/tshangs pa'i thig gi ngos gnyis kyi/_/cha chen dang po'i phyed du bgo/_/phyi yi cha phyed de bzhin bgo/_/cha chen gnyis pa'ang phyed du bgo/_/
[\[308a.6\]]nang gi cha phyed de bzhin bgo/_/cha chen gsum pa'i mtha' la gcig_/cha chen bzhi pa'i phyi nang gi/_/cha re btab cing lnga pa phyed/_/cha chen drug pa lha snam 'gyur/_/cha chen bdun pa phyi nang gi/_/cha re gdab cing dbus gnyis bzhag_/cha chen brgyad pa phyed du bgo/_/cha chen
[\[308a.7\]]dgu pa bzhi ru bgo/_/cha chen bcu pa phyi nang gi/_/cha re gdab cing dbus gnyis gzhag_/cha chen bcu gcig phyed du bgo/_/cha chen bcu gnyis khor yug 'gyur/_/phyogs gsum du'ang de bzhin no/_/sgo gcig byed na tshangs thig dang /_/phyogs gcig zur thig gdab
[\[308b\]]
[\[308b.1\]]byas nas/_tshangs pa'i thig gi ngos gnyis su/_/cha chen lnga lngar bgo byas nas/_/cha chen bcu ru 'gyur ba yin/_/de nas gnyis su bgo byas nas/_/cha chen nyi shur 'gyur ba yin/_/de nas cha phran bgo bar bya/_/tshangs pa'i thig gi ngos gnyis kyi/_/cha chen dang po phyed du
[\[308b.2\]]bgo/_/phyi yi cha phyed de bzhin bgo/_/cha chen gnyis ni phyed du bgo/_/nang gi cha phyed de bzhin bgo/_/cha chen gsum pa'i mthar cha gcig_/cha chen bzhi pa lha snam 'gyur/_/cha chen lnga pa phyi nang gi/_/cha re gdab cing dbus gnyis gzhag_/cha chen drug pa phyed du bgo_/cha
[\[308b.3\]]chen bdun pa bzhi ru bgo/_/cha chen brgyad pa phyi nang gi/_/cha re gdab cing dbus gnyis gzhag_/cha chen dgu pa phyed du bgo_/de la bskor ba rim gnyis bya/_/gsum pa mtha' yi cha phran skor/_/cha chen bcu pa khor yug 'gyur/_/sgo gsum pa sogs byed 'dod
[\[308b.4\]]na/_/phyi nang dkyil 'khor gang yin pa'i/_/tshad kyi rim pas bya ba ni/_/cha phran dbri dang bsnan par bya/_de nas blo dang ldan bas tshon sna ma lus pas/_dkyil 'khor gru bzhi pa rim pa gnyis sam yang na rim pa gcig kho na bri'o/_/der sngon du bshad pa'i dkyil 'khor
[\[308b.5\]]lha gang mos pa dgod par bya'o/_/gal te rim pa gnyis bris na bar khyams la 'jig rten skyong ba bcu dgod par bya'o/_/de yang /_brgya byin dkar po rdo rje 'chang /_/me lha dmar po me thab 'chang /_/gshin rje sngon po ben con 'chang /_/bden bral sngo skya ral gri 'chang /_/
[\[308b.6\]]chu bdag dkar po zhags pa 'chang /_/rlung lha ljang ser ba dan 'dzin/_/gdod sbyin ljang sngon dbyug pa 'chang /_/dbang phyug ljang skya rtse gsum 'dzin/_/sa bdag mo ni bum ljang ser/_/nyi zla tshangs pa dkar ser ni/_/'od 'phro 'khor lo 'dzin pa'o/_/lha de dag gi sngags
[\[308b.7\]]sam phyag rgya'am sku dgod par bya'o/_/gzhan yang gong du bshad pa'i mchod pa'i yo byad thams cad dkyil 'khor gyi mtha' nas bskor bar bya'o/_/yol ba ni dmar po'o/_/bla re ni sngon po'o/_/de nas sngon gyi cho gas dkyil 'khor bsgom pa ste/_rang bzhin gyi dkyil 'khor
[\[309a\]]
[\[309a.1\]]dang gnyis su med par byas nas mchod bstod nas tshig 'dis gsol ba gdab po/_/dkyil 'khor gtso bo la sogs pa'i/_/sangs rgyas byang chub sems dpa' rnams/_/kun nas bdag la dgongs su gsol/_/bdag ming 'di zhes bya ba yis/_/tshe 'das
[\[309a.2\]]'di zhes bya ba yi/_/don du dkyil 'khor 'di bzhengs na/_/yo byad ci 'byor pa dag gis/_/gus pas khyod la mchod byed na/_/snying brtser dgongs nas bzhes su gsol/_/de nas 'jig rten skyong ba la mchod cing gtor ma phul nas tshe 'das pa'i don du cho ga byed pa la bar
[\[309a.3\]]du gcod pa sol cig ces gsol ba gdab po/_/de nas rdo rje gnod sbyin la sogs pa'i khro bo chen po rnams la yang mchod pa dang gtor ma phul te/_de bzhin du gsol ba gdab po/_/dkyil 'khor de dang 'brel par lho phyogs su ni sAts+tsha brgya rtsa brgyad bkod pa'i dkyil 'khor
[\[309a.4\]]dang 'brel par gzungs kyi cho gas sngags brjod do/_/shar phyogs su ni shes rab kyi pha rol tu phyin pa bklag go/_/nub phyogs su ni theg pa chen po'i mdo sna tshogs pa ji snyed ci nus pa bklag go/_/byang phyogs su ni mya ngan las 'das pa'i mdo bklag go/_/de'i tshe slob
[\[309a.5\]]dpon la sogs pa thams cad kyis rang gi lhag pa'i lhar bsgoms nas mdun du gtsug tor dri ma med pa'i lha'i dkyil 'khor dmigs nas bklag pa dang sngags brjod de bdag gi snying ga'i sa bon gyi 'od kyis mdun gyi dkyil 'khor gyi lha bskul nas lha'i thugs ka'i 'od zer gyis khams
[\[309a.6\]]gsum thams cad khyab nas khyad par du bsgrub bya la phog pas sngon gyi rnam par smin pa'i lus gsal bar bltas nas bsgrub bya de'i bshang lam du yi ge du nag po cig bsam mo/_/yi ge du de'i 'od kyis sa 'og stong phrag nyi shu zhabs su gsal bar byas nas bsgrub bya de'i
[\[309a.7\]]dbang po'i spyod yul du dmyal khams bcu drug gsal bar bya bar bsam mo/_/de nas bsgrub bya de shin tu 'gyod cing 'dar nas mya ngan gyis gdungs te sngon du spyad pa'i sdig pa'i las thams cad dran nas 'gyod cing smre sngags 'don cing bshags par bsams la/_skabs 'dir las
[\[309b\]]
[\[309b.1\]]kyi slob dpon gyis ro de la khrus byas bden pa'i tshigs bcad kyis dug bsal par bya'o/_/de la tshigs bcad 'di yang brjod do/_/'jig rten 'di'am 'jig rten la sogs pa gong du smos pa'i tshigs su bcad pa rnams ci rigs par bsgyur cing brjod par bya'o/_/skabs der
[\[309b.2\]]bsgrub bya thal mo sbyar nas gsum la skyabs su 'gro zhing phyag 'tshal bar bsams shing gnyen 'dun zhig gis tshul kho na ltar bya'o/_/slob dpon gyis kyang sngags a mog+ha bi ma le A kaR+Sha ya zhes pa'i skabs su a mo g+ha'i skabs su bsgrub bya'i ming bcug nas brjod do/_/
[\[309b.3\]]des dkyil 'khor gyi lha rnams kyi thugs ka'i sngags kyi 'od zer gyis bsgrub bya'i bshang sgo'i yi ge du nag po la phog pas rked pa yan chad ni sdig pa'i gzugs rked pa man chad ni mi'i gzugs shig bud nas gzugs de nyid de 'dra ba du mar gyur nas dmyal ba bcu drug
[\[309b.4\]]gi gnas khang khengs par song bar bsam mo/_/lus 'di ni lha dang sngags kyi 'od zer gyis sbyangs bas sngon gyi gzugs byad las shin tu mdangs bzang bar bsam mo/_/aM baM saM dzaM che ge mo na ra ka s+ya sarba karma pa ri shod+ha ya swA hA/_zhes rgyun du brjod do/_/thun mtshams
[\[309b.5\]]su ni slob dpon nyid kyis dkyil 'khor la phyag 'tshal nas thal mo sbyar te sngags tshar brgyad bklag pa'i tshe ni che ge mo mok+Sha tha la prap+ta kurban+tu swA hA/_zhes brjod nas smon lam 'di yang gdab par bya'o/_/'di zhes bya ba rigs kyi bu/_dkon mchog gsum la bdag skyabs
[\[309b.6\]]mchi/_/sangs rgyas dam chos dge 'dun dang /_/rig sngags gsang sngags gzungs sngags dang /_/snying po phyag rgya'i bden pa dang /_/gzhan yang bden pa'i byin rlabs kyis/_/dmyal ba'i sdug bsngal myur zhi nas/_/bde ba'i zhing du myur skye shog_/ces lan gsum
[\[309b.7\]]brjod/_/gzhan yang smon lam du ma yang brjod do/_/de nas lcags snod kyi nang du du ba med ba'i me la til nag po bsreg cing oM che ge mo sarba pA paM da ha na sarba bi sho d+ha ni swA hA zhes brgya rtsa brgyad bsreg go/_/de nas bum pa'i chus khrus byas yungs kar dang bye ma la dri ma med pa'i
[\[310a\]]
[\[310a.1\]]snying po brgya rtsa brgyad brjod nas ro'am ro'i snod brab par bya'o/_/de'i 'og tu sil snyan du ma dkrol zhing bkra shis kyi tshigs su bcad pa du ma brjod do/_/de nas dkon mchog gi mchod pa dang dge slong dang ston pa dang nang du yang dag 'jog la ston mo drang ngo /_/de'i
[\[310a.2\]]'og tu byis pa dang dud 'gro la yang ci rigs pa'i zas sbyin te de thams cad la/_na maHsarba ta thA ga ta a ba lo ki te oM saM b+ha ra saM b+ha ra hUM zhes lag pa g.yas pas mchog stsol ba'i phyag rgya dang bcas par bdun brjod de stsal to/_/de nas sngags 'di tshar gsum brjod do/_/oM badzra
[\[310a.3\]]satwa sa ma ya/_ma nu pA la ya/_badzra sa twa twe no pa/_tiSh+Tha dr-i D+ho me b+ha ba/_su toSh+yo me b+ha ba/_a nu rak+to me b+ha ba/_su po Sh+yo me b+ha ba/_sarba sid+him+me pra yats+tsha/_sarba karma su tsa me/_tsit+taM shri yaHku ru hUM/_ha ha ha ha hoHb+ha ga wAn/_sarba ta thA ga ta badzra mA me muny+tsa bidzrA b+ha ba ma hA sa ma
[\[310a.4\]]ya satwa AH_/de ltar sngags 'don pa dang gsung rab bklag pa rgyun mi chad par bya ste/_sdom pa dang ldan pa'am skabs su sdom pa blangs kyang rung ldan par byas nas gsum mam bzhi la sogs pa'i bar du mi tshig gis bar mchod par bya'o/_/'di ni zhag bdun phrag dang po dmyal
[\[310a.5\]]ba'i 'jig rten dag pa 'jig rten dbang phyug gi ting nge 'dzin zhes bya'o/_/tshigs gnyis pa la ni bsgrub bya'i lte bar yi ge trAM sngon po bsams la pa ri shod+ha ya swA hA zhes pa dang bcas pa'i sngags brjod pa'i tshe lha dang sngags kyi 'od zer gyis bsgrub bya'i lus la phog pas bsgrub bya'i lte
[\[310a.6\]]ba'i trAM yig las dud 'gro sna tshogs mgo yod pa ste/_mgo bye ba la yan lag bye ba dang ldan pa ste/_sked pa yan chad sbal pa sngo nag rked pa man chad mi sngo nag zhig bud nas gzugs de 'dra ba du mar gyur te mtha'i rgya mtsho'i nang du song bas rgya mtsho khengs shing der yang 'gyod pa drag pos
[\[310a.7\]]gnas so/_/lus 'di ni sngon gyi bas gzugs bzang por gyur par bsam mo/_/bden pa brjod pa dang smon lam gyi skabs thams cad du dud 'gro'i 'jigs pa dang bral bar gyur cig ces brjod par bya'o/_/lhag ma thams cad sngon ltar ro/_/'di ni zhag bdun phrag gnyis la byol
[\[310b\]]
[\[310b.1\]]song gi 'jig rten dag pa 'phags pa 'jam dpal gyi ting nge 'dzin zhes bya'o/_/tshigs gsum pa la ni bsgrub bya'i gsang gnas su yi ge pre ser po bsams la/_lha dang sngags kyi 'od zer gyis bsgrub bya'i lus la phog nas gnas gsum gyi sgrib pa thams cad yi ge pre la bsdus
[\[310b.2\]]nas de las mi'i gzugs shin tu rid cing yan lag dang ske rab tu phra ba/_gsus pa che ba/_mdog ser skya/_kha gdangs pa bud nas sa 'og dpag tshad lnga brgya'i zhabs su gzugs du mar gyur nas sa 'og sa stengs thams cad khyab par gyur cing sngon gyi las la yang 'gyod par bsam
[\[310b.3\]]mo/_/pre ta sarba karma A ba ra Na pa ri sho d+ha ya swA hA dang bcas pa brjod cing bden pa brjod pa dang smon lam gyi skabs su yang ming 'di zhes bya ba yi dgas kyi 'jig rten las thar bar gyur cig ces brjod do/_/lhag ma thams cad sngon ltar ro/_/'di ni zhag bdun phrag gsum pa'i yi
[\[310b.4\]]dgas kyi 'jig rten dag pa 'phags pa kun du bzang po'i ting nge 'dzin zhes bya'o/_/tshigs bzhi pa la bsgrub bya'i kha'i nang du suM yig ljang gu bsam mo/_/lha dang sngags kyi 'od zer gyis bsgrub bya'i lus la phog nas lus ngag yid gsum gyi sgrib pa thams cad suM yig la bsdus
[\[310b.5\]]nas lha ma yin gyi gzugs ni ljang sngon skra ser ba mche ba bzhi pa mig dmar ser zur gsum pa/_spu mang zhing rtsub pa/_sen mo ring zhing lce 'dril ba bud nas lus du mar gyur te/_ri rab kyi rtse dang ri bdun gyi ngos dang 'dzam bu'i gling khyab par rgyu zhing sngon gyi las ngan pa thams
[\[310b.6\]]cad la 'gyod par bsam mo/_/de'i tshe rnam smin gyi lus 'di nyid skrag nas skyabs su 'gro ba dang dge bsnyen gyi sdom pa bzung nas sngon gyi bas gzugs byad bzang por gyur par bsam mo/_/che ge mo A yuHsarba A ba ra Na pa ri sho d+ha ya swA hA brjod cing bden pa brjod pa dang smon
[\[310b.7\]]lam gyi skabs su lha ma yin gyi 'jigs pa las thar bar gyur cig ces yang dang yang brjod par bya'o/_/'di ni zhag bdun phrag bzhi pa lha ma yin gyi 'jig rten dag pa sa'i snying po'i ting nge 'dzin zhes bya'o/_/tshigs lnga pa la bsgrub bya'i snying gar Ni yig ser skya bsam mo/_/lha
[\[311a\]]
[\[311a.1\]]dang sngags kyi 'od zer gyis lus ngag yid gsum sgrib pa Ni la bsdus pas mi'i gzugs ser skya bud de lus snga ma las mar me las mar me chad pa ltar ro/_/lus de sngon gyi las la 'gyod cing 'dzam bu'i gling khyad par nyul bar bsam mo/_/rnam smin gyi lus snga
[\[311a.2\]]ma ni gzugs byad bzang bar gyur nas 'od zer gyis reg pa'i mthus gsum la skyabs su 'gro ba dang /_so sor thar pa'i sdom pa dang byang chub tu sems bskyed par bsams nas gang nye dus lan brjod cing sdom pa gsum gzung bar bya'o/_/che ge mo sarba ma nu Sh+ya A ba ra Na pa ri shod+ha
[\[311a.3\]]ya swA hA zhes brjod cing bden pa brjod pa dang smon lam gyi skabs su mi'i gnas kyi sdug bsngal zad par gyur cig ces brjod par bya'o/_/'di ni zhag bdun phrag lnga pa mi'i 'jig rten dag pa nam mkha'i snying po'i ting nge 'dzin zhes bya'o/_/tshigs drug pa'i bsgrub bya'i spyi bor
[\[311a.4\]]yi ge a dkar po bsams nas lha dang sngags kyi 'od zer gyis lus dang ngag dang yid kyi sgrib pa sbyangs nas yi ge a la bsdus pas pad+ma dang zla ba la gnas pa'i lha'i bu shin tu dkar zhing dal bar gyur te mgon po byams pa la sogs pa'i byang chub sems dpa'i sdom pa stsal
[\[311a.5\]]cing shes rab kyi pha rol tu phyin pa gsung bar bsam mo/_/rnam par smin pa 'dis kyang byang chub sems dpa'i sdom pa dang /_gsang sngags kyi dam tshig gnod par bsam mo/_/bden pa brjod pa dang smon lam gyi skabs su yang 'dod pa'i lha rnam par g.yeng ba'i 'jigs pa las
[\[311a.6\]]thar bar gyur cig ces brjod do/_/che ge mo sarba de ba A ba ra Na pa ri sho d+ha ya swa hA zhes pa la sogs pa lhag ma sngar ltar ro/_/'di ni zhag bdun phrag drug pa lha'i 'jig rten pa 'phags pa byams pa'i ting nge 'dzin zhes bya'o/_/tshigs bdun pa la bsgrub bya'i mdzod spur yi
[\[311a.7\]]ge oM dkar po bsam mo/_/lha dang sngags kyi 'od zer gyi rtse mor lha'i bu dang lha'i bu mo bum pa thogs pa du ma byung bas bsgrub bya'i spyi bo nas dbang bskur nas sgrib pa dag pas spyi bor sangs rgyas rnam par snang mdzad bzhugs par bsam zhing 'og min gyi rnam par snang mdzad 'khor dang bcas pa'i
[\[311b\]]
[\[311b.1\]]sku'i 'od zer gyis bsgrub bya rnam par snang mdzad dang bcas pa la phog pa tsam gyis bsgrub bya'i snying gar zla ba'i dkyil 'khor gdugs lta bu'i rnam par gyur nas/_A li dang kA li'i phreng ba dkar po gsal bar dmigs so/_/de nas sangs rgyas thams cad kyis oM sarba ta thA ga ta bo d+hi
[\[311b.2\]]tsit+ta pra ti bya d+haM nAM ka ro mi zhes phyogs bcu na bsgrags pa'i de ma thag tu zla ba'i dkyil 'khor gang ba'i steng du hUM yig dkar po'i 'od kyis sprul shun pa brjes pa ltar khog pa 'dir gzhag nas/_khog pa'i nang nas rnam smin gyi lus dang 'dra ba zhig 'od zer gyis khrid nas pad+ma'i
[\[311b.3\]]gnas chen po'i drung du 'khod pa'i tshe phyogs bcu'i sangs rgyas kyis oM sarba ta thA ga ta yas+thA a haM zhes gsungs pa tsam gyis snying ga'i zla ba'i steng du rdo rje dkar po rtse lnga pa'i rnam par snang ngo /_/de'i shar phyogs kyi 'jig rten gyi khams du ma nas byon pa'i sangs rgyas thams cad
[\[311b.4\]]byon nas/_kye rdo rje dbyings zhes brjod cing rin po che'i bum pa'i bdud rtsi'i chu du mas dbang bskur bar bsam mo/_/lho phyogs pa thams cad kyis rin po cha'i dbu rgyan gzhag par bsam mo/_/nub phyogs pa thams cad kyis lag tu rdo rje gtad pa dang /_byang phyogs pas dril bu
[\[311b.5\]]gtad pa dang /_zhing 'di nyid kyi rnam par snang mdzad chen pos me tog gi phreng ba dbu la bzhag pa'i de ma thag tu sku mdog dkar po/_/zhal bzhi phyag brgyad/_byang chub mchog gi phyag rgya can zhabs bzhi sems dpa'i skyil mo krung du bzhugs par gyur nas phyogs bcu'i
[\[311b.6\]]sangs rgyas thams cad kyang rnam par snang mdzad chen po zhes brjod par bsam mo/_/bden pa dang smon lam brjod pa thams cad kyi mthar yang shes bya'i sgrib pa thams cad las grol bar gyur cig ces brjod cing sngags kyi mthar yang sarba saM skA ra pa ri shud+d+ha swA hA/_zhes brjod
[\[311b.7\]]do/_/'di thun mtshams thams cad du rig pa'i dbang bskur zhing zhag bdun gyi mthar rdo rje slob dpon gyi dbang bskur nas sangs rgyas kyi zhing du yang dang po'i sangs rgyas zhes mtshan btags par bsam mo/_/tshigs tha ma gsum po 'di dag gi tshe lam sbyang ba dang lam bstan
[\[312a\]]
[\[312a.1\]]pa thun mtshams thams cad du bya'o/_/de ltar tshigs bdun phrag gi rjes su sbyin sreg bya ste/_de yang lha'i grong khyer du bsams nas/_bsreg rdzas kyi mchod pa'am/_yang na thab tu lha'i dkyil 'khor bsams nas ro la zhal zas su byin gyis brlabs
[\[312a.2\]]nas bsregs te thal bar gyur pa dang rus pa'i thal ba de brdungs nas sngon ltar sats+tsha'i cho ga 'bi 'bi'i nang du bcug nas tsha tsha bya'o/_/tsha tsha de dag kyang sngon gyi cho gas byas pa'i mchod rten gyi nang du'am yang na chu bo chen po'i 'gram du gzhag go/_/ro bsreg pa'i cho ga yang gzhan du shes
[\[312a.3\]]par bya'o/_/'di ltar cho ga 'di'i dkyil 'khor gyi rdul tshon gyis ra bar gtor na phyugs nad med par byed do/_/yang thog dang tshad mang dang nyal sar gtor na mig nad la sogs pa sel to/_/zhing la gtor na 'bu dang rtsa dang sad dang ser ba dang myags pa dang bskams pa thams cad med par
[\[312a.4\]]byed do/_/'di ni zhag bdun phrag bdun pa 'jig rten dang 'jig rten las 'das pa dag pa sgrib pa rnam sel gyi ting nge 'dzin zhes bya'o/_/de ltar bdun tshigs kyi tshul de yang byang chub sems dpa' sgrib pa rnam sel gyi rgyud las gsungs te/_dge bas ngan 'gro las grol zhing /_/shes rab
[\[312a.5\]]kyis ni byang chub thob/_/phun sum tshogs gang sngon byas nas/_/de bzhin nyid rtogs sangs rgyas 'gyur/_/lam rgyu bzang zhing gson tshe la/_/dge spyod shin tu drag pa ni/_/mtho ris sam ni thar par nges/_/de la bar do ma mchis so/_/lam rgyud dman zhing tshe 'dir yang /_/ngan
[\[312a.6\]]spyod shin tu mang po rnams/_/lha mi dman dang ngan 'gror nges/_/de nyid nam yang bar do med/_/las rgyu sna tshogs snang mod kyang /_/dge la spro zhing mi dge spang /_/cung zad spyod pa'i ming gang de/_/bar do de la yod mod kyang /_/bdun phrag gcig sogs bdun gyi mtha'/_/de las
[\[312a.7\]]lhag par mi gnas lags/_/mi yi zhag bdun bar do'i tshe/_/de yi bar do yud tsam bdun/_/shi ba'i rjes su dge spyod na/_/bar do bde zhing skye ba yang /_/bzang po de ma thag tu 'gro/_/skye ba gzhan du bde spyod 'gyur/_/shi ba'i rjes su ngan spyod na/_/bar do sdug bsngal skye gzhan
[\[312b\]]
[\[312b.1\]]du/_/dman par skye zhing ngan spyod 'gyur/_/brtse ba can gyis shin tu spang /_/zhes gsungs pa dang /_yang de nyid las/_yid bzhin nor 'dra'i gzungs 'di ni/_/dpal dang 'byor pa kun byed de/_/shi ba'i don du brjod pa'am/_/yang na zhag grangs bdun phrag bdun/_/dkyil
[\[312b.2\]]'khor chen po'i lha mchod phyir/_/bum pa tsha tsha dang 'brel cig_/'gro gnas sdig pa kun sel bya/_/sngags dang lha yi gzi brjid kyis/_/mi dge'i las rnams 'gro gzugs su/_/rnam smin lus la byung nas kyang /_/rang rig gnas su song bar dmigs/_/'gro ba drug
[\[312b.3\]]gi dug bsal nas/_/mthar ni thar pa'i lam gzhag phyir/_/'dren pa'i 'od kyis rab bskul te/_/sangs rgyas zhing du bzhag nas kyang /_/thub rnams de la dbang bskur mdzad/_/rnam dag sangs rgyas skur gyur nas/_/mtshan yang che ge rnam snang mdzad/_/ces pa la sogs pa
[\[312b.4\]]rgya cher gsungs so/_/gzhan yang mchod rten rmang zhabs su shi ba po'i bar du gcod pa thams cad kyi ming bris nas rdza sar pa'i bum par bcug la bzhag go/_/mchod rten dang tsha tsha'i chu ji srid pa ni shi ba po'i ro'am rus pa'am gos bkrus pa'i chus bya'o/_/bum pa'i nang gi steng
[\[312b.5\]]gi khri la yang shi ba po'i rten bzhag go/_/yang na tsha tsha'i dus su shes rab kyi pha rol tu phyin pa'i mdo bklags pa'i drung du rus pa gzungs sngags kyi chus khrus byas nas snying po bris pa dkris te tsha tsha'i nang du gzhug go/_/de nas tsha tsha brgya rtsa brgyad re re zhing dkyil 'khor bris nas
[\[312b.6\]]bum pa gang ba dang bcas pa mchod cing gzungs sngags brjod do/_/de'i tshe dkyil 'khor pa'i lha thams cad kyis bsgrub bya de dbang bskur bar bsam mo/_/gzungs kyi cho ga tshar ba dang bsgrub bya'i rten de la khrus bya'o/_/rus pa'am/_gos sam/_gzugs brnyan stong khrus kyis
[\[312b.7\]]dag par byas par 'gyur ro/_/cho ga'i tshul de dang ldan pa'i tsha tsha stong gis ni bsgrub bya de lha'i dbang por 'gyur ro/_/khris ni mtha' bral gyi bdag por 'gyur ro/_/'bum gyis ni dga' ldan gyi bdag por 'gyur ro/_/sa yas ni 'phrul dga'i bdag por 'gyur ro/_/bye bas ni gzhan
[\[313a\]]
[\[313a.1\]]'phrul dbang byed kyi bdag por 'gyur ro/_/de'i 'og tu gzungs kyi sgo 'bum phrag la mnga' brnyes par 'gyur ro/_/ting nge 'dzin gyi sgo 'bum phrag thob par 'gyur ro/_/zhing 'bum phrag mtha' yas pa sbyong bar 'gyur ro/_/cho ga lhag ma ni sngar ltar bya'o/_/
[\[313a.2\]]shi ba la phan gdags pa'i rim pa'o//_//gcan gzan dang la sogs pa ni rgyu de phan gdags pa'o/_/kun nas sgor 'jug pa la sogs pas ni bzlas pa'i grangs gsungs te/_lan stong ni shi ba la phan gdags pa'i bzlas brjod kyi grangs so/_/khri ni
[\[313a.3\]]'chi ba slu ba'i tshes brgyad nas nya'i bar du dge slong la sogs pa gang zag bcus byed pa'i grangs so/_/'bum ni bsnyen pa'i bzlas brjod kyi grangs so/_/'bum bris te mchod rten gyi nang du bcug ces pa ni snying po 'ba' zhig gur gum dang gi wang dang tsan+dan la sogs pas
[\[313a.4\]]sngon bzhin bris nas tsha tsha'i nang du bcug pa'o/_/'bum tshang nas mchod rten chen po cig gi nang du bcug ste shing bu bsgreng zhing rgyan btags nas mchod do zhes pa ni 'bum gter chen po'i ring bsrel lo/_/de la mchod rten gyi rim pa ni/_ri'am thang ngam ljongs gang dag_/dur khrod
[\[313a.5\]]la sogs spangs pa yi/_/yid 'ong gnas su rgyal ba yi/_/sku gdung mchod rten brtsig par bya/_/yang na sa'am rdo dag la/_/mkhas pas tshul bzhin brko bar bya/_/sa'am rdo'am shing dag gam/_/yang na tshogs pas brtsig par bya/_/de la sangs rgyas kyi mchod rten ni
[\[313a.6\]]khri 'phang bcu gsum yan chad/_/sum cu rtsa gnyis man chad do/_/rang sangs rgyas kyi dgu yan chad bcu gcig man chad de/_char kheb dang tog kyang med do/_/dgra bcom pa'i khri 'phang bzhi yan chad do/_/'khor lo lnga pa'o/_/rgyun du zhugs pa nas phyir mi 'ong ba'i bar gyi
[\[313a.7\]]khri 'phang gsum kho na'o/_/'khor lo bdun pa'o/_/so so'i skye bo'i khri 'phang gnyis 'khor lo bzhi'o/_/de las sangs rgyas kyi sku gdung cha brgyad du bgos pa'i mchod rten chen po brgyad ni grong khyer ser skyar rgyal po zas gtsang gis yon bdag byas nas dpal lha las babs
[\[313b\]]
[\[313b.1\]]pa'i mchod rten brtsigs so/_/yul ma ga d+hA dbus 'gyur tshal du rgyal po ma skyes dgras yon bdag byas nas byang chub chen po'i mchod rten brtsigs so/_/grong khyer rtsa mchog tu gyad rnams kyis yon bdag byas nas cho 'phrul chen po'i mchod rten brtsigs so/_/yul bA rA Na sI ru
[\[313b.2\]]ser skya'i rgyal po tshangs byin gyis yon bdag byas nas dpal chos kyi 'khor lo'i mchod rten brtsigs so/_/yul yangs pa can du rgyal po li tsa byi gzhon nus yon bdag byas nas dpal ka ni ka'i mchod rten brtsigs so/_/yul mnyan yod du rgyal po gsal rgyal gyis
[\[313b.3\]]yon bdag byas nas dpal bkra shis sgo mangs brtsigs so/_/yul chad ger rgyal po 'dun 'dzin ta las yon bdag byas nas dpal 'od can gyi mchod rten brtsigs so/_/yul ti ka tsa shir rgyal po in+d+ra ba mis yon bdag byas nas mchod rten pad+ma can brtsigs so/_/slan
[\[313b.4\]]chad kyang de dag gi rjes su 'brangs te brtsig par bya'o/_/de la byang chub chen po'i mchod rten gyi tshul du brtsigs na/_sku gdung gi rmang yod na rmang rten ji ltar mtho ba bzang po rten med na bang rim dang po'i sum cha'i tshad do/_/de'i steng du dge bcu ni phyir bskyed pa dang rngams bang rim dang
[\[313b.5\]]po'i rngams phyed do/_/gnam 'phang phyi la bang rim dang po'i ngos tshad do/_/de yan chad srog shing ste bang rim dang po'i gzhi gsum kyi tshad do/_/bang rim bzhi 'phang mnyam mo/_/bang rim rngams kyi phyir tshad khri 'phang ngo /_/bum rten khri 'phang gi phyed tshad do/_/bum pa ni bang rim dang
[\[313b.6\]]po'i sum gnyis kyi tshad do/_/stod kyi sked ni bang rim gsum pa dang mnyam mo/_/bre rten gyi rgya ni bang rim bzhi pa'i lnga cha gcig go/_/bre ni bang rim bzhi ba'i bzhi cha gcig go/_/de gnyis ka'i 'phang ni bang rim gyi sum gnyis dang bang rim gyi phyed do/_/bang rim bzhi pa'i shar dang
[\[313b.7\]]lhor gsal khung bang rim nyid kyi brgyad cha'o/_/srog shing gi rtsa ba bang rim bzhi pa la reg go/_/'khor lo bcu gsum gyi 'phang du bang rim dang po'i bzhi gsum gyi tshad do/_/'khor lo dang po ni bre'i zur bzhi la slebs so/_/de bzhi chas 'khor ba'i tshad ni 'khor lo bcu gsum pa'o/_/
[\[314a\]]
[\[314a.1\]]bcu gcig po yang de'i rim gyis gzhol ba'o/_/rtseg par thams cad ni ci mdzes su bya'o/_/thugs rjes mdo gzungs 'phang lo chung ba dang mnyam mo/_/de'i rmad du rngams kyi gzhi gsum ni 'jam po nyid stod du bzhi cha gcig ni phreng ba'i sul bcu drug pa'o/_/de'i steng
[\[314a.2\]]du 'khor lo bcu gsum pa nyid kyi shing gi phyed tshad yar rtse phra ba bang rim nyid kyi 'phang phyed do/_/yang srog shing 'phang du bre phyed tsam steng du zla ba'i rtse mo gdugs dang mnyam srog shing la bskor te rtse mo bgrad do/_/gdugs ni 'khor lo bdun pa dang mnyam mo/_/gdugs khebs 'khor lo
[\[314a.3\]]drug pa dang mnyam mo/_/za ra tshags ni bre'i 'phang dang mnyam mo/_/yang srog shing 'phang du bre'i sum cha'i tshad kyi steng du nyi ma zla ba las khyad yud tsam mo/_/nyi ma'i steng du tog gi ut+pa la ser po'i tog bu 'dra ste ci mdzes nyi ma dang zla ba dang tog pa thams cad kyi zur la bya mi chags par
[\[314a.4\]]bya ba'i phyir lcags kyi thur ma rnon po gzer bar bya'o/_/tog ni ser po nyi ma ni dmar po/_/zla ba ni dkar po/_gdugs khebs ni dkar po'o/_/gdugs ni sngon po/_/gdugs kyi phyogs bzhir rigs bzhi'i phyag rgya bri'o/_/thugs rje'i phul ni dmar po'o/_/thugs rje nyid dang shes bcu
[\[314a.5\]]ni ser po'o/_/'khor lo thams cad dang srog shing dmar po'o/_/mchod rten kyang dkar po'o/_/dge bcu yang ser po'o/_/rmang dang rmang rten ljang gu'o/_/mchod rten brtsig pa'i rim pa'o/_/da ni mchod rten gyi bum rten gyi steng du sngon nas gdung ma bzhi rgya gram du bri bar bya'o/_/de ji ltar
[\[314a.6\]]'tsham pa'i dkyil 'khor bzhengs par bya ste/_dkyil 'khor gyi tshad dang mnyam pa'i zheng gi gzhi bri'o/_/de'i steng du rdo leb bam so btang ba'i so phag legs par gzhib bo/_/de'i steng du bkra shis pa'i sa rtswa muny+dza gtubs pa dang /_bsres pa'i dri bzang po'i chus sbrus nas gro phye
[\[314a.7\]]dang shing bal bskol bas bsre bar bya'o/_/rgya ji tsam yod pa'i bcu drug gam brgyad kyi cha ni 'phangs su bya'o/_/gnyer ma dang sgo 'bur med pa'i gru bzhi par bya'o/_/de nas thig gdab par bya ste/_dkyil 'khor chen po bkod pa'i rgyud las skyon med ras bal 'jam po ni/_/shin tu
[\[314b\]]
[\[314b.1\]]gtsang ba'i bu mos ni/_/shar du bltas nas dgu bsgril du/_/sngags 'di brjod cing bkal bar bya/_/oM a n+yo n+ya a nu ga ta/_sarba d+ha rmA spar spar sarba d+harmA a t+yan+ta a nu pra biSh+Ta sarba d+ha rmA hUM/_shar nub lho byang tshangs thig gdab/_/tshangs dang ngos dang gru chad gdab/_/nang gi phyed
[\[314b.2\]]kyang phyed tshad gdab/_/rgyab tu phyed phyed tshad btab nas/_/lnga pa phyi nas cha re gdab/_/drug pa dbus dkar rgyab ma bkas/_/bzhi rgyab phyogs bzhir dbus cha bzhi/_/re re yang ni bzhi bzhir bgo/_/des ni sgo yi dkyil 'khor ro/_/pho brang ci bder bsgrub par bya'o/_/de'i rgyab tu
[\[314b.3\]]cha gnyis kyang /_/phyed cha re rer bskor ba ni/_/pad+ma rdo rje 'od phreng dang /_/mchod pa dgod pa'i sa gzhi ste/_/zhes pa'i tshul gyis thig btab nas sa tshon bkye bas gru bzhi sgo bzhi rta babs dang dra shar dang zla mdzes dang ba dan la sogs pa'i dkyil 'khor gyi yon tan thams cad dang
[\[314b.4\]]ldan pa bri'o/_/phyi rol du ra ba rim pa gsum ni sna tshogs pad+ma dang rdo rje sngon po'i phreng ba dang dmar ser me 'od 'bar ba thams cad du zlum po drang ba'o/_dkyil 'khor de la lha'i rten dgod par bya ste/_sku'am tsa ga li'am phyag rgya'am ming yig kyang rung ste/_tshon ma lus pas bris
[\[314b.5\]]nas dgod par bya'o/_/de yang byang chub sems dpa' sgrib pa rnam par sel ba'i rgyud las/_phung po lnga dang bco brgyad khams/_/'byung bzhir bcas pa'i lus kyis ni/_/dkyil 'khor chen po 'di bltas na/_/mi de myur du grol bar 'gyur/_/zhes so/_/de nas lus
[\[314b.6\]]dkyil 'khor ci lta ba gzugs brnyan gyi dkyil 'khor la'ang lha nyi shu rtsa bdun du nges so/_/de'ang gzungs kyi dkyil 'khor ni rnam par snang mdzad la sogs pa gtso bo yab yum la lha mo nyi shu rtsa drug gis bskor ba'o/_/rig sngags kyi dkyil 'khor lha mo dang byang chub sems
[\[314b.7\]]dpa'o/_/gsang sngags kyi dkyil 'khor la lha mo dang byang chub sems dpa' dang khro bo/_/'on kyang nyi shu rtsa bdun de dag kyang phyogs dang kha dog gi bye brag gis lha re re yang bzhi bzhir 'gyur la de ltar na rigs 'dus pa'i lha brgya rtsa brgyad do/_/de nyi shu rtsa lngar 'du zhing dgu dang lnga dang gcig
[\[315a\]]
[\[315a.1\]]kho nar yang nges so/_/de brgya rtsa brgyad kyi dbang du byas nas dbus su rnam par snang mdzad chen po zhal bzhi phyag brgyad zhabs brgyad pa yum dang bcas pa'o/_/g.yas su nyi ma rnam par snang mdzad do/_/g.yon du zla ba rnam par snang mdzad/_shar du ming skyod
[\[315a.2\]]pa la rigs bzhi dang spyan ma la sogs pa bzhi dang /_gzugs rdo rje la sogs pa bzhi dang /_lA skye la sogs pa bzhis bskor ba'o/_/de kho na bzhin du lho dang nub dang byang du yang shes par bya'o/_/de ni dbus kyi pho brang ngo /_/de yang sgrib pa rnam par sel ba'i rgyud las/_thabs
[\[315a.3\]]dang shes rab rang bzhin gyi/_/dkyil 'khor gtso bo rnam snang mdzad/_/mdog skya byang chub mchog gi rgya/_/zhal bzhi pa la phyag brgyad do/_/rig pa kun gyi 'byung gnas mchog_/zla ba nyi ma rnam snang mdzad/_/nyi ma zla ba 'chang ba'o/_/phyogs bzhi pho brang dbus su ni/_/rdo rje
[\[315a.4\]]rin chen pad+ma'i rigs/_/las kyi rigs rnams so sor yang /_/rang rig sangs rgyas sras po dang /_/spyan ma bdag mo gos dkar sgrol/_/gzugs sgra dri ro lha mo dang /_/sgeg mo gar phreng glu ma rnams/_/phyogs mdog rigs kyi phyag rgya can/_/g.yon pa rang rtags phyag
[\[315a.5\]]rgya 'chang /_/ldem bag zhi ba'i tshul du bsam/_/zhes pa dang /_yang /_byang chub sems dpa' sum cu gnyis/_/lha yi snam bur dgod par bya/_/rig pa'i lha mo khro mo che/_/mos pas sgo la dgod par bya/_/zhes gsungs so/_/de yi rgyab tu lha rnams la/_/bskal
[\[315a.6\]]bzang sems dpa' bcu drug go/_/sgo bzhir lha mo bzhi'am khro bo bzhi dbus kyi gtso bo la yang gzungs kyi tshul du sgrub pa la lha mo bzhi'o/_/rig sngags dang gsang sngags kyi tshul du sgrub pa la rigs bzhi nyid do/_/yang dbus su rigs lnga mtshams su spyan ma la sogs pa
[\[315a.7\]]bzhi dang pho brang gi dbus su gzugs rdo rje la sogs pa bzhi dang /_sgo bzhir lcags kyu ma la sogs pa bzhi'am yang na khro mo bzhi'o/_/sgo'i nang gi lha rnams la byams pa la sogs pa byang chub sems dpa' zung re ste brgyad do/_/rten de dag bkod nas dkyil 'khor yol
[\[315b\]]
[\[315b.1\]]ba dmar po dang bla re sngon pos bya'o/_/cod pan dang ba dan dang rgyal mtshan dang gdugs la sogs pa ngos re re yang brgyad brgyad mngon par 'du bya ste legs par dgod/_de'i steng du khri bcas nas yon gyi bdag po gang de'i gos la sogs pa dang gzugs brnyan gzhag par
[\[315b.2\]]bya'o/_/de ni dkyil 'khor gyi rim pa'o/_/da ni dkyil 'khor de la mchod par bya ste/_lha'i grangs kyi mchod pas dkyil 'khor de yongs su bskor nas sgrub pa po phyogs bzhir bzhugs te ji ltar bkod pa'i dkyil 'khor rin po che sna tshogs kyi gzhal yas khang par lha'i tshogs dang
[\[315b.3\]]bcas pa skad cig gis dmigs nas rang bzhin gyis lha bcug ste/_nam mkhar zla ba'i dkyil 'khor la gnas pa'i oM yig las 'phrul pa'i lha mo'i tshogs kyis mchod par bsam zhing /_gzhung gzhan du gsungs pa'i tshigs bcad dang sngags du mas mchod cing bstod par
[\[315b.4\]]bya'o/_/sil snyan du ma'i tshogs dkrol zhing bkra shis kyi glu du ma dang smon lam du ma brjod par bya'o/_/de la bkra shis ni/_rmi ngan 'jigs dang sdig pa thams cad 'jig byed pa/_/tshe dang 'byor dang stobs dang bde ba rnam 'phel ba/_/khyed kyi bkra shis thams cad 'grub par
[\[315b.5\]]byed 'di dag_/rab tu brjod kyis de phyir mi rnam bsgrims te nyon/_/rnam par snang mdzad ye shes dam pa mtsho chen ldan/_/zla ba nyi 'dra'i sku mnga' srid pa'i mthar phyin/_dgongs pa mtha' dag rdzogs pa'i bkra shis gang lags pa/_/bkra shis des kyang deng 'dir zhi byed
[\[315b.6\]]legs gyur cig_/mi 'khrugs rgyal po srid dang gti mug rnam spyod pa/_/mgon po yon tan thams cad rdzogs pa'i bkra shis gang yin dang /_/dge ba nyams sems rdzogs pa'i bkra shis gang lags pa/_/bkra shis des kyang deng 'dir zhi byed legs gyur cig_/sangs
[\[315b.7\]]rgyas yon tan kun gyi rgyan gyis brgyan mdzad cing /_/yang dag sbyin mdzad 'gro ba'i don la mi slu ba'i/_/rin chen 'byung zhes bya'i bkra shis gang lags pa/_/bkra shis des kyang deng 'dir zhi byed legs gyur cig_/bsam gtan ting 'dzin dam pa pha rol phyin pa'i
[\[316a\]]
[\[316a.1\]]gnas/_/ye shes pad+ma'i steng bzhugs dpag med tshe ldan pa/_/tshe grangs med par byin gyis brlabs pa'i bkra shis gang lags pa/_/bkra shis des kyang deng 'dir zhi byed legs gyur cig_/sems can rnams kyi don la thugs ni rab tu dgongs mdzad
[\[316a.2\]]de/_/'gro ba mtha' dag 'ching bas bcings las grol mdzad pa/_/thub mchog don yod grub pa'i bkra shis gang lags pa/_/bkra shis des kyang deng 'dir zhi byed legs gyur cig_/sangs rgyas pad+ma rgyas pa'i 'dab 'dra'i spyan mnga' ba/_/gser gyi mdog can 'gro ba'i
[\[316a.3\]]rtsa lag gcig pu dang /_/chos dang dge 'dun lha dang lha min gyis bstod pa/_/bkra shis rnam par spel phyir rtag tu dran par byed/_/bdud stobs rab tu 'joms pa'i bkra shis gang yin dang /_/rnam snang mdzad dang thams cad skyob dang rnam par gzigs/_/kun du mchod
[\[316a.4\]]cing rgyas par gyur pa gzi chen mchog_/bkra shis rnam par spel phyir rtag tu dran par byed/_/pad+ma'i bla dang shAkya thub dang thub chen dang /_/ye shes dbang phyug spyan legs pa dang zla zhal dang /_/'brug gi sgra dang rnga sgra lta bur dbyangs snyan pa/_/bkra shis rnam par spel
[\[316a.5\]]phyir rtag tu dran par byed/_/'od zer rgyal mtshan dang ni gser thub 'od srungs dang /_/mar me mdzad dang shin tu brjid par gshegs pa dang /_/'dren pa gtsug tor can dang 'od tog dpag med 'od/_/bkra shis rnam par spel phyir rtag tu dran par byed/_/pad+ma mdzes dang ye shes
[\[316a.6\]]stobs dang zla 'od dang /_/nyi ma'i zhal dang dgra las rgyal dang bltams pa dang /_/yon tan 'byung gnas dpal gyi gzi brjid 'jig rten gtso/_/bkra shis rnam par spel phyir rtag tu dran par byed/_/mi 'khrugs pa ni rdo rje'i gdan la bzhugs pa dang /_/'dren pa mchog sbyin rin
[\[316a.7\]]chen tog tu byas pa dang /_/rnam par sel dang lag na rin chen rgyal po mchog_/bkra shis rnam par spel phyir rtag tu dran par byed/_/'jig rten dbang phyug rtag tu rgyal dbang gtsug tor can/_/ston zla dri med lta bur zhal ras mdzes pa dang /_/nam mkha'i snying po dang ni
[\[316b\]]
[\[316b.1\]]sa yi snying po dag_/bkra shis rnam par spel phyir rtag tu dran par byed/_/'jam dpal gtsug phud shin tu mdzes par rab brgyan pa/_/gzhon nu'i gzugs ni gser mchog 'od dang ldan pa dang /_/rtag tu rgyal bar dka' ba lag na rdo rje dpal/_/bkra shis rnam par spel phyir
[\[316b.2\]]rtag tu dran par byed/_/byams pa shin tu rmad du byung ba'i gzugs mnga' ba/_/lcang lo 'khril mnga' mchod rten gtsug tor gnas pa dang /_/kun du bzang dang nor bzangs dang ni sgra gcan 'dzin/_/bkra shis rnam par spel phyir rtag tu dran par byed/_/skul byed ma dang sgrol
[\[316b.3\]]ma khro gnyer 'gro phan dang /_/de bzhin shes rab la sogs pha rol phyin drug dang /_/rma bya dang ni 'phags ma gzhan gyis mi thub dag_/bkra shis rnam par spel phyir rtag tu dran par byed/_/gtsug tor las byung gsang sngags rjes 'dzin bcas pa dang /_/phyir bzlog ma dang
[\[316b.4\]]bsil ba'i tshal ni rgyal las 'khrungs/_/lha mo ri khrod lo ma can dang bcas pa rnams/_/bkra shis rnam par spel phyir rtag tu dran par byed/_/don yod grub dang stong chen rab tu 'joms ma dang /_/grong khyer wA rA Na sI zhes byar grags pa dang /_/bad sa'i snying po gcig
[\[316b.5\]]dang ku sha'i gyad ldan pa/_/bkra shis rnam par spel phyir rtag tu dran par byed/_/rdo rje lcags kyu dang ni gtsug 'phyang 'od po che/_/de bzhin bgegs 'joms 'phags pa bdud rtsi thab sbyor dang /_/zla 'od de yang gzhon nu'i gzugs dang ldan pa ni/_/bkra shis rnam par spel phyir
[\[316b.6\]]rtag tu dran par byed/_/gshin rje gshed po 'jigs kun rab tu 'joms mdzad dang /_/pad+ma mthar byed gnod mdzes de bzhin 'khor lo can/_/gzhan gyis mi thub dbyug sngon bsnams par mdzad pa dag_/bkra shis rnam par spel phyir rtag tu dran par byed/_/'phags pa mi g.yo
[\[316b.7\]]bgegs rigs rab tu 'joms pa dang /_/phun sum tshogs byed rmugs 'dzin ut+pal mdog can dang /_/glang chen ko rlon stag lpags dag gis brgyan gyur pa/_/bkra shis rnam par spel phyir rtag tu dran par byed/_/'phags pa shA ri'i bu dang mau dgal 'od srungs dang /_/
[\[317a\]]
[\[317a.1\]]nor bu 'dzin dang ma 'gags nye ba 'khor dang bcas/_/rab 'byor dang ni lus 'phags ri bo kun dga' bo/_/bkra shis rnam par spel phyir rtag tu dran par byed/_/stobs chen bgegs kyi rigs ni rab tu 'joms pa dang /_/'od zer ldan dang cha byad rab tu 'tsher ba
[\[317a.2\]]dang /_/dug sel sbrul gdug rab tu rgyags pa 'jig byed pa/_/bkra shis rnam par spel phyir rtag tu dran par byed/_/'phrog ma rna cha rnam pa sna tshogs g.yo 'gul ba/_/bu pho lnga brgya dag gis brgyan par gyur de dang /_/gnod sbyin bdag po lnga rtsen dang ni pad+ma'i mig_/bkra shis rnam
[\[317a.3\]]par spel phyir rtag tu dran par byed/_/ha la ha la sems can kun la phan mdzad dang /_/rin chen sgrol mar grags dang nor gyi rgyun mchog dang /_/gnod sbyin bdag po rnam thos sras po'i dpal thob pa/_/bkra shis rnam par spel phyir rtag tu dran par byed/_/thams cad sgrol ba
[\[317a.4\]]sbyin phod dam pa gzi chen dang /_/byams pa'i stobs ni gtong ba'i stobs chen ldan pa dang /_/sprin gyi tog dang ldan pa'i bu ni gang yin pa/_/bkra shis rnam par spel phyir rtag tu dran par byed/_/rab tu dga' ba la sogs sa bcu de dag dang /_/dpa' bas byin pa de dang gtsug na nor bu
[\[317a.5\]]dang /_/rgyal po dam pa zas gtsang dang ni ka pi na/_/bkra shis rnam par spel phyir rtag tu dran par byed/_/lum+ba'i tshal ni bung ba lang long 'phur lding zhing /_/me tog 'bras bu rnam pa sna tshogs rnams kyis brgyan/_/rma bya dang ni khu byug mang po'i sgra 'byin pa/_/bkra shis rnam par
[\[317a.6\]]spel phyir rtag tu dran par byed/_/btsun mo sgyu 'phrul dang ni de bzhin gau ta mi/_/shAkya'i bu mo rdzu 'phrul chen mo grags 'dzin dang /_/nai rany+dza na bsod nams ldan pa 'bab chur bcas/_/bkra shis rnam par spel phyir rtag tu dran par byed/_/'jig rten dbang phyug pad+ma bung ba'i khyu lding dang /_/
[\[317a.7\]]'jam dpal ut+pal sngon po yid du 'ong ba dang /_/mgon po byams pa yi ni klu shing me tog bsnams/_/bkra shis rnam par spel phyir rtag tu dran par byed/_/don yod grub pas legs bsnams ral gri mchog dang ni/_/mi bskyod rdo rje'i rdo rje nyid dang gzhan yang ni/_/skyob pa thams
[\[317b\]]
[\[317b.1\]]cad kyi ni phyag mtshan ma lus pa/_/bkra shis rnam par spel phyir rtag tu dran par byed/_/yid bzhin nor bu 'dod 'jo'i ba dang bcas pa dang /_/dpag bsam gyi ni shing dang bum pa bzang po dang /_/rgyal ba kun gyis nges par bstan pa'i byang chub shing /_/bkra shis rnam par spel phyir
[\[317b.2\]]rtag tu dran par byed/_/lam 'jug dus dang nor dang 'bru rnams sdud pa dang /_/nang par dus sam yang na zhi ba'i las byed tshe/_/dga' ston kun na 'jug dang dgos pa sgrub pa dang /_/ming mtshan 'di dag mi yis rab tu bsgrims te nyon/_/rgyal ba dag dang rgyal ba'i sras kyi mtshan
[\[317b.3\]]'di ma lus par/_/lha la gus bzhin nyin cig bzhin du nang par su brjod pa/_/de ni dmyal ba yi dgas gnas su mi skye nad med cing /_/dpal dang bsod nams nor dang bkra shis rnam par 'phel/_/che ba'i che mchog dkon mchog bla na med/_/chos rje nyi ma rgyal ba'i byin rlabs
[\[317b.4\]]kyis/_/bdud dang bgegs rigs gnod pa'i dgra zhi ste/_/rtag tu dpal gnas nyin mtshan bkra shis shog_/'byung po gang dag deng 'dir lhags gyur te/_/sa'am 'on te bar snang 'khod pa dag_/skye dgu rnams la rtag tu byams byed cing /_nyin dang mtshan du chos kyang spyod
[\[317b.5\]]par shog_/rgyal ba dgra rgyal bden pa'i byin rlabs kyis/_/bden pa 'di gsungs de la sdig med cing /_/lhar bcas lha min gyis rtag mchod 'os pa'i/_/bden pa 'dis ni deng 'dir bde legs shog_/phyogs bzhi nas snyan pa brjod par bya'o/_/smon lam ni/_oM bde
[\[317b.6\]]gshegs rigs dang rdo rje'i rigs/_/rin chen pad+mo las kyi rigs/_/sna tshogs rigs kyi rgyal ba dang /_/rdzas kyi tshogs rnams bdag la dgongs/_/thog med las kyi srid rgyun nas/_/bsags pa'i dge ba ci snyed dang /_/gzungs sngags 'di yi mthu dang ni/_/rig sngags
[\[317b.7\]]phyag rgya'i bden pa dang /_/gsang sngags 'di yi byin rlabs kyis/_/zag med ye shes snang ba'i rgyan/_/nam mkha'i mtha' dang mnyam pa ste/_/myur ba nyid du skye bar shog_/mig dang rna ba'i mngon shes dang /_/gzhan gyi sems don shes pa dang /_/snga phyi skye gnas shes
[\[318a\]]
[\[318a.1\]]ba dang /_/rdzu 'phrul du ma bsgyur ba yang /_/da lta nyid du thob par shog_/chu stengs 'gro dang rigs myur phyin/_/mig sman bum pa gter dang ni/_/ral gri bzung nas mkha' la 'gro/_/mi snang bsgyur lus thob par shog_/sa 'og 'gro dang gter mthong
[\[318a.2\]]dang /_/bcud rnams rnyed cing ring 'tsho dang /_/gzhan lus dbang po bsgyur ba dang /_/mdog bzang na rga med thob shog_/zhi rgyas dbang dang mngon spyod kyis/_/'gro don sna tshogs ci 'dod pa/_/rang rang skal ba ji bzhin du/_/thogs pa med par byed par shog_/gal te
[\[318a.3\]]le lo'i rkyen gyis gol gyur nas/_/'bras bu dam pa myur du ma rnyed kyang /_/bde 'gro mtho ris lha dbang dam pa dang /_/chos ldan yul dbus mi lus thob par shog_/de nas bla med byang chub ma thob par/_/las kyi 'khor los srid gsum gar skyes kyang /_/lus dang
[\[318a.4\]]srog ni yal bar gyur kyang rung /_/bla med byang chub sems ni mi gtong shog_/bla med byang chub ma thob bar du ni/_/lus dang srog la chags pa med par yang /_/bag yod mgo la me 'bar ji bzhin du/_/brtson 'grus chen po rgyun mi 'chad par shog_/bdag dang gzhan don
[\[318a.5\]]byang chub sgrub pa la/_/bar chad med cing brtson pa ma gtogs pa/_/'jig rten dag na sems ni skad cig kyang /_/bdag gis don med g.yeng bar ma gyur cig_/tshe rabs kun du dam chos spyod pa la/_/mi dge gzhan gyi dbang du ma gyur cig_/tshe la nad kyi bar chad med pa dang /_/skyes
[\[318a.6\]]ma thag tu chos dang phrad par shog/_/dge bshes dam pa rnams dang mi 'bral zhing /_/rnal 'byor brtson pa'i grogs dang 'grogs pa dang /_/skyon bral sems dang spyod pa mthun pa yis/_/'jig rten dman pa'i gnas la chags ma gyur/_/byang chub rang bzhin byang chub thob pa'i rgyu/_/
[\[318a.7\]]shes rab che dang snying rje che la sogs/_/bdag cag tshe rabs kun du mi 'bral zhing /_/rnam thar mang po'i sgor ni 'jug par shog_/rgyal srid mtho ris sdug dang gnyen bshes dang /_/'dod pa'i yon tan lnga po thams cad dang /_/thabs la mkhas pa'i spyod yul ma gtogs pa/_/shes
[\[318b\]]
[\[318b.1\]]rab mchog gis gang la'ang chags ma gyur/_/gzhan don 'khor ba rnams su spyod pa na/_/bsdu ba'i dngos dang pha rol phyin la sogs/_/thabs la mkhas pa'i spyod pa sna tshogs kyis/_/'gro ba rnams su byang chub spyod par shog_/de bzhin du gzhan yang smon lam gdab par bya'o/_/de ni
[\[318b.2\]]dkyil 'khor mchod pa'i rim pa'o/_/de nas mchod rten yang dang yang du dri zhim po'i chu ba'i lci ba dang bcas pas byugs te/_/sngon ltar thig btab la lha'i pho brang thams cad dang sgo la sogs pa thams cad kyi ris su bris nas pad+ma dang zla ba'i steng du me tog tshom bu lha grangs su bzhag nas/_
[\[318b.3\]]zhing khams bye ba phrag brgya dkyil 'khor gyi khang pa brjod kyis mi lang bar khengs par bsams nas tsha tsha re re zhing dkyil 'khor re re ru bsams nas/_tshom bu lha grangs su bzhag nas brgya'am stong ngam khri'am 'bum mam sa ya'i bar du gzhug par bya'o/_/mchod rten gcig gi nang du bye ba
[\[318b.4\]]las lhag par gzhug par mi bya'o/_/de nas sku gdung gi nang gi khri'am thams cad du phyung ste/_sgo thams cad bcad nas legs par zhal byug bya'o/_/'di ni tsha tsha gzhug pa'i rim pa'o/_/de'i 'og tu mchod rten gyi ngos thams cad du thur ma mang du btsugs nas de la me tog phreng
[\[318b.5\]]ba dang ba dan la sogs pas phreng ba'i tshul du brgyan par bya'o/_/mchod rten gyi phyogs bzhir mchod pa'i dkyil 'khor bzhi byas te/_yon chab la sogs pa'i mchod pa'i bye brag dngos su bshams pa dang /_'dod pa'i yon tan gyi tshogs dang nor bu dang 'khor lo dang rta dang glang po che
[\[318b.6\]]dang /_btsun mo dang /_blon po dang /_dmag mi la sogs pa ni bcos pa'i tshul du byas nas tshigs su bcad pa'i dbyangs dang sngags su bcas pas dbul bar bya'o/_/phyogs bzhir mdo bzhi bklag par bya'o/_/de'i 'og tu snying po nyi tshe brjod cing bskor ba brgya rtsa brgyad bya ste/_bkra
[\[318b.7\]]shis brjod la smon lam gdab par bya'o/_/de yang mchod rten ni mchod rten chen po rin po che'i snying po nam mkha' ma lus pa khyab pa kha dog sna tshogs pa gru bzhi sgo bzhi pa rin po che du ma las grub pa 'od kyi snang ba dang ldan pa bsam mo/_/tsha tsha re re yang gzhal yas khang re rer
[\[319a\]]
[\[319a.1\]]bsams te bum pa'i nang du ji ltar bkod pa'i dkyil 'khor gyi lha rnams dang grangs mnyam par bsams nas khrus byas nas rang bzhin gyi lha dang gnyis su med par byas nas na bza' dang rgyan phreng la sogs pa thams cad dbul bar bya'o/_/de ni mchod rten
[\[319a.2\]]mchod pa'o/_/mchod rten thams cad 'bar bar 'gyur ro/_/bdag kyang 'bar bar 'gyur ro zhes pa'i tshig 'di ni sngon du gsungs pa'i rmi lam lta bur kun du shes so zhes bya ba'i tshig dang 'brel te rmi lam du byung ba ni rjes su spyod pa'i rtags te/_las dang po bsam du brjod na sngags kyi mthu
[\[319a.3\]]bya ba dang bya ba ma yin pa rmi lam du shes par bya'o/_/tshig gnyis pa 'di mngon du gyur pa'i rtags so/_/de la mchod rten 'bar ba ni sngags dang rdzas kyi mthus drod thob pa'o/_/bdag 'bar ba ni ting nge 'dzin gyi mthus/_/rdzu 'phrul dang mngon par shes pa thob pa'o/_/de la rtags kyi
[\[319a.4\]]rim pa ni gang yang gzungs kyi cho ga la 'jug pa'am zhugs pa'i tshe rmi lam du yid du 'ong ba'i tshal dang /_khang bzangs dang /_khye'u dang bu mo'am/_dge slong ngam/_dge 'dun la sogs pa lhan cig dga' ba'am/_ga zha'am/_chos nyan pa'am/_khri la sogs pa'i steng
[\[319a.5\]]du gnas pa'am/_gru'am zam gzings la sogs pa bsgral bar rmi na 'dod pa 'grub po/_/skyugs pa'am khrag 'byung ba'am/_khrus byas pa la sogs pa rmi na sdig pa zad do/_/mchod rten nam tsha tsha la dri zhim po bro na lha gnas drug tu skye bar nges so/_/gal te dri cung zad bro ba
[\[319a.6\]]yang longs spyod dang ldan pa'i mir skye'o/_/sgra grag na gzugs khams kyi lhar skye'o/_/'od byung na rig 'dzin mchog thob par 'gyur ro/_/de dang de la sogs pa yon tan mtha' yas te sgrib pa rnam par sel ba'i rgyud du shes par bya'o/_/gang 'jig rten 'dir thob par 'gyur
[\[319a.7\]]ba'i yon tan rnams ni rdzas dang yo byad tshang zhing ma nyams pa dang /_dus tshod bzang po dang /_sbyor ba bzang po dang /_tshul bsdams pas thob par 'gyur ro/_/ma 'ongs pa'i dus kyi 'bras bu bzang po ji snyed pa ni dad pa dang /_snying rje mchog dang ldan pa dang /_lhag pa'i shes rab
[\[319b\]]
[\[319b.1\]]kyis thob par 'gyur ro/_/de ni ltas kyi rim pa'o/_/nges par 'phral du la sogs pa ni phan par gsungs so/_/nges par 'phral du phyir mi ldog pa ni zhi ba la sogs pa'i las grub na gzhan gyi don spyod pa la thogs pa med pa'o/_/sa bcu la gnas pa ni ral gri la sogs pa rig pa
[\[319b.2\]]'dzin pa'i gnas brgyad thob pa'o/_/lung bstan pa thob pa ni mngon par shes pa drug thob pa'o/_/bla na med pa yang dag par rdzogs pa'i byang chub tu mngon par rdzogs par 'tshang rgya ba ni phyag rgya chen po'i sku thob pa'o/_/da ni sngon byung rjes 'jug gnyis pos mtshams sbyar bas gzhung
[\[319b.3\]]bsdu ba ni de nas la sogs pa gsungs te/_mthu chen po ni gong du gsungs pa'i phan yon thams cad bskyed pa la gdon mi za ba'o/_/yon tan grangs med pa'i 'byung khungs yin pa'i phyir dpe nor bu rin po che lta bu'o/_/nyan thos la sogs pas mthong bar dka' ba 'di'i don gyi sgra
[\[319b.4\]]dang tshad ma'i spyod yul ma yin pas thob par dka' ba'o/_/gzung bar bgyi'o zhes pa ni bstan pa'i don la nus pa med pa'o/_/rgyas par bgyi'o zhes pas sngags kyi ngo bo bzung ste skye ba med na 'gag pa gtan med/_ma 'gags pa'i chos la dbang po rab 'bring thams cad rgyun mi
[\[319b.5\]]'chad par longs spyod par 'gyur ba'o/_/sems can thams cad la bsgrag par bgyi'o zhes pa ni/_snod du ma gyur pa gang yang med ces bya ba'o/_/dper na gla rtsi bcug pa'i snod dri zhim por 'gyur ba ltar sngags 'chad pa po yang byin gyi rlabs kyi sgo du ma dang ldan par 'gyur bas
[\[319b.6\]]sems can chen po zhes bya'o/_/phyi bzhin 'brang zhes pa ni dper na mi'i mig gang gi spyod yul la srin bu la sogs pa la rgyang ring ngo /_/de bzhin du byang chub sems dpa' chen po'i spyod yul du khams gsum thams cad la nye ba dang ring ba mi mnga'o/_/bsrung ba dang ni gnas dang
[\[319b.7\]]lus dang longs spyod do/_/bskyab pa ni 'khor ba'i rgya mtsho las so/_/sba ba ni bdud kyi 'ching ba las so/_/bskyang ba ni lam log pa las so/_/bu bzhin zhes pa ni tshad med pas gzigs pa rgyun mi gcod pa'o/_/bcom ldan 'das kyis bka' stsal pa la sogs pa ni
[\[320a\]]
[\[320a.1\]]dam bca' rjes su gdams pa gsungs te/_phyag na rdo rje yang bdag ltar 'gro ba la dgongs pa'i phyir grogs po zhes bos so/_/legs so dang pos ni kun rdzob tu tha dad par mkhyen pa ste chos 'dzin pa ni bskyang ba legs so/_/legs so gnyis pa ni don dam
[\[320a.2\]]par tha mi dad par mkhyen pa ste chos bskyang ba legs so/_/khyod kyis de ltar gyis shig ces pa ni rang don rdzogs par mdzad ces pa'o/_/ngas khyed la gtad do zhes pas gzhan don yang rdzogs par gyis shig ces pa'o/_/dper na phas bu la nor gtad pa yang tsha bo la sogs pa phyis
[\[320a.3\]]'byung ba'i gzhi shugs kyis 'byung ba dang 'dra bar gang zag snod ldan rnams byin gyis rlobs la brgyud pa rgyun ma chad par mdzod ces pa'i don to/_/phan yon la sogs pa gang brda phrad par sla ba ni ma bkral lo/_/sgrib pa rnam sel la sogs pa/_/sems dpa' bcu drug rtog pa dang /_/
[\[320a.4\]]so sor 'brang dang stong 'joms sogs/_/rig pa'i lha mo'i rgyud rnams dang /_/kr-i ya'i rigs bsdus la sogs dang /_/rnal 'byor pa mchog la sogs dang /_/dang po sangs rgyas la sogs dang /_/gzungs 'di'i cho ga rgyas gsungs kyang /_/le lo can rnams spro bskyed
[\[320a.5\]]phyir/_/shin tu bsdus nas bshad pa la/_/tshul bzhin gzhung nas gsungs pa ltar/_/phan yon thams cad thob par 'gyur/_/gang gi lcags kyu bzung nas nya ra yis_/klu yi phyugs rnams 'bum phrag bton pa ltar/_/bdag dge kun slong 'gro rnams byang chub kyi/_/
[\[320a.6\]]rin chen gling thob mdzad phyir bris pa las/_/skye 'gyur dge bas gzungs don la 'jug cing /_/'gro kun dri med yid bzhin nor thob shog_/kun nas sgor 'jug pa'i 'od zer gtsug tor dri ma med par snang ba/_de bzhin gshegs pa thams cad kyi snying po dang /_dam tshig la
[\[320a.7\]]rnam par blta ba zhes bya ba'i gzungs kyi rnam par bshad pa/_slob dpon chen po dngos grub thob pa lhan cig skyes pa'i rol pas mdzad pa rdzogs so//_//gsang sngags rig 'dzin sde snod la/_/mkha' ltar shes rab dang ba ni/_/nyi ma lta bur ma rmongs pa'i/_/
[\[320b\]]
[\[320b.1\]]mkhas pa dza ya de ba la/_/lang so ban+de tshul brtsegs kyis/_/gus bcas mang du gsol btab nas/_/spu rgyal bod las khyad par du/_/nad med sa gtsang mdo khams su/_/yid bzhin nor 'dra'i gzungs mchog gi/_/'grel pa dpag bsam shing 'dra 'di/_/bsgyur
[\[320b.2\]]ba'i dge bas dad ldan rnams/_/gzungs 'di rgya cher spyod par shog/_//paN+Di ta dza ya de ba dang /_lo tsA ba lang so ban+de tshul khrims brtsegs kyis bsgyur ba'o/_/[{D2689}]@##/_/rgya gar skad du/_sarba ta thA ga taSh+NA Sha b+hA bsi tA ta pa tre nA ma
[\[320b.3\]]br-i t+ti/_/bod skad du/_de bzhin gshegs pa thams cad kyi gtsug tor nas byung ba gdugs dkar mo can zhes bya ba'i 'grel pa/_'phags pa gzhan gyis mi thub pa phyir zlog pa chen mo mchog tu grub pa la phyag 'tshal lo/_/gzhan gyis mi thub drag shul che/_/gtum
[\[320b.4\]]mo chen mo stobs chen mo/_/'bar ba chen mo gzi brjid che/_/dkar chen 'bar phreng zhabs btud nas/_/rdzogs ldan gyi ni bskal pa la/_/rgyal ba 'khor 'jig dbu gtsug las/_/legs ldan nag po 'dul mdzad pa'i/_/rig sngags dkyil 'khor bshad par bya/_/'di'i
[\[320b.5\]]brjod par bya ba ni gang /_'brel pa ni ci zhig_/dgos pa ni gang /_dgos pa'i dgos pa ni ci zhig yin zhe na/_brjod par bya ste/_'dus ma byas mkhyen pa'i ye shes bzhi chos kyi sku dang /_dag pa 'jig rten pa'i ye shes rigs bzhi longs spyod rdzogs pa'i sku dang /_dkyil
[\[320b.6\]]'khor bzhi'i rang bzhin bdud bzhi 'dul ba'i sprul pa'i sku ni brjod par bya ba yin la/_gdon mi za bar khong du chud pa ni dgos pa yin no/_/brjod bya las 'dod pa skyes pa ni de las byung ba'i 'brel pa yin no/_/dgos pa'i dgos pa ni 'jig rten dang 'jig rten las 'das pa'i dngos
[\[320b.7\]]grub thob pa'o/_/bsdus pa'i don ni phyogs bcu dang dus gsum dang gnyis su med pa'i sems dang sems las byung ba ni de bzhin gshegs pa thams cad do/_/de'i dbu'i gtsug tor ni don dam par chos kyi dbyings kyi ye shes yin la/_kun rdzob tu ni dbu'i gtsug tor
[\[321a\]]
[\[321a.1\]]nas byung ba'i sngags kyi don sangs rgyas bcom ldan 'das gang gA'i klung gi bye ma snyed kyis bsrung ba dang /_bskyab pa dang sba bar mdzad pa'i gsang sngags dang rig sngags dang snying po dang nye ba'i snying po'i dkyil 'khor gyi 'khor lo'i gzhi phan yon las
[\[321a.2\]]tshogs dang bcas pa'o/_/de ltar dgos pa dang bsdus pa'i don bshad nas/_yan lag gi don brjod par bya ste/_lcang lo can gyi pho brang na gnas pa sdud par byed pa lag na rdo rje la 'khor sa bcu'i byang chub sems dpa' kun du bzang po dang /_rdo rje chos la sogs pas bla gos lnga brgya
[\[321a.3\]]stan du bting nas/_/chos kyi 'khor lo bskor ba'i mod/_/bde bar gshegs pas gang du gsungs/_/rdo rje 'chang ba khyod smros shig_/shes rab sras po khyod smros shig_/ces gsol ba btab pa'i rjes la 'di skad bdag gis thos pa zhes gleng slang ba gsungs so/_/lcang lo can gyi bdag
[\[321a.4\]]po sa bcu'i dbang phyug gi blo dran pa nyams pa med pa'i ting nge 'dzin gyis tshig dang don ma lus pa ni 'di skad do/_/'khor las thos pa ma yin pa dang /_sprul pa ma yin pa dang /_brgyud pa las ma yin pa dang /_phrin btang ba las thos pa ma yin pas na bdag gis thos pa'o/_/bdag nyid kyis
[\[321a.5\]]brtsoms pa ma yin te/_bde bar gshegs pa las thos pa de ston pas na thos pa'o/_/khyod kyis dus nam gyi tshe thos/_ston pa gang las thos/_gnas gang du thos/_'khor su dang lhan cig thos/_bshad pa'i chos de gang yin snyam pa la/_kun rdzob tu 'di dang lhan cig dus gcig gi tshe thos pas
[\[321a.6\]]dus gzhan du chos gzhan dag kyang thos pas thos pa mang ba dang /_don dam par sangs rgyas kyi byin gyis brlabs pas dus mtha'i skad cig ma gcig la blo gros chen pos rnam pa cig car nges te/_lhas bstan pa'i rmi lam dus thung ngu la dus gsum gyi bskal pa rnams kyang cig car snang ba
[\[321a.7\]]bzhin yin pas dus gcig na'o/_/bdud bzhi bcom pas na bcom ldan 'das so/_/nyi ma bcu gnyis drag po bcu gcig phyogs skyong ba bcu ste sum cu rtsa gsum gyi bdag po brgya byin lha'i gnas chos bzang zhes bya ba lha rnams kyang chos nyan pas 'du ba'i phyir 'dun sa'i gnas na'o/_/der rgyun
[\[321b\]]
[\[321b.1\]]tu zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa dang /_rang sangs rgyas dang /_nyon mongs pa bcom pa'i dge slong 'dod khams dang /_gzugs khams kyi lha'i bu rab tu byung ba'i gzugs can de rnams bdud dang bdud kyi ris kyi lha rnams kyis mi phyed pas
[\[321b.2\]]na dge 'dun no/_/bye ba phrag brgya stong gi grangs kyis che ba'am/_dgra bcom pa zag pa zad pa la sogs pa'i yon tan gyis che bas na chen po'o/_/zag med skye med kyi byang chub la sems dpa'i ye shes phun sum tshogs pa dang /_nyon mongs pa dang shes bya'i sgrib pa spangs pas spangs pa phun sum
[\[321b.3\]]tshogs pa dang ldan pa'i dpa' po sems can la dmigs pa'i yon tan phun sum tshogs pa/_bskal pa chen po stong phrag brgyad cu rtsa bzhi mkhyen pa'i mngon par shes pa drug dang ldan pas yon tan gyis che ba'am/_rdo rje'i rigs kyi pho nya drug cu rtsa bzhi la sogs pa'i grangs kyis che ba'i dge 'dun 'jig
[\[321b.4\]]rten las 'das pa'i 'khor dang /_'jig rten pa'i 'khor lha'i dbang po brgya byin la sogs pas yongs su bskor cing mdun gyis bltas te chos 'chad cing bzhugs so/_/shugs kyis na tshad med tshangs pa'i gnas pas legs ldan byed drag po la sogs pa 'dul ba dang /_bsam gtan
[\[321b.5\]]lha'i gnas pas me dang chu dang rlung gi bskal pa'i bar du bsrung ba dang /_rnam thar 'phags pa'i gnas pas gdon stong phrag brgyad cu dang /_nad bzhi brgya rtsa bzhi rnams dpag tshad bcu gnyis kyi nang tshun chad du bzlog par mdzad pas thabs cig tu bzhugs pa'o/_/gdul bya rnams kyi bsam
[\[321b.6\]]pa'i dus mkhyen pas de'i tshe bcom ldan 'das ting nge 'dzin la snyoms par zhugs so/_/gdan bshams ba nyid la ni pad+ma'i snying po seng ge'i khri zla ba'i dkyil 'khor dang nyi ma'i 'od mnga' brgya cher rol pa nas 'byung ba bzhin du thugs rje chen po'i nam mkha' lding gis 'khor ba'i las
[\[321b.7\]]dang nyon mongs pa'i chu srin gzung ba dang /_stobs bcu'i glang po che dang /_mi 'jigs pa bzhi'i seng ge dang /_so so yang dag par rig pa bzhi'i shang shang dang /_sangs rgyas kyi chos ma 'dres pa'i rma bya dam pas brgyan cing bshams pa nyid la bzhugs nas/_bcom ldan 'das
[\[322a\]]
[\[322a.1\]]rdo rje skyil mo krung dang mnyam par gzhag pa dang sku lus bsrang ba ni shugs las shes par bya'o/_/dkyil 'khor gyi 'khor lo bzhi bskyed pa'i phyir gtsug tor rnam par blta ba zhes bya ba'i ting nge 'dzin la snyoms par zhugs so/_/snyoms par zhugs ma thag tu zhes bya
[\[322a.2\]]ba ni rjes thogs la'o/_/bcom ldan 'das kyi mtshan sum cu rtsa gnyis kyi gtso bo dbu'i gtsug tor gyi dbus nas chos kyi dbyings rig cing khams gsum 'khor ba las skyob par byed pa'i gsang sngags 'di gsungs te/_gsang sngags kyi tshig 'di dag ni rjod byed yin pas zhal
[\[322a.3\]]nas byung ba'o/_/de'i brjod bya'i don 'gro ba thams cad kyi skyabs su 'gro zhing phyag 'tshal ba'i gnas sangs rgyas dang /_chos dang /_dge 'dun gsum gtsug tor nas byung ba ni mdor bstan pa'o/_/de la sangs rgyas dkon mchog gi rgyas bshad ni yang dag par rdzogs pa'i sangs
[\[322a.4\]]rgyas rnam par gzigs dang /_gtsug tor can dang /_thams cad skyob dang /_'khor ba 'jig dang /_gser thub dang /_'od srungs dang /_shAkya thub pa bye ba phrag bdun dang /_byang chub sems dpa'i dge 'dun bye ba phrag bdun dang /_nyan thos kyi dge 'dun bye ba phrag bdun gyis
[\[322a.5\]]bskor ba ste/_de la byang chub sems dpa'i dge 'dun ni byams pa la sogs pa bskal pa bzang po'i byang chub sems dpa' stong ngo /_/nyan thos kyi dge 'dun ni dgra bcom pa dang /_rgyun du zhugs pa mthong lam thob pa dang /_lan cig phyir 'ong ba ni 'dod pa'i khams kyi nyon mongs
[\[322a.6\]]ba drug spangs pa'o/_/phyir mi 'ong ba ni dgu spangs pa'o/_/yang dag par song ba ni 'bras bu bzhi la gnas pa'o/_/yang dag par zhugs pa ni 'dod pa'i khams kyi nyon mongs pa bzhi tshun chad spangs pa'i skad cig ma bco lnga thob pa ni rgyun du zhugs pa'i rgyu dang /_'dod pa'i khams kyi nyon
[\[322a.7\]]mongs pa lnga spangs pa ni lan cig phyir 'ong ba'i rgyu dang /_bdun pa dang brgyad pa spangs pa ni phyir mi 'ong ba'i rgyu dang /_srid pa'i rtse mo'i chung ngu'i 'bring spangs pa ni dgra bcom pa'i rgyu la zhugs pa'o/_/bsam gtan bzhi thob pa'i lha'i drang srong sangs rgyas rabs bdun gyi 'khor zhi ba dang rgyas
[\[322b\]]
[\[322b.1\]]pas phan 'dogs pa dang /_dbang dang mngon spyod kyis gnod pa byed pa'i bsam gtan gyi rig sngags kyi dmod pa 'dor ba rnams dang /_gzugs med pa'i snyoms par 'jug pa bzhi thob pa'i rig sngags grub pa'i drang srong phrin las rnam bzhis phan 'dogs nus pa rnams dang /_'gog
[\[322b.2\]]pa'i snyoms par 'jug pa thob pa mngon par shes pa lnga'i rig sngags 'chang grub pa rnams dang /_steng gi tshangs pa gzugs khams gnas ris bcu bdun gyi lha dang /_dbang po sum cu rtsa gsum gyi lha dang /_legs ldan drag po srid pa'i rtse mo'i ting nge 'dzin gyi dka' thub
[\[322b.3\]]bsgom pa la u mas dka' thub zlog pa'i bdag po rtse gsum 'chang ba'i 'khor dang bcas pa dang /_legs ldan lha ma yin gyi g.yul las rgyal ba khyab 'jug sred med kyi bu rgyal chen rigs bzhi dga' rab dbang phyug dang phyag rgya chen po lngas phyag byas pa dang /_srid pa'i rtse
[\[322b.4\]]mo'i ting nge 'dzin thob pa'i legs ldan nag po chen po rgyal po mang pos bkur ba'i grong khyer sum brtsegs 'jig par byed pa'i dur khrod chen po so sa li la sogs pa brgyad du gnas nas phyogs skyong ba brgyad kyi chung ma ma mo'i tshogs kyis phyag byas pas bskor ba'i de bzhin gshegs
[\[322b.5\]]pa'i dkyil 'khor byung ste/_de dag thams cad ni rje'u rigs bdun du nges te/_rnam par gzigs ni de bzhin gshegs pa'i rigs so/_/gtsug tor can ni pad+ma'i rigs so/_/thams cad skyob ni rdo rje'i rigs so/_/'khor ba 'jig ni nor bu'i rigs so/_/gser thub
[\[322b.6\]]ni dpal gyi glang po che bzhin du dpung gi tshogs 'dul bas na glang po'i rigs so/_/'od srungs ni sems can thams cad la byang chub kyi sems bskyed pas gzhon nu'i rigs so/_/shAkya thub pa ni klu'i rgyal po rgya mtsho dang ma dros pa la sogs pa btul bas klu'i rigs so/_/de
[\[322b.7\]]ltar sangs rgyas rabs bdun dang /_stong mi mjed kyi 'og min gyi tsan+dan sprul gyi snying po'i zhing khams na nyon mongs pa dang shes bya'i sgrib pa spangs pas dpa' brtan pa'i sde ye shes phun sum tshogs pa mtshon cha'i rgyal po dang /_shar phyogs mngon par dga' ba'i mi bskyod pa
[\[323a\]]
[\[323a.1\]]dang /_lho phyogs rdul dang bral ba'i sman gyi bla bai DUR+Ya'i 'od kyi rgyal po dang /_nub phyogs bde ba can gyi sA la'i dbang po'i me tog kun du rgyas pa dang /_byang phyogs 'brug sgra bsgrags pa'i shAkya thub pa dang /_byang shar gyi mtshams kyi ting nge 'dzin
[\[323a.2\]]dam pa na rin po che'i tog gi rgyal po dang /_shar lho'i mtshams kyi byang chub kyi rgyan na kun du bzang po dang /_lho nub kyi mtshams kyi rdul dang bral ba na rnam par snang mdzad dang /_nub byang gi mtshams kyi dbang du gyur pa na spyan rgyas pa ut+pala'i dri'i tog gi rgyal po byang chub
[\[323a.3\]]sems dpa' dang /_nyan thos kyi dge 'dun dang 'jig rten pa'i 'khor dang bcas pa de rnams la phyag 'tshal nas zhes bya ba ni/_ma 'ongs pa'i gsang sngags kyi sgo'i spyad pa spyod par 'dod pa rnams kyis rang gi spyi gtsug nas 'od zer 'phros pas tshogs ba sogs pa'i lha de rnams
[\[323a.4\]]spyan drangs la yon chab dang bcas pa'i mchod pa lngas mchod pa dang /_sdig pa bshags pa dang /_rjes su yi rang ba dang /_chos kyi 'khor lo bskor bar bskul ba dang /_yongs su mya ngan las mi 'da' bar gsol ba gdab pa dang /_lus dbul zhing dge ba'i rtsa ba bsngo'o
[\[323a.5\]]zhes bya ba'i don yin no/_/de ltar tshogs bsags pa'i dkyil 'khor bshad nas srung ba'i 'khor lo ston pa ni/_bcom ldan 'das de bzhin gshegs pa'i dbu'i gtsug tor nas byung ba'i gdugs dkar mo can gyi lha khro mo bcu bdun phyung ba ni/_bdud dang bdud kyi rigs kyi lha
[\[323a.6\]]gzhan gyis mi thub pa bar du gcod pa bcu bdun phyir bzlog pa chen mo 'di zhes bya ba ni/_dbus kyi khro mo gzhan gyis mi thub pas 'byung po'i gdon phyogs skyong bcu'i rigs thams cad tshar gcod par byed do/_/shar phyogs kyi gtum pa chen mos ni gzhan gyi rig sngags thams
[\[323a.7\]]cad gcod par byed do/_/lho'i 'bar ma chen mos ni dus ma yin par 'chi ba brgyad po thams cad bzlog go/_/nub phyogs kyi dkar mo chen mos ni gsod pa dang bcings pa thams cad las grol bar byed do/_/byang phyogs kyi sgrol mas ni ngan song du skye ba'i rmi lam ngan pa
[\[323b\]]
[\[323b.1\]]thams cad bzlog go/_/byang shar gyi rgyal ba'i rdo rje mas ni gnod sbyin dang /_srin po'i gdon thams cad 'jig go/_/shar lho mtshams kyi pad+ma'i mngon mtshan can gyis ni gdon stong phrag brgyad cu 'jig go/_/lho nub mtshams kyi gzhan gyis mi thub mas ni rgyu skar nyi shu
[\[323b.2\]]rtsa brgyad 'dul lo/_/nub byang mtshams kyi rdo rje mchus ni gza' chen po brgyad 'jig go/_/phyi rol gyi mtshams kyi zhi ba'i lha mos ni dgra thams cad bzlog go/_/mtshams gnyis pa'i zhi ba gser phreng mas ni gza' sgra gcan 'dzin ma rungs pa 'jig go/_/mtshams
[\[323b.3\]]gsum pa'i dkar phreng chen po 'bar ba mas ni sdang ba gshin rje'i gdon 'jig go/_/mtshams bzhi'i 'phags ma sgrol mas ni 'chi ltas kyi rmi lam ngan pa thams cad 'jig go/_/shar sgo'i rdo rje lu gu rgyud kyis ni dug thams cad bzlog go/_/lho sgo'i rdo rje gzhon nu mas ni mtshon
[\[323b.4\]]thams cad bzlog go/_/nub sgo'i lag na rdo rje mas ni me dang chu bzlog go/_/byang sgo'i rin chen mas ni ngan song gi 'jigs pa thams cad las sgrol ba ste/_khro mo de rnams kyi mtshan dang sku mdog dang phyag mtshan ji lta bu zhe na/_gzhan gyis mi thub drag shul che/_/zhes bya ba la
[\[323b.5\]]sogs pa gsungs te/_gzhan gyis mi thub pa ni mtshan no/_/drag shul chen mo ni sku mdog nag mo rdo rje dang sdigs mdzub mdzad pa'o/_/shar phyogs kyi gtum pa chen mo ni mtshan no/_/stobs chen mo ni sku mdog dkar mo 'khor lo dang sdigs mdzub mdzad pa'o/_/lho phyogs kyi
[\[323b.6\]]'bar ba chen mo ni mtshan no/_/gzi brjid che ba ni sku mdog ser mo rin po che dang sdigs mdzub mdzad pa'o/_/nub phyogs kyi dkar chen 'bar phreng ma ni mtshan no/_/gos dkar mo ni sku mdog dmar mo pad+ma dang sdigs mdzub mdzad pa'o/_/byang phyogs kyi 'phags ma
[\[323b.7\]]sgrol ma ni mtshan no/_/khro gnyer can ni sku mdog ljang gu sna tshogs rdo rje dang sdigs mdzub mdzad pa'o/_/byang shar mtshams kyi rgyal ba rdo rje ma ni mtshan no/_/phreng zhes grags zhes bya ba ni sku mdog sngon mo dbyig pa dang sdigs mdzub mdzad pa'o/_/shar lho mtshams
[\[324a\]]
[\[324a.1\]]kyi pad+ma'i mngon mtshan ni mtshan no/_/rdo rjes mtshan ni sku mdog ser mo rdo rjes mtshan pa'i lcags kyu dang sdigs mdzub mdzad pa'o/_/lho nub mtshams kyi gzhan gyis mi thub pa ni mtshan no/_/phreng ba can ni sku mdog dmar mo rdo rje'i phreng ba dang sdigs mdzub
[\[324a.2\]]mdzad pa'o/_/nub byang mtshams kyi rdo rje'i mchu can ni mtshan no/_/rnam sgeg mo ni sku mdog ljang gu ral gri dang sdigs mdzub mdzad pa'o/_/mtshams kyi lha mo mchod pa byed pa bzhi ni zhi ba'i lha rnams ni mtshan no/_/mchod ma ni nye ba'i lha mo sangs rgyas spyan yin pas sku
[\[324a.3\]]mdog dkar mo rdo rjes mtshan pa'i bdug spos dang sdigs mdzub mdzad pa'o/_/gnyis pa'i mtshan ni zhi ba ma'o/_/gser gyi phreng ba can ni sku mdog ser mo gser gyi phreng ba dang sdigs mdzub mdzad pa'o/_/gsum pa dkar chen 'bar phreng ma ni mtshan no/_/gos dkar mo ni
[\[324a.4\]]sku mdog dkar dmar mar me 'bar ba dang sdigs mdzub mdzad pa'o/_/bzhi pa 'phags ma sgrol ma ni mtshan no/_/stobs chen mo ni sku mdog ljang gu dri'i dung chos dang sdigs mdzub mdzad pa'o/_/shar sgor rdo rje lu gu rgyud ni mtshan no/_/gzhan ni sku mdog sngon mo rdo rje
[\[324a.5\]]lu gu rgyud dang sdigs mdzub mdzad pa'o/_/lho sgo'i rdo rje gzhon nu ma ni mtshan no/_/rig 'dzin ma ni sku mdog ser mo zhags pa dang sdigs mdzub mdzad pa'o/_/nub sgo'i lag na rdo rje'i rigs ni mtshan no/_/gser phreng ni sku mdog dmar mo lcags kyu dang sdigs
[\[324a.6\]]mdzub mdzad pa'o/_/byang sgo'i rin chen ma ni mtshan no/_/leb rgan rtsi ni sku mdog dmar ljang dril bu dang sdigs mdzub mdzad pa'o/_/khro mo bcu bdun po de rnams gang gi rigs yin zhe na/_rnam par snang mdzad rigs zhes gsungs so/_/gang nas skyes she na/_
[\[324a.7\]]gtsug tor grags zhes bya ste/_dbu'i gtsug tor las skyes pa'o/_/khro mo bcu bdun po de rnams kyi phyag rgya'i dkyil 'khor dang /_phyis 'byung ba'i gsang sngags kyi tshogs bcu gsum po de dag thams cad kyis rnal 'byor pa bdag cag 'khor dang bcas pa dang /_
[\[324b\]]
[\[324b.1\]]khams gsum gyi sems can thams cad bsrung du gsol zhes 'khor lo'i lha dang sngags la gsol ba 'debs pa'o/_/de rnams kyi sngags ni oM sarba ta thA ga toSh+NI Sha si tA ta pa tre+e zhes bya ba ni/_de bzhin gshegs pa thams cad kyi gtsug tor nas byung ba'i gdugs dkar
[\[324b.2\]]mo can zhes bod pa'o/_/hUM drUM hrIHSh+ToM zhes bya ba ni gtso mo gzhan gyis mi thub ma ni 'byung po'i gdon thams cad tshar gcod par gyis shig pa'o/_/shar phyogs kyi gtum chen mo'i sngags ni dzam+b+ha na kA rI hUM hrI hUMHSh+ToM zhes bya ba ni/_gzhan gyi rig sngags thams cad chod
[\[324b.3\]]cig ces pa'o/_/yi ge hUM gis dgug pa dang /_drUM gis gzhug pa dang /_hrIHsa 'ching ba dang /_Sh+ToM gyis dbang du byed pa'o/_/de ltar yi ge bzhi'i don ni thams cad la sbyar bar bya'o/_/lho phyogs kyi 'bar ba chen mo'i sngags ni staM b+ha na kA rI dang /_yi
[\[324b.4\]]ge bzhis dus ma yin par 'chi ba brgyad zlogs shig pa'o/_/nub phyogs kyi gos dkar mo'i sngags ni mo ha na kA rI dang /_yi ge bzhis rgyal po'i chad pa'i gsod pa dang 'ching ba las khrol cig pa'o/_/byang phyogs kyi sgrol ma'i sngags ni sam+b+hak+Sha Na kA rI dang /_yi
[\[324b.5\]]ge bzhis rmi lam ngan pa thams cad zlogs shig pa'o/_/byang shar gyi rgyal ba'i rdo rje ma'i sngags ni ban+d+han kA rI dang /_yi ge bzhis gnod sbyin dang srin po'i gdon thams cad 'jig par gyis shig pa'o/_/shar lho'i pad+ma'i mngon mtshan can ma'i sngags ni pa ra bi Sha
[\[324b.6\]]b+ha k+Sha Na kA rI dang /_yi ge bzhis gdon stong phrag brgyad cu rtsa bzhi 'jig par gyis shig pa'o/_/lho nub kyi gzhan gyis mi thub ma'i sngags ni sarba duSh+TA pra du Sh+TA na staM b+ha na kA rI dang /_yi ge bzhis rgyu skar nyi shu rtsa brgyad zhi bar gyis shig pa'o/_/nub byang gi rdo rje
[\[324b.7\]]mchu'i sngags ni sarba yak+Sha rA k+Sha saM gra hA NAM bi d+hAM sa na kA rI dang /_yi ge bzhis gza' chen po brgyad 'jig par gyis shig pa'o/_/nye ba'i lha mo bzhi ni zhi ba yin pas sngags snga ma dang 'dra bar dgongs so/_/shar phyogs kyi sgo'i rdo rje lu gu rgyud kyi sngags ni sarba pa ra bi d+yAM ts+tshe
[\[325a\]]
[\[325a.1\]]da na kA rI dang /_yi ge bzhis dug thams cad zlogs shig pa'o/_/lho phyogs kyi sgo'i rdo rje gzhon nu ma'i sngags ni tsa tu R+shi ti naM gra ha srA NAM bi d+h+waM sa na kA rI dang /_yi ge bzhis mtshon thams cad zlogs shig pa'o/_/nub phyogs kyi sgo'i lag na rdo rje'i
[\[325a.2\]]sngags ni aSh+Ta biM sha tI nAM nak+Sha trA NAM pra sa d+ha na kA rI dang /_yi ge bzhis me dang chu las zlogs shig pa'o/_/byang gi sgo'i rin chen ma'i sngags ni aSh+Ta NAM ma hA gra ha NAM bi d+h+waM sa na kA rI dang /_yi ge bzhis ngan 'gro'i 'jigs pa thams cad las sgrol cig pa'o/_/yi ge
[\[325a.3\]]bzhi po de yang bdud bzhi 'joms pa dang /_nyon mongs pa bzhi spong ba dang /_sgrib pa bzhi sbyong ba dang /_ye shes bzhi dgug gzhug gi phrin las bzhi byed par gsungs so/_/rak+Sha rak+Sha mAM sarba satwAM sh+tsa zhes bya ba ni bdag dang sems can thams cad srungs shig srungs shig ces
[\[325a.4\]]gsol ba 'debs par byed pa yin no/_/da ni phyogs skyong ba bcu 'dul ba'i dkyil 'khor khro mo bcu gcig gi sku'i dkyil 'khor bsgoms te/_sngags bcu gcig bzlas nas bsnyen pa 'bum dang nye ba'i bsnyen pa khri byas nas/_grog mkhar gyi sa'am dur khrod kyi sa la gdon
[\[325a.5\]]la sogs pa thams cad kyi ling ga byas la de'i snying gar hUM drUM hrIHSh+ToM gyi dbus su gdon la sogs pa'i ming bris la phyi rol nas tad+ya thA/_oM a na le a na le zhes bya ba la sogs pa'i sngags 'khor lo rtsibs brgyad la dgod/_phyag na rdo rje'i 'khrul 'khor gyi sngags lte ba la
[\[325a.6\]]bkod nas ling ga'i snying gar bcug ste dum bur gtubs nas me la sbyin sreg bya ba'am/_yang na phur bus btab nas mnan par bya'o zhes pa bcom ldan 'das ma de bzhin gshegs pa'i gtsug tor nas byung ba'i gdugs dkar mo can rdo rje gtsug tor phyogs bcu'i
[\[325a.7\]]gdon phyir zlog ma chen mo zhes bya ba ni mtshan yin no/_/de'i sku mdog dang phyag mtshan bshad pa ni phyag stong mnga' ba chen mo zhes bya ba ste/_bskal pa bzang po'i sangs rgyas stong gi sprul pa rdo rje brgya dang /_'khor lo brgya dang /_rin chen 'bar ba brgya dang /_pad+ma 'bar ba
[\[325b\]]
[\[325b.1\]]brgya dang /_sna tshogs rdo rje 'bar ba brgya dang /_mda' dang gzhu 'bar ba nyis brgya dang /_ral gri dang zhags pa 'bar ba nyis brgya dang /_lcags kyu nyis brgya phyag na bsnams pa'o/_/dbu stong mnga' ba chen mo ni bskal pa bzang po'i sangs rgyas stong gi zhal sgeg po
[\[325b.2\]]brgya dang /_dpa' ba brgya dang /_'jigs su rung ba brgya dang /_rgod pa brgya dang /_gshib brgya dang /_rngam pa brgya dang /_snying rje brgya dang /_zhi ba brgya dang /_ngo mtshar ba brgya dang /_drag po mi sdug pa brgya ste stong la spyan gsum gsum mnga' bas spyan bye ba brgya stong
[\[325b.3\]]mnga' ba zhes bya'o/_/dbu stong gi steng na sangs rgyas bye ba phrag bdun dang /_sangs rgyas dpa' brtan pa'i sde mtshon cha la sogs pa dgus cod pan mdzad pas na mi phyad pa'o/_/ba spu'i bu ga nas bskal pa chen po'i me'i 'od zer 'phro bas na 'bar ba'i mtshan rtags can no/_/
[\[325b.4\]]zhabs stod rdo rje yangs pa chen mos sa gsum gyi dkyil 'khor thams cad du bdag dang sems can thams cad kyi rgyal po'i 'jigs pa nas/_zas su sbyin sreg za ba'i bar de dag thams cad zhabs kyis mnan par mdzad pa'o/_/de phyir bdag dang sems can thams cad bde
[\[325b.5\]]legs su gyur cig ces gsol ba gdab bo/_/de'i shar phyogs kyi 'khor lo'i rtsibs la rnam par bsgyings pa'i rdo rje ma sngon mo rdo rje dang ut+pal bsnams pa'o/_/lho phyogs kyi rtsibs la gser 'od lta bu'i spyan mnga' ma/_ser mo 'khor lo dang /_pad+ma dkar po'i sting na
[\[325b.6\]]spyan dang ldan pa'o/_/nub phyogs kyi rtsibs la dkar mo pad+ma'i rdo rje dang pad+ma'i sdong bu bsnams pa'o/_/byang phyogs kyi rtsibs la rdo rje 'gros ljang gu sna tshogs rdo rje dang ut+pal bsnams pa'o/_/byang shar mtshams su pad+ma'i spyan dmar mo 'khor lo dang pad+ma bsnams pa'o/_/
[\[325b.7\]]shar lho mtshams su zla 'od dkar mo rdo rje dang zla ba tshes pa bsnams pa'o/_/lho nub mtshams su sangs rgyas dpal dmar mo pad+ma'i rdo rje dang /_pad+ma'i steng na snang ba mtha' yas bsnams pa'o/_/nub byang gi mtshams su sangs rgyas spyan ser mo sna tshogs rdo rje dang ut+pala'i steng na
[\[326a\]]
[\[326a.1\]]spyan dang ldan pa'o/_/shar phyogs su steng gi lha mo rdo rje nyi ma 'od ces bya ba dmar mo rdo rje dang nyi ma bsnams pa'o/_/de bzhin du nub phyogs su 'og gi lha mo zla ba rdo rje 'dzin zhes bya ba dkar mo rdo rje dang zla ba bsnams pa'o/_/de bcu'i rig pa ni hUM drUM bcu tham pa'o/_/phyag rgya ni
[\[326a.2\]]sku mdog dang phyag mtshan can gyi lha'o/_/gsang sngags kyi tshogs ni 'og nas 'byung ba'i sngags bcu'o/_/de dag thams cad kyis zhes bya ba ni sku gsung thugs de dag gis so/_/bdag dang sems can thams cad kun nas bsrung bar mdzad du gsol zhes bya ba ni bden pa bdar
[\[326a.3\]]nas gsol ba 'debs pa'o/_/de la gtsug tor phyir bzlog pa chen mo'i sngags ni oM ri Sh-i ga Na zhes bya ba nas hUM drUM zhes bya ba'i bar yi ge nyi shu rtsa gcig pas srung ba la sogs pa'i phrin las bzhi byed do/_/rnam bsgyings rdo rje ma'i dzam+b+ha nakA rI hUM drUM zhes bya bas 'jigs pa dang /_gdon
[\[326a.4\]]dang za ba po rnams dang /_rig sngags 'chang ba dang bzhi la hUM gis rdo rjes gcod pa dang /_drUM gis phur bus gdab pa'o/_/gser 'od lta bu'i staM b+ha na kA rI hUM drUM gis ni 'jigs pa dang /_gdon dang /_zab po rnams dang /_rig sngags 'chang ba bzhi la 'khor los gcod pa dang phur
[\[326a.5\]]bus gdab pa'o/_/rdo rje dkar mo'i ma hA bid+yA saM b+ha k+Sha Na kA rI hUM drUM gis ni snga ma bzhin du bzhi la pad+ma'i rdo rjes gcod cing phur bus 'debs pa'o/_/rdo rje 'gros ma'i pa ra bid+yA sam+b+ha k+Sha Na kA rI hUM drUM zhes bya bas snga ma bzhin du bzhi la sna tshogs rdo rjes gcod cing phur bus 'debs pa'o/_/
[\[326a.6\]]pad+ma'i spyan gyis sarba du Sh+TA NAM staM b+ha na kA rI hUM drUM zhes bya bas snga ma bzhin du bzhi la 'khor los gcod cing phur bus 'debs pa'o/_/zla 'od kyis sarba yak+Sha rak+Sha sAM gra hA NAM bid+d+h+waM sa na kA rI hUM drUM zhes bya bas snga ma bzhin du bzhi la rdo rjes gcod cing phur bus 'debs pa'o/_/sangs rgyas
[\[326a.7\]]dpal gyis tsa tu rA shi tI nAM gra ha sa ha sra NAM bid+h+raM sa na kA rI hUM drUM zhes bya bas snga ma bzhin du bzhi la sgrub pa'i pad+ma'i rdo rjes gcod cing phur bus 'debs pa'o/_/de bzhin spyan gyis aSh+Ta biM sha tI nAM nak+Sha trA NAM pra sa d+ha na kA rI hUM drUM zhes bya bas snga ma bzhin du bzhi la sna tshogs rdo rjes gcod cing phur bus
[\[326b\]]
[\[326b.1\]]'debs pa'o/_/steng gi rdo rje nyi ma'i 'od dang /_'og gi de bzhin zla ba rdo rje 'dzin ma dang gnyis kyi sngags gcig ste/_aSh+Ta NAM ma hA gra ha NaM bi d+h+waM sa na kA rI hUM drUM zhes bya bas rdo rjes gcod cing phur bus 'debs pa'o/_/de rnams kyi phrin las bstan pa ni bcom ldan 'das ma zhes pa nas
[\[326b.2\]]rdo rje yangs pa chen mos zhes bya ba'i bar du dkyil 'khor gyi 'khor lo'i lha byed pa po yin par ston to/_/gnas ni sa gsum gyi dkyil 'khor du bsrung bar bya ba ni bdag dang sems can thams cad do/_/mi mthun pa'i phyogs gang las bsrung zhe na/_rgyal po'i 'jigs pa nas
[\[326b.3\]]gcan gzan khro bo'i 'jigs pa'i bar du rak+Sha rak+Sha mAM zhes pas bdag la srungs shig srungs shig ces pa'o/_/yang gnyis pa gang las bsrung zhe na/_pho nya king ka ra'i gdon las te/_lha'i gdon nas tsher ma 'don pa'i gdon gyi bar las rak+Sha rak+Sha mAM zhes pas bdag bde legs
[\[326b.4\]]su gyur cig ces pa'o/_/de rnams ci zhig za snyam pa la/_lha mdangs za ba dang /_/klu mang la za ba dang /_lha ma yin khrag 'thung ba dang /_gnod sbyin zhag za ba dang /_srin po sha za ba dang /_yi dgas tshil za ba dang /_sha za rkang za ba dang /_'byung po btsas pa za ba dang /_grul bum srog
[\[326b.5\]]'phrog pa dang /_srul po skyugs pa za ba dang /_lus srul po mchil ma za ba dang /_skem byed gcin 'thung ba dang /_brjed byed stor khung nas 'bab pa 'thung ba dang /_smyo byed lhag ma za ba dang /_grib gnon snabs za ba dang /_gnon po ngar snabs za ba dang /_mkha' 'gro ma mi gtsang ba za ba dang /_
[\[326b.6\]]nam gru gtor ma za ba dang /_gshin rje phreng ba za ba dang /_bya'i gdon dri za ba dang /_ma mo dga' bar byed pa me tog za ba dang /_kun du phreng ba 'bras dang lo tog za ba dang /_tsher ma 'don pas zas su sbyin sreg za ba ste/_gdon de dag thams cad kyi 'jigs pa dang /_rig sngags rnams ling ga la
[\[326b.7\]]mtshon gyis gcod do/_/ling ga la phur bus btab nas mnan par bya'o/_/de bzhin du gdon pho nya de dag gtong bar byed pa dang po mu stegs kyi kun du rgyu dang /_gnyis pa mkha' 'gro ma rnams dang /_gsum pa tshangs pa dang /_bzhi pa dbang phyug chen po dang /_lnga pa khyab 'jug sred med kyi bu dang /_
[\[327a\]]
[\[327a.1\]]drug pa nam mkha' lding dang /_bdun pa nag po chen po dang /_brgyad pa gshin rje'i chung ma ma mo'i tshogs dang /_/dgu pa mu stegs kyi brtul zhugs mi'i thod pa can dang /_bcu pa rgyal bar byed pa la sogs pa ming po gsum dang /_bcu gcig pa sring mo bzhi dang /_bcu
[\[327a.2\]]gnyis pa b+h+r-ing gi ri ti dang /_dga' byed dbang phyug dang /_tshogs kyi bdag po spun gsum dang /_bcu gsum pa dge sbyong gcer bu dang /_bcu bzhi pa dge sbyong mgo reg dang /_bco lnga pa dgra bcom pa dang /_bcu drug pa rgyun du zhugs pa dang /_lan cig phyir 'ong ba dang /_phyir mi 'ong
[\[327a.3\]]ba ste/_'dod chags dang bral ba dang /_bcu bdun pa rgyal tshab tu dbang bskur ba 'jig rten dbang phyug chen po 'khor dang bcas pa dang /_bco brgyad pa lag na rdo rje 'khor dang bcas pa thams cad dang /_bcu dgu pa pho nya phyogs skyong ba bcu dang /_pho nya mo de rnams kyi chung ma bcu dang /_bran mos 'og
[\[327a.4\]]gi phag dang /_gshin rje dang /_log 'dren dang /_klu bzhi dang /_de'i chung ma bzhi bran mos byas pa dang /_nyi shub drang srong gi tshogs dang /_nyer gcig pa lha'i tshogs dang /_nyer gnyis pa mi 'phrod pa za ba'i tshogs kyi ling ga dum bur bcad nas sbyin sreg bya ba dang /_phur bus btab nas mnan
[\[327a.5\]]pa bya ba ni snga ma bzhin du shes par bya'o/_/de ltar tshogs bsags pa'i dkyil 'khor dang /_bsrung bas phyir bzlog pa'i dkyil 'khor dang /_gdug pa thams cad tshar gcod pa'i dkyil 'khor gsum bshad nas/_da ni gtsug tor gdugs dkar mo can bdag nyid bsgom pa'i dkyil
[\[327a.6\]]'khor bshad par bya ste/_dang po stong pa'i byang chub dang /_gnyis pa zla ba'i dkyil 'khor dang /_gsum pa yig 'bru dang /_bzhi pa rdo rje dkar mo rtse dgu pa dang /_lnga pa sku yongs su rdzogs pa dang /_drug pa lus la lha yongs su dgod pa ste cho ga de rnams kyis rang nyid lhar bskyed la
[\[327a.7\]]dpag tshad bcu gnyis kyi nang tshun chad du nad bzhi brgya rtsa bzhi dang /_gdon gyi rigs stong phrag brgyad cu tshar gcod par bya ba'i phyir bdag nyid gtsug tor dkar mo zhal lnga pa phyag brgyad par bsgoms te/_zhal bzhi dkar po steng ma sngon po'o/_/phyag dang po na rdo rje 'bar ba/_gnyis pa na ral gri/_/
[\[327b\]]
[\[327b.1\]]gsum pa na gtun shing /_bzhi pa na 'khor lo/_/g.yon gyi dang po na lcags kyu/_gnyis pa na dgra sta/_gsum pa na mdung /_bzhi pa na zhags pa bsnams pa/_nyi ma'i 'od mnga' ma/_me dpung 'bar ba'i dbus na bzhugs pa/_de dang tha mi dad kyi ye shes sems dpa' dang gcig tu
[\[327b.2\]]gyur pa bsams la/_bcom ldan 'das ma zhes bya ba nas bdag la bsrung du gsol bsrung du gsol zhes bya ba'i bar gyis phyag 'tshal zhing gsol ba btab nas snying po bzla bar bya ste/_oM a si ta a na lArka pra b+hA s+phu ta te zhes bya ba'i yi ge'i don ni mi thub pa nyi ma'i me'i
[\[327b.3\]]'od zer 'phro ba'o/_/bi ka si ta tA pa tri ni gtsug tor gdugs dkar mo yangs pa'o/_/oM dz+wa la dz+wa la ni g.yas pa'i rdo rje 'bar ba'o/_/kha da kha da ni ral gris gcod cing za ba'o/_/ha na ha na ni gtun shing gis bsnun pa'o/_/d+ha ra d+ha ra ni 'khor lo 'chang pa'o/_/bi d+ha ra bi d+ha ra ni lcags
[\[327b.4\]]kyus 'dzin pa'o/_/ts+tshin da ts+tshin da ni dgra stas gcod pa'o/_/b+hin+da b+hin da ni mdung gis 'bigs pa'o/_/b+ha n+d+ha b+ha n+d+ha ni zhags pas 'ching ba'o/_/hUM hUM ni thabs dang shes rab bo/_/phaT phaT ni gdug pa 'dul ba'o/_/swA hA ni zhi ba'o/_/de ni snying po'o/_/he he phaT ces pas mgo
[\[327b.5\]]bo la rnam bsgyings rdo rje ma snga ma bzhin du bsam mo/_/ho ho phaT ces pas lkog mar gser 'od lta bu'i spyan mda' ma bsam mo/_/a mo g+hA ya phaT ces bya ba snying gar rdo rje 'gros bsam mo/_/a pra ti ha ta ya phaT ces pas lte bar dkar mo bsam mo/_/ba ra dA ya phaT ces pas
[\[327b.6\]]dpung pa g.yas pa la pad+ma'i spyan bsam mo/_/ba ra pra dA ya phaT ces pas dpung pa g.yon pa la zla 'od bsam mo/_/a su ra bi drA pa Na ka rA ya phaT ces pas brla g.yas pa la sangs rgyas dpal bsam mo/_/ba ra bi drA pa Na ka rA ya phaT ces pas brla g.yon pa la de bzhin spyan
[\[327b.7\]]bsam mo/_/mig g.yas pa la rdo rje nyi ma'i 'od bsam mo/_/mig g.yon pa la de bzhin du zla ba rdo rje 'dzin bsam mo/_/de ltar bskyed nas shar phyogs su in+d+ra ye phaT ces pas brgya byin dang /_shar lhor ag+na ye phaT ces pas me lha dang /_lhor ya ma ye phaT ces pas gshin rje
[\[328a\]]
[\[328a.1\]]dang /_lho nub tu naiR+RaM ta ye phaT ces pas bden bral dang /_nub tu ba ru Na ye phaT ces pas chu lha dang /_nub byang du mA ru ti ye phaT ces pas rlung lha dang /_byang du sau ma ye phaT ces pas gnod sbyin dang /_byang shar du I shwa na ye phaT ces pas dbang ldan dang /_shar sgor
[\[328a.2\]]kA la daN+Di ye phaT ces pas dbyug pa nag mo dang /_lho sgor kA la rA tri ye phaT ces pas dus mtshan nag mo dang /_nub sgor ya ma daN+Di ye phaT ces pas gshin rje dbyig pa ma dang /_byang sgor ya ma rA trI ye phaT ces pas gshin rje dus mtshan ma dang /_dur khrod brgyad kyi gnas
[\[328a.3\]]su ka pA lI ye phaT ces pas zhing skyong rnams dang /_dur khrod rnams su a d+hi muk+ti sh+ma shA na ba si nI ye phaT ces pas ma mo brgyad dgod do/_/oM Sh+ToM ban+d+ha ban+d+ha rak+Sha rak+Sha mAM swA hA zhes bya bas ni lha'i gdon la sogs pa nas tsher ma 'don pa'i gdon gyi bar du zhags pas chings la bdag
[\[328a.4\]]la srungs shig pa'o/_/de nas gtor ma byin la sngags kyi phrin las bcol ba ni sarba de bI b+h+yaH_phaT ni lha mo rnams la'o/_/nA ga ni klu'o/_/yak+Sha gnod sbyin no/_/rak+Sha sA ni srin po'o/_/b+hU ta ni 'byung po'o/_/pre ta ni yi dgas so/_/pi shA tsi ni sha za'o/_/kum+b+haN+Da ni grul bum
[\[328a.5\]]mo/_/pU ta na ni srul po'o/_/ka Ta pU ta na ni lus srul po'o/_/skan+d+he ni skem byed do/_/un+mA da ni smyo byed do/_/ts+tshe yA+e ni grib gnon no/_/a pa smA ra ni brjed byed do/_/o sta ra kA ni gnon po'o/_/DA ki ni mkha' 'gro ma'o/_/re ba ti ni nam gru'i gdon no/_/ya ma ke ni gshin rje'i gdon no/_/sha ku na
[\[328a.6\]]ni bya'i gdon no/_/mA tri ga Na ni ma mo dga' bar byed pa'i gdon no/_/kau ma rI kun du 'gro ba'i gdon no/_/a ba lam+ba ga ni re lde'i gdon no/_/ka Ta Da ni kun du 'gro ba'i gdon no/_/kaN+Di ni tsher ma 'don pa'i gdon no/_/gan+d+ha rba ni dri za'i gdon no/_/a su ra ni lha ma yin gyi gdon no/_/ki Na ra ni
[\[328a.7\]]mi'am ci'i gdon no/_/ga ru Da ni nam mkha' lding ngo /_/ma ho ra ga ni lto 'phye chen po'o/_/dur lang gi ni bsgom nyes so/_/duHprek+Shi ti ni blta nyes so/_/dz+wA ra ni rims so/_/b+ha ye ni 'jigs pa'o/_/u pa dra ba ni nye bar 'tshe ba'o/_/u pas rga ni nye bar gnod pa'o/_/shra ma Na ni dge sbyong mgo reg
[\[328b\]]
[\[328b.1\]]go/_/tiR+thi ka ni dge sbyong gcer bu'o/_/pA ta ka ni rgyal mtshan 'chang ba'o/_/bid+yA d+ha re ni rig pa 'dzin pa'o/_/dza ya kar ni rgyal bar byed pa'o/_/ma d+hu ka ra ni sbrang rtsir byed pa'o/_/sarba ar+tha sA d+hA ka ni don kun grub pa ste ming po gsum mo/_/tsa tur b+h+yo b+ha gi na ni sring mo bzhi'o/_/badzra ku mA ra
[\[328b.2\]]badzra ku lan+d+ha ra ni rdo rje gzhon nu ma rdo rje rig 'dzin no/_/ma hA pra t+yAM gi ra ni gshed byed do/_/badzra shrIM kha la ya pra t+yAM gi ra rA dza ni rdo rje lcags sgrog gshed byed kyi rgyal ba'o/_/ma hA kA lA ya mA tri ga Na na maHkr-i ta ya ni nag po chen po ma mo'i tshogs kyis phyag byas pa'o/_/brat+mA Ni ni tshangs
[\[328b.3\]]ma'o/_/briSh+Na bi ni khyab 'jug ma'o/_/ma he shwa ri ni dbang phyug chen mo'o/_/ru dri ni drag mo'o/_/ma hA kA li ni nag mo chen mo'o/_/tsa muN+Di ni gshin rje'i chung ma'o/_/ku mA ri ni gzhon nu ma'o/_/bArA hI ni phag mo'o/_/de rnams la gtor ma byin la sngags de rnams kyis bsngos te smon
[\[328b.4\]]lam gdab par bya'o/_/sems can gang su dag bdag la gdug pa dang gdug pa'i sems dang ldan pa zhes bya ba nas ston brgya mthong bar gyur cig ces bya ba'i bar du smon lam gdab par bya'o/_/gnod sbyin dang gdon gang su dag zas su mdangs za ba dang zhes bya ba nas zas su
[\[328b.5\]]gtor khung nas 'bab pa 'thung ba rnams dang zhes bya ba'i bar ni sngar bshad zin pa'i cho 'brang brjod pas 'tshang brus nas gtor ma len pa'o/_/sdig pa'i sems dang ldan zhes bya ba nas ston brgya mthong bar gyur cig ces bya ba'i bar du gdon de rnams las bdag la bsrung bar mdzad du gsol
[\[328b.6\]]zhes phrin las bcol ba'o/_/gdon las bsrung ba bstan nas/_nad las bsrung ba'i phrin las bcol ba ni rims nyin gcig pa zhes bya ba nas nying lag na ba bsal du gsol zhes bya ba'i bar gyis nad med pa'i phrin las bcol ba'o/_/gdugs dkar mo can zhes bya ba nas chu srin la sogs pa'i srog
[\[328b.7\]]chags rnams bsal du gsol zhes bya ba'i bar gyis 'byung po dang ro langs dang mkha' 'gro ma dang gnod sbyin dang srin pos byas pa'i nad dang srog chags kyi glo bur gyi gnod pa rnams bsal du gsol zhes bya bas phrin las gsum bcol ba'o/_/de dag thams cad kyi ling ga byas la snying gar ming yig bcug
[\[329a\]]
[\[329a.1\]]nas rig sngags dang gzi brjid bcing ba'i mnan pa bya ba dang /_dgra bo gzhan thams cad kyi rig sngags bcing ba'i mnan pa bya ba dang /_dpag tshad bcu gnyis kyi nang tshun chad du mtshams bcing ba dang phur bus gdab par bya'o/_/snying po'i dkyil 'khor gyi cho ga ste bzhi pa'o//_//
[\[329a.2\]]de nas nye ba'i snying po bshad pa ni/_tad+ya thA zhes pa nas bi nA ya kaM hUM hUM phaT phaT swA hA zhes pa'i bar gyis nye ba'i snying po'o/_/sus zhes bya ba ni khyim pa'am rab tu byung ba'am khye'u'am bu mo gang la la zhes bya ba'i don no/_/de bzhin gshegs pa thams cad kyi gtsug tor nas byung ba
[\[329a.3\]]gdugs dkar mo can gzhan gyis mi thub pa zhes bya bas ni ras la bri ba'i cho ga bstan te/_phyir bzlog pa'i rig sngags kyi rgyal mo 'di zhes bya ba ni sngags kyi don/_gzhan gyis mi thub drag shul che/_/zhes bya ba ni 'khor lo'i lte ba la sku mdog nag mo rdo rje dang sdigs mdzub mdzad pa'o/_/de'i
[\[329a.4\]]shar gyi rtsibs la/_gtum pa chen mo stobs chen mo/_/zhes bya ba sku mdog dkar mo 'khor lo dang sdigs mdzub mdzad pa'o/_/lho'i rtsibs la/_'bar ba chen mo gzi brjid che/_/zhes bya ba sku mdog ser mo rin po che rdo rjes mtshan pa dang sdigs mdzub mdzad pa'o/_/nub kyi 'khor lo'i rtsibs la/_
[\[329a.5\]]dkar chen 'bar phreng gos dkar mo/_/zhes bya ba sku mdog dmar mo rdo rje pad+ma dang sdigs mdzub mdzad pa'o/_/byang gi rtsibs la/_'phags ma sgrol ma khro gnyer can/_/zhes bya ba sku mdog ljang gu sna tshogs rdo rje dang sdigs mdzub mdzad pa'o/_/byang shar gyi rtsibs la/_rgyal ba'i rdo rje phreng zhes
[\[329a.6\]]grags/_/zhes bya ba sku mdog sngon mo dbyig pa dang sdigs mdzu ma mdzad pa'o/_/shar lho'i rtsibs la pad+ma'i mngon mtshan zhes bya ba sku mdog ser mo lcags kyu dang sdigs mdzub mdzad pa'o/_/lho nub kyi rtsibs la/_gzhan gyis mi thub phreng ba can/_/zhes bya ba sku mdog dmar mo rdo rje phreng ba dang
[\[329a.7\]]sdigs mdzub mdzad pa'o/_/nub byang gi rtsibs la/_rdo rje'i mchu can rnam sgeg mo/_/zhes bya ba sku mdog ljang gu ral gri dang sdigs mdzub mdzad pa'o/_/de rnams kyi sngags ni de bi badzra d+hA ri ban+d+ha ban+d+ha ni badzra pA Ni phaT oM hUM drUM hrIHSh+ToM phaT swA hA zhes pa ste/_lha mo rdo rje 'chang ma zhes pa mtshan gnyis pa yin no/_/shar du oM
[\[329b\]]
[\[329b.1\]]a na le a na le zhes pa mtshan gnyis pa me 'bar ma'o/_/lho phyogs su kha sa me kha sa me zhes pa mtshan gnyis pa mkha' spyod ma'o/_/nub tu b+hai ra b+hai ra zhes pa ming ni 'jigs ma'o/_/byang du sau me sau me zhes pa ming ni zla ba ma'o/_/byang shar du shAn+te shAn+te zhes pa ming ni zhi ba ma'o/_/shar lhor daN+De daN+De
[\[329b.2\]]zhes pa ming ni dbyig pa ma'o/_/lho nub tu bi sha de bi sha de zhes pa ming ni 'joms pa ma'o/_/nub byang du bI re bI re zhes pa ming ni dpa' mo'o/_/yang na de rnams kyi dbus su bcom ldan 'das phyag na rdo rje rdo rje dang zhags pa bsnams pa bgegs kyi rgyal po log 'dren mnan pa bris la snying po ni
[\[329b.3\]]oM badzra pA Ni ban+d+ha ban+d+ha badzra pA she na mA ma sarba duSh+TAn big+h+naM bi nA ya kAM hUM hUM phaT phaT swA hA zhes bya ba nye ba'i snying po'o/_/lha'i 'khor lo 'di gro ga'am ras sam shing shun la bris te lus sam mgul du btags nas klog cing zlos par byed na de la ji srid 'tsho'i bar du dug gis mi tshugs
[\[329b.4\]]zhes bya ba nas log 'dren thams cad kyang dga' bar 'gyur ro zhes bya ba'i bar ni phan yon no/_/de ltar nye ba'i snying po'i lha'i 'khor lo'i bsnyen pa dang dkyil 'khor byed pa la rdo rje'i rigs bye ba khrag khrig brgya stong phrag brgyad cu rtsa bzhi rnams dang /_grub pa'i lha mo snga ma rnams kyis kyang
[\[329b.5\]]las dang po pa'i rnal 'byor pa de la rtag tu mthun par nang gi nad bzhi brgya rtsa bzhi las bsrung ba dang /_phyi rol gyi bgegs stong phrag brgyad cu rtsa bzhi las skyob pa dang /_gnyis ka las sbed par byed pa dang /_de rnams kyi yid du 'ong ba dang dga' bar byed par yang 'gyur ro/_/bsnyen pa dang
[\[329b.6\]]dkyil 'khor la mtshan ma thob pa ni bskal pa chen po stong phrag brgyad cu rtsa bzhir skye ba dran par 'gyur ro zhes pa nas/_mi dbul por mi 'gyur ro zhes pa'i bar ni phan yon yin no/_/bsnyen pa dang dkyil 'khor gyi mtshan ma thob pa'i rnal 'byor pa la sangs rgyas bcom ldan 'das
[\[329b.7\]]grangs med dpag tu med pa zhes bya ba nas dgyes par yang 'gyur ro zhes bya ba'i bar ni phan yon yin no/_/bsnyen pa dang dkyil 'khor la stong pa nyid bsgom pa'i rnal 'byor pa de bzhin gshegs pa thams cad kyi gtsug tor nas byung ba zhes bya ba nas sngon gyi las kyi sgrib pa ma lus
[\[330a\]]
[\[330a.1\]]par byang bar 'gyur ro zhes bya ba'i bar du phan yon bstan to/_/gzhan yang gtsug tor gdugs dkar mo 'di yi ger 'bri ba dang mchod pa dang sbyin pa dang nyan pa dang klog pa dang len pa dang 'chang ba dang kha ton byed pa dang de sems pa dang bsgom pa'i rigs kyi bu'am/_
[\[330a.2\]]rigs kyi bu mo bu 'dod pa gang la la zhes bya ba nas bde ba can du skye bar 'gyur ro zhes bya ba'i bar ni phan yon yin no/_/rig sngags kyi rgyal mo 'di bris nas rgyal mtshan gyi rtse mo la btags te sta gon gyi rim gro cher byas te mchod pa chen po byas la spyan phye nas/_grong ngam grong rdal
[\[330a.3\]]la sogs par btsugs na mi nad dang /_phyugs nad dang /_yams kyi nad dang zhes bya ba nas 'brug gi sgra sgrogs par 'gyur ro zhes bya ba'i bar du phan yon yin no/_/nye bar 'tshe ba dus ma yin par 'chi ba brgyad dang /_'jigs pa brgyad dang /_sdug bsngal brgyad byung ba de'i tshe sngar
[\[330a.4\]]bstan pa'i tshogs bsags pa'i sangs rgyas kyi rnal 'byor byas nas lan gsum bzlas na de thams cad nye bar zhi bar 'gyur ro/_/nye ba'i snying po'i 'khor lo ras la bris nas sngags lan gsum bzlas na yang nye bar zhi bar 'gyur ro/_/gzhung gi don bshad zin to/_/rjes su yi rang
[\[330a.5\]]zhing bstod pa ni sangs rgyas dang byang chub sems dpa' la sogs pa 'jig rten las 'das pa'i 'khor rnams dang /_lha dang /_mi dang /_lha ma yin dang /_dri zar bcas pa'i 'jig rten pa'i 'khor gyis rjes su yi rang zhing bstod pa'o/_/gtsug tor gdugs dkar mchog
[\[330a.6\]]grub gzungs/_/sangs rgyas kyis ni gsungs pa la/_/lag na rdo rjes rab bsdus pa/_/brgyud pa'i rim pa bla mas bshad/_/thos nas gdams ngag bris pa las/_/bdag gis dge ba ci bsags pa/_/de yis sems can thams cad ni/_/rnam snang mdzad chen grags chen shog_/
[\[330a.7\]]'phags ma de bzhin gshegs pa'i gtsug tor nas byung ba gdugs dkar mo can gzhan gyis mi thub pa phyir bzlog pa chen mo zhes bya ba'i 'grel pa slob dpon shU raM ga warma badzras mdzad pa rdzogs so//_//zangs dkar 'phags pa shes rab kyis bsgyur//_//