[\[1a\]]
[\[1b\]]
[\[1b.1\]{D2341}]@##/_/rgya gar skad du/_sa hA dza gI ti/_bod skad du/_lhan cig skyes pa'i glu/_bla ma dam pa la phyag 'tshal lo/_/stong pa'i nags las me tog rab rgyas pa/_/me
[\[1b.2\]]tog gcig la kha dog sna tshogs te/_/dpe med me tog skyes na phyogs las rgyal/_/rin thang med pa'i me tog longs shig dang /_/de la rtsa ba med cing yal 'dab med/_/grogs dag ser
[\[1b.3\]]kha bzang po'i phyogs rgyal ltos/_/dpe med me tog skyes na phyogs las rgyal/_/rin thang med pa'i me tog longs shig dang /_/ge sar blangs pas sgyu 'phrul mkhan po yin/_/rdo rje dbang
[\[1b.4\]]phyug chos kyi dbyings la mchod/_/dpe med me tog skyes na phyogs las rgyal/_/rin thang med pa'i me tog longs shig dang /_/mchog dang dga' bral rnam par brtags te zung /_/bla ma
[\[1b.5\]]dam pa'i zhabs la gus pas mchod/_/dpe med me tog skyes na phyogs las rgyal/_/rin thang med pa'i me tog longs shig dang /_/rnal 'byor gyi dbang phyug shAn+ta de bas mdzad pa rdzogs so//_//_
[\[2a\]]
[\[2a.1\]]bla ma d+hi ri shrI dz+nyA na'i zhabs dang /_lo tsA ba rma ban chos 'bar gyis bsgyur/[ {D2342}]@##/_/rgya gar skad du/_tat+nyA swa b+hA ba dr-i Sh+Ti gI ti ka do ha nA ma/_bod skad du/_rang bzhin gyi do ha mdzod kyi
[\[2a.2\]]glu'i lta ba zhes bya ba/_dpal he ru ka la phyag 'tshal lo/_/gnyis med bdud rtsi kun 'dus grub thob kyi/_/dri med dgongs pa lta spyod la sogs ni/_/nyams len thabs de kun la phan pa'i phyir/_/bde gshegs
[\[2a.3\]]rnams la phyag 'tshal bshad par bya/_/dngos po yang ni ma yin zhing /_/dngos med la ni ma skyes pa'i/_/'di lta bu yi rang bzhin ni/_/su zhig gis ni rtogs par 'gyur/_/lU yi pa ni smra bar byed/_/'di lta bu
[\[2a.4\]]ni ngo mtshar che/_/khams gsum gnas su longs spyod kyang /_/de nyid gnas ni rtogs pa med/_/de yi kha dog rigs dang ni/_/dbyibs kyang bdag gis rtogs pa med/_/de lta bu yi rang bzhin ni/_/dngos por ma
[\[2a.5\]]grub ji ltar bstan/_/lU yi ba ni smra bar byed/_/'di lta bu ni ngo mtshar che/_/khams gsum gnas su longs spyod kyang /_/de nyid gnas ni rtogs pa med/_/bdag gis gzhan la ji ltar dri/_/chu gting zla ba'i gzugs
[\[2b\]]
[\[2b.1\]]brnyan ni/_/don dam sgyu mar rtogs pa med/_/lU yi pa ni smra bar byed/_/'di lta bu ni ngo mtshar che/_/khams gsum gnas su longs spyod kyang /_/de nyid gnas ni rtogs pa med/_/lU yi pa ni smra bar byed/_/bdag gis gzhan la ji ltar dri/_/de yi rang bzhin rtogs pa
[\[2b.2\]]med/_/rang bzhin gyi do ha mdzod kyi glu'i lta ba zhes bya ba slob dpon lU yi bas mdzad pa rdzogs so/[ {D2343}]@##/_/rgya gar skad du/_bi ka wa pa ri ha ra sti ka nA ma/_bod skad du/_rnam rtog spang ba'i glu zhes bya ba/_dpal he ru ka la phyag 'tshal lo/_/po la gsang
[\[2b.3\]]ba'i rdo rje la/_/'dus pa sems kyi rang bzhin ni/_/thig le gsang ba'i rtsa la breng /_/kak+ko la yi kha sbyor la/_/kye ho re ni 'bar bar byed/_/kr-i bi ta yi sgra sgrogs pas/_/rtsa drug 'khor lo hUM gis bcing /_/sku gsum d+hU tIr bdag med rtogs/_/rang byung me tog ldan pa yi/_/_
[\[2b.4\]]ga pur bo la bsres byas nas/_/ka ru ka'i bdud rtsi 'thung bar gyis/_/ka li dze ra skal bar ldan/_/rnal 'byor tshogs su bsre bar bya/_/'du d+hu ra skal bar mi ldan te/_/spongs shig rnal 'byor dam tshig go/_/bzhi mnyam gla rtsi lus byugs nas/_/rtog pa rnams ni spang bar
[\[2b.5\]]bya/_/dpa' bo dpa' mo'i tshogs dag tu/_/he ru ka yi nga rgyal ldan/_/sha wa zhing chen khur byas nas/_/ma la rigs skyes bram zel/_/kun du phrad pa'i rnal 'byor ba/_/rtog pa mi bya lus la gnas/_/kye ho skal ldan mchod par gyis/_/li la bdag med seng ge yis/_/_
[\[2b.6\]]stong nyid don ni rtogs par 'gyur/_/rnam rtog spang phyir rnal 'byor kye/_/bdag ni gan rgyal nyal byas nas/_/lag pa bsnol nas bral la sbyar/_/rang rig nam mkha'i phyogs su gtad/_/li la skyes te gnyis med rtogs/_/rtog med rnal 'byor grub pa thob/_/li la pa yis
[\[2b.7\]]rtogs nas gol/_/rnam rtog spang ba'i glu zhes bya ba slob dpon li la pas mdzad pa rdzogs so//[ {D2344}]@##/_/rgya gar skad du/_karma tsaN+Da lI ka do ha gI ti nA ma/_bod skad du/_las kyi gtum mo'i do ha mdzod kyi glu zhes bya ba/_don thams cad grub pa la phyag 'tshal lo/_/_
[\[3a\]]
[\[3a.1\]]nang nas gtum mo'i me sbar bas/_/dbus nas bdud rtsi 'bab par byed/_/rang byung sdong bu skyes pa yis/_/rtse mo'i ri la phyin te gnas/_/mgon po'i bdud rtsi 'bab par byed/_/'khor ba'i sdug bsngal yun ring bcom/_/gshin rjer 'gro ba'i 'jigs
[\[3a.2\]]pa spangs/_/sangs rgyas yon tan phreng ba 'byung /_/bde ba chen po rgyas pa yis/_/thams cad kyis ni khyab par 'gyur/_/'khor ba'i sdug bsngal yun ring bcom/_/gshin rjer 'gro ba'i 'jigs pa spangs/_/rdo rjes brkos shing bgos pa la/_/nyi zla gnyis ni bsres
[\[3a.3\]]byas nas/_/nam mkha'i dbyings su thim par 'gyur/_/bde ba chen po'i grong du phyin/_/kun dbus sangs rgyas yon tan gyis/_/rin chen 'byung ba'i gnas su brtol/_/'khor ba'i sdug bsngal yun ring bcom/_/gshin rjer 'gro ba'i 'jigs pa spangs/_/'byung rgyu'i rlung ni
[\[3a.4\]]bkag pa yis/_/rin chen gsal ba'i gnas su phyin/_/brtags shing brtags shing dpyad pa yis/_/bi rU bdag gis 'grub par 'gyur/_/'khor ba'i sdug bsngal yun ring bcom/_/gshin rjer 'gro ba'i 'jigs pa spangs/_/las kyi gtum mo'i do ha mdzod kyi glu zhes
[\[3a.5\]]bya ba slob dpon bi rU pas mdzad pa rdzogs so//[ {D2345}]@##/_/rgya gar skad du/_b+ha ba na dr-iSh+Ti tsAR+Ya pha la do ha gI ti ka nA ma/_bod skad du/_lta sgom spyod pa 'bras bu'i do ha'i glu zhes bya ba/_'phags pa 'jam dpal la phyag 'tshal lo/_/dngos po sna tshogs rang gi sems nyid yin/_/_
[\[3a.6\]]'khor 'das thams cad rnal 'byor dbyer med pa/_/sangs rgyas sems can gnyis su med pa ste/_/dper na chu dang de yi rlabs bzhin no/_/dngos dang dngos min spangs pa'i sems nyid 'di/_/rtogs pa'i rnal 'byor skad cig gcig la ni/_/sgron me chung ngu zhig gis mun pa
[\[3a.7\]]ltar/_/'khor ba'i dug lnga rang bzhin rab rib sel/_/zung 'jug phyag rgya blo 'das chen po ni/_/bde gsal mi rtog nam mkha' lta bu ste/_/khyab cing rgya chen snying rje chen po'i ngo /_/snang yang rang bzhin med pa chu zla bzhin/_/gsal yang tha snyad mtha' dbus kun dang bral/_/gang
[\[3b\]]
[\[3b.1\]]gis ma gos dri med re dogs bral/_/lkugs pa'i rmi lam bzhin du smra mi shes/_/tshad med bde chen rang bzhin ye shes ni/_/nyi zla'i 'od bzhin phyogs dang bral ba med/_/kye ho rnal 'byor rang 'byung ngo mtshar che/_/gnyug ma ma bcos sems ni chos sku ste/_/bcos pa'i sems
[\[3b.2\]]kyis rnal 'byor thob mi 'gyur/_/de phyir bde ba'i phyogs su yan par mthong /_/rang bzhin grub pa'i lam thob rnal 'byor bde/_/rnam rtog bral bas zhe 'dod 'byung mi srid/_/rta mgrin grub thob bdag nyid sar has smras/_/kye ho rnal 'byor lta ba'i nyams len gyis/_/de yi rang
[\[3b.3\]]bzhin gang zhig sgom 'dod na/_/rang lus ri bo 'di ni gnas kyi mchog/_/sems nyid dus kyi rnal 'byor sgrub pa po/_/dbang po rnams bcings mtshams bcad pa de bar 'gyur/_/g.yeng ba rnams kyang ched du spang mi bya/_/tug phrad sems su shes na yi dam lha/_/shes pa ma
[\[3b.4\]]bkug rtog pa rim gyis spangs/_/sems la rnam rtog byung na rnal 'byor bas/_/ras bal 'dab ma bzhin du glod la zhog_/bya ba spongs la rang sems rang gis ltos/_/zhe 'dod byung na bdud du shes par gyis/_/rnam rtog rnams kyi rtsa ba sems yin te/_/de med phyir na
[\[3b.5\]]rnam rtog yod min no/_/dran pa dran med bsgom pa'i rnal 'byor te/_/sems 'di rtag par ma grub rang la thim/_/bsgom 'dod med pas sangs rgyas 'bras bu thob/_/rnal 'byor bu chung lta bur rtog pa med/_/ldum ra'i bud pas me tog ro myang ltar/_/nags nas nags su
[\[3b.6\]]'khyam pa seng ge bzhin/_/kun du rgyu ba sna tshogs rlung ltar ni/_/sems nyid bag dang ldan pa spyod pa'i mchog_/rang bzhin mi dgag smyon pa lta bur spyod/_/rgyab tu mi chags mdun du zhen pa med/_/mdor na lta sgom spyod pa nyams len la/_/ji ltar phan pa'i spyod pas
[\[3b.7\]]rnal 'byor spyod/_/sna tshogs snang ba sems kyi ngo bo 'di/_/tug phrad tsam gyis ma grub phyag rgya che/_/snang la mi snang 'bras bu sangs rgyas 'byung /_/de la sems na dngos grub dam pa yin/_/phyi nang thams cad lhan cig skyes pa 'di/_/rnam rtog chu bo'i rgyun gyi rnal 'byor
[\[4a\]]
[\[4a.1\]]'dra/_/de yang sems las gzhan na btsal du med/_/yid la mi gzhag phyag rgya chen po'i lam/_/'bras bu ma re rtogs na phyag rgya che/_/ma rtogs rtog pa nam mkha'i sprin dang 'dra/_/rtogs na de nyid rang bzhin stong pa yin/_/lta spyod 'bras bu dbyer med lhan
[\[4a.2\]]cig skyes/_/rang bzhin dbyer med rtogs na 'bras bu'i mchog_/lta sgom spyod pa 'bras bu do ha'i glu zhes bya ba slob dpon sa ra ha bas mdzad pa rdzogs so//[ {D2346}]@##/_/rgya gar skad du/_tat+tAM do ha gI ti ka nA ma/_bod skad du/_do ha mdzod kyi de nyid kyi glu zhes bya ba/_
[\[4a.3\]]'jam pa'i rdo rje la phyag 'tshal lo/_/brtags na bdag gzhan dngos po med/_/byis pa lkugs pa'i rmi lam 'dra/_/de nyid rtogs pa shin tu dka'/_/byis pa rgyan po rtse ba 'dra/_/tha ka na ni smra bar byed/_/de nyid tshig gis brjod pa dka'/_/snang stong rtog pa ma sel bar/_/thar
[\[4a.4\]]pa thob par ga la 'gyur/_/lus ngag yid gsum dbyings su ni/_/de nyid mnyam par ma shes na/_/de nyid rtogs par shin tu dka'/_/byis pa rgyan po rtse ba 'dra/_/dngos po tshig gis brjod pa dka'/_/chos rnams tshig tu smra ba yang /_/tshig tsam gyis ni 'grub bam ca/_/sems kyi
[\[4a.5\]]de nyid ma rtogs par/_/thams cad gcig par rtogs pa med/_/don dam rtogs pa shin tu dka'/_/byis ba rgyan po rtse ba 'dra/_/tha ka na ni smra bar byed/_/do ha mdzod kyi de nyid kyi glu zhes bya ba slob dpon ka na ri nas brgyud pa tha ka nas mdzad pa rdzogs so//_//_
[\[4a.6\]{D2347}]@##/_/rgya gar skad du/_tsAr+ya do ha gI ti ka nA ma/_bod skad du/_spyod pa'i do ha mdzod kyi glu zhes bya ba/_dpal he ru ka la phyag 'tshal lo/_/ldong ros kyis ni thig le byas/_/ka tsa ri ni bstan par bya/_/kye ma rtse mos bdud bzhi bcom/_/gzi brjid ldan pa'i rnal 'byor pa/_/_
[\[4a.7\]]smra bar byed pa'i khyab 'jug gam/_/drag po tshangs pa bsrung mi nus/_/kye ma gal te smra ba na/_/'ching bdag gis ni za bar 'gyur/_/ma rungs mkha' 'gro'i tshogs kyis bsrungs/_/kye ma rmongs pa'i mkha' 'gro ma/_/glags tshol bsam pas ci zhig bya/_/kye ho byol song
[\[4b\]]
[\[4b.1\]]mkha' 'gro ma/_/glags tshol bsam pas ci zhig bya/_/kye ho 'bar ba'i mer ma dug_/gzi brjid ldan pa'i rnal 'byor la/_/smra bar byed pa khyab 'jug gam/_/drag po tshangs pa bsrung mi nus/_/ji ltar spu gri ral gri'i so/_/de bzhin la ba pa yi zhabs/_/dam tshig spyod pa
[\[4b.2\]]ngo mtshar che/_/gzi brjid ldan pa'i rnal 'byor la/_/smra bar byed pa khyab 'jug gam/_/drag po tshangs pa bsrung mi nus/_/spyod pa'i do ha mdzod kyi glu zhes bya ba slob dpon kaM ka ba la nas brgyud slob dpon kad+ka nas gsungs pa rdzogs so//[ {D2348}]@##/_/rgya gar skad du/_sa ha dzA A nan+da gI ti ka dr-iSh+Ti nA ma/_
[\[4b.3\]]bod skad du/_/lhan cig skyes dga'i do ha mdzod kyi glu'i lta ba zhes bya ba/_dpal he ru ka la phyag 'tshal lo/_/gnyis sbyor dug po brang la bstabs/_/b+ha d+he pa ni gnyid du log_/ji ltar kun la mkhas pa yis/_/dug po de ni ji ltar khyer/_/tshem bu thob par gyur pa na/_/chags sdang gti
[\[4b.4\]]mug gnas su ngag_/tshom bu 'di la dbye ba'am/_/rin gyi grangs kyis chod pa med/_/da ni bdag gi tshem bu 'di/_/nam mkha' dang ni mnyam par 'gyur/_/tshem bu thob par 'gyur ba na/_/chags sdang gti mug gnas su dag_/b+ha d+he tshem bu tshol du phyin/_/thams cad du
[\[4b.5\]]ni btsal bas na/_/bdag nyid kyang ni dmigs med 'gyur/_/tshom bu thob par 'gyur ba na/_/chags sdang gti mug gnas su dag_/lhan cig skyes dga'i do ha mdzod kyi glu'i lta ba zhes pa slob dpon b+ha d+hes mdzad pa rdzogs so//[ {D2349}]@##/_/rgya gar skad du/_su
[\[4b.6\]]ga ta dr-iSh+Ta gI ti ka nA ma/_bod skad du/_bde gshegs kyi lta ba'i glu zhes bya ba/_dkon mchog gsum la phyag 'tshal lo/_/sangs rgyas chos dang dge 'dun la/_/thams cad du ni bdag phyag 'tshal/_/skye 'gag sdug bsngal sgrol phyir mdzad/_/d+ha ma pa ni smra bar byed/_/bde gshegs
[\[4b.7\]]spyi bor bkur ba yis/_/bdag nyid don dam de nyid rtogs/_/tshangs pa'i gnas bzhi lha khang du/_/'di ru bdag ni rab tu 'byung /_/chos rnams thams cad khong du chud/_/d+ha ma pa ni smra bar byed/_/bde gshegs spyi bor bkur ba yis/_/bdag gis don dam de nyid rtogs/_/ri rab dang
[\[5a\]]
[\[5a.1\]]ni rtswa yi tshogs/_/ji ltar srang la gzhal lam ci/_/de bzhin phyi rol thams cad kyis/_/lta ba 'di dang mnyam ma ma ci/_/d+ha ma pa ni smra bar byed/_/bde gshegs spyi bor bkur ba yis/_/bdag gis don dam de nyid rtogs/_/nor bu rin chen bor nas ni/_/su dbang
[\[5a.2\]]mching bu len par byed/_/sangs rgyas chos dang dge 'dun ni/_/brtags na bden gnyis yin par smra/_/d+ha ma pa ni smra bar byed/_/bde gshegs spyi bor bkur ba yis/_/bdag gis don dam de nyid rtogs/_/bde gshegs kyi lta ba'i glu zhes bya ba slob dpon d+ha ma pas mdzad pa rdzogs
[\[5a.3\]]so//_/[{D2350}]@##/_/rgya gar skad du/_bA yu ta twaM do ha gI ti ka nA ma/_bod skad du/_rlung gi de nyid kyi do ha'i glu zhes bya ba/_gnyis med bde chen la phyag 'tshal lo/_/brtan g.yo rlung gi gzhal yas khang /_/sems kyi rdo rje gdan du bzhugs/_/stong pa nyid ni zab mo la/_/_
[\[5a.4\]]kye ho lhan cig skyes pa yi/_/dga' mo bdag gi dpang du gsol/_/srid pa 'di ni rab g.yos na/_/slar yang ji ltar phrad par 'gyur/_/skye bo lhan cig skyes pa yi/_/mdzes ma bdag gi dpang du gsol/_/khyed ni bzhugs na bdag gis ni/_/ji ltar bdag gis gzhan la btsal/_/_
[\[5a.5\]]gru ni 'bying bar 'gyur ba la/_/yongs su drang bar 'dod pa la/_/kye ho lhan cig skyes pa yi/_/dga' mo bdag gi dpang du gsol/_/srid pa 'di ni rab g.yos na/_/slar yang ji ltar phrad par 'gyur/_/khyed kyi slad du bdag gis ni/_/rigs lnga'i grong ni bsang byas kyang /_/khyod
[\[5a.6\]]kyi zhal ni bdag gis ni/_/skad cig gcig kyang ma mthong ngo /_/kye ho lhan cig skyes pa yi/_/dga' mo bdag gi dpang du gsol/_/srid pa 'di ni rab g.yos na/_/slar yang ji ltar phrad par 'gyur/_/kye ho lhan cig skyes pa yi/_/mdzes ma bdag gi dpang du gsol/_/khyed
[\[5a.7\]]kyi slad du bdag gis ni/_/phyag rgya dgos te cung tsam yang /_/rigs ngan bram ze'i bsam pa med/_/kye ho lhan cig skyes pa yi/_/dga' mo bdag gi dpang du gsol/_/srid pa 'di ni rab g.yos na/_/slar yang ji ltar phrad par 'gyur/_/rgya mtsho'i nang du gzings bcas pa/_/_
[\[5b\]]
[\[5b.1\]]thod pa can na ka h+Na las/_/ma his gdams ngag thob par 'gyur/_/srid pa'i bcing ba yongs su bcad/_/kye ho lhan cig skyes pa yi/_/mdzes ma bdag gi dpang du gsol/_/rlung gi de nyid kyi do ha'i glu zhes bya ba slob dpon nag po nas brgyud pa slob dpon ma hi bas mdzad
[\[5b.2\]]pa rdzogs so//[ {D2351}]@##/_/rgya gar skad du/_ba san+ti ti la ka do ha gI ti ka nA ma/_bod skad du/_dpyid kyi thig le do ha mdzod kyi glu zhes bya ba/_dpal he ru ka la phyag 'tshal lo/_/se b+hu sku gsum la sogs kyi/_/sos ka'i me tog mthong ba yi/_/gzhon nu bdag
[\[5b.3\]]ni myos par 'gyur/_/he ru ka la chags pa yis/_/sos ka'i dang po dang po 'dir/_/khyod kyis bdag ni bsrung bar mdzod/_/gdung bas 'gum par ma mdzad cig_/me tog aM b+ha ka ru Na/_/dri bsung ldan pas dgyes par 'gyur/_/sha ris pas ni brdungs pas brdungs/_/me mar
[\[5b.4\]]khur nas tsaN+Da lI/_/ri mo bdag la 'bab bo zhes/_/ka na pa ni gshegs par re/_/so ga'i dang po dpyid dus la/_/khyod kyis bdag ni bsrung bar mdzod/_/gdung bas 'gum par ma mdzad cig_/phyogs bcur bltas na bdag gis ni/_/khyod las gzhan ni mthong ba med/_/gdung
[\[5b.5\]]ba'i mo yis bdag gis ni/_/bdag gi lus kyang bsam pa med/_/rnal 'byor ma brgyad las bzhi ni/_/bdag cag gsol ba btab pa yis/_/bcom ldan 'das ni bzhengs par mdzod/_/dpyid kyi thig le do ha mdzod kyi glu zhes bya ba slob dpon nag po nas brgyud pa slob dpon sar
[\[5b.6\]]has mdzad pa rdzogs so//[ {D2352}]@##/_/rgya gar skad du/_badzra tsa tur gI ti ka nA ma/_bod skad du/_rdo rje bzhi'i glu zhes bya ba/_dpal sangs rgyas la phyag 'tshal lo/_/mi mthun sems ni khyod ma bsgom/_/de nyid de bzhin nyid ma 'dzin/_/'bras bu re ba sgom ma byed/_/_
[\[5b.7\]]mi dmigs phyag rgya chen po bsgom/_/gal te mnol la gnas med na/_/de ni dpal gyi theg chen min/_/'bras bu re ba sgom ma byed/_/mi dmigs phyag rgya chen po bsgom/_/phung po khams te phyag rgya che/_/dam tshig 'khor lo de rang bzhin/_/'bras bu re ba sgom ma byed/_/mi_
[\[6a\]]
[\[6a.1\]]dmigs phyag rgya chen po bsgom/_/gnyis med yon tan rgyal 'di yin/_/gnyis med yon tan rnal 'byor gsung /_/'bras bu re ba sgom ma byed/_/mi dmigs phyag rgya chen po bsgom/_/shA ri'i yul du sku 'khrungs pa/_/a ba d+hU tI gnyis med rdo rjes
[\[6a.2\]]mdzad pa a ma ra sing gi glu rdzogs so//[ {D2353}]@##/_/gang yang mi skye mi 'gag dngos po bcing ba med/_/khams gsum grol med 'khrul pa rnams la snang /_/rtsa ba sems nyid sna tshogs 'khrul pa'i rang bzhin ni/_/thog med 'khrul pa'i rang bzhin gzhigs na
[\[6a.3\]]rnyed mi 'gyur/_/dngos rnams gdod nas skye med mthong ba gang zhig yin/_/su zhig skye bar 'gyur dang 'gag dang bcing ba sems/_/rtsa ba sems nyid sna tshogs 'khrul pa'i rang bzhin ni/_/thog med 'khrul pa'i rang bzhin gzhigs na rnyed mi 'gyur/_/sems ni nam mkha' dri med
[\[6a.4\]]dang 'dra slob dpon gsung /_/srid pa gsum po de 'dra'i rang bzhin yin/_/rtsa ba sems nyid sna tshogs 'khrul pa'i rang bzhin ni/_/thog med 'khrul pa'i rang bzhin gzhigs na rnyed mi 'gyur/_/rang bzhin mi rtog rang rig nyams su myong bas 'grub/_/rang bzhin 'od gsal 'khrul pas
[\[6a.5\]]ci phyir rmongs par 'gyur/_/rtsa ba sems nyid sna tshogs 'khrul pa'i rang bzhin ni/_/thog med 'khrul pa'i rang bzhin gzhigs na rnyed mi 'gyur/_/bla ma mai tri'i glu rdzogs so//[ {D2354}]@##/_/sangs rgyas la phyag 'tshal lo/_/zab mo zab mo 'jig rten kun smra yang /_/_
[\[6a.6\]]ma skyes pa la dga' ba 'ga' zhig 'dug_/kye sems kyi zab mo shes par dka' bas na/_/lhan cig skyes pa gzhigs na med pa yin/_/mi gnas sems ni mi dmigs pa la bzhag_/rnal 'byor me yis dngos po thams cad bsreg_/kye sems kyi zab mo shes par dka' bas
[\[6a.7\]]na/_/lhan cig skyes pa gzhigs na med pa yin/_/rnal 'byor 'dod pa bla mas bstan du med/_/bla ma'i byin rlabs gong na med pa len/_/kye sems kyi zab mo shes par dka' bas na/_/lhan cig skyes pa gzhigs na med pa yin/_/dpal gyi bde ba chen po tshol 'dod na/_/_
[\[6b\]]
[\[6b.1\]]dbus ma tshol 'dod mig med khron par ltung /_/kye sems kyi zab mo rtogs par dka' bas na/_/lhan cig skyes pa gzhigs na med pa yin//sa ra ha pa'i glu rdzogs so//[ {D2355}]@#/_/sangs rgyas la phyag 'tshal lo/_/stong pa dang ni snying rje'i rang bzhin 'dres/_/_
[\[6b.2\]]stong nyid dbyer med rgyun mi 'chad par yod/_/bdag gis stong pa'i rnal 'byor ma de mthong /_/nam mkha' bzhos shing bzhos shing 'thung zhing 'dug_/nam mkha' nam mkhar sbyor ba de ma mthong /_/'khor bas bcings pa'i sa la de mi gnas/_/bdag gis stong pa'i rnal 'byor ma de
[\[6b.3\]]mthong /_/nam mkha' bzhos shing bzhos shing 'thung zhing 'dug_/de 'dra'i rnal 'byor rtsa ba'i khyim las g.yo/_/snying rje'i ro chen dri ma med pa yin/_/bdag gis stong pa'i rnal 'byor ma de mthong /_/nam mkha' bzhos shing bzhos shing 'thung zhing 'dug_/sa ra ha sa brjod gang gzhan
[\[6b.4\]]ci phyir byed/_/nyin dang mtshan du nam mkha' 'jo phyir 'gro/_/bdag gis stong pa'i rnal 'byor ma de mthong /_/nam mkha' bzhos shing bzhos shing 'thung zhing 'dug_/sa ra ha'i glu rdzogs so//[ {D2356}]@##/_/sangs rgyas la phyag 'tshal lo/_/rdo rje rnal 'byor mda'
[\[6b.5\]]'dzin te//chos rnams mtshon par rab shes nas/_/nga yis lhan skyes mda' 'phangs rgyab/_/'ben med gcig kyang phog pa med/_/lhan cig skyes pa'i gtam gson cig_/thams cad dngos bor sbyor ba'i mda'/_/nga yis lhan skyes mda' 'phangs rgyab/_/'ben med
[\[6b.6\]]gcig kyang phog pa med/_/de rnams nas ni tshor ba med/_/de yi 'di yin gnyis med song /_/nga yis lhan skyes mda' 'phangs rgyab/_/'ben med gcig kyang phog pa med/_/gla ster 'gron bu nyi shu med/_/de 'dra'i khol po bi rU byed/_/nga yis lhan skyes mda' 'phangs
[\[6b.7\]]rgyab/_/'ben med gcig kyang phog pa med/_/bi rU byed pa'i rdo rje'i glu rdzogs so//[ {D2357}]@##/_/sangs rgyas la phyag 'tshal lo/_/rdul tshon dkyil 'khor bum pa rdo rje sogs/_/grol bar mi lta phung po 'grangs pa'i thabs/_/ka na pas brjod de 'dra su zhig byed/_/thams
[\[7a\]]
[\[7a.1\]]cad brdzun pas slu ba yin par 'dod/_/ka na pa'i glu rdzogs so//[ {D2358}]@##/_/sangs rgyas la phyag 'tshal lo/_/kye bram ze ral can skyes bu sang g+ha ba/_/sangs rgyas ye shes dag la mos par gyis/_/de 'dra'i skyes bu'i sems ni dga' ba
[\[7a.2\]]yin/_/brtan g.yo thams cad dri med rin po che/_/mi gnas rang bzhin bung ba khyod ni bsgom/_/yang dag bla ma'i man ngag nan tan gyis/_/de 'dra'i skyes bu'i sems ni dga' ba yin/_/brtan g.yo thams cad dri med rin po che/_/mi gnas rang bzhin bung ba ma skyes pa/_/rmi lam
[\[7a.3\]]bud med de bzhin med pa ste/_/de 'dra'i skyes bu'i sems ni dga' ba yin/_/brtan g.yo thams cad dri med rin po che/_/mi gnas rang bzhin bung ba de shes na//tshe 'di nyid la sangs rgyas dngos grub 'grub/_/de 'dra'i skyes bu'i sems ni dga' ba yin/_/brtan g.yo thams cad
[\[7a.4\]]dri med rin po che/_/mi gnas pa'i don thugs su chud pa bla ma rje btsun ng+hi Sh+Ti dz+nyA na'i zhal snga nas rdo rje'i glu zhes bya ba rdzogs so//[ {D2359}]@##/_/bsangs rgyas la phyag 'tshal lo/_/ji ltar bltas pa de ltar mthong ba med/_/brdzun pa med pa'i slu ba 'ba' zhig ste/_/bsam mi
[\[7a.5\]]khyab cing grub smra he ru ba/_/skyob pa'i sems kyis rang bzhin gzugs mi shes/_/ji ltar de ltar glo bur gang la bzhag_/'dod pa'i mdung gis rang la ci ste zug_/bsam mi khyab cing grub smra he ru pa/_/skyob pa'i sems kyis rang bzhin gzugs mi shes/_/lhan cig sems te
[\[7a.6\]]mkha' lus bde snying lus/_/gnyis med gnyis yin stong dang snying rje'i sems/_/bsam gyis mi khyab grub smra he ru ba/_/skyob pa'i sems kyis rang bzhin gzugs mi shes/_/de ni mi skye mi 'gag rkyen med de/_/rang bzhin rtogs na rtsa ba'i sems shes yin/_/bsam gyis
[\[7a.7\]]mi khyab grub smra he ru pa/_/skyob pa'i sems kyis rang bzhin gzugs mi shes/_/bla ma d+hiSh+Ti dz+nyA na'i zhal snga nas kyi glu rdzogs so//[ {D2360}]@##/_/sangs rgyas la phyag 'tshal lo/_/kye ma khams gsum sems can rnams/_/rnam rtog sgrog gis dam bcings te/_/'khor
[\[7b\]]
[\[7b.1\]]ba'i mya ngan 'dam bu ru/_/phyogs bcu kun du rnam par 'khyam/_/e ma khams gsum bde bar gshegs/_/gdod ma nyid nas grol ba che/_/rnam dag zhing ni bde ba can//sangs rgyas rol mo rab tu ston/_/kye ma rnam rtog sdug bsngal lam/_/phyin pa'i dus med smon pa
[\[7b.2\]]bzhin/_/bde bral 'dod pa sdug bsngal nyid/_/mnyam nyid don la rab tu gol/_/e ma'o lam med lam gyi mchog_/lhun rdzogs nam mkha'i bya bzhin du/_/re dogs med la phyag rgya che/_/skyon yon dbang gis bslad du med/_/kye ma'o bskal pa grangs med gsum/_/de
[\[7b.3\]]nyid btsal bas mi rnyed de/_/rmongs pa nam mkha'i mtha' tshol bzhin/_/sangs rgyas zhes bya rnyed mi srid/_/e ma'o skad cig gcig nyid la/_/ma bral 'bras bu rang la rnyed/_/rang rig ye shes stobs po che/_/'jigs rten dbang sgyur kun gyi rje/_/rdzogs so//_//_
[\[7b.4\]{D2361}]@##//mkha' la ba 'jo 'jo byed bla ma ste/_/'thung ba'i be'u ni rang gi sems nyid yin/_/mkha' la rgyun mi 'chad 'jo ka na pa/_/rnal 'byor sdom pa'i tshogs la mchod pa 'bul/_/ba 'jo snod gsol ga re mA ma kI_/ba 'jo snod ni dri med lhan cig skyes/_/mkha' la
[\[7b.5\]]rgyun mi 'chad 'jo ka na pa/_/rnal 'byor sdom pa'i tshogs la mchod pa 'bul/_/mkha' la bzhos shing bzhos shing snod bkang bzhag_/bzung bar mi nus 'di ltar glang po lnga/_/mkha' la rgyun mi 'chad 'jo ka na pa/_/rnal 'byor sdom pa'i tshogs la mchod pa 'bul/_/mkha'
[\[7b.6\]]la ba 'jo 'jo byed 'dir ma mthong /_/ji ltar nang du chus gang ka li pa/_/mkha' la rgyun mi 'chad 'jo ka na pa/_/rnal 'byor sdom pa'i tshogs la mchod pa 'bul/_/gaN+Da ri'i glu rdzogs so//[{D2362}]@##/_/sangs rgyas la phyag 'tshal lo/_/me tog gcig rgyas kha dog
[\[7b.7\]]sna tshogs pa/_/stong pa'i ljon shing dag las shin tu rgyas/_/btsan po dpe med me tog rab rgyas pa/_/rin thang med pa'i me tog 'di snoms shig_/de shing rtsa ba yal ga lo ma med/_/ltos dang zla nyal 'gro ni bzang po'i dus/_/btsan po dpe med me tog rab rgyas pa/_/rin
[\[8a\]]
[\[8a.1\]]thang med pa'i me tog 'di snoms shig_/ge sar gcod mkhas sgyu ma'i mkhan po yin/_/chos dbyings rdo rje dbang phyug mchod pa 'bul/_/btsan po dpe med me tog rab rgyas pa/_/rin thang med pa'i me tog 'di snoms shig_/mchog dga' dang ni
[\[8a.2\]]dga' bral gzhig nas longs/_/yang dag bla ma'i zhabs btud nan tan gyis/_/btsan po dpe med me tog rab rgyas pa/_/rin thang med pa'i me tog 'di snoms shig_/ma ti tsi tri'i glu rdzogs so//[ {D2363}]@##/_/sangs rgyas la phyag 'tshal lo/_/'das
[\[8a.3\]]dang ma 'ongs da ltar gyi//dge dang mi dge'i las rnams la/_/dga' dang mi dga' khyod ma byed/_/rang dga' ye shes seng ge bzhin/_/chos nyid zab mo rnal 'byor yul/_/sgom dang mi sgom byang chub sems/_/ldan dang mi ldan khyod ma byed/_/rang dga' ye shes seng ge
[\[8a.4\]]bzhin/_/sangs rgyas dang ni sems can gyi/_/spyod pa'i lam ni 'di yin zhes/_/mthun dang mi mthun khrod ma byed/_/rang dga' ye shes seng ge bzhin/_/bde dang sdug bsngal 'bras bu'i chos/_/'khor dang mya ngan 'das pa la/_/re dang dogs pa khyod ma byed/_/rang dga'
[\[8a.5\]]ye shes seng ge bzhin/_/rdzogs so//[ {D2364}]@##/_/bdag ni 'dug ste shi dang ma shi med/_/bdag gi yid la don gcig 'jug pa med/_/ka na'i ral gris zhags pa rab bcad pas/_/da lta re ba med de ba da smra/_/gru gnyis sna la rkang pa rab bzhag nas/_/lus 'gyal
[\[8a.6\]]gyur te sems la sdug bsngal skye/_/ka na'i ral gris zhags pa rab bcad pas/_/da lta re ba med de ba da smra/_/mi gang rtsa ba khron pas bskor gyur kyang /_/shing gcig la ni 'bras bu gnyis mi 'byung /_/ka na'i ral gris zhags pa rab bcad pas/_/da lta re ba med de ba da smra/_/_
[\[8a.7\]]mig sman ri lu bcud len rkang dngos grub/_/de rnams la ni bdag ci le lor gyur/_/ka na'i ral gris zhags pa rab bcad pas/_/da lta re ba med de ba da smra/_/rdzogs so//[ {D2365}]@##/_/sangs rgyas la phyag 'tshal lo/_/kye yul rnams thams cad lta 'dod na/_/ri
[\[8b\]]
[\[8b.1\]]po chen po'i kha nas ltos/_/chos rnams thams cad skye 'gag med/_/rang sems rig ri rab rtse/_/chu rnams thams cad 'thung 'dod na/_/rgya mtsho chen po'i chu la 'thung /_/skye med byang chub sems kyi chu/_/mtha' dbus med pa'i rgya mtsho che/_/brtan g.yo thams cad bsreg
[\[8b.2\]]'dod na/_/'jig pa'i dus kyi me chen spor/_/rnam rtog brtan g.yo thams cad de/_/lhun grub ye shes sems kyi me/_/'jigs med bde ba'i gnas 'dod na/_/dgon pa chen po'i gnas su 'dug_/'khor ba rnam dag bde ba'i gnas/_/byang chub sems ni dgon pa che/_/_
[\[8b.3\]]A tsAr+ya dpa' bo rnam par snang mdzad kyi glu rdzogs so//[ {D2366}]@##/_/sangs rgyas la phyag 'tshal lo/_/rang bzhin bdag med ma de ni/_/bdag gi go rims byed pa yin/_/chags pa med pa de yis ni/_/nyon mongs zhi bar byed pa yin/_/skye dang 'chi ba srid pa yin/_/'khrul
[\[8b.4\]]pa rnams ni spong ba yin/_/bde ba chen po ster byed pa'i/_/len gyi 'khrul pa ma yin no/_/des na kha dog dbyibs med de/_/tshad kyang yod pa ma mthong ngo /_/'dod pa med pa de yis ni/_/nga rgyal skye ba mi 'dod do/_/gang tshe bdag med ma de ni/_/bdag gi snying la zhugs pa na/_/_
[\[8b.5\]]bdag dang gzhan rnams ma lus pa'i/_/dbye ba yod par ma mthong ngo /_/'gro ba med cing 'ong ba med/_/gar yang gnas pa ma yin te/_/nam mkha' yi ni ngo bo ltar/_/yongs su gsal bar snang ba yin/_/thub pa chen po'i rnal 'byor pa/_/ma lus pa dang ral pa ni/_/de
[\[8b.6\]]ni me li bdag med mar/_/de ltar bdag med smra ba yin/_/nA ro paN+Di ta'i glu rdzogs so//[ {D2367}]@##/_/sangs rgyas la phyag 'tshal lo/_/sems can nyon mongs gdung bas sa stengs bskor ba'i lha/_/de lta na yang bde chen chung ma'i lus mi 'dor/_/kye kye dpe
[\[8b.7\]]med chung ma la ni rab tu chags/_/bskal ba dpag med mi 'bral gtso bo'i 'jig rten lha/_/shin tu ngo mtshar bdud kyi chung ma de mi len/_/gzhan las khyad 'phags gzugs mchog mnga' ba'i lha/_/kye kye dpe med chung ma la ni rab tu chags/_/bskal pa dpag med
[\[9a\]]
[\[9a.1\]]mi 'bral gtso bo 'jig rten lha/_/'gro ba brgya phrag mang po nad kyis thebs la bskor/_/de dag bde ster lha ni khams gsum me long yin/_/kye kye dpe med chung ma la ni rab tu chags/_/bskal ba dpag med mi 'bral gtso bo'i 'jig rten lha/_/mnyam
[\[9a.2\]]med mnyam pa'i bde gsol ma ti do ha na/_/rgyal ba'i yon tan mang ldan kAr+Sha pa Na'i lha/_/kye kye dpe med chung ma la ni rab tu chags/_/bskal pa dpag med mi 'bral gtso bo'i 'jig rten lha/_/lU yi pa'i glu rdzogs so//[ {D2368}]@##/_/sangs rgyas la phyag
[\[9a.3\]]'tshal lo/_/sgyu ma'i nags tshal mang po de dang der/_/ri dgas gsad phyir blon po Do m+bi 'gro/_/log 'gro ri dgas gar 'gro nga yis mthong /_/Do m+bi mda' rnon bkang nas nang du zhugs/_/mda' lnga yod de lnga ka shar gyis bton/_/Do m+bi gzhu ba kang gzung nas rnam par
[\[9a.4\]]'dug/_/log lta'i ri dgas gar 'gro nga yis mthong /_/Do m+bi mda' rnon bkang nas nang du zhugs/_/gzhu med rgyud med smyug med mde'u med/_/Dom+bi the tshom med de nges par bsad/_/log lta'i ri dgas gar 'gro nga yis mthong /_/Do m+bi mda' rnon bkang nas nang du
[\[9a.5\]]zhugs/_/rgyal ba rigs lnga dbu rgyan byas nas su/_/ri dgas bsad pa slar la sos par bya/_/log lta'i ri dgas gar 'gro nga yis mthong /_/Do m+bi mnga' rnon bkang nas nang du zhugs/_/Do m+bi'i glu rdzogs so//_@##[{D2369}]/_/sangs rgyas la phyag 'tshal lo/_/_
[\[9a.6\]]ngan pa ngan pa 'jig rten kun smra yang /_/gces pa'i yon tan dri med zab mo yod/_/ut+pal chu nang btus na chus mi reg_/de 'dra'i mang po'i sgyu mkhan bi rU pa/_/tshong dus dang ni grong dang chu 'gram ni/_/gang du phyin nas lus 'gyel de mi shes/_/ut+pal chu nang btus na chus
[\[9a.7\]]mi reg_/de 'dra'i mang po'i sgyu mkhan bi rU pa/_/'jig rten ngan par smra ba de brdzun yin/_/khros pas gang+gA bab pa rgyun las bzlog_/ut+pal chu nang btus na chus mi reg_/de 'dra'i mang po'i sgyu mkhan bi rU pa/_/nyi ma gta' mar bcug nas chang ni 'thungs/_/an+da 'jigs_
[\[9b\]]
[\[9b.1\]]byas b+he me'i sa ra bshig/_/ut+pal chu nang btus na chus mi reg_/de 'dra'i mang po'i sgyu mkhan bi rU pa/_/bi rU pa'i glu rdzogs so//[ {D2370}]@##/_/sangs rgyas la phyag 'tshal lo/_/ltos dang skye ba gnas pa med pa na/_/de tshe lhan cig skyes dang khyad par med/_/de
[\[9b.2\]]nyid mi mthun pa de rnam par smros/_/'di ltar khams gsum bde bar gshegs pa lnga/_/de yi tshe na gang gis bcings par sems/_/de nyid rang bzhin shin tu go gyur nas/_/ji ltar mi mthun pa de rnam par smros/_/'di kun rtsa ba'i rang bzhin ma rnyed stor/_/de'i tshe nam
[\[9b.3\]]mkha'i rang bzhin mi 'chi'am/_/de nyid rang bzhin shin tu go gyur nas/_/de nyid mi mthun pa de rnam par smros/_/rmongs par ma byed gnyis med mdud pa yis/_/cis te stong pa'i khu tshur brdzun gyis bcings/_/de nyid rang bzhin shin tu go gyur nas/_/ji ltar mi mthun pa de rnam par
[\[9b.4\]]smros/_/lwa ba pa'i glu rdzogs so//[ {D2371}]@##/_/ji ltar til la til mar khyab pa bzhin/_/de bzhin khams gsum 'jam dpal sku yis gang /_/de shes lhun grub rnal 'byor bsgom pa yis/_/bde chen dam pa chos kyi glu 'di long /_/bde gshegs kun gyi btsun mo
[\[9b.5\]]ming med ma/_/sna tshogs gzugs can snying rje can de dang /_/lhan cig 'grogs na sdug bsngal thams cad sel/_/bde chen dam pa chos kyi glu 'di long /_/nam mkha' nam mkha'i mtshan nyid ci 'dra bar/_/sems kyi chos nyid de 'dra bla ma gsung /_/bla med don de mi shes
[\[9b.6\]]bsgom mi nus/_/bde ba chen po chos kyi glu 'di long /_/nyi ma me shel ras bal 'dus ji bzhin/_/lung dang man ngag de bzhin bsten pa las/_/rang rig ye shes me ni 'bar bar 'gyur/_/bde chen dam pa chos kyi glu 'di long /_/glegs bam chos dang gzhan lag gnas pa'i
[\[9b.7\]]nor/_/chos nor min te dgos pa'i dus na med/_/'phags pa'i nor chen rang gi sems la chongs/_/bde chen dam pa chos kyi glu 'di long /_/bde dang sdug bsngal gnas skabs thams cad du/_/yid bzhin nor 'dra'i de nyid byang chub sems/_/'jam dpal kun 'du la nyin
[\[10a\]]
[\[10a.1\]]mtshan nan tan byos/_/bde chen dam pa chos kyi glu 'di long /_/ma hA su kha ta'i glu rdzogs so//[ {D2372}]@##/_/dpal sangs rgyas la phyag 'tshal lo/_/shin tu ngo mtshar bdag gis gtam/_/glang chen btsongs nas gnyid log ltar/_/gang
[\[10a.2\]]zhig nor yod mel tshe byed/_/kun khyab dpa' bo pra sa ra/_/chos dang chos min gtam mi 'dri/_/rang byung rang bzhin g.yo ba med/_/glang chen btsongs nas gnyid log ltar/_/gang zhig nor yod mel tshe byed/_/kun khyab dpa' po bra sar/_/rnal 'byor mai tri'i dbye shes
[\[10a.3\]]bas/_/thog med dus bsags skyon kun bral/_/gang zhig nor yod mel tshe byed/_/kun khyab dpa' bo pra sa ra/_/rnal 'byor pra sa ra'i glu rdzogs so//[ {D2373}]@##/_/stong pa la gnas snying rje'i bdag nyid can/_/zhing na bzhugs pa'i thabs dang shes rab tshogs/_/_
[\[10a.4\]]gzugs brnyan lta bur shes par bya/_/snying rje'i ro yis tha dad rtsod pa spangs/_/der ni kun rdzob yul gyi sha rnams bza'/_/shin tu rnam dag stong pa'i chang ni btung /_/skye 'gro skal ldan rnams la don 'di bstan/_/skal med rnams la shin tu gsang bar bya/_/rnam thar byug pas
[\[10a.5\]]phyi nang brlan byas la/_/yul gyi longs spyod la ni ci bder spyad/_/phan tshun 'gro dang 'ong ba'i chos rnams la/_/dag dang ma dag yid la mi bya'o/_/byang chub sems kyi phreng bas rnam brgyan la/_/gsang ba'i dkyil 'khor nang du 'jug bya ste/_/thabs dang shes rab sbyor ba rgyun mi
[\[10a.6\]]'chad/_/lhan cig skyes pa'i g.yung mo mi spang ngo /_/klu sgrub kyi glu rdzogs so//[ {D2374}]@##/_/sangs rgyas la phyag 'tshal lo/_/rnam rtog 'jig pa'i chom rkun 'jigs shes na/_/tshul khrims nor chen bsrung phyir mel tshe gyis/_/kye snyom las ma byed sems
[\[10a.7\]]kyi mel tshe gyis/_/gti mug gnyid kyis 'khor ba'i mtshan mo ring /_/kye snyom las ma byed sems kyi mel tshe gyis/_/gnyid log na ni khyim nang chom rkun 'gro/_/khyod kyi tshul khrims nor chen 'phrog par 'gyur/_/tshul khrims nor de med na ting 'dzin med/_/de med na ni
[\[10b\]]
[\[10b.1\]]nyi ma 'char ba med/_/de nyid nyi ma bsgom pas mel tshe gyis/_/skad cig gcig kyang nor chung gzhan ma byed/_/de yi dus na de nyid nyi ma 'char/_/'di ltar de tshe 'khor ba'i nam langs 'gyur/_kye snyom las ma byed sems kyi mel tshe gyis/_/dI paM kA ra shI dz+nyA na'i chos kyi glu
[\[10b.2\]]rdzogs so//[{D2375}]@##/_/rgya gar skad du/_Sho Da sha bin+du b+hA ba na nA ma/_bod skad du/_thig le bcu drug gi nyams len zhes bya ba/_yum bdag med ma la phyag 'tshal lo/_/rang lus khong stong bsam byas nas/_/mtshan med a ba d+hU tI la/_/'khor
[\[10b.3\]]lo bzhi ni bsam par bya/_/yi ge drug cu rtsa bzhi ni/_/sprul pa'i 'khor lor byin gyis brlabs/_/bde gshegs lnga dang lha mo rnams/_/'dab brgyad pad+mar dgod par bya/_/khams dang phung po dag pa'i phyir/_/dbyangs can bcu drug longs spyod bsgom/_/de rnams
[\[10b.4\]]nyis 'gyur spyi bo ru/_/bdag nyid bsrung ba'i man ngag go/_/bcu drug thig le rab tu 'bar/_/rtsa brgyad thig le rgyu ba yin/_/bzhi po zhu ste rol pa gnyis/_/gnyis kyi phyed ni bdag med ma/_/bcu drug phyed phyed grangs yin no/_/ka nas brtsams nas ma yi bar/_/reg
[\[10b.5\]]byed nyi shu rtsa lnga yin/_/ya nas brtsams nas ha yi bar/_/mi reg ming can brgyad yin no/_/bsdus pa A phreng kA phreng gnyis/_/sprul pa'i 'khor lor bsam par bya/_/nyi ma'i 'od kyis dros tsam na/_/khams gsum sreg cing zhu bar bsam/_/tshes kyi rim pa'i rjes
[\[10b.6\]]'brangs nas/_/ri bong can gyis rgyas par 'gyur/_/mkha' 'gro longs spyod bdag thim nas/_/dga' ba'i bdag nyid skad cig la/_/dpa' rgyal snying rje chen po skye/_/yang dag zung 'jug grub pa yis/_/sgrub pa thams cad dag par 'gyur/_/skye 'gag med pa'i rnal
[\[10b.7\]]'byor ni/_/kaM ka li bdag grub pa thob/_/kye ho ma yengs rnal 'byor pa/_/rang gi sems la nyams len gyis/_/slob dpon kaM ka le pas mdzad pa 'khor lo bzhi'i nyams len gyi zhal gdams rdzogs so//[ {D2376}]@##/_/rgya gar skad du/_bA d+ya an+tar_
[\[11a\]]
[\[11a.1\]]bo d+hi tsi t+ta ban+d+ha nA ma/_bod skad du/_phyi nang byang chub sems bcing ba'i man ngag ces bya ba/_byang chub sems dpa' la phyag 'tshal lo/_/don dam kun rdzob byang chub sems/_/lhan cig skyes te mun pas bsgribs/_/kun du skye ba'i nyams len ni/_/bdag
[\[11a.2\]]gis 'di ru bshad par bya/_/spyi bo'i gtsug nas bo la'i bar/_/sna tshogs rtsa ni bsgom par bya/_/de nas bde chen 'khor lo ru/_/sgo nga'i khog pa lta bu yi/_/byang chub sems la sems gtad nas/_/bo la'i rtse la rgyal lo tsam/_/gsal la sran rdog tsam du bsgom/_
[\[11a.3\]]bde chen sgo nga'i rtsa la ni/_/byang chub sems ni 'dzag par bya/_/lte ba'i bar du rnal 'byor kye/_/gnyis med bdud rtsis bkang byas nas/_/shes pa bde ba'i mchog tu 'gyur/_/sgom pa'i spyod yul phar mi spro/_/sems ni tshur la bkug mi bya/_/dper na sprul gyi mdud pa bzhin/_/_
[\[11a.4\]]sems ni rang grol gnas pa ste/_/dngos po'i bya ba bral 'gyur ba/_/rnal 'byor yid kyi zhen pa chod/_/mi nA bdag gis rtogs pas grol/_/byang chub kyi sems bcing ba'i man ngag ces bya ba slob dpon mi nA pas mdzad pa rdzogs so//[ {D2377}]@##/_/rgya gar skad du/_
[\[11a.5\]]bA yu tat+t+waM b+hA ba no pa de sha nA ma/_bod skad du/_rlung gi de nyid bsgom pa'i man ngag ces bya ba/_bla ma rnams la phyag 'tshal lo/_/g+ho ra kha ni ba lang bsrung /_/ba rdzi ba lang 'tsho bar byed/_/'tsho bar byed cing gnyis med 'gyur/_/nyi ma dang ni zla ba gnyis/_/ro gcig par ni 'dres
[\[11a.6\]]par 'gyur/_/g+ho ra kha ni sgra gcan gyis/_/nyi ma zos pa ngo mtshar che/_/gal te rgyab kyi sgal tshigs su/_/drag tu bcings pas rnal 'byor pas/_/skad cig tsam gyis khams su grub/_/gzhom du med cing kun nas dngas/_/stong nyid dngos po rnam par gsal/_/nyi ma dang
[\[11a.7\]]ni zla ba gnyis/_/ro gcig par ni 'dres par 'gyur/_/g+ho ra kha ni sgra gcan gyis/_/nyi ma zos pa ngo mtshar che/_/shing bu gter du nub pa dang /_/pha wang gyen du 'byung bar 'gyur/_/dga' bas bdag ni bsgrubs so zhes/_/g+ho ra kha ni smra bar byed/_/nyi ma dang ni zla ba gnyis/_/_
[\[11b\]]
[\[11b.1\]]ro gcig par ni 'dres par 'gyur/_/g+ho ra kha ni sgra gcan gyis/_/nyi ma zos pa ngo mtshar che/_/nor bu thams cad rdo rjes 'bigs/_/g+ho ra kha yi rnal 'byor ni/_/bla ma'i drin gyis grub pa yin/_/nyi ma dang ni zla ba gnyis/_/ro gcig par ni 'dres par 'gyur/_/g+ho ra kha ni
[\[11b.2\]]sgra gcan gyis/_/nyi ma zos pa ngo mtshar che/_/rlung gi de nyid bsgom pa'i man ngag ces bya ba slob dpon g+ho ra khas mdzad pa rdzogs so//[ {D2378}]@##/_/rgya gar skad du/_bA yu ta t+t+waM b+hA ba na nA ma/_bod skad du/_rlung gi de nyid bsgom pa'i man ngag ces bya ba/_bla ma
[\[11b.3\]]rnams la phyag 'tshal lo/_/dur khrod ma ni lhan skyes rtogs pa med/_/phra zhing mi dmigs rang bzhin yid 'ong ba/_/pad+ma'i dbus 'gyur sna tshogs rol mdzad de/_/dus kyi stobs kyis dpa' bo gnyis med pa/_/nam mkhar khyab cing thim par dmigs pa med/_/mnyam
[\[11b.4\]]pa'i bde rtogs skad cig gcig la ni/_/khams gsum g.yo zhing bde lta rtogs pa ste/_/bla ma'i bka' yis gang yang lhan skyes so/_/bla mas ma rtogs lhan skyes gzhan du min/_/yon tan rnams la nga rgyal ma byed kye/_/lhan cig skyes pa'i gnyid log myos 'gyur ba/_/_
[\[11b.5\]]dam tshig glang chen lta bur spyod/_/dbang po sgo dgu'i sngags kyis lam bkag pas/_/brtan pa'i bum pas de ni mya ngan 'das/_/pad+ma'i ge sar rlung gi 'byung 'jug 'di/_/brtan par bcings na mgon po 'chags par 'gyur/_/rlung nyid thim pas mi 'gyur kha dog med/_/_
[\[11b.6\]]'brel med dran sems nyid ni stong pa la/_/bsgoms dang bsgom rgyu sgom byed de la med/_/g.yo ba'i sems nyid ting nge 'dzin gyis ni/_/sems kyi rgyal po brtan med mkha' la lding /_/mnyam par non cig lus kyi 'khrul 'khor bya/_/sems nyid bde chen bkram pas mya ngan
[\[11b.7\]]'das/_/gti mug zhags pas bcings shing gzhan dag spongs/_/skad cig gcig la 'khor ba'i chags pa bral/_/de nyid bcings pas bya ba bral 'gyur ba/_/'gro ba drug tu yang dag skye mi len/_/gang zhig rtsa sgor ma yengs gnas pa des/_/drag po'i rkun mas de la
[\[12a\]]
[\[12a.1\]]'jigs pa med/_/gang zhig brdzun rku brdzun mi mya ngan med/_/sngags nyid rang gi lus la gnas pa ste/_/bde ba thams cad rnal 'byor dran par gyis/_/bde ba rtogs pas rnal 'byor skyes 'gyur ba/_/khyim gyi bdag mo rang lus rang bzhin tshim gnas la/_
[\[12a.2\]]rlung gi sems nyid pad+ma'i chu dang 'dra/_/'byung ba rnams ni de yis myong 'gyur bas/_/de phyir g.yo ba'i sems la rnal 'byor pa'i/_/sgo dgu bkag nas nan tan gyis/_/rnal 'byor gyis ni gti mug bcad byas la/_/gnas kyi yon tan rtogs pas chags med 'gyur/_/_
[\[12a.3\]]sprin ltar cho 'phrul rang bzhin kun brtags kyi/_/gti mug gnas kyi gti mug bsregs byas nas/_/lhan cig skyes pa'i gnas la rnal 'byor thim/_/thams cad nub pas steng 'og lam 'gags pas/_/gnas kyi nyams kyis 'khor ba mya ngan 'das/_/de ni rnal
[\[12a.4\]]'byor bla ma'i drin gyis rtogs/_/nyin mtshan bla ma spyi bor bsgom byas nas/_/lhan cig skyes pa nyid du gnas 'gyur ba/_/yang nas yang du nam mkha'i bdud rtsi rngub/_/rjes 'brang bkur sti dri med sku thob pas/_/ka ba gcig la gzhal yas sgo dgu ste/_/lam gyi sgyu
[\[12a.5\]]lus bdag gis gcig tu rtogs/_/de yis bdud bzhi bar gcod sel bar 'gyur/_/de phyir dge sbyin khrims sogs dgos mi 'gyur/_/dge sbyong chos smras lha nyid bsgom pa ste/_/chos kyi ro ni sus kyang rtogs pa med/_/sku gsum brtan par 'dod na rnal 'byor kye/_/phyi
[\[12a.6\]]nang byang chub sems kyi rlung nyid bsgom/_/dug lnga'i yan lag bcad pas myur du ni/_/byang chub sems kyi lam la legs par 'jug_/rnal 'byor brtan pa thob ste skye mi 'gyur/_/rlung gi de nyid bsgom pa'i man ngag ces bya ba slob dpon tso ra g+hi sa mdzad pa rdzogs so//_//_
[\[12a.7\]{D2379}]@##/_/rgya gar skad du/_badzra DA ki ni niSh+pan na kra ma/_bod skad du/_rdo rje mkha' 'gro'i rdzogs pa'i rim pa/_rdo rje phag mo la phyag 'tshal lo/_/rdo rje mkha' 'gro gzhu ru thogs/_/dngos po thams cad 'ben du btsugs/_/gnyis su med pa'i mda' yis brgyab/_/bsgom
[\[12b\]]
[\[12b.1\]]dang sgom rgyu dmigs pa med/_/bsnun pas skye ba dmigs mi 'gyur/_/bdag gzhan gnyis kyi mtha' yang bcad/_/gnyis su med pa'i mda' yis brgyab/_/bsgom dang sgom rgyu gnyis ka med/_/stong pa'i gzhu ni bkang byas nas/_/shor med mda' ni rdeg par byed/_/_
[\[12b.2\]]bsad dang gsad bya gnyis ka med/_/gnyis su med pa'i mda' yis brgyab/_/bsgom dang sgom rgyu gnyis ka med/_/nam mkha'i cho 'phrul chen po yis/_/chos nyid thams cad bsdus byas nas/_/gnyis su med pa'i mda' yis brgyab/_/bsgom dang sgom rgyu
[\[12b.3\]]gnyis ka med/_/bi rUs 'di ltar 'khor byas nas/_/gcig nas nyi shu'i bar du ni/_/dngos po cir yang zhugs pa med/_/yi ge stong pa gsos su byin/_/gnyis su med pa'i mda' yis brgyab/_/bsgom dang sgom rgyu gnyis ka med/_/rdo rje mkha' 'gro'i rdzogs
[\[12b.4\]]pa'i rim pa zhes bya ba slob dpon bi rU pa nas brgyud pa slob dpon b+hi na pas mdzad pa rdzogs so//[ {D2380}]@##/_/rgya gar skad du/_tsa tur yo ga b+hA ba na nA ma/_bod skad du/_rnal 'byor bzhi'i nyams len gyi thabs zhes bya ba/_dpal rdo rje sems dpa' la phyag
[\[12b.5\]]'tshal lo/_/sems dang sems nyid rgyu med de/_/bsgrub bya sgrub byed thig la'i ngo /_/'bras bu ma grub mya ngan 'das/_/dpal ldan dpa' bo yi ge med/_/lte bar gsang ba'i ge sar la/_/A li kA li la brten nas/_/rnal 'byor bzhi yi nyams len bshad/_/lte
[\[12b.6\]]ba ye shes 'khor lo ru/_/rtsa ni brgyad kyi thig btab nas/_/A phreng kA phreng mnyam bsams nas/_/mkha' 'gro brgyad kyi me lce sbar/_/byang chub sems kyi rang bzhin ni/_/nam mkha'i dbyibs kyi 'od las ni/_/gnyis med zung 'jug 'dzag byas pas/_/dpa' bo rnams
[\[12b.7\]]kyi lam nas rgyu/_/de 'gag rnal 'byor mtshan ma med/_/brtan pa'i rnal 'byor grub 'gyur ba/_/sangs rgyas rnams kyi sa lam thob/_/A li kA li'i rnal 'byor ro/_/a ho bzlas pa'i rnal 'byor pa/_/dngos dang dngos med bral 'gyur bas/_/phyi nang dug gi rnam
[\[13a\]]
[\[13a.1\]]pa sel/_/rnal 'byor 'di ni brtan grub na/_/zla ba drug nas 'grub 'gyur ba'i/_/rdo rje sems dpa' dang mnyam mo/_/de ni rig pa'i rnal 'byor ro/_/sems nyid gnas su pad+ma ni/_/mnyam pa nyid ni dmar por bsam/_/pad 'dab bzhi la thig le ni/_/_
[\[13a.2\]]dbus su rgyu med thig le yin/_/de dag rnams kyi kha dog ni/_/shar du dmar dang byang du ser/_/nub tu dkar dang lho ru gnag_/sna tshogs 'od gsal dbus su 'phro/_/sngar bshad sngags dang bcas pa ni/_/sgom na rnal 'byor dbang phyug de/_/skad cig gcig la rdzogs
[\[13a.3\]]sangs rgyas/_/de ni mnyam nyid rnal 'byor ro/_/mi bskyod chu dang rnam snang dang /_/phyi nang bdud rtsi lnga yis ni/_/sngags pa'i thabs kyi rnal 'byor gyi/_/tan ti bdag gis grub pa thob/_/rnal 'byor bzhi'i nyams len ces bya ba slob dpon tan ti pas mdzad pa rdzogs so//_//_
[\[13a.4\]{D2381}]@##/_/rgya gar skad du/_pra dz+nyo pA ya bi nish+tsa ya sa mud yaM nA ma/_bod skad du/_thabs dang shes rab gtan la phab pa'i bsdus pa zhes bya ba/_dpal he ru ka la phyag 'tshal lo/_/gang zhig sprin ltar rtog pa sel cing rang bzhin dri ma med/_/nang pa rnams kyi mnyam dang mi
[\[13a.5\]]mnyam gnyis med chos sku de/_/gzugs ldan sna tshogs longs sku'i rang bzhin rnams kyi rgyur gyur pa/_/thabs dang shes rab gnyis med sprul sku de la phyag 'tshal nas/_/lham mkhan rig 'dzin bdag gzhan don du rnam par bsdu byas nas/_/ma rtogs sems can rnams
[\[13a.6\]]la phan phyir ma lus de nyid ni/_/bdag gis bshad bya blo ldan rnams kyis gus pas mnyan par gyis/_/dngos po'i rtog pa la brten nas/_/dngos med bdag med yang dag 'byung /_/gnyi ga rtog pa mnyam mod kyi/_/byis pa rnams la drang phyir gsungs/_/de la nyon
[\[13a.7\]]mongs thams cad de/_/skye 'jig sdug bsngal de las 'byung /_/bdag gzhan gnyis kyi 'dzin pa yis/_/thar ba thob par mi 'gyur bas/_/de phyir dngos po spang bya zhing /_/dngos med la yang brten mi bya/_/rnal 'byor dngos po la brten na/_/'khor ba nyid las gzhan du
[\[13b\]]
[\[13b.1\]]min/_/phan tshun 'brel phyir de dag min/_/de min bdag gzhan grub pa med/_/dper na nam mkha'i me tog bzhin/_/de phyir dngos dang dngos med ni/_/brdzun pa'i cho 'phrul spang bar bya/_/rang bzhin ma grub dri ma med/_/de phyir pha rol phyin mar grags/_/khyab byed snying
[\[13b.2\]]rje dbyer med de/_/rnal 'byor pa yi thabs yin no/_/chu dang 'o ma 'dres pa ltar/_/thabs dang shes rab gnyis med pa/_/'dzin bya 'dzin byed thog mtha' med/_/dri med dngos po'i mtshan ma bral/_/gnyis dang gnyis min zhi ba'i bdag_/de rnams la gnas bde ba'i
[\[13b.3\]]mchog_/rang rig ye shes chos kyi dbyings/_/zhi dul pha rol phyin ma yin/_/theg pa gsum dang sku gsum ldan/_/sngags ni 'bum sde grangs las 'das/_/dkyil 'khor rgyal mchog phyag rgya dang /_/'jig rten 'das dang 'jig rten rnams/_/lha dang lha min brgya byin
[\[13b.4\]]dang /_/mi dang yi dgas dud 'gro sogs/_/dper na chu yi rlabs bzhin te/_/de las byung zhing thim par 'gyur/_/de phyir thabs dang shes rab kyis/_/gnyis med don ni bsgom par bya/_/mi mnyam pa yi sngags nyid kyis/_/stong nyid bsgom par mi bya zhing /_/de bzhin
[\[13b.5\]]dngos po bsgom mi bya/_/de dag gnyis kyi 'dzin pa ni/_/mya ngan 'das kyang 'khor ba yin/_/de ni mi rtag spang byas pas/_/dmigs med stong nyid 'grub 'gyur ro/_/brjod bral nam mkha'i snying rje ste/_/de nyid yid bzhin nor bu ltar/_/'gro ba'i don ni byams pa
[\[13b.6\]]yin/_/nam mkha' kun la khyab pa bzhin/_/gnyis med sems ni dga' ba yin/_/dngos dang dngos med gnyis dag la/_/bsgom pa'i btang snyoms de nyid ni/_/dngos med don dam bsgom par bya/_/bya ba dang ni byed pa po/_/bsgom dang sgom rgyu gnyis ka med/_/_
[\[13b.7\]]sbyin dang sbyin bya gnyis ma grub/_/'dzin bya dang ni 'dzin pa po/_/brtags pas nyon mongs dngos po med/_/de nyid ldan pa'i rnal 'byor pa/_/byang chub sems ni grub 'gyur ro/_/chags pas bsgribs pas 'khor ba yin/_/sprin med nam mkha' lta bu ni/_/rtog pa dang bral mya
[\[14a\]]
[\[14a.1\]]ngan 'das/_/de phyir sems ni brtan byas nas/_/blo dang ldan pas bsgom par bya/_/bla ma'i zhal gyi pad+ma las thob gdams ngag bris/_/bdag nyid grub pa gang zhig dge ba'i 'bras bu des/_/'gro drug nyon mongs 'dam las rgal zhing dri med pa/_/byang
[\[14a.2\]]chub sems la gnas shing grub pa thob par shog_/thabs dang shes rab gtan la phab pa'i dngos grub bsdus pa zhes bya ba slob dpon tsam ris gsungs pa rdzogs so//[ {D2382}]@##/_/rgya gar skad du/_swa b+h+wa ba a sid+d+hi nA ma u bde sha//_bod skad du/_rang
[\[14a.3\]]bzhin grub ba med pa'i gzhi'i man ngag ces bya ba/_rje btsun sgrol ma la phyag mtshal lo/_e ma ji ltar mkhas pa yis/_/lha khang 'di ni bzhengs bar bya/_ka ba gcig la sgo dgu ba'i/_shing mkhan gang gis khang bar byas/_ji ltar nam zhig lha khang der/_/'jig par 'gyur
[\[14a.4\]]ba mi shes na/_lha khang nang nas phug ron no/_gnas ni gang du tshol bar byed/_/ji ltar nam zhig lha khang der/_'jig par 'gyur ba mi shes na/_/gang gis g.yogs shing zhal zhal byas/_/sgo rab bsngams pa de ltar na/_ka ba srin gyis zos pa na/_ji ltar nam zhig lha khang
[\[14a.5\]]der/_'jig par 'gyur ba mi shes so/_/gang gis g.yogs shing zhal byas/_/lha khang nang nas phug ron ni/_/gnas ni gang du tshol bar byed/_mar dang sbrang rtsi'i zas byin yang /_rigs ngan gyi ni spyod pa 'dra/_de bzhin rdo rje 'gro bar byed/_ji ltar nam zhig lha khang der/_
[\[14a.6\]]'jig bar 'gyur pa ma shes so/_lha khang nang de'i phug ron ni/_/gnas ni gang du tshol bar byed/_sna tshogs mdog can phug ron ni/_lha khang bum pa spangs nas ni/_dba' bo'i sgo nas smra bar byed/_ji ltar nam zhig lha khang der/_'jigs par 'gyur ba ma shes so/_lha khang nang nas
[\[14a.7\]]phug ron ni/_gnas ni gang du tshol bar byed/_lha khang bum pa spangs nas ni/_/dpa' bo'i sgo nas smra bar byed/_sems kyi rnam 'phrul yin no zhes/_'phags ba klu sgrub smra bar byed/_/rang bzhin grub ba med pa'i gzhi'i man ngag ces bya ba slob dpon klu sgrub kyis mdzad pa rdzogs
[\[14b\]]
[\[14b.1\]]so//[ {D2383}]@##/_/rgya gar skad du/_sha ta ak+Sha ra b+h+T+TAT+TA ra ka s+ya sa twaM trai ya d+hA ba na/_bod skad du/_rje btsun yi ge brgya pa'i sems dpa' gsum gyi bsgom pa'i thabs/_bla ma rje btsun rnams la phyag 'tshal lo/_/dus gsum rgyal ba rnams kyi lam/_/dge ba gsum gyi
[\[14b.2\]]bdag nyid can/_/sku gsung thugs la phyag 'tshal te/_/blo dman dang ldan sgrub brtson zhing /_/bla ma'i gdams ngag dang bral la/_/phan phyir sgrub thabs gsum bsres brtsam/_/oM shrI badzra he ru ka sa ma ya/_ma nu pA la ya/_he ru ka twe no pa tiSh+Tha dr-i D+ho me b+ha ba/_su toSh+yo me b+ha ba/_
[\[14b.3\]]a nu rak+to me b+ha ba/_su po Sh+yo me b+ha ba/_sarba sid+d+him+me pra yats+tsha/_sarba karma su tsa me/_tsit+taM shre yaHku ru hUM ha ha ha ha hoHb+ha ga wAn/_badzra mA me muny+tsa/_he ru ka badzrI b+ha ba ma hA sa ma ya satwa AHhUM phaT/_de la bsgom pa'i man ngag ni/_/rang snying dbus gur phra ba yi/_/hUM gi dkyil
[\[14b.4\]]du mthe bo tshad/_/TaM yig dkar 'od lta bu ni/_/de yi spyi bor gnas par bsam/_/hUM las byung ba'i 'od zer ni/_/ting 'dzin sems dpa'i snying ga yi/_/kha sbyor nam mkha'i dbus su ni/_/'od kyi dkyil 'khor bsgom par bya/_/oM dang hUM gi sbyor ba las/_/pad+ma rdo rje rnam par
[\[14b.5\]]bsgom/_/oM ni du ba'i mdog lta bu/_/dam tshig sems dpa' shes par bya/_/de gnyis nye bar sbyor ba las/_/a ni ye shes sems dpa' bsgom/_/rang bzhin 'od gsal stong pa nyid/_/thig le'i ngo bo yi ge med/_/gnyis dang gnyis min zhi ba nyid/_/nam mkha'
[\[14b.6\]]lta bur dri ma med/_/'di lta bu ni mgrin par bsgom/_/gnyis kyang 'od zer gcig la spro/_/du ba me khyer mar me'i nang /_/mkha' snang dang ni smig rgyu'o/_/kha dog lnga pa'i 'od zer ni/_/dbang po'i gzhu 'dra'i ngo bo nyid/_/rnam snang rdo rje nyi ma dang /_/pad+ma gar dbang rdo rje rgyal/_/_
[\[14b.7\]]rdor sems drug pa he ru ka_/mgrin par bsdus te rnam par gnas/_/de ltar bla med rgyud rnams la/_/bsnyen pa'i sems dpa' gsum gyis ni/_/sgrub pa'i gdams ngag zhal gyi lung /_/rim pa ji bzhin bshad byas nas/_/da ni rnal 'byor rgyud bzhin du/_/sgrub pa'i zhal
[\[15a\]]
[\[15a.1\]]gdams bshad par bya/_/rnal 'byor rgyud du dbang thob pa'i/_/shes rab ldan pa'i rnal 'byor pas/_/bde bar stan la 'dug byas la/_/oM AHhUM gi sems dpa' ni/_/gsum gyi don la 'di ltar brtsam/_/thog mar rdo rje skyil krung bcas/_/ting
[\[15a.2\]]'dzin rgyal bcas sna rtser lta/_/oM AHhUM ni brjod byas pas/_/gnas gsum du ni rnam par bsam/_/de nas so so'i kha dog gi_/'od zer lcags kyu lta bu ni/_/spros pas sangs rgyas sras bcas rnams/_/mdun gyi nam mkhar spyan drang zhing /_/de la lnga'am bdun pas
[\[15a.3\]]mchod/_/gsum la skyabs 'gro la sogs bya/_/de nas sprin bral nam mkha' la/_/gnas pa'i skar ma lta bu ni/_/yig brgya'i sngags ni 'di yin te/_/oM shrI badzra la sogs pa/_/de nas 'di lta'i sngags brjod bya/_/oM dang swa b+hA ba shud+d+haH/_/sarba d+harmA swa b+hA ba/_/_
[\[15a.4\]]shud+d+ho\u0f85haM zhes brjod byas pas/_/skar ma ltar gsal dag par bsam/_/oM dang tsit+ta pra ti be/_/d+hAM dang ka ro mi brjod pas/_/de la nam mkhar hUM las ni/_/sna tshogs pad+ma bsam par bya/_/de nas yi ge oM gyis ni/_/nam mkhar zla ba'i dkyil 'khor bsam/_/de yi
[\[15a.5\]]steng du A brjod pas/_/rang nyid skar ma ltar gsal ba/_/zla ba'i steng du rnam par bsam/_/der rjes oM dang bo d+hi tsita/_/ta dang u t+pA da yA mi/_/brjod de rang nyid yi ge A/_/byang chub sems ni bskyed par bya/_/de yi rang bzhin gsal ba yi/_/byang chub kyi ni sems yin
[\[15a.6\]]pas/_/'gro ba rnams la khyab byed cing /_/gsal bar byed pa'i bdag nyid bsam/_/de rjes gsum pa yi ge ni/_/haM zhes brjod pas spyi bo yi/_/tshangs pa'i bu gar hUM bsams la/_/de las byung ba'i rdo rje ni/_/rtse lnga pa ni rnam bsams te/_/brtan byed sngags 'di brjod par bya/_
[\[15a.7\]]oM dang tiSh+Tha badzra hUM/_/de zhu ba las rdo rje sems/_/bdag nyid 'di yi rigs can ni/_/yin par yang ni rab bsams te/_/zhal gcig phyag gnyis sku mdog dkar/_/phyag gnyis rdo rje dril bu 'dzin/_/de la shrI ni dpal gyi don/_/de ni rdo rje sems dpar brjod/_/de ltar
[\[15b\]]
[\[15b.1\]]oM gyi yi ge yis/_/dam tshig sems dpar rnam par bstan/_/yang na 'di ltar shes par bya/_/oM ni zla ba de ster du/_/hUM las rdo rje rtse lnga pa/_/de yi dbus kyi rtse mo la/_/dbyangs yig dang po las byung ba'i/_/rdo rje sems dpa' sku mdog dkar/_/zhal phyag la sogs snga
[\[15b.2\]]ma bzhin/_/de ni oM ste dam tshig sems/_/thog mar dge ba bkra shis pa'o/_/da ni ting 'dzin sems dpa' ni/_/bsgom pa rnam par brtsam par bya/_/oM dang ya ta te ta thA/_/ga ta ta thA haM zhes pa/_/brjod pas mdun du hUM sngon bsam/_/de byung 'khor lo bcu drug
[\[15b.3\]]rtsibs/_/de yi dbus byung rdo rje ni/_/rgya gram de dbus paM las kyang /_/sna tshogs pad+ma 'dab brgyad pa/_/de yi ge sar steng du ni/_/hUM byung rdo rje sems dpar bsam/_/de nas shar gyi 'dab ma la/_/tshangs yig dang po bris pa yi/_/mA me muny+tsa'i sngags brjod pas/_/_
[\[15b.4\]]rang gi sa bon las byung ba'i/_/mi bskyod mgon po bsam par bya/_/rang gi sa bon las byung ba'i/_/rin chen 'byung ldan g.yas 'dab la/_/oM dang badzra satwa twe/_/no pa tiSh+Tha brjod pas so/_/oM dang dr-iD+ho me b+ha ba/_/brjod pas rgyab dkyil pad 'dab la/_/sa bon las byung 'od dpag med/_/g.yon gyi pad+ma'i
[\[15b.5\]]'dab ma la/_/oM dang su toSh+yo me b+ha ba/_/brjod pas don grub sa bon las/_/me yi phyogs kyi 'dab ma la/_/rnam snang yi ge dang bcas pa'i/_/a nu rak+to me b+ha ba/_/brjod pas rang gi sa bon las/_/rdo rje sems ma skud mdog dkar/_/zhal gcig spyan gnyis g.yon du gzigs/_/phyag gnyis dkur brten gtso dang
[\[15b.6\]]mtshungs/_/g.yas pa'i phyag na rdo rje 'bar/_/bden brel oM dang su poSh+yo/_/me b+ha ba brjod rigs can ma/_/sa bon las byung sku mdog ser/_/phyag g.yon sngar bzhin g.yas pa yis/_/rin chen 'dzin cing g.yon du gzigs/_/rlung oM sarba sid+d+him+me/_/pra yats+tsha brjod chos ma
[\[15b.7\]]dmar/_/g.yas bdag g.yon pa snga ma bzhin/_/g.yon du gzigs te dbang ldan du/_/rig byed tshig gi dang po dang /_sarba karma su ca ma/_/tsit+taM shre yaHku ru brjod/_/sa bon las byung las ma ni/_/ljang ser sna tshogs rdo rje g.yas/_/phyag g.yon mthun la g.yon
[\[16a\]]
[\[16a.1\]]du gzigs/_/yum bzhi'i dbu rgyan rigs kyi bdag_/de rjes 'khor lo'i rtsibs la ni/_/dbang ldan las brtsams g.yon skor du/_/rdo rje sems dpa' la sogs pa/_/sems dpa' bcu drug rim bzhin bskyed/_/hUM ha ha ha ha ho/_/b+ha ga bA na badzra satwa
[\[16a.2\]]ni/_/kun la khyab par byed pa'i tshig_/ma ni 'dren pa'i don yin te/_/me ni bdag tu rnam par bshad/_/muny+tsa 'dzin par brjod cig pa'o/_/de phyir bdag ni gzung la drangs/_/khyad par byung ba rdo rje sems/_/sku mdog ljang gu g.yon du gzigs/_/g.yas pa rdo rje rtse lnga
[\[16a.3\]]pa/_/g.yon pa dril bu dkur brten te/_/pad+ma'i gdan la brten pa'o/_/dzrA las rdo rje rgyal po ser/_/phyag g.yas rdo rje g.yon lcags kyu/_/kha cig g.yas pa lcags kyu ste/_/phyag g.yon dkur ni brten pa 'chad/_/sa byung chags pa sku mdog dmar/_/g.yas mda'
[\[16a.4\]]g.yon ni gzhu 'dzin pa'o/_/s+t+waM las legs pa ma rgad mdog_/skyabs sbyin g.yas la g.yon dkur brten/_/b+ha 'byung rdo rje rin chen ser/_/dbang bskur phreng ba gnyis kyis 'dzin/_/ga las rdo rje nyi ma dmar/_/snying gar phyag gnyis nyi ma 'dzin/_/bA na las rgyal mtshan
[\[16a.5\]]nam mkha'i mdog/_/yid bzhin nor bu'i rgyal mtshan ni/_/phyag gnyis kyis ni 'dzin pa'o/_/ma byung bzhad pa sun+d+ha ri/_/mdog can rgyal mtshan so yi ni/_/phreng bas mtshan pa 'dzin pa'o/_/hA las chos ni dkar dmar mdog_/g.yon gyi pad sdong g.yas kyis 'byed/_/sa
[\[16a.6\]]byung rnon po gur gum mdog/_/phyag g.yon po ti g.yas ral gri/_/ma las byung ba'i rdo rje rgyu/_/sku mdog ser la chos 'chad rgya/_/ya las rdo rje 'od mdog dmar/_/g.yon du g.yas bas lce 'dzin pa/_/sa las rdo rje las ljang ser/_/phyag gnyis rdo rje rtse gsum pa/_/_
[\[16a.7\]]gar stabs kyis ni spyi bor 'dzin/_/twa las bsrung ba sku mdog ser/_/gnyis kyis rdo rje go cha 'dzin/_/twa byung rdo rje gnod sbyin nag_/phyag gnyis kyis ni zhal phyogs su/_/mche 'dzin bdud rnams 'jigs byed rgyal/_/a las rdo rje khu tshur dkar/_/rdo rje 'ching byed
[\[16b\]]
[\[16b.1\]]gnyis kyis 'dzin/_/de ni hUM gi rang bzhin can/_/ting 'dzin sems dpar shes par bya/_/a ni ye shes sems dpa' ste/_/de yi sbyor ba bshad par bya/_/phyag rgya snga ma la gnas nas/_/rdo rje lcags kyu'i phyag rgya las/_/'od zer spro ba'i sbyor ba yis/_/oM shrI badzra satwa
[\[16b.2\]]dang /_/sa ma ya haM zhes brjod pas/_/dam tshig sems dpar bdag nyid bsam/_/sa ma ya s+t+waM zhes brjod pas/_/rang mdun nam mkhar zla dkyil la/_/gnas pa'i ye shes sems dpa' dgug_/yang ni sa ma ya s+t+waM zhes/_/ting nge 'dzin dang ye shes phreng /_/de yang
[\[16b.3\]]mdun gyi nam mkha' la/_/zla steng a ni dkar po yi/_/ngo bor zhugs pa'i ye shes sems/_/bkug ste gtso bo'i thugs kar bstim/_/yang na phyag rgya snga ma yis/_/'di lta'i rdo rje sems dpa' dgug_/a ni zla ba'i dkyil 'khor ste/_/hUM ni rdo rje rtse lnga pa/_/de yi dbus
[\[16b.4\]]kyi rtse mo la/_/oM ni ye shes sems dpa' ste/_/de nyid rdo rje sems dpar bshad/_/rtse mo bzhi la rigs bzhi ste/_/mtshams bzhir lha mo rnam pa bzhi/_/'od kyi tshul du rnam par gnas/_/de nas zla ba rdo rje la/_/rdo rje hUM ni oM la ste/_/de la rtse bzhi'i 'od dbus la/_/_
[\[16b.5\]]mtshams kyang dbus la thim pa dang /_/de ni ting 'dzin sems dpa' la/_/thim par gyur par rnam bsam bya/_/de ni dam tshig sems dpa' la/_/de yang gnyis med don du bshad/_/de rjes yi ge hUM gyur pas/_/rdo rje lce ni rdo rje yis/_/'od der spro bar rnam bsam bya_/de yis
[\[16b.6\]]phyi nang dag byas nas/_/bdag nyid la ni dbang bskur te/_/de rjes bzlas pa ci nus bya/_/bzas pa'i rig pa 'di lta ste/_/oM shrI badzra satwa sa ma ya/_ma nu pA la ya/_badzra sa twa twe no pa tiSh+Tha/_dr-i D+ho me b+ha ba/_su to Sh+yo me b+ha ba/_a nu rak+to me b+ha ba/_su po Sh+yo me b+ha ba/_sarba sid+d+hi m+me pra yats+tsha/_
[\[16b.7\]]sarba karma su tsa me/_tsit+taM shre yaHku ru hUM/_ha ha ha ha hoHb+ha ga bA na/_badzra satwa mA me muny+tsa/_badzrA b+ha ba/_ma hA sa ma ya sa twa aH/_des ni dam tshig bsrung bar gsungs/_/yi ge brgya pa btus pa yi/_/sgo nas sems dpa' gsum gyi don/_/sgrub thabs dge ba gsum ldan
[\[17a\]]
[\[17a.1\]]pa/_/rnal 'byor rgyud dang mthun par bstan/_/da ni bya ba'i rgyud gsungs pa'i/_/sems dpa' gsum gyi sbyor ba brtsam/_/thog mar rnal 'byor dbang phyug gis/_/phung po lnga yi nga rgyal bya/_/de rjes sngags ni 'di ltar brjod/_/oM ma Ni d+ha ri badzrI Ni/_
[\[17a.2\]]ma hA pra ti sa re/_rak+Sha rak+Sha hUM hUM phaT phaT swA hA/_/lus kyi dkyil 'khor bsgom byas la/_/de rjes byams sogs dran byas nas/_/mdun du lam skyes gru bzhi ste/_/de dbus sna tshogs pad+ma bsam/_/de steng oM las byung ba yi/_/zla ba'i dkyil 'khor rnam par bsam/_/ut+pal
[\[17a.3\]]phyag rgyas bkug pa yi/_/ut+pal rigs brgya bsam par bya/_/phyag rgya de ni dam tshig gi_/sems dpar yang ni rnam par bshad/_/de rjes ye shes sems dpa' ni/_/sngags 'di yis ni dgug par bya/_/oM e h+ye hi b+ha ga ba ti/_pra sA d+ha na tsa d+ha yaM ku ru a/_pU dzaM gr-ih+Na/_a
[\[17a.4\]]tra san+ni hi to b+ha ba/_'di brjod ad+ku'i phyag rgya yis/_/ye shes sems dpa' spyan drang bya/_/da ni ting 'dzin sems dpa' yi/_/sbyor ba 'di ltar shes par bya/_/oM b+ha ga ba ti sa ma ye shwa ri sarba bud+d+ha ma te/_tA re a d+hi Sh+Tha nA ny+tsa me ku ru swA hA/_tAM yig hUM gis brgyan pa las/_/_
[\[17a.5\]]byung ba'i sgrol ma ljang gu ni/_/zhal gsum phyag drug spyan gsum ste/_/mi bskyod pa yi dbu rgyan can/_/rgyan rnams kyis ni legs par spras/_/g.yas zhal dkar la g.yon zhal gnag_/g.yas gsum phyag mtshan rim par ni/_/mi 'jig sbyin dang mda' dang ni/_/rdo
[\[17a.6\]]rje rtse lnga rnam par 'dzin/_/g.yon gsum rim bzhin sdigs mdzub dang /_/gzhu dang ut+pal shes par bya/_/sna tshogs pad+ma'i steng du ni/_/pad+ma'i stegs rgya'i bzhugs stabs kyis/_/mkha' lding lnga la brten pa'o/_/dbus kyi mkha' lding dkar po ste/_/lag pa gnyis
[\[17a.7\]]kyis bum pa 'dzin/_/g.yas su nag dang ser po ste/_/g.yon pa ljang dang dmar po yang /_/rim pa bzhin du shes par bya/_/de ni ting 'dzin sems dpar bshad/_/rang lus la ni rnam dag don/_/yi ge gsum gyi byin gyis brlabs/_/oM dkar spyi bo'i gtsug tu ste/_/mgrin
[\[17b\]]
[\[17b.1\]]bar AHyig dmar po bsam/_/hUM nag snying ga'i pad+ma ru/_/de ltar rang lus rnam bsam bya/_/sa bon rnams la legs bskor ba'i/_/yi ge brgya pa bzlas par bya/_/oM b+ha ga wa ti tA re/_sa ma ya ma nu pA la ya/_tA ra ka twe no pa tiSh+Tha/_dr-i D+ho me b+ha ba/_su to Sh+yo me b+ha ba/_a
[\[17b.2\]]nu rak+to me b+ha ba/_su bo Sh+yo me b+ha ba/_sarba sid+d+hi m+me pra ya ts+tsha/_sarba karma su tsa me/_tsit+taM shre yaHku ru hUM/_ha ha ha ha hoHb+ha ga ba tI badzra tA re mA me muny+tsa tA ra/_b+ha ga wa ti ma hA sa ma ya sa t+pa aH/_'di ltar mi skyo'i bar du bzlas/_/smon lam rgya chen btab byas la/_/oM gats+tsha s+t+waM bud+d+ha
[\[17b.3\]]bi Sha yaM pu na ra ga ma na yats+tsha/_dzaHhUM baM hoHzhes bya ba'i don ni/_oM khyed ni sangs rgyas gnas su gshegs/_/slar yang 'byon par mdzad du gsol/_/zhes pa'o/_/hUM gis gdug cing dzaHyis gshegs/_/baM gyis bcings shing hoHsa dgyes pa'o/_/de ltar bya ba'i rgyud la
[\[17b.4\]]ni/_/brten pa'i sems dpa' gsum don bshad/_/da ni rgyu yi theg pa las/_/grags pa'i sems dpa'i don bshad bya/_/yang na gcig kyang ldan pas kyang /_/'jig rten chos la blo ldog ste/_/rnam par dben pa'i sa phyogs su/_/bde bar stan la 'dug nas su/_/'di
[\[17b.5\]]ltar bsgrub pa'i sbyor ba brtsam/_/dang po maN+Dal la sogs bsham/_/sems bskyed sngon du song ba yis/_/dkon mchog gsum la skyabs su 'gro/_/skyabs kyi dam pa bla med pa'i/_/dkon mchog gsum la skyabs su mchi/_/zhes brjod lus yid sbyor ldan bya/_/des ni
[\[17b.6\]]byang chub sems dpa' yi/_/dge bsnyen du ni ming 'gyur te/_/de rjes byang chub sems bskyed de/_/bdag dang tha mi dad pa yi/_/byams dang snying rje dga' ba dang /_/btang snyoms kyang ni bsgom par bya/_/de yi rjes la bla ma la/_/dang ba bskyed de dad pa bsgom/_/de ltar byas
[\[17b.7\]]bas 'bras bu ni/_/'khor ba las ni grol 'gyur te/_/bar chad rnams kyang mi 'byung ngo /_/gdams ngag don ni rnam pa gnyis/_/bsgom dang de bzhin bzlas pa'o/_/sgom don dang po ma la nas langs byas te/_/de rjes dkon mchog gsum ni rjes dran bya/_/de nas bdag nyid thog
[\[18a\]]
[\[18a.1\]]mar khrus byas te/_/rang gi lag mthil g.yon par oM las ni/_/zla ba'i dkyil 'khor de yi steng du hrIH/_/de las byung ba'o ma'i mdog can gyi/_/bdud rtsi'i chu bsam oM hrIHswA hA yi/_/byin gyis brlab bya chu dang rang nyid la/_/dbang bskur tshul du sngags
[\[18a.2\]]'di brjod par bya/_/oM sarba ta thA ga ta a b+hi She ka ta sa ma ya shri ye hUM/_zhes bya'i sngags brjod spyi bor gtor/_/sgrub pa'i gnas la sogs la gtor bar bya/_/de rjes yig gsum gnas ni gsum du dgod/_/spyi bor tshangs pa'i yi ge dkar po ste/_/mgrin par ye shes yi ge AH_
[\[18a.3\]]dmar bsam/_/khro yig sngon po snying ga'i dbus su dgod/_/de ni sems dpa' rnam pa gsum du bshad/_/de yi man ngag khro yig pad+ma ste/_/a ni zla ba rig byed dang bo'i tshig_/bcom ldan shAkya thub pa yin zhes bsam/_/de ni gnas gsum bsrung zhing dag pa'o/_/de rjes shar
[\[18a.4\]]gyi phyogs su kha bltas la/_/gser sogs snod du chu ni gtsang ma bltam/_/shar gyi phyogs su nam mkhar hUM yig bsam/_/de gyur las byung pad+ma'i ge ser la/_/a las zla ba de yi rigs skyes mtshon/_/de steng rnam snang yig gyur nyid dkyil 'khor/_/'od kyi dkyil 'khor lta
[\[18a.5\]]bur rnam par bsam/_/zla dbus bcom ldan shAka thub chos 'chad rgya/_/nyi 'od thub dang gnyis su med par bsam/_/de yi rjes la gsang sngags 'di brjod de/_/oM na mo ta thA ga ta s+ya phaT phaT/_/mr-iSh+TaM aN+Na pa naM/_pra yats+tsha me swA hA/_me tog re blangs sngags re brjod byas
[\[18a.6\]]pas/_/sngar bshams chu la nyi shu rtsa gcig dor/_/yang na rig pa de nyid brjod byas la/_/snga ma'i me tog re re blangs nas kyang /_/maN+Dal la sogs sa phyogs gtsang mar ni/_/bcom ldan shAkya thub la dbul bar bya/_/de rjes dpal ldan yi ge brgya pa ni/_/mi skyo'i
[\[18a.7\]]yid kyis ci nus bzlas par bya/_/oM b+ha ga ba te mu ne ye sa ma ya ma nu pA la ya/_shAkya mu ne twe no ma tiSh+Tha/_dr-i D+ho me b+ha ba/_su toSh+yo me b+ha ba/_a nu rak+to me b+ha ba/_su po Sh+yo me b+ha ba/_sarba sid+d+hi m+me pra yats+tsha/_sarba karma su tsa me/_tsit+taM shre yaHku ru hUM/_ha ha ha ha hoHb+ha ga bA na
[\[18b\]]
[\[18b.1\]]shAkya mu ne mA me mu ny+tsa/_bud+d+ha b+ha ga bA na/_ma hA sa ma ya sa twa AH/_de ni thog mar gti mug yi ge la/_/bar du sgra can tha mar dbyangs yig las/_/yi ge a ste sems dpa' gsum du grags/_/de rjes dge ba'i rtsa ba bsngo byas te/_/dzaHhUM baM hoHsa gshegs su gsol
[\[18b.2\]]bar bya/_/rig gnas lnga la mkhas pa rnams kyis kyang /_/dpyad par rtogs dka' rdo rje 'chang gi dngos/_/rtsa ba'i grub chen lU yi nas brgyud pa/_/gdams pa phyi nang gsang ba'i sems dpa' gsum/_/sgrub thabs slob ma mchog gis gsol btab dor/_/bla ma'i gdams
[\[18b.3\]]ba bum rgyun 'thungs lags pa/_/brtson shugs 'bar ba'i snying rjes sna drangs te/_/nyam chung gzung phyir rin chen phreng bar bsdebs/_/ji srid thub pa'i bstan pa gnas bar du/_/mtha' 'khob phyogs su dar zhing rgyas gyur cig_/rje btsun gyi yi ge brgya ba'i sems dpa'
[\[18b.4\]]gsum gyi bsgom pa'i thabs slob dpon nA ro bas mdzad pa rdzogs so//[ {D2384}]@##/_/rgya gar skad du/_rat+na mA la nA ma/_bod skad du/_rin chen phreng ba zhes bya ba/_dpal he ru ka la phyag 'tshal lo/_/mgon po kun gyi bdag nyid ni/_/dngos po'i rang bzhin
[\[18b.5\]]ma grub pa'i/_/bla ma rje la phyag 'tshal nas/_/rin chen phreng ba bshad par bya/_/bsgom dang sgom rgyu rnal 'byor gyi/_/rtog pa de ni bden pa min/_/bden gnyis grub pa med pa'i phyir/_/sgom la brten par mi bya'o/_/chos kyi dbyings dang de bzhin nyid/_/gang yang rang
[\[18b.6\]]bzhin rtogs pa de/_/zhi ba rang rig gnyis su med/_/bla ma dam pa'i dgongs pa'o/_/mtshan nyid med pa'i shes rab ni/_/phyag rgya bla ma'i gdams ngag bcas/_/phra zhing rang rgyud ye shes kyi/_/ma rdzogs pa yi skad cig la/_/yang dag grub par mi 'gyur ro/_/bla ma
[\[18b.7\]]gnyis pa'i dgongs pa'o/_/rnam par rtog pa bden pa min/_/rtog med rjes su 'brel pa yi/_/rim gyis rnam rtog rnams dang bral/_/dper na tha gu sbrul 'dzin te/_/rnal 'byor rtog med bde ba che/_/bla ma gsum pa'i dgongs pa'o/_/ma rig pa yi snang ba 'di/_/_
[\[19a\]]
[\[19a.1\]]rang rig ye shes rtogs gyur na/_/rmi lam nyin mo'i snang ba rnams/_/mnyam pa nyid du don rtogs pas/_/tshor ba tshor byed gnyis su med/_/gnyis dang gnyis min spangs pa yi/_/gang la mi gnas rnal 'byor de/_/shes rab pha rol phyin pa yin/_/bla ma
[\[19a.2\]]bzhi pa'i dgongs pa'o/_/bdag nyid sha la'o dgongs pa ni/_/dmigs med snying rje'i rnal 'byor ba/_/gnyis 'dzin gnyis med don rtogs can/_/zab mo'i chos nyid la gnas pas/_/rdo rje sems dpa'i gnas thob 'gyur/_/rtog pa dang bral dri ma med/_/rnal 'byor rol pa'i
[\[19a.3\]]lta spyod ni/_/chos rnams rang bzhin rtogs gyur na/_/bde dang sdug bsngal gnyis med rtogs/_/de ltar rtogs pas rang grol 'gyur/_/rin chen phreng ba zhes bya ba slob dpon si la a lis mdzad pa rdzogs so//[ {D2385}]@##/_/rgya gar skad du/_kA ru Na a d+hi Sh+ThA na b+hA ba na
[\[19a.4\]]nA ma/_bod skad du/_snying rje bsgom pa'i byin rlabs zhes bya ba/_bla ma dam pa rnams la phyag 'tshal lo/_/bla ma'i byin rlabs thob gyur pas/_/skad cig gcig la mnyam par rtogs/_/rgyud sde rnams la mi gsal bas/_/snying rje bsgom pa'i nyams len bshad/_/rnal 'byor
[\[19a.5\]]de nyid dran byas nas/_/mtshan bcas mtshan med rang bzhin gyis/_/snying ga'i dbus su thig le ni/_/mun pa'i rab rib bsal gyur ba/_/zla rtse'i steng du bsam par bya/_/rang bzhin bdag po rol mdzad pa/_/drag po'i gzi brjid phreng bas brgyan/_/he ru ka dpal mgon po che/_/_
[\[19a.6\]]bdud bzhi las ni rnam par rgyal/_/lhan cig skyes pa'i dur khrod gnas/_/bde ba chen po dga' ba'i mchog_/ro myang longs sku byang sems ldan/_/yi ge rgyu med yang dag gsungs/_/lha sgom phreng sngags mtshams gcod dang /_/sbyin sreg klog sogs dgos pa med/_/rtog
[\[19a.7\]]pa rnams ni spangs byas nas/_/'jigs med snying rje bskyed byas la/_/slob ma dang ni bdag nyid kyi/_/snying gar bsgoms pas ye shes ni/_/thams cad mkhyen dang mnyam par 'gyur/_/de nyid rtogs pas yang dag phrad/_/rdzu 'phrul bzhi dang sa bcu thob/_/nam mkhar spyod
[\[19b\]]
[\[19b.1\]]de mi snang 'grub/_/skye ba dran zhing rang sems rtogs/_/'das dang ma 'ongs da ltar ni/_/rang rig gzhan rig thams cad skye/_/mgal me'i 'khor lo bskor ba ltar/_/sna tshogs sems kyi rang bzhin gyi/_/nyams skyes rnal 'byor grub pa thob/_/snying rje bsgom pa'i man ngag
[\[19b.2\]]ces bya ba slob dpon te lo pas mdzad pa rdzogs so//[ {D2386}]@##/_/rgya gar skad du/_ma hA yA na a pa tA ra nA ma/_bod skad du/_theg pa chen po'i gnas lugs gtan la 'bebs pa zhes bya ba/_dpal he ru ka la phyag 'tshal lo/_/theg pa chen po'i bdag nyid ni/_/_
[\[19b.3\]]bde chen rgya mtsho'i bdud rtsi ni/_/mtha' dbus mnyam pa'i tshad nad sel/_/dga' ba che la phyag 'tshal lo/_/theg pa rnams kyi mchog gyur pa/_/shes dang shes bya'i ye shes ni/_/gzhan la phan phyir rang la min/_/bdag gis gtan la dbab par bya/_/'dzin dang 'dzin
[\[19b.4\]]bya'i rig pa ni/_/so so'i las dang rnam par ldan/_/dngos po gzugs can 'ching ba'i rgyu/_/phyi dang nang gi gzugs med pas/_/de nyid ma grub gnyis med do/_/gang zhig 'dzin pa gzugs yin te/_/'dzin pa med pas de nyid do/_/de ni dam pa'i ye shes te/_/lhun grub
[\[19b.5\]]kha dog dbyibs dang bral/_/mkhas pa rnams kyis rang rig rtogs/_/gang zhig rig pa stong pa de/_/stong pa min la rig pa min/_/'di dag thams cad rang 'gag go/_/bden gnyis bral ba'i rnal 'byor gyis/_/stong nyid rig pa'i lta ba 'di/_/snying rje chen po'i shes rab bo/_/_
[\[19b.6\]]rdzogs pa'i rim dang lha sgrub sogs/_/rgyud rnams kun las gsungs pas kyang /_/de nyid don dam ye shes min/_/don dam ye shes stobs kyis ni/_/rdzogs pa'i lha ni grub par 'gyur/_/de phyir bdag ni rdo mkhan d+his/_/blo dman rnams kyi yul min pa/_/don dam kun rdzob
[\[19b.7\]]gnyis med bshad/_/theg pa chen po'i gnas lugs gtan la 'bebs pa zhes bya ba slob dpon chen po rdo mkhan d+his mdzad pa rdzogs so//[ {D2387}]@##/_/rgya gar skad du/_tsit+ta s+ya saM pra d+hA ya byA baSh+Ta naM nA ma/_bod skad du/_sems la gros 'debs pa zhes bya ba/_yum rdo rje
[\[20a\]]
[\[20a.1\]]phag mo la phyag 'tshal lo/_/dpa' bo dpa' mo 'byung po rnams kyis bskor byas pa'i/_/dpal chen he ru ka yi zhabs la phyag 'tshal nas/_/khams gsum sems can rnams kyi sgrib pa bsal ba'i phyir/_/bdag gzhan rnams kyi don du sems la phan pa'i
[\[20a.2\]]gros 'debs bya/_/'dod pa pad+ma'i chu ltar rig nas sems nyid kyi/_/bla med lta sgom 'bras bu khyod kyis dran par gyis/_/de yis dpal ldan zhal mthong gnyis med don rtogs te/_/de phyir nyams len brtson pas phyag rgya chen po thob pa'i phyir/_/sna tshogs gzugs sgra sogs
[\[20a.3\]]la ma chags ma zhen na/_/'khor bar mi gnas rgyu med mya ngan 'das pa thob/_/pad+ma'i bzhin mdzes mngon sum mig gi dbang po dang /_/sgra brnyan rnams shing sems nyid rmongs 'gyur bas/_/kye ma zhe sdang phrag dog dug ni ci phyir 'dzin/_/skra dkar gnyer ma la sogs khyod kyis
[\[20a.4\]]mthong gyur kyang /_/yongs su tshol ba'i zhen pas nyes pa skyon gyis bcings/_/rab 'bring tha ma'i spyod lam 'dod chags zhe sdang gis/_/mkhas btsun mngon pa'i nga rgyal 'khor ba'i gnas su 'khyam/_/yi dgas lha min dung 'gro la sogs sdug bsngal mang /_/de phyir phrag dog
[\[20a.5\]]spangs lar rang nyid dmigs par gyis/_/lha dang klu dang mi rnams bde bar grangs mang thob gyur kyang /_/sems kyi rgyal po 'dod pas mi ngoms ngo mtshar che/_/gnyen bral sdug bsngal mchi ma rgya mtsho bas kyang lhag_/dur khrod gnas kyi keng rus bsags pa ri dang mnyam/_/'dod
[\[20a.6\]]pa'i rma phyung 'khrugs pa'i khrag ni mtsho dang 'dra/_/kye ma sems kyi rgyal po'i rnal 'byor ci phyir srid mi spong /_/mi lus 'dod bya khom ldan yang dag thob byas nas/_/dngos po rnams ni chu bur lta bur brtags byas la/_/khyod kyis bdag gzhan rnams la ji srid phan par gyis/_/'khor
[\[20a.7\]]pa'i 'dam la bying 'gyur thar ba shin tu dka'/_/dmyal ba'i sdug bsngal du 'bod tsha grang sreg cing btsir/_/sred pas phrag dog yi dgas bkres skom skye 'gyur la/_/snying rje'i gnas thob dud 'gro phan tshun zhe sdang che/_/lha yang gnas nas ltung 'gyur mi rnams sdug bsngal mang /_/_
[\[20b\]]
[\[20b.1\]]de ltar 'gro ba'i sdug bsngal khyod kyis dran khyos la/_/don dam kun rdzob tha snyad sna tshogs spang bar gyis/_/longs spyod sprin phung glog ltar rnam par g.yo bar 'gyur/_/tshe 'di rlung gis bskyod pa'i pad+ma'i chu ltar 'jig_/lang tsho rnams ni mi rtag de ltar bltas byas nas/_/mkhas pa
[\[20b.2\]]rnams ni myur du nags su 'gro bar gyis/_/'khor ba'i 'dod pa'i gnyen bshes chags pas phrag dog skye/_/mthar yang gshin rje'i gnas 'gro rgyal ba thob mi 'gyur/_/khyod kyis de ltar shes na thar pa'i lam thob bo/_/mi lus dam pa yang dang yang du thob pa dka'/_/dper
[\[20b.3\]]na rgya mtsho'i chu rlabs rlabs snang zla ba'i gzugs brnyan dang /_/rmi lam mig 'phrul 'khrul snang sna tshogs sgom byed na/_/'khor ba'i zhags pas bcings grol rgyal bya bzhin no/_/de phyir sems nyid ma chags ma zhe na nyams len gyis/_/'khrul zad gang zhig rnal 'byor bde ba
[\[20b.4\]]thob pa des/_/sems gsal yal ga brgya yis sangs rgyas 'bras bu thob/_/sems kyi gros 'debs zhes bya ba slob dpon a dzo kis mdzad pa rdzogs so//[ {D2388}]@##/_/rgya gar skad du/_s+thA na mA rga pha la ma hA mu dra b+hA ba na nA ma/_bod skad du/_gzhi lam 'bras bu
[\[20b.5\]]bsgom pa'i phyag rgya chen po'i nyams len zhes bya ba/_dpal he ru ka la phyag 'tshal lo/_/gzhi lam 'bras bu gsum gyi ni/_/rtsa gsum brgyud pa'i bla ma dang /_/yig 'bru gsum gyi nyams len ni/_/nyam chung nyon cig bshad par bya/_/lte ba sprul pa'i 'khor lo nas/_/sna
[\[20b.6\]]bu ka gnyis dang tshangs pa'i bar/_/rtsa gsum la ni sems gtad bya/_/g.yon gyi dkar dang g.yas rtsa dmar/_/dbus kyi mi bskyod mthing ga la/_/g.yas par hUM dang g.yon par oM/_/tshangs pa'i bu gar a yig bsam/_/'od gsal mthing ga dkar dang dmar/_/khams
[\[20b.7\]]gsum sprul ba'i 'od kyis khyab/_/gdul bya btul nas slar yang thim/_/yi ge gsum gyi zla tshes la/_/stong pa'i thig le steng du ni/_/brgyud pa'i bla ma 'od gsal ni/_/de steng 'di ltar bsgom par bya/_/g.yon gyi sna bug yi ge la/_/yid ches nyams myong bla ma ni/_/skar ma lta
[\[21a\]]
[\[21a.1\]]bu'i 'od gsal bsgom/_/'bras bu mngon sum bla ma ste/_/hUM yig zla tshes steng du ste/_/brtan par bsam gtan bsgom par bya/_/rlung gsum 'gags te gdon gsum sel/_/dug gsum rnam rtog bral 'gyur ba/_/rgyu 'bras chos kyi rtog pa spangs/_/_
[\[21a.2\]]lus kyi dgon pa brtan 'gyur bas/_/bdag gzhan gnyis med don rtogs te/_/dur khrod kyi ni 'jigs pa spangs/_/ha ri tsan+d+ra nam mkha'i dbyings/_/dri za'i grong khyer longs spyod byed/_/gzhi lam 'bras bu bla ma bsgom pa'i phyag rgya chen po'i nyams lan zhes bya ba slob
[\[21a.3\]]dpon paM ka las mdzad pa rdzogs so//[ {D2389}]@##/_/rgya gar skad du/_nA da bin+d+hu dwA re yo gi ni tsar+ya nA ma/_bod skad du/_rtsa rlung gi sgo nas rnal 'byor gyi spyod pa zhes bya ba/_yum bdag med ma la phyag 'tshal lo/_/bdag ni mdog sdug 'phyon ma min/_/dbyibs
[\[21a.4\]]legs 'phyon ma'ang ma yin te/_/dgyes rdor spyod pa'i dge spyang gis/_/de ni bdag gi bdag por 'gyur/_/bdag ni mtshams su phung par 'gyur/_/b+han+d+ha pa yis mtshams su bcom/_/de ni bdag gis ji ltar bya/_/phyogs bzhir bltas na thar ba med/_/thams cad bltas
[\[21a.5\]]pas nam mkha'i dbyings/_/bdag ni mtshams su phung bar 'gyur/_/b+han+d+ha ba yis mtshams su bcom/_/da ni stong pa'i de nyid rtogs/_/smros dang sems khyod ci rtogs na/_/de ngor gzhan cig 'gro bar byed/_/bdag ni mtshams su phung bar 'gyur/_/b+han+d+ha pa yis mtshams
[\[21a.6\]]su bcom/_/da ni dur khrod dgon pa ru/_/de ru bdag ni gnas par byed/_/ri spyod pa yi gnas dag tu/_/skye rga'i rgyun ni bcad nas gnas/_/bdag ni mtshams su phung bar 'gyur/_/b+han+d+ha pa yis mtshams su bcom/_/b+han+d+ha mkhas pa chen po des/_/sna tshogs sems ni gar
[\[21a.7\]]byed pa/_/de yi rang bzhin dbang du 'dus/_/bdag ni mtshams su phung bar 'gyur/_/b+han+d+ha pa yis mtshams su bcom/_/rtsa rlung gi sgo nas rnal 'byor gyi spyod pa zhes bya ba slob dpon DoM bi bas mdzad pa rdzogs so//[ {D2390}]@##/_/rgya gar skad du/_ak+Sha ra
[\[21b\]]
[\[21b.1\]]dwi pa u pa de sha nA ma/_bod skad du/_yi ge gnyis pa'i man ngag ces bya ba/_bla ma rje btsun rnams la phyag 'tshal lo/_/rig byed dang ni gtun shing yin/_/dzA dang mu sal gtun brdung yin/_/sa ma b+he dang gtun du byas/_/a thar shim mas phyag brdar byas/_/kye ho bdag gis
[\[21b.2\]]gtun 'di ni/_/bla ma dam pa'i bka' dang brdung /_/bla ma dam pa'i man ngag dang /_/drangs shing rkang pas rdeg par byed/_/dngos po'i rang bzhin spyod pa na/_/lta ba drug ni sangs rgyas pa'i/_/lam 'di bdag gis dang du blangs/_/kye ma rtse gcig sems kyis brdung /_/'di ltar 'bras
[\[21b.3\]]na nag po las/_/bsod nams brdeg pa gnyis ka yis/_/bsnun pas snyigs ma zad 'gyur te/_/rang sems stong pa nyid du lus/_/kye ho bdag gi gtun brdung yin/_/nyi zla gnyis ni 'gram shing byas/_/rkang pa'i gtun nang bdag gi gnas/_/'di ni lkugs pa'i rmi lam
[\[21b.4\]]'dra/_/ji ltar gang la smra bar byed/_/kye ho bdag gi gtun shing ni/_/nam mkha'i he dang hUM sgra sgrogs/_/srid pa'i nges pa gnyis spangs te/_/nyin mtshan skad cig re re la/_/gtun dang mnyam pa nyid du gnas/_/yi ge gnyis pa'i man ngag ces bya ba slob dpon DoM bis mdzad pa
[\[21b.5\]]rdzogs so//[ {D2391}]@##/_/rgya gar skad du/_a nu yo ga ta twa b+hA ba no pa de sha nA ma/_bod skad du/_de nyid bde ba bsgom pa'i rjes su 'brang ba'i rnal 'byor bsgom pa'i man ngag ces bya ba/_rdzogs pa'i rnal 'byor ma la phyag 'tshal lo/_/gang zhig snying gar kha sbyor pad+ma'i
[\[21b.6\]]dbus su ni/_/sems nyid phra zhing rab gsal khyab la nyams dang ldan/_/khams gsum thams cad nye bar gnyis med thob 'gyur ba/_/mnyam zhing gnyis med chos kyi dbyings la phyag 'tshal lo/_/g.yo 'gyur dbang po'i rta rgod nang du thim pa de/_/rgyal ba rnams kyi ye shes yang dag snod du
[\[21b.7\]]ni/_/mkhas pas gnyis med thob 'gyur myur ma'i don rtogs pas/_/dpal ldan dri med nam mkha' ltar ni lta ba grub/_/sangs rgyas rjes dran rnal 'byor chos kyi dbyings la ni/_/chos dang chos nyid bsgoms pas chos sku'i rang bzhin thob/_/de nyid dran tshor rig pa med 'gyur
[\[22a\]]
[\[22a.1\]]yi shes mthong /_/shin tu bsgoms pa'i dgos pa 'od gsal yid gnyis med/_/yi ge med pa'i thig le snying gar gnas pa ni/_/sgom par byed pa'i rnal 'byor ye shes rab tu skye/_/de las rdo rje mkha' 'gro snying rjer ldan pa thams cad gnas/_/sangs
[\[22a.2\]]rgyas rnams dang byang chub sems dpa' khams su bcas/_/de nyid rang bzhin mchod pas mchod 'os rnams las mchod pa thob/_/gang zhig rnal 'byor sgom byed sangs rgyas rnams kyis mchod/_/mchod sgom byed pa de ni 'bras bu sangs rgyas gsung /_/rdo rje rnal 'byor nang gi bdag
[\[22a.3\]]nyid gnyis sbyor bas/_/de phyir rdo rje'i mchod pas mkhas pa rnams kyis mchod/_/ye shes lnga 'phros sangs rgyas 'grub 'gyur the tshom med/_/gang zhig rnal 'byor lte ba sprul pa'i 'khor lo la/_/ban+d+ra ka yi 'bras ltar pad drug ge sar dbus/_/a Ni su tri pre du ka rigs drug
[\[22a.4\]]'gag phyir bsgom/_/dbus su khong stong yig 'bru drug po rim gyis ni/_/ka la thim pas sems nyid 'gags te skye ba med/_/bsgrib bya sgrib byed rang sems dri med dmigs pa med/_/rgyud rnams 'dul phyir gsungs te rnal 'byor don dam min/_/sangs rgyas thams cad 'grub
[\[22a.5\]]'gyur rang bzhin mchod pa che/_/gnas chen nyi shu rang gnas sa lam rim pa thob/_/de phyir de nyid gzhan du mi tshol rang la gnas/_/rnal 'byor de nyid ma rtogs 'khyams na ci zhig bya/_/gal te de nyid rtogs na gzhan du ci zhig bya/_/skal bzang bdag nyid rang la grub cing de nyid thob/_/gang zhig
[\[22a.6\]]gang gi spyor bas brtul zhugs can gyis ni//gnyis med bsam gtan la ni smyon pa bzhin du spyod/_/nam mkha'i gos can yang na rnal 'byor de min pa/_/lus la yi dam lha gnas rang bzhin de nyid bsgom //zla ba drug tu ngag bsdams mkha' 'gro rnams dang phrad/_/ye shes 'od
[\[22a.7\]]'phros rnal 'byor sangs rgyas rnams dang mnyam/_/sgyu ma mkhan ltar 'dul mchog 'gro ba'i don mdzad do/_/de nyid bde ba sgom ba'i rjes su 'brang ba'i rnal 'byor bsgom ba'i gdams gces bya ba slob dbon ku ku ri bas mdzad brdzogs so//[ {D2392}]@##/_/rgya gar skad du/_
[\[22b\]]
[\[22b.1\]]sra ba pa rits+tsha dan nA ma/_bod skad du/_'dzag pa gcod pa'i man ngag ces bya ba/_yum don grub ma la phyag 'tshal lo/_/rkyen dang rgya mtsho rgyas pa dang /_/grang pa spyod lam nyes pa ste/_/kha zas byin rlabs dam tshig gis/_/grang ba 'dzag pa chu rgyun bzlog_/rdo rje'i rked par dar
[\[22b.2\]]dkar bsgril/_/dar gyi skud pas dam par bcings/_/g.yas g.yon ra ba drag tu sprugs/_/bsam gtan lte bar gtad par gyis/_/rnam snang sgo ru sku yig bsgom/_/rgyun gcod sngags ni zhal nas longs/_/zla ba rgyas na rgya mtsho lud/_/kha brag brgyad la chu rgyun 'dzag/_
[\[22b.3\]]gang+gA'i rgyun bzlog rnal 'byor kyi/_/mi ltung tshe ring bde ba thob/_/rdo rje'i spyi bor drag ser bsgom/_/hrIM hrIM hUM gi thig le 'dra/_/steng rlung bcings nas zhags pa ltar/_/g.yas skor g.yon skor rtsa la gram/_/rgya mtsho grang ba mi yis bsro/_/bcud len sman gyi sbyor ba bya/_/a ru
[\[22b.4\]]gser mdog 'o mar bskol/_/tsha ba gsum dang cang zhi bsre/_/bcud can zas dang sbyar la bza'/_/na ba'i sa ru mu sdug dang /_/bem rtol brgya dang rtsa brgyad brgyab/_/mar bskol ras bal me btsa' gdab/_/grang 'don bags pa rked la dkri/_/lha srung log na gdon gyi rkyen/_/rgya
[\[22b.5\]]mtsho ma thub 'dzag pa la/_/rang byung me tog gu gul nag_/yungs kar thal ba me klad bsre/_/ha bu'i sngags bzlas rdo rjer byug_/dog pa nag pos bcing par bya/_/drag po'i spyod lam bzlas byas nas/_/bum pa'i rlung bcing hUM phaT 'dren/_/rnal 'byor kha zas nyams na ni/_/_
[\[22b.6\]]se'u'i shun lpags 'o mar bskol/_/kha ra btab 'thungs 'gag par 'gyur/_/dam tshig nyams nas rgyu ba la/_/mchod dang gtor ma byin rlabs zhu/_/gzhan du thams cad rnal 'byor la/_/yod pa dag ni ma yin no/_/'jog pa gcod pa'i man ngag ces bya ba slob dpon ku
[\[22b.7\]]dzi pas mdzad pa rdzogs so//[ {D2393}]@##/_/rgya gar skad du/_ti thi ka tsaN+DA lI ka nA ma/_bod skad du/_mu stegs kyi gtum mo zhes bya ba/_byang chub sems dpa' thal skud can la phyag 'tshal lo/_/bud med gnas ni dbu rgyan mA/_/rigs ni gtum mo'i
[\[23a\]]
[\[23a.1\]]rigs gyur pa/_/srid pa gsum yang sreg par byed/_/me lce nam mkhar khyab par byed/_/a rtsi na dpal ni gar byed 'gyur/_/nam mkha' rde'u chung sa la rde'u chung brdung /_/rdo rje mi yis rgyu mtsho skems/_/nyi zla gnyis kyang skyabs su gzhug_/gar
[\[23a.2\]]byed dpal gyi a tsi na thod pa can/_/nam mkhar rnge'i chung sa la rnge'u chung brdung /_/lha dang lha min mi rnams dang /_/dbang phyug u ma la sogs pa/_/thams cad ye shes me yis bsregs/_/gar byed dpal gyi a tsa na thod pa can/_/nam mkhar rde'u chung sa la rde'u chung brdung /_/_
[\[23a.3\]]rnal 'byor ma ni khrid byas nas/_/mgon po'i gnas su 'jug par byed/_/'di lta'i dkyil 'khor glu ru blangs/_/gar byed dpal ni a tsin thod pa can/_/nam mkhar rde'u chung sa la rde'u chung brdung /_/mu stegs kyi gtum mo zhes bya ba slob dpon a tsin+tas mdzad pa rdzogs so//_//_
[\[23a.4\]{D2394}]@##/_/rgya gar skad du/_d+hA tur pA da nA ma/_bod skad du/_gser 'gyur gyi rtsi zhes bya ba/_yum rdo rje phag mo la phyag 'tshal lo/_/sbyin pa'i pha rol rdzogs pa'i phyir/_/gser 'gyur rtsi yi gdams pa ni/_/nyams su len pa'i gang zag la/_/tshogs ni bsag phyir
[\[23a.5\]]bshad par bya/_/bal po se'u sman tshe dang /_/sa 'u ra bsre ka ka si sa/_/chang skyur dang ni sbyar bar bya/_/zangs kyi snod du zhag gsum bzhag_/de nas bdun gsum nyi shu gcig_/zhal gyi gdams pa'i sman rtsi yis/_/srab mo'i lcags rnams zangs su 'gyur/_/dngul
[\[23a.6\]]chu dang ni khams dang /_/sen rtsi dang ni lci ba ni/_/sde gur byas nas de yi dbus/_/zangs dmar bzhag na dngul du 'gyur/_/rta rmig dang ni lug ru dang /_/rus sbal shun spangs shi lar bcas/_/bzhus pa'i gser la dngul btab nas/_/de rnams bsdus pa'i cha brgyad
[\[23a.7\]]kyis/_/bzhus pa'i zha nye btab byas nas/_/zla ba lngar ni dngul 'gyur ro/_/dngul dang khar ba mnyam byas nas/_/zha nye'i tshad du bsre bar bya/_/phyi lta'i snod kyi nang du ni/_/zhu bas thams cad dngul du 'gyur/_/sha chen srang ni brgyad dang ni/_/zha nye dkar po de dang mnyam/_/sa dzI srang
[\[23b\]]
[\[23b.1\]]gnyis sman tsha dang /_/dug srang gcig dang dngul chu mnyam/_/gangs can sman ni khu ba yis/_/snga ma'i sman rnams mnye bar bya/_/thams cad rwa dkar nang du bcug_/yang na rdza sa'i snod du ni/_/kha sbyor byas nas bsreg par bya/_/sman thal bar du bzhag nas bton/_/dngul ni
[\[23b.2\]]zla ltar grub par 'gyur/_/skyes pa tsam gyis she'u yi/_/bu ri sha na blang byas nas/_/nyi ma zhu nas btab par bya/_/de ni bzhi 'gyur phye yis ni/_/zha nye dkar po'i zhun mar la/_/btab nas chu skams dngul du 'gyur/_/sman tsha dang ni tsha la dang /_ya bak+Sha ra sa rdzi ka_/rtsi
[\[23b.3\]]dkar sman ni khu ba dang /_/dug dang ha nu ma sha ti'i/_/chu ni ma he'i zho dang sbyar/_/zhag gsum zha nye'i nang du bzhag_/du ba mi 'byung thabs kyis bsreg_/dngul 'gyur phongs pa'i sdug bsngal sel/_/dngul 'gyur sbyor ba bshad byas nas/_/gser 'gyur bdud rtsi bshad
[\[23b.4\]]par bya/_/gangs can ri bo rnams la ni/_/ro dan ti zhes sman mchog grags/_/lo mas sa phyogs zil mi bral/_/gser gyi mdog can khu ba 'dzag_/zha nye dkar po dngul chu ldan/_/thal sbyor zhal gyi gdams pa yis/_/reg pas dngul zangs gser du 'gyur/_/dang
[\[23b.5\]]po me yis dngul chu yi/_/mi 'chor ba yi sbyor ba bya/_/de nas sman gyi rtsi shes nas/_/rnal 'byor gser 'gyur 'grub 'gyur ro/_/mi dang lhan cig ma gnas na/_/gser 'gyur 'grub par mi 'gyur ro/_/de'i phyir kha sbyor 'khor lo yis/_/ci nas dngul chu bcing bar bya/_/_
[\[23b.6\]]de bcings gang yang gser du 'gyur/_/zos pas thams cad rdo rje'i sku ru 'gyur/_/gser 'gyur rtsi'i gdams pa slob dpon na lis mdzad pa rdzogs so//[ {D2395}]@##/_/rgya gar skad du/_tsit+ta tsi ti la sha pa no pA yaM/_bod skad du/_sems dang sems nyid 'dul
[\[23b.7\]]ba'i thabs zhes bya ba/_dpal he ru ka la phyag 'tshal lo/_/spu mdog sna tshogs ri dgas te/_/rkang pas rdeg cing phyogs bzhir 'gro/_/brdas nas nam mkhar bsad par byas/_/rang gi sha yis rang lus la/_/rnam pa kun du dgra ru song /_/b+hu su ku yi rngon pa yis/_/skad
[\[24a\]]
[\[24a.1\]]cig gcig kyang gtong pa med/_/ri dgas mo ni pho la smra/_/nags su gnas na bde bar 'dug_/de nas byung nas gsod par byed/_/rang gi sha yis rang lus la/_/rnam pa kun du dgra ru song /_/b+hu su ku yi rngon pa yis/_/skad cig gcig kyang gtong ba
[\[24a.2\]]med/_/pho ni mo la 'di skad smra/_/su la bdag gis gnod ma byas/_/ci yang bdag gis zos pa med/_/su la'ang gnod pa ma byas na/_/ci yis phyir na sod cig smra/_/rang gi sha yis rang lus la/_/rnam pa kun tu dgra ru song /_/b+hu su ku yi rngon pa yis/_/skad cig gcig
[\[24a.3\]]kyang gtong pa med/_/rtswa dang chu la mi gnod pa'i/_/gang du gnas kyang ltogs pa med/_/rtag tu btsal kyang ma rnyed pa'i/_/ri dgas pho mo 'di gnyis ni/_/bdag gis rnyed par ma gyur to/_/rang gi sha yis rang lus la/_/rnam pa kun du dgra ru song /_/b+hu su ku yi rngon pa
[\[24a.4\]]yis/_/skad cig gcig kyang gtong ba med/_/rgyug cing 'gro ba'i ri dgas ni/_/de yi rjes ni rnyed pa med/_/brdas pas nam mkha'i dbyings su stor/_/b+hu su ku yi rngon pa yis/_/skad cig gcig kyang gtong pa mad/_/sems dang sems nyid 'dul ba'i man ngag ces
[\[24a.5\]]bya ba slob dpon shAn+ta de ba nas brgyud pa slob dpon me ko las gsungs pa rdzogs so//[ {D2396}]@##/_/rgya gar skad du/_sarba de ba d+ha nis ba na kra ma marga nA ma/_bod skad du/_lha kun gyi rdzogs pa'i lam zhes bya ba/_mkha' 'gro rnams la phyag 'tshal lo/_/mi snyan sgra sogs
[\[24a.6\]]spangs pa yi/_/bden zhing gtsang pa'i sa phyogs sam/_/yid dang mthun pa'i dgon pa ru/_/rim pa 'di bzhin bsgom par bya/_/shing gcig byang chub sems yin te/_/a ba d+hU tI'i chu 'gram la/_/lte ba'i gtum mo dur khrod de/_/ri thod snying ga'i pad+ma la/_/dgon pa rnam
[\[24a.7\]]snang gnas yin te/_/nags tshal pad+ma'i gsang ba ru/_/b+hi Da dang ni rdo rje chu/_/byang chub sems dang bzhi mnyam dang /_/rin chen 'byung ldan 'od dpag med/_/thig le'i gnas ni drug la bsgom/_/rnal 'byor pa yi sgrub sa bstan/_/de nas lus kyi maN+Dal ni/_/rang bzhin
[\[24b\]]
[\[24b.1\]]dri ma med pa'i rtsa/_/lhan cig skyes pa'i nyams dang ldan/_/zlum po nam mkha' lta bu ste/_/mthe bong tshad ni bde chen la/_/oM ma ma haM gnyis gang rung bsgom/_/me long lta bu'i ye shes kyis/_/maN+Dal byin gyis brlabs byas nas/_/mnyam pa nyid kyi ye shes ni/_/rnal
[\[24b.2\]]'byor snying ga'i sgra gcan gyi/_/steng du hUM ni dud ka bsam/_/mi bskyod pa yi rgya mtsho la/_/oM ni skar ma lta bu ste/_/so sor rtog pa'i ye shes ni/_/mgrin pa'i 'khor lor bsam par bya/_/byang chub sems dang rak+ta dang /_/mi bskyod chu yi thig le'o/_/de ltar byin brlabs
[\[24b.3\]]rtsa bsgoms nas/_/bsod nams tshogs ni bsag pa'i phyir/_/mtshan med rtsa dang 'khor lo bzhi/_/phyag rgya bzhi yi rgyas btab nas/_/thig le bzhi la nyams len bya/_/tshad med bzhi yi nyams skye'o/_/de ltar rnal 'byor bzhi bsgoms nas/_/rdzogs pa'i hUM bsam bgegs
[\[24b.4\]]skrod do/_/snying ga'i khong stong dbus su ni/_/paM las pad+ma raM nyi ma/_/hUM las 'bar ba'i rdo rje 'phro/_/phyi dang nang bgegs mtshams bcad do/_/de nas rnal 'byor stong nyid ni/_/skyil krung bcas shing lus nyid bsrang /_/mig gi dbang po sna rtser gtad/_/dngos po thams cad rjes
[\[24b.5\]]dran nas/_/dri ma med pa'i nam mkha' la/_/skar ma lta bu'i sems nyid kyis/_/phra rab tsam gyi bdag gzhan ba bsgom/_/stong nyid lta ba bstan byas nas/_/rdzogs pa'i dbang gi rim pa bstan/_/rdo rje dril bu'i sbyor ba yi/_/rkan gyi phyogs su 'gyur lha mo/_/bde ba chen po'i zla
[\[24b.6\]]rgyun ni/_/'bebs sam dbang bskur lus tshim mo/_/de nas dpa' bo dpa' mo yis/_/gang yang dpal ldan 'dus pa'i sku/_/dri med me long gzugs brnyan dang /_/nam mkha'i skyes bu lta bu ni/_/rang bzhin kha dog dbyibs dang bral/_/ye shes lnga yi rang bzhin ni/_/nam
[\[24b.7\]]mkha'i dbyings su bsgom par bya/_/de ltar rdzogs pa'i rim pa ni/_/skal ldan rnams kyi don phyir brtsams/_/de yis dge ba gang thob ba/_/'gro ba byang chub thob phyir bsngo/_/lha kun gyi rdzogs pa'i rim pa g+ha d+ha ris mdzad pa rdzogs so//[ {D2397}]@##/_/rgya gar skad du/_
[\[25a\]]
[\[25a.1\]]so ma sUR+ya ban+d+ha no pA ya na ma/_bod skad du/_nyi zla bcing pa'i thabs zhes bya ba/_yum don grub ma la phyag 'tshal lo/_/dge 'dun rnams kyi yon tan brjod mi shes pa yi/_/gaN+DI'i sgra brdungs skyon smras phyi rol dag tu bskrad/_/chu yi steng gshegs me tog len cing
[\[25a.2\]]chu yi gting mi 'bying /_ngo mtshar phul du byung ba'i pi rU pa zhes grags/_/tshong 'dus srang du 'khyam zhing zas kyi lhag ma za/_/yud tsam khros pas gang+gA'i chu rgyun gyen la bzlog/_/chu yi steng gshegs me tog len cing chu yi gting mi 'bying /_/yon tan phul du byung ba'i bi rU pa zhes
[\[25a.3\]]grags/_/chang tshong dag la khro bar mi byed nyi ma ni/_/khyod kyi khang par gta' mar bzhag ces smras te 'dug/_/chu yi steng gshegs me tog len cing chu yi gting mi 'bying /_/ngo mtshar phul du byung pa'i biR+Wa pa zhes grags/_/mu stegs rten la spyan zur gcig pas ling+ga
[\[25a.4\]]gas/_/de mthong khyab mjug lha yi rten de an+d+ha 'dar/_/nyi ma gta' mar bcug nas chang 'thung bi rU pa/_/'jig rten rnams ni phyugs 'dra bi rU pa zhes brjod/_/lhan cig skyes pa'i sems nyid phra zhing dri ma med/_/chu yi steng gshegs me tog len cing chu yi gting mi 'bying /_/_
[\[25a.5\]]ngo mtshar phul du byung ba'i bi rU pa zhes grags/_/nyi zla bcing ba'i thabs zhes bya ba slob dpon po rU pa nas brgyud pa ka ma ris mdzad pa rdzogs so//[ {D2398}]@##/_/rgya gar skad du/_hUM ka ra tsit+ta bin+du b+ha ba na kra ma/_bod skad du/_sems nyid kyi thig le hUM nyid bsgom pa'i rim pa
[\[25a.6\]]zhes bya ba/_dpal he ru ka la phyag 'tshal lo/_/rdo rje nyi zla'i steng du ni/_/de steng rin chen 'od byed pas/_/pad+ma'i kha ni dbye bar byed/_/mdzes ma lha mdzes btsun mo kye/_/pad+ma'i tshal ni btang ba yis/_/gzhan na yon tan ci zhig yod/_/sems kyi bung ba ge sar la/_/khu ba dag ni
[\[25a.7\]]'thung bar byed/_/gzugs ni skams nas 'phur te 'gro/_/mi rgod lnga dang me tshogs bzhi/_/de lnga mnan te thog tu gnas/_/dga' ba'i gzhu ni bkang byas nas/_/mda' ni bde ba chen por brgyab/_/sems kyi bung ba ge sar la/_/khu bdag ni 'thung bar byed/_/gzugs skams
[\[25b\]]
[\[25b.1\]]gyur nas 'phur te 'gro/_/bung ba mo la 'di skad smra/_/smras kyang go bar mi byed dam/_/'di 'thungs rtag tu 'di ru gnas/_/bde ba chen po'i khu ba 'di/_/'thungs zhing sgra skad sgrogs par byed/_/bde dang sdug bsngal grong khyer gnyis/_/mtshams na bdud rtsi'i rdzing bu gnas/_/de ru
[\[25b.2\]]chu 'thung mi byed pa'i/_/yon tan med pa'i bud ba khyod/_/sems kyi bung ba ge sar ni/_/khu ba dag ni 'thung bar byed/_/gzugs skams gyur nas 'phur te 'gro/_/stong nyid zhags pa chen po yis/_/sems kyi rgyal po bcing bar bya/_/bde gshegs lnga ni bsdam byas nas/_/_
[\[25b.3\]]gcig tu mgo la bkur byas te/_/bde bas gar ni byed par 'gyur/_/sems nyid kyi thig le'i hUM nyid bsgom pa'i rim pa zhes bya ba slob dpon dzA lan+d+ha ras mdzad pa rdzogs so//[ {D2399}]@##/_/rgya gar skad du/_a tsin+ta b+ha ba ti pa ri b+hA ba na nA ma/_/bod skad du/_
[\[25b.4\]]bsam gyis mi khyab pa bsgom pa zhes bya ba/_byang chub sems dpa' rnams la phyag 'tshal lo/_/bla ma rnams la phyag 'tshal lo/_/dgongs pa mdor bsdus rnal 'byor gyi/_/tshad med bzhi yi nyams len ni/_/bsam gyis mi khyab bshad par bya/_/rgyu 'bras stong pa'i rang bzhin la/_/_
[\[25b.5\]]dngos med gzugs dang gnyis med smra/_/dmigs med 'bras bu 'bad med 'gyur/_/dper na 'brug med char bzhin no/_/de phyir rang bzhin bdag med kyi/_/brtul zhugs skal ldan rnal 'byor pas/_/snang zhing srid pa sna tshogs 'di/_/dngos po stong pa bdag med de/_/_
[\[25b.6\]]ngo bo nyid kyis rnam par dag_/de lta bu yi snying rje la/_/sangs rgyas sems can gnyis su med/_/mi bsgom mi rtog rang bzhin gsal/_/mtha' dbus bral ba dbu ma'i don/_/de lta'i sems kyi rang bzhin bsgom/_/ma rtogs pa yi sems can la/_/nad 'don snying rje bsgom
[\[25b.7\]]par bya/_/bdag gi mdun du gang zhig kyang /_/mnyam par bzhag ste mnyam par bsgom/_/de la rnam pa thams cad kyi/_/gnyis med don ni 'grub 'gyur ro/_/dgon pa'i snyan rgyud gdams ngag ni/_/sangs rgyas thams cad 'dus pa'i sku/_/kun gyi sems nyid hUM yig
[\[26a\]]
[\[26a.1\]]yig dkar/_/bdag dang gzhan gyi snying gar bsgom/_/nyi ma'i gdan steng thig ler bsgom/_/de nyid kyi ni 'phro 'du las/_/nyon mongs thams cad spyang bar bsam/_/de ni gnyis med don yin te/_/lha yi de nyid rang bzhin med/_/de ltar snying rje
[\[26a.2\]]bsgom byas nas/_/bsam mi khyab pa'i bsam pa ni/_/phan phyir bde ltar bsam par bya/_/rnal 'byor bdag nyid snying ga ru/_/pad+ma 'dab brgyad sran ma'i tshad/_/de nas 'od gsal dkar dmar te/_/bar du me lha'i aM yig ni/_/dngos po'i rnal 'byor gang yang
[\[26a.3\]]med/_/de las ci yang bsam mi khyab/_/gang zhig sgom pa'i rnal 'byor de/_/gnyis med ye shes 'grub 'gyur ro/_/gsal rig med pa chos sku de/_/de ltar phra ba'i rnal 'byor pas/_/mngon shes shar te gnyis med rtogs/_/dga' ba'i rang bzhin 'byung 'gyur la/_/_
[\[26a.4\]]btang snyoms 'bras bu thob pa'o/_/kha cig lha mo bzhi bsgoms nas/_/kha cig dag gi don la brten/_/gnyis med bsgom pa mi shes so/_/zhal nas zhal du brgyud pa yi/_/zhal gdams gzhan la phan phyir ni/_/rA hu las ni bshad par byas/_/tshad med bzhi bsam
[\[26a.5\]]gyis mi khyab pa bsgom pa zhes bya ba slob dpon rA hu las mdzad pa rdzogs so//[ {D2400}]@##/_/rgya gar skad du/_hUM ka ra tsit+ta bin+du b+hA ba na kra ma/_bod skad du/_hUM yig sems nyid thig le bsgom pa'i rim pa zhes bya ba/_yum rdo rje phag mo la phyag 'tshal lo/_/g.yas
[\[26a.6\]]dang g.yon dang dbus ma yi/_/gye na thur gnas pa'i rtsa drug la/_/de rnams la ni sman drug 'bab/_/dri dang zla ba sman gnyis ni/_/gyen thur gnyis kyi dbye ba yis/_/ra sa nA nas yang dag rgyu/_/chu dang nyi ma kun 'dar ma/_/gyen thur gnyis kyi dbye ba yis/_/snga ma bzhin du yang
[\[26a.7\]]dag rgyu/_/dbus ma a bad+hU tI la/_/dbugs dang sgra gcan mi rgyu ba/_/me dang chu khams mgrin pa yi/_/dus gsum gnas pa'i phag mo mchod/_/nyi zla'i shu kra rak+ta yi/_/thig le 'dzin byed sgra gcan dang /_/sems nyid thig le ji ltar dag_/thig le de ni gang la gnas/_/_
[\[26b\]]
[\[26b.1\]]'khor lo bzhi yi dbus su ni/_/kha sbyor pad+ma'i 'dab brgyad la/_/de dbus nyi zla kha sbyor la/_/nA da bin+du rnam par brgyan/_/gnas pa phra zhing yungs kar tshad/_/yi ge hUM nyid bsgom par bya/_/de las 'od 'phros thig le bzhi/_/pad ma 'dab pa bzhi la 'phro bar bsam/_/shar gyi thig
[\[26b.2\]]le mkha' 'gro ma/_/mi bskyod chu yi rang bzhin no/_/nub phyogs lA ma'i thig le ni/_/gsal ba'i dri ni rnam snang ngo /_/khaN+Da ro ha byang phyogs te/_/byang chub sems kyi thig ler 'phro/_/lho'i phyogs su rU pi ni/_/thig le dmar po bsgom par bya/_/gnas bzhi'i 'khor lo dag
[\[26b.3\]]pa yi/_/skye gnas bzhi ni dag par byas/_/de ltar 'phros pa'i 'od zer gyis/_/'gro drug sems can dag par bsam/_/slar yang thig ler thim pa yis/_/sbyor ba 'di ltar shes par bya/_/thig le bzhi ni hUM thim pa'i/_/hUM ni zla tshes bsdu bar bya/_/zla tshes nam mkha'i thig
[\[26b.4\]]ler bsdu/_/nam mkha'i thig le khong stong la/_/nyi zla'i kha sbyor thig le ni/_/gsal zhing kha dog dbyibs dang bral/_/rnal 'byor pa yis bsgom par bya/_/hUM yig sems nyid thig le bsgom pa'i rim pa zhes bya ba slob dpon nag po nas brgyud pa'i slob dpon d+harma pas mdzad
[\[26b.5\]]pa rdzogs so//[{D2401}]@##/_/rgya gar skad du/_pra kr-i ti sid+d+hi nA ma/_bod skad du/_rang bzhin grub pa zhes bya ba/_dpal he ru ka la phyag 'tshal lo/_/mdor bsdus pa yi rim pa ni/_/byang chub sems kyi rang bzhin te/_/lus la gnas pa'i blo ldan
[\[26b.6\]]rnams/_/rjes su dran zhing nyams su blangs/_/yab yum sbyor ba'i nga rgyal bya/_/gang zhig rgyud de'i rdzogs pa'i rim/_/de phyir bdag nyid yi dam gyi/_/nga rgyal dang ni bral mi bya/_/yum ni rigs kyi lha mo ste/_/dpal ldan yab ni dag pa'o/_/de dag gnyis kyi longs spyod ni/_/_
[\[26b.7\]]'od 'phags thim pa bde gshegs so/_/zhe sdang rdo rje mi bskyod pa/_/gti mug dra ba rnam snang po/_/nga rgyal rin chen 'byung ldan no/_/phrag dog don yod grub pa'o/_/gzhan yang thabs dang shes rab kyi/_/lus la gnas pa 'di dag go/_/sa yi khams ni sangs rgyas spyan/_/_
[\[27a\]]
[\[27a.1\]]chu khams mA ma kI zhes bya/_/gos dkar mo ni me khams te/_/sgrol ma rlung khams ngo bo nyid/_/nam mkha' rdo rje dbang phyug ma/_/sa yi snying po mig dag la/_/phyag na rdo rje rna ba la/_/sna la nam mkha'i snying po ste/_/lce ni spyan ras gzigs dbang po/_
[\[27a.2\]]lus la sgrib pa rnam sel te/_/yid la kun du bzang po'o/_/byang chub sems las 'di rnams 'byung /_/de phyir bdag ni chos dbyings so/_/sa dang me dang rlung khams sogs/_/brjod bya tsam du rnam par sprul/_/rang bzhin dri ma dag pa yi/_/de nas sngags gsum brjod
[\[27a.3\]]byas nas/_/rang lus khong stong bsam byas nas/_/de dbus b+huM las gzhal yas khang /_/sor bzhi tsam gyi rnam par bskyed/_/oM AHhUM brjod yi dam lha/_/rnal 'byor dag ni sgo lnga nas/_/gzhal yas dbus su spyan drang bya/_/de nyid thig le zhu byas nas/_/lam du rgyu zhing chos
[\[27a.4\]]'byung dbus/_/zil ba lta bu'i thig le la/_/bde gshegs dgug gzhug gnyis med bsam/_/de nas byang chub sems nyid ni/_/pad+ma'i dbyibs ldan bsam byas nas/_/de la bdag nyid sems gtad do/_/rang bzhin grub pa'i thabs zhes bya ba slob dpon rdo ka ris mdzad pa
[\[27a.5\]]rdzogs so//[ {D2402}]@##/_/rgya gar skad du/_sa hA dza a nan+ta A bA yaM nA ma/_bod skad du/_lhan cig skyes pa'i gdams pa zhes bya ba/_byang chub sems dpa' rnams la phyag 'tshal lo/_/snying ga'i kha sbyor dbus su ni/_/gnyis med thig le yungs kar
[\[27a.6\]]tshad/_/de yang 'o ma'i rgya mtsho ltar/_/rim gyis rgyas pa bsam par bya/_/bdag dang gzhan gyi lus nyid ni/_/dri med bdud rtsis zho ltar gang /_/rlung nad sel zhing sems nyid bcing /_/me d+hi bdag ni smra bar byed/_/dngos por sems gtad dngos med rtogs/_/_
[\[27a.7\]]kye ho ma yengs rang sems zung /_/rnal 'byor grub rtags dngos med pa/_/phan tshun gnyis kyi 'brel pa bcad/_/dngos dang dngos med rang bzhin la/_/mtha' gnyis mi gnas lhan skyes grub/_/dngos po thams cad skye med de/_/bsgribs pas bdag gis ma rtogs
[\[27b\]]
[\[27b.1\]]so/_/snang ba thams cad sems ngo bo/_/sems nyid ma grub sems nyid de/_/bdag nyid snying rje kun du khyab/_/nam mkha' lta bur 'gyur ba med/_/gnyis la mi gnas sems nyid yin/_/me d+hi bdag ni smra bar byed/_/rang rig ma bcos bya ba thong /_/'dzin med dran med
[\[27b.2\]]sems nyid de/_/chad par mi 'gyur rang rig rtogs/_/rtag par mi 'gyur sgo 'dogs bcad/_/stong pa'i rang bzhin rtag chad med/_/me d+hi bdag ni smra bar byed/_/lta ba bsgom med 'bras bu med/_/snang la rang bzhin dngos po med/_/rnam rtog sprul gyi mdud pa ltar/_/rang grol
[\[27b.3\]]zung 'jug tha snyad med/_/de ltar bsgoms pas stong nyid rtogs/_/me d+hi bdag ni smra bar byed/_/lhan skyes zung 'jug stong nyid de/_/rnal 'byor bdag gis rtogs pa'o/_/lhan skyes zung 'jug gi gdams pa slob dpon me d+hi nis mdzad pa rdzogs so//_//_
[\[27b.4\]{D2403}]@##/_/rgya gar skad du/_a nut+ta ra sarba shud+d+he kra maM nA ma/_bod skad du/_bla med sbyor ba'i rim pa zhes bya ba/_dpal he ru ka la phyag 'tshal lo/_/ji ltar pad+ma 'dam las skyes/_/de bzhin ma rig mun pa las/_/gnyis med rig pa skye 'gyur ba'i/_/rang rig de la phyag 'tshal
[\[27b.5\]]nas/_/bla med sbyor ba'i rim pa yis/_/dri med dam chos bshad par bya/_/stong dang shin tu stong pa ste/_/stong pa chen po gsum pa yin/_/bzhi pa rgyu 'bras thams cad do/_/thabs shes yang dag sbyor ba yis/_/rdzogs rim yang dag nye bar 'gyur/_/rdzogs pa nye bar
[\[27b.6\]]mthong ba yis/_/thams cad stong pa'i 'od gsal yin/_/rang rig gsum gyi rnal 'byor gyis/_/rgyu gsum rnam par dag par 'gyur/_/stong nyid don ni rtogs pa yin/_/bla na med pa'i gnas thob 'gyur/_/'od gsal stong pa shes rab dang /_/sems nyid gzhan gyi rjes
[\[27b.7\]]su 'brang /_/de la bdag gis 'di ltar ni/_/yang dag 'phros pas bshad par bya/_/rnam par chags shing shin tu chags/_/chags pa chen po de bzhin no/_/gti mug la sogs dug gsum gyis/_/brtan dang g.yo ba'i sems nyid 'di/_/'das dang ma 'ongs da ltar gsum/_/_
[\[28a\]]
[\[28a.1\]]zhi dang chags dang rtogs par ldan/_/phyi rol ji ltar nang na gnas/_/'das dang ma 'ongs da ltar ba/_/'das pa'i 'das par bdag gnas so/_/srid pa che dang shin tu srid/_/bkres dang skom pa kun du ldan/_/tshor ba nyal ba'i tshor ba dang /_/shin tu tshor ba'i
[\[28a.2\]]skad cig gcig_/so sor rtog dang snying rjer ldan/_/ngo mtshar ldan pa'i rnal 'byor la/_/nyams dang phrag dog rnam par bsags/_/de ltar sum cu rtsa gsum gyis/_/rang rig ye shes rnam par 'gribs/_/rnal 'byor ba yi nyams len la/_/nam mkha' bde chen pad+ma'i
[\[28a.3\]]dbus/_/zla ba'i gdan la haM yig gnas/_/kun rdzob gsal zhing dri ma med/_/'byung 'jug rlung 'dzin ye shes yin/_/zla tshes dmar po shes rab ste/_/dbyangs yig dang po thig ler ldan/_/rlung ni 'dzin phyir bsgom par bya/_/de ni 'od gsal skar chen ltar/_/sems
[\[28a.4\]]nyid stong pa'i thabs yin no/_/gzugs dang bral zhing kha dog med/_/zhi ba'i rnam pa zung 'jug bral/_/brtan dang g.yo ba'i tha snyad med/_/de ltar bla ma'i drin gyis ni/_/'das dang ma 'ongs da lta ba/_/rdo rje'i bzlas pa'i ting 'dzin gyis/_/ci yang mthong 'gyur je tshom med/_/ji ltar
[\[28a.5\]]bud shing skam po la/_/me rgyu gnas kyang 'bar ba med/_/de bzhin brda dang rtsol med la/_/byams sems gnas kyang grub pa med/_/de phyir nga rgyal la sogs spang /_/brtson 'grus bskyed la bla ma bkur/_/dbang bskur thob nas nyams len gyis/_/rnal 'byor dang po'i sbyor ba
[\[28a.6\]]yis/_/sa ni brgyad po thob par 'gyur/_/'od gsal gsum ldan rdzogs pa yis/_/yongs su rdzogs pa'i sa thob po/_/dbang bskur thob kyang skur pa 'debs pa dang /_/brtson 'grus chung la log lta 'dzin pa dang /_/bla ma'i skyon brjod yon tan brjod mi 'gyur/_/rgyal ba'i lam ni de
[\[28a.7\]]yis thob mi 'gyur/_/bkur sti med cing de nyid thob tu re/_/tshig ni 'jam ste khro tshul bstan nas 'gro/_/mi tshogs mang po gnas pa'i sa ru ni/_/bla ma mthong yang phyag sogs mi byed de/_/snod dang mi ldan gdams ngag mi sbyin no/_/yon tan bzang thob brtson 'grus ldan pa ni/_/_
[\[28b\]]
[\[28b.1\]]bla ma 'khor sogs bkur sti ldan pa la/_/sangs rgyas rnams dang mnyam pa'i dga' ba 'dzin/_/rgyal bas gsungs pa'i chos la sred pa che/_/rgyud rten rgyud mang rdo rje sems dpa' ni/_/byang chub sems dpa'i lam du 'gyur ba de/_/dge ba'i rtsa ba gang thob rgyur 'gyur ba/_/'gro ba
[\[28b.2\]]drug la bsngo zhing bkra shis shog_/bla med sbyor ba'i rim pa zhes bya ba slob dpon bA da ga dzas mdzad pa rdzogs so/[{D2404}]@##/_/rgya gar skad du/_A li kA li man+t+ra dz+nyA na nA ma/_bod skad du/_a phreng ka phreng gi sngags kyi rim pa zhes bya ba/_dpal he ru ka la phyag 'tshal lo/_
[\[28b.3\]]dbyangs dang gsal byed bzhi bcu rtsa dgu yi/_/bdag gzhan sgra yi rig pa'i sgra don ni/_/ba rdzi la sogs grangs kyang de don rtogs pa med/_/de phyir gsal don bdag gis bshad par bya/_/sgra yi gnas ni brgyad yin te/_/rkan dang lce dang so rnams te/_/spyi bo mgrin pa mchu dang ni/_/_
[\[28b.4\]]khod pa sna la rnam par gnas/_/de yi dang po a phreng ni/_/thun phyed bcu drug la sogs ldan/_/shes rab me long ye shes te/_/blo dang ldan pas shes par bya/_/de yi thog ma bcu bzhi pa/_/dbyangs can sgra gsal yi ge'o/_/de dag rnams kyi dang po ni/_/bcu ni mnyam pa'i ye
[\[28b.5\]]shes so/_/skabs 'byung lnga ni thung ba ste/_/gzhan rnams ring bar shes bar bya/_/dbyangs rnams kyi ni thog ma gnyis/_/spangs te bcu bzhi'i ming can no/_/e ai o au bzhi dag ni/_/don dam kun rdzob 'bral yig go/_/a ni stong pa'i thig le'o/_/zla ba nyi ma gtum mo'o/_/_
[\[28b.6\]]thig le gnyis ldan a yig ni/_/drag po'i sgra ni dbye bar byed/_/r-i r-I l-i l-I 'byung ba bzhi/_/dbye bas sreg byed yi ge'o/_/thung ba'i mig 'dzums skad cig gcig_/mig 'dzums ring ba skad cig gnyis/_/skad cig gsum pa 'bod yig yin/_/skad cig phyed pa gsal byed de/_
[\[28b.7\]]rnal 'byor g.yon gyi phyogs su ni/_/dbyangs can bcu drug shes rab bo/_/de rnams sgra gnas 'di yin te/_a ku ha yig thig le gnyis la lhung /_/a ni khong gi yi ge'o/_/i tsu ya sha rkan la gnas/_/l-i tu las so 'byung ngo /_/r-i Tu ra Sha spyi bor grags/_/aM ni 'od gsal
[\[29a\]]
[\[29a.1\]]sna ldan te/_/lte bar gnas te gyen la rgyu/_/e ai mgrin pa o au mchu/_/de yi thog mar chos dbyings so/_/de ltar a phreng bshad byas nas/_/a ka tsar ta pa ye sha ste/_/rtsa ba'i sgras ni de rnams so/_/ka las brtsams te ha yi mthar/_/g.yas phyogs gsal
[\[29a.2\]]byed shes par bya/_/ka phreng lnga tshan lnga po ste/_/bzhi yi sgra yi reg pa'o/_/sha Sha sa ha bcas pa ni/_/thog mar gnyis gnyis grangs min no/_/lhag ma gsum gsum sgra yin te/_/lnga tshan lnga ni sna las 'byung /_/mtha' la gnas pa'i 'byung ba bzhi/_/rnal 'byor kun rdzob 'dod
[\[29a.3\]]pas bcad/_/mtshan lnga yi nam mkha' la/_/sha Sha sa ha drod can gnas/_/k+Sha ni kA li ma mo 'dus/_/de ni 'khor lo'i rnal 'byor ro/_/bskyed pa'i rim pa'i dbye ba yis/_/rgyu yi yi ge bshad par bya/_/ka nas brtsams nas ha yi bar/_/stir ro yi gdan yin no/_/ya ra la ba ma yis
[\[29a.4\]]brgyan/_/mkha' 'gro rnams kyi bskyed thabs so/_/kaM ni thod pa kha T+wAM ga/_/tsha ni keng rus gdugs yin te/_/nga tshan lnga ni nyi ma yin/_/sha Sha dur khrod shes par bya/_/sa bon yi ge bshad byas nas/_/kA li rnal 'byor ngo sprod bstan/_/ka tshan ya dang bcas pa ni/_/zla gam sngon po nang
[\[29a.5\]]nub la/_/phu phu sa dang gzhan la chags/_/ji ltar ri mo bri dang mthong /_/shar gyi yi ge rlung yin no/_/tsa tshad ra dang sha dang bcas/_/gru gsum dmar dang nyi ma phyed/_/zhe sdang dus su sprul yang bri/_/lho phyogs drag po'i gnas yin no/_/Ta tshan b+ha dang bcas pa ni/_/zlum la dkar te/_
[\[29a.6\]]snga dro'i dus/_/ka li dzan dang 'bug ka ni/_/gti mug bya yi ri mo can/_/nub kyi phyogs su mo gdon no/_/ta tshan k+Sha dang Na bcas pa/_/gru bzhi ljang ser nam phyed ni/_/sa dang rlung gi khams yin no/_/phrag dog dmar po rgyas pa'i dus/_/rmi lam rta dang stag mthong ba/_/rgyal pos
[\[29a.7\]]bdag gdon gyi ngo /_/byang gi phyogs su 'dzin par bya/_/ba tshan sngon po chu rlung ste/_/gru gsum zla gam dbyibs dang ldan/_/nang nub dus su khams lci ba/_/rig pas rnal 'byor brtag par bya/_/de bzhin 'byung chung nyi shu lnga'i/_/gdams pa zhal nas blang bar bya/_/dri med shes
[\[29b\]]
[\[29b.1\]]rab brgyan pa yi/_/thabs dang ldan pa'i sbyor ba ni/_/tha snyad mun pa rab bsal ba'i/_/de dag sems nyid stong pa bdag_/tha snyad la bkod dge ba des/_/'gro drug sdug bsngal zad phyir bsngo/_/A li kA li'i rnal 'byor zhes bya ba slob dpon gan+d+ha sa mdzad pa rdzogs so//_//_
[\[29b.2\]{D2405}]@##/_/rgya gar skad du/_kA li marga b+hA ba na nA ma/_bod skad du/_ka phreng sgom pa'i lam zhes bya ba/_dpal he ru ka la phyag 'tshal lo/_/don dam kun rdzob rab gsal ba'i/_/a sogs bzhin bcu rtsa dgu yi/_/rang byung yi ge rnams kyi ni/_/dkyil 'khor 'khor lo'i bsgom lam
[\[29b.3\]]bshad/_/bdag gi gnas bzhi rtsa lnga dang /_/sum mdo rlung lha 'khor lo nas/_/lte bar 'bar ba'i gtum mo la/_/snying ga sbar ba'i 'khor lo yin/_/steng du brtan pa'i 'khor lo gnas/_/spyi bor chu rlung ljang gu ste/_/de rnams la ni rim pa bzhin/_/ka phreng yi ge lnga la dgod/_/thog mar
[\[29b.4\]]chags pa'i 'dab ma la/_/shar du kaM dang lho ru khaM/_/nub tu gaM ste byang du g+haM/_/dbus kyi nam mkhar ngaM zhes brjod/_/rim bzhin sngo dang dmar dang dkar/_/ser dang sngo ba bsam par bya/_/chags pa skyes te chags pa na/_/chags pa'i nad rnams sel bar byed/_/kaM gi rung ni me la
[\[29b.5\]]phog_/gtum mo 'od zer rjes dran nas/_/chu bskams sa brtol rlangs pa byung /_/de nas lte ba nas hi ga hUM bgrang /_/bde chen ha la sems gtad nas/_/bdud rtsi rgyun ni 'bab par bsam/_/lte ba'i rdzing bu bkang byas nas/_/spyi bo'i tshangs bug sgra skad 'byung /_/bde chen khang
[\[29b.6\]]stong bsam byas nas/_/lte dbus khong stong sems gtad bya/_/rnal 'byor sdig pa dag par 'gyur/_/rnal 'byor d+ha ma d+hu ma yis/_/de ltar spyang ba'i 'pho ba smras/_/yul nas yul du 'pho byed na/_/rnal 'byor bdag gi mdun du ni/_/bdud rtsi lnga yi maN+Dal bya/_/_
[\[29b.7\]]tsa na ka yi 'bras bu ste/_/thod pa nag por gzhag par bya/_/kun+da lta bu'i hUM nyid bri/_/de bzhin rang gi snying ga ru/_/zla tshes steng du hUM nyid bsgom/_/sems nyid rtogs nas rnal 'byor pas/_/thod pa'i dbus su sems gtad na/_/grub pa'i rtags 'byung rnal
[\[30a\]]
[\[30a.1\]]'byor bde/_/sems la sems nyid thim par bya/_/de nas me khyer ro blangs la/_/de yi snying gar hUM bsam bya/_/ro langs grub rtags byung ba yis/_/rigs bzang gzhon nu'i rol ni/_/kha sbyor de nyid hUM nyid bsgom/_/rnal 'byor grong nas grong du 'pho/_/rnal 'byor btsan
[\[30a.2\]]thabs 'pho ba la/_/seng ge rnam rgyal me tog 'dzin/_/phyag rgya bcas la tshangs pa phye/_/sems nyid ri rab rtse mo'i steng /_/pad 'dab brgyad pa'i ge sar la/_/hUM las sems nyid gtad par bya/_/dpal ldan nag po'i 'pho ba ni/_/d+ha ma d+hu ma bdag gis smras/_/rnal 'byor gang zhig 'grub
[\[30a.3\]]'gyur na/_/nam mkhar thim 'gyur the tshom med/_/ka phreng bsgom pa'i lam zhes bya ba slob dpon d+ha ma d+hu mas mdzad pa rdzogs so//[ {D2406}]@##/_/rgya gar skad du/_sam+pa ra tsakra A li kA li mahA yo ga b+ha ba na nA ma/_bod skad du/_a phreng ka phreng bde mchog 'khor lo'i rnal 'byor
[\[30a.4\]]chen po bsgom pa zhes bya ba/_dpal he ru ka la phyag 'tshal lo/_/'khor ba'i thog mtha'i tshad nad ni/_/bde ba chen po'i bdag nyid kyi/_/rgya mtsho lta bu'i bdud rtsis sel/_/dga' chen de la phyag 'tshal lo/_/dpal ldan phag mo'i snying po yis/_/bde chen dkyil 'khor shin tu mdzes/_/dpa' bo dpa'
[\[30a.5\]]mo nyi shu bzhis/_/sa mu dra yi lus nyid la/_/go cha drug gi rgyas btab la/_/yi ge bdun pa'i rna rgyan can/_/dpal ldan phreng ba'i sngags kyis ni/_/mgo phreng bzhi bcu rtsa dgus brgyan/_/glang po che yi ga yang gzhi ni/_/sangs rgyas kun gyi mkha' 'gro 'dzin/_/rnal 'byor ma yi rig pa ni/_/rnal
[\[30a.6\]]'byor rgya mtshos rked rgyan byas/_/thod phreng ye shes lnga yin te/_/bde gshegs lnga yis spyi bor brgyan/_/sA ga ra bdag gar byed do/_/tshangs spyod rtag tu bsrung byas nas/_/rnal 'byor chen po gnyis med bsam/_/rkang pa brgyad pa'i sngags mchod bya/_/bdag nyid rnal 'byor sA ga ra/_/dur
[\[30a.7\]]khrod brgyad du gnas byed kyang /_/'jigs pa rnams dang bral ba yin/_/de phyir rnal 'byor dbang phyug rnams/_/bde mchog 'khor lor rtag tu mchod/_/kye ho rigs lnga'i spyod pa 'di/_/rnal 'byor pa yis tag tu rtogs/_/rtog pa med pa'i sems kyis ni/_/'dod yon lnga ni spyod par
[\[30b\]]
[\[30b.1\]]gyis/_/rgyan drug gis ni brgyan pa'i sku/_/seng ge bzhin du rtag tu spyod/_/a phreng ka phreng rnal 'byor che/_/mdun du bsam zhing gnyis med skye/_/rnal 'byor chen po bsre byas nas/_/bdag gi lte ba'i khung bu la/_/zla ba'i thig le rgyas par bsam/_/yang dag pa yi yi ge
[\[30b.2\]]ni/_/bdud rtsi'i rgya mtsho'i dbus bsams nas/_/dbang po zhi zhing gnyis med 'grub/_/bsam gtan bsam med 'grub rgyu med/_/bsam med bsams na grub pa thob/_/sA ga ra bdag smra bar byed/_/grub pa'i rtags ni glang chen thul/_/rnal 'byor chen po gnyis med do/_/_
[\[30b.3\]]a phreng ka phreng bde mchog 'khor lo'i rnal 'byor chen po bsgom pa zhes bya ba slob dpon sA ga ras mdzad pa rdzogs so//[ {D2407}]@##/_/rgya gar skad du/_bA yu s+thA na ro ga pa ri dz+nyA na nA ma/_bod skad du/_rlung gnas nad kyi brtag pa zhes bya ba/_dpal he ru ka la phyag 'tshal lo/_/_
[\[30b.4\]]dge dang mi dge'i chags pas 'khor ba'i gzhi/_/de dag chags bral rnal 'byor mya ngan 'das/_/me rlung chags pa'i gnas su gnas 'gyur ba/_/rlung gi chu gnas g.yo ba'i sems nyid dag_/de yis rnam rtog gang yang rim gyis 'gags/_/dper na chu dang nam mkha'i skyes bu
[\[30b.5\]]bzhin/_/me rlung nag pos snang ba 'ded gyur pas/_/dkar po'i shel ltar la sogs ye shes 'grub/_/dang po'i yan lag mgo ni gti mug gnas/_/sngar ltar bsgoms pas de nyid ye shes yin/_/dbang po lnga la nyi zla'i mig gnyis chags/_/lus kyi yan lag lte ba'i
[\[30b.6\]]ye shes ni/_/chags pa'i 'khor lor srog gi rtsa gnas so/_/de la zla grangs rtsa ni bcu gnyis la/_/lus kyi tshad ni 'dom gang gru bzhi yin/_/'dzam bu'i gling bzhi gling phran brgyad dag byung /_/nyi zla'i sgo nas rlung ni yang dag 'byung /_/lho byang gnyis dag nyi zla'i lam yin te/_/dbyar
[\[30b.7\]]zla 'bring po byang gi bar du dgu/_/dgun zla 'brang bo lha ru shes par bya/_/ston dpyid gnyis kyi 'bring po nyin mtshan mnyam/_/da ni rnal 'byor rlung gi grangs la ni/_/skad cig thang cig yud tsam gcig yin te/_/thun brgyad thun phyed sum brgya drug cu gzhag/_/lo gcig hUM nyid thig ler
[\[31a\]]
[\[31a.1\]]shes bar bya/_/nyi zla gnyis kyi sgo nas rlung lnga ni/_/rang nas mi rgyu gzhan nas rgyu ba des/_/dpal ldan rnal 'byor rlung log na bar 'gyur/_/de la rlung gi ming dang gnas rnams ni/_/brtan g.yo bar gnas mkhris rgyas bde gshegs rlung /_/rim par gti mug chu
[\[31a.2\]]rlung mgo la rgyu/_/bad kan skye bas rnal 'byor lha gnas nyams/_/g.yo ba'i rlung ni gzhan gyi rtsa la rgyu/_/mdud par chags na drod nyams grang ba ste/_/chu rlung bar na me rlung gnas pa de/_/rtsub pa'i rlung 'dzin ngal du ba byas pa'i tshe/_/drag po'i zhe sdang mthar yang snying rlung ldang /_/'dus
[\[31a.3\]]pa'i gnas su dug gsum rlung 'dus pa/_/'dus pa'i nad kyis sems kyi dbang po 'khrul/_/bde gshegs gnas su mi rgyu gzhan rgyu na/_/rnal 'byor las kyi nad du shes par gyis/_/sman dang sman pa rang lus gnas pa la/_/lus kyi dkyil 'khor brgyad kyi thig le las/_/sor ni
[\[31a.4\]]bcu gnyis bcu gnyis steng du ni/_/bzhi bzhi gnad 'dzin brgyad la sems gtad bya/_/bung ba'i rlung 'dzin 'khrul 'khor nad 'don bya/_/dbu mar ma chung rlung ni rtsa bzhi ru/_/bzung bas rnal 'byor mngon rtogs 'di ltar 'char/_/sa yi rlung gis lus lci sems mi gsal/_/mi rtag
[\[31a.5\]]chu rgal zla ba mthong ba dang /_/chu mig la sogs rtags ni sna tshogs 'byung /_/rnal 'byor sha rgyas ldan pa shin tu dka'/_/thang la 'gro bar 'gyur na glo snying brdung /_/rlung gi rlung ni zin pa'i mngon rtags ni/_/grang ba skye zhing lus khol thig le 'dzag_/pho ba na zhing g.yang za yan
[\[31a.6\]]lag 'khums/_/me rlung zin pa'i rtags ni mkhris pa rgyas/_/sems nyams drod skyes ro stod lci zhing na/_/rmi ltas mi mthong snang ba dmar po mthong /_/'chi rlung g.yang za 'gro 'dod sems mi dga'/_/mi rtags 'phur dang lhung dang phrad mi thar/_/bde gshegs rlung 'dzin sems bde
[\[31a.7\]]gnyis med gnas/_/bsus pa'i gegs sel rim bzhin 'di ltar bya/_/dmigs pas me sbar sa khams bsreg par bya/_/chu mig brgyad la rnal 'byor rlangs pa 'thul/_/chu brub sa spyang rlung gi phyag dar bya/_/tho rangs mi bskyod grang nas btung bar bya/_/rlung la me bsgom hi rgyu mar
[\[31b\]]
[\[31b.1\]]chen dril/_/bem rtol brgyab pas ba spu'i bu ga phye/_/'khor lo bsgom zhing grang ba sel bar byed/_/dbu mar ma chud chu rlung gzhan zhugs na/_/bad kan na bas bu gnyis dag byed/_/lus bca' chu 'brub rlangs pa 'thul bar bsam/_/me rlung gnyis kyis 'byung bar sems gtad
[\[31b.2\]]do/_/mkhris pa ldang na gangs kyi chu 'bru ba bya/_/bdud rtsis lus gang gangs nas du ba 'thul/_/spyi bor bla ma'i bdud rtsi lus la byug/_/rlung gi rlung ni 'dzin pa'i rnal 'byor pa/_/byang chub sems kyi ting nge 'dzin la bslab/_/gzhan yang nad rtags nad 'don zhal las shes/_/rlung
[\[31b.3\]]gnas nad kyi brtag pa zhes bya ba slob dpon a dzo kis mdzad pa rdzogs so//[ {D2408}]@##/_/rgya gar skad du/_tsit+ta ta two pa de shaM nA ma/_bod skad du/_sems nyid kyi de nyid bcing ba zhes bya ba/_thams cad mkhyen pa la phyag 'tshal lo/_/de nyid kyis ni bcings pa la/_/de nyid
[\[31b.4\]]kyis ni grol bar byed/_/bla ma'i bka' yis thams cad rtogs/_/g.yon nas 'gro ba'i ce spyang ni/_/de bzhin g.yas 'gro shes par bya/_/ko d+ha li ni smra bar byed/_/de tsam gyis ni bya ba grub/_/'khor bas nga ni de nyid tsam du rtogs/_/bshad dang dkyil 'khor ci zhig bya/_/gang
[\[31b.5\]]gis bcings pa ma rtogs sam/_/g.yon nas 'gro ba'i ce spyang ni/_/de nyid g.yas 'gro shes par byed/_/ko d+ha li ni smra bar byed/_/de tsam gyis ni bya ba grub/_/rtsa ba bskyur nas yal ga dag_/btsal ba des ni ci zhig bya/_/bla ma dam pa'i gdams ngag gis/_/'jig rten gsum
[\[31b.6\]]yang gsal bar byas/_/g.yon nas 'gro ba'i ce spyang yang /_/de nyid g.yas 'gro shes par byed/_/de tsam gyis ni bya ba grub/_/chos nyid ji ltar snang ba yang /_/de yi rang bzhin rang la bzhag_/g.yon nas 'gro ba'i ce spyang yang /_/de nyid g.yas 'gro shes par byed/_/ko d+ha li ni
[\[31b.7\]]smra bar byed/_/de tsam gyis ni bya ba grub/_/sems nyid kyi de nyid bcing ba zhes bya ba slob dpon ko d+ha las mdzad pa rdzogs so//[ {D2409}]@##/_/rgya gar skad du/_tsaN+Da lI ka bin+du pra s+pha ra NaM nA ma/_bod skad du/_gtum mo'i thig le bkram pa zhes bya ba/_yum gtum
[\[32a\]]
[\[32a.1\]]mo la phyag 'tshal lo/_/lus ni gru bzhi 'dom gang tshad/_/'khor lo bzhi ni rang bzhin gnas/_/rlung ni gnyis te 'khor lo drug_/rlung gi de nyid yang dag ni/_/brtan dang g.yo ba'i rtsol ba dgag_/rlung gi de nyid bsgoms nas ni/_/me chu sa yi de nyid shes/_/_
[\[32a.2\]]rtsa gsum gru gsum rang bzhin te/_/phyi rol ma yin nang yin no/_/srog gi rtsa nas yab kyi ngos/_/sor bzhi gnas su de gnas de/_/thig le dang ldan yi ge aM/_/lte ba ye shes 'khor lo yin/_/sprul pa'i gnas su bsgom bya ste/_/de steng sor ni bcu gnyis la/_/chos kyi rang
[\[32a.3\]]bzhin brgyad du ni/_/rigs bzhi yum bzhi sa bon gyi/_/rlung dang me dang chu ru gnas/_/de steng longs spyod bcu drug ni/_/me long ye shes yi ge aM/_/gsal la shel ltar bsgom par bya/_/bde chen 'khor lo'i gnas su ni/_/a phreng gnyis ldan yi ge haM/_/de ltar shes pa'i lus
[\[32a.4\]]gnas ni/_/bde ba chen po'i yul zhes bya/_/lte ba'i raM yig yaM rlung gis/_/ye shes me nyid 'bar bar 'gyur/_/g.yo ba'i ye shes rlung yin te/_/brten pa'i mtshan nyid ye shes me/_/aM bcas dbus su 'bar na ni/_/sdug bsngal dug lnga'i nad rnams dag_/bdag nyid stong
[\[32a.5\]]pa'i mnyam nyid lha/_/log min rgyu nas 'khrul 'khor bya/_/bde chen gnas nas chos dbyings 'bar/_/sems kyi bde ba cher skyes na/_/gzhu rgod 'then nas 'phen par 'gyur/_/thig le 'thor nas dgram par bya/_/sems nyid snying gar bstims nas bsgom/_/gtum mo
[\[32a.6\]]thig le bkram pa zhes bya ba slob dpon lu tsi kis mdzad pa rdzogs so//[ {D2410}]@##/_/rgya gar skad du/_sha r-I ra Na ri ka bi na du sA mA tA nA ma/_bod skad du/_lus kyi rtsa thig mnyam pa nyid kyi man ngag ces bya ba/_/dpal dgyes pa'i rdo rje la phyag 'tshal lo/_/ji
[\[32a.7\]]srid rtsa ba sdong bu rnams/_/brkos pas de ni ma byas na/_/de srid phag rgod gsod pa yi/_/mda' pa de ni tsha de yin/_/gnad du bsnun nas phag rgod gsad/_/rdzing bu skams par ma gyur pas/_/de gong du ni brlag par byas/_/dpag tshad phyed dang bzhi pa yis/_/gru bzhi pa
[\[32b\]]
[\[32b.1\]]yi rdzing bu la/_/nang du zhugs par byas nas ni/_/zas ni don du gnyer bar byed/_/shin tu bkang bar byas nas ni/_/gnad du bsnun nas phag rgod bsad/_/rdzing bu skams par ma gyur par/_/de gong du ni brlag par byas/_/lte ba'i dkyil 'khor gzhu ru byas/_/rtsa gnyis de ni rgyud du
[\[32b.2\]]sbrengs/_/bla ma'i man ngag mda' ru byas/_/shin tu bkang bar byas nas ni/_/gnad du bsnun pas phag rgod bsad/_/rdzing bu skams par ma gyur par/_/de gong du ni brlag par byas/_/mtsho la phag rgod ji ltar 'thung /_/'phrang la rnyi ni gzugs byas nas/_/gnad du bsnun nas phag
[\[32b.3\]]rgod bsad/_/ji srid rdzing bu ma skams par/_/de gong du ni brlag par byas/_/lus kyi rtsa thig mnyam pa nyid kyi man ngag ces bya ba/_slob dpon ni ku ni sa mdzad par rdzogs so//[ {D2411}]@##/_/rgya gar skad du/_tsa tur bud+d+ha b+ha ba b+h+ya ba sha naM kra maM nA ma/_bod skad du/_'byung ba
[\[32b.4\]]bzhi'i srid pa'i chags lugs zhes bya ba/_/thugs rje chen po la phyag 'tshal lo/_/ri rab zur ni brgyad pa dang /_/rol pa'i mtsho ni bdun pa dang /_/tshangs pa brgya byin nyi ma dang /_/zla ba dang ni lha chen dang /_/mthu chen 'di dag rtag min na/_/bdag gis ji ltar brtan pa thob/_/_
[\[32b.5\]]bdag ni brtag na ji ltar yin/_/bdag gi ma ni gang du song /_/pha yang gang du song bar 'gyur/_/'di lta bu yi 'jig rten ni/_/bltas pas 'jig rten rmi lam 'dra/_/stobs ldan gyur na sus kyang bkur/_/stobs nyams gyur na smra mi byed/_/de bas tshem bu'i gos gyon la/_/bsod snyoms
[\[32b.6\]]kyis ni 'tsho ba ste/_/yul dang grong khyer so ma ru/_/yang yang sprang ba mkhas pa yin/_/'di lta bu yi spyod pa yis/_/'jig rten kun la rgyal ba thob/_/skal ldan bdag ni tsa ra pa tri smra/_/'byung ba bzhi'i srid pa'i chags lugs zhes bya ba slob dpon tsa ra pa tri sa mdzad pa rdzogs so//_//_
[\[32b.7\]{D2412}]@##/_/rgya gar skad du/_At+ma pa ri dz+nyA na dr-iSh+Ti u pa de sha nA ma/_bod skad du/_/rang rig ye shes kyi lta ba'i nyams len zhes bya ba/_yum bdag med ma la phyag 'tshal lo/_/rang rig ye shes las yin na/_/byed pa po med las med do/_/de dag med na bya ba med/_/gsum ni ji ltar
[\[33a\]]
[\[33a.1\]]gnyis med do/_/gal te phyi ni bden pa yin/_/tha snyad 'brel phyir nang du brjod/_/gal te kun rdzob rang rig yin/_/rig pas rig pa rig pa med/_/rnal 'byor bdag nyid rig na ni/_/'khor ba'i sdug bsngal 'joms par byed/_/tha snyad 'di yis dngos po rnams/_/_
[\[33a.2\]]rang bzhin ma grub dri ma med/_/dngos po rnams ni ma grub pas/_/gzhan dag bdag la grub rgyu med/_/de phyir bdag ni rten med pa/_/gal te sgra don rtogs bya yin/_/rang bzhin don la sgra don med/_/dngos po ma grub rnal 'byor pa/_/nga bdag 'di ni thams cad bral/_/gnyis bral
[\[33a.3\]]ma rig mun pa med/_/de med dri med ye shes med/_/'di ltar rnal 'byor rig pa yis/_/'khor ba'i 'ching ba grol bar byed/_/gan rgyal nyal ba rnal 'byor skye/_/lus kyi rnam gzhag dran par gyis/_/mig bgrad rnam par shes pa 'bul/_/nam mkha'i phyogs su bltas byas
[\[33a.4\]]pas/_/mthong rgyu yid la 'dzin rgyu med/_/phyogs kyi rtog pa bral ba yin/_/dbang po nub 'gyur gnyis med 'grub/_/rang rig ye shes kyi nyams len zhes bya ba slob dpon tsam pa gas mdzad pa rdzogs so//[ {D2413}]@##/_/rgya gar skad du/_tsa bu ra muk+ti ka ra tsa u pA ya
[\[33a.5\]]nA ma/_bod skad du/_'jigs pa brgyad rmongs par byed pa'i thabs zhes bya ba/_dpal he ru ka la phyag 'tshal lo/_/sprul stag chom rkun mda' dang me yi ni/_/'jigs pas mi 'jigs klu sgrub gdams pa thob/_/skar mkhan bi kha na ni 'jigs med de/_/'on kyang rnal
[\[33a.6\]]'byor nyams kyi nus pa bri/_/sems nyid 'dul zhing bdud 'joms rnal 'byor la/_/las ni ma rtogs rkyen gyi bar chod 'byung /_/de phyir dang po'i rnal 'byor sgrub pa pos/_/'jigs skyob dran zhing bla ma spyi bor bsgom/_/sbyor ba byas pa'i snying bo la sogs bzla/_/oM ste a rjes la
[\[33a.7\]]ni bzhi pas sbyar/_/ka phreng gnyis pa las byung gsum pa ste/_/a phreng gsum pa rnal 'byor 'brel par mdzod/_/baM gyis bcings te d+ha ni rjes su bri/_/rkan gyi dang po dbyangs can lnga pas bcings/_/la dang i 'byor sha za'i skad yin no/_/dbyangs can bcu gsum yi ge tsa
[\[33b\]]
[\[33b.1\]]yig ni/_/'brel nas mthar yang 'byung chen gnyis pa bri/_/phyis 'byung seng ge'i nang du stag ltar spyod/_/b+h+yAg+h+ra'i sgra sgrogs stag gi 'jigs pa med/_/ka na d+hA bzla zhing mda' yi 'jigs pa bral/_/sab pa snal chen rnams kyi 'jigs pa sel/_/mu haM kha bcings ban+d+ha swA hA bri/_/_
[\[33b.2\]]'gro ba'i don du rnal 'byor sems bskyed nas/_/bzlas bya nyon mongs bral zhing thar pa thob/_/a khu nag po'i khrag gis mig sman dang /_/sor bzhi'i shing bu blangs nas rnam par 'phyang /_/zla brgyad ro yi yan lag brgyad blangs nas/_/zla ba'i zhag la mchod dang gtor ma
[\[33b.3\]]bya/_/zla zin dus su mi snang sgrub bzlas bya/_/tshe na'i sbyor bas mgo ni mthong min no/_/mi mthong mi snang sbyor ba 'di yin no/_/oM ka li ka li ma hA ka li/_maM sa sho d+ha ni/_b+ho dz+ha ni/_sma sha na b+ha si ni d+ha byi dang /_ma maM pa sh+yan+tu ma nu sha/_/a dang ha ha hrI hUM swA hA mthar/_/brgyad
[\[33b.4\]]dang bcu bzhi nag po'i tshes la ni/_/gos dmar gcer bu dur khrod mtshan mo ni/_/khri bzlas rak+ta'i gtor mas mi snang 'grub/_/da ni rnal 'byor yang snying sbyor ba ni/_/snying po 'di lta ste gzhan yang zhal las blang /_/oM ru d+hi ka rA ti/_ki ri ki ri/_mi ri mi ri/_ru d+h+ra a me le/_
[\[33b.5\]]k+Shu pa k+Shu pa swA hA/_/'di ni brgyad brgya rnal 'byor bzlas byas nas/_/lam du 'gro ba'i dus su sbyor ba bya/_/sprul stag chom rkun mda' bcing bshad byas nas/_/sreg byed me yi nus pa'i rten 'brel bshad/_/chu sbal btang ba sbal tshil dza ma b+hi ra chu/_/zhib tu btags nas rkang pa
[\[33b.6\]]lag pa bsku/_/'di ltar snying po nye snying bshad byas nas/_/shar ba'i mar gyis gtor nas sreg mi nus/_/sid+d+hi nA gA rdzun pa dang ni/_/a g+ni mo ha ra ti ra sgra dang /_/de rjes te ta da ka ran te bri/_/ni pa ri b+ha na te me nus med/_/oM sid+d+hi ni gA rdzu na pa ste/_/pa yi ra gsum mthar sngags
[\[33b.7\]]rdzogs par bzla/_/lan gsum gcod cing yungs kar mar khu gtor/_/lcags bsregs me ru zhugs kyang sreg mi nus/_/nus pa mthar phyin sngags sbyor gnyis pa ni/_/na mo la b+hi shwa mi tra ya te/_/hU ta b+ha ha ha staM staM b+ha ya mi/_/tsi li swA hA med nus med par gyis/_/da ltar byang
[\[34a\]]
[\[34a.1\]]sems ldan pa'i rnal 'byor gyis/_/rim bzhin bsgrubs na 'grub 'gyur the tshom med/_/'jigs pa brgyad rmongs par byed pa'i thabs zhes bya ba slob dpon b+hi Sha nas mdzad pa rdzogs so//[ {D2414}]@##/_/rgya gar skad du/_bi Sha an+ta ra bA h+ya ni pr-i ti ba b+ha na kra maM/_bod
[\[34a.2\]]skad du/_phyi nang gi dug sel gyi rim pa zhes bya ba/_dpal he ru ka la phyag 'tshal lo/_/yid dang mthun pa'i sgrub gnas su/_/phyi nang dug ni sel ba yi/_/gsang ba'i rnal 'byor sgrub pa'i thabs/_/ti lo bdag gis bshad par bya/_/rnal 'byor bskyed pa'i rim par ldan/_/ru
[\[34a.3\]]tsog sprul la sogs pa yi/_/dug chen 'joms pa'i oM AHhUM/_/lan gsum brjod cing 'di ltar bsam/_/rtse sor bcu gnyis tshad du ni/_/spyi bo tshangs pa'i bu ga la/_/dbus su oM bsam bdud rtsi 'bab/_/sbyor ba de yi rnal 'byor ni/_/skad cig gcig la mdangs ldan
[\[34a.4\]]no//_/de ni phyi yi dug sel to/_/nang gi 'di ltar bsgom par bya/_/rdo rje chen po'i snying ga'i dbus/_/sku mdog dkar po bsil ba'i 'od/_/tshes gnyis zla bar sprin chen po/_/bsgoms shing 'phros 'gyur rnam par bsdu/_/yang dang yang du bsam byas pas/_/nang gi nad med kun du
[\[34a.5\]]bzang /_/ri rgyal dang mnyam dug yod kyang /_/skad cig gcig la sel zhing 'dren/_/skabs las byung ba'i dug sel ni/_/'dab brgyad pad+ma na sa ru/_/zla dkar gsal zhing dri ma med/_/ye shes lnga ldan bdud rtsi ni/_/a yig de dbus bsam par bya/_/dug lnga gag lhog rkyen gyi
[\[34a.6\]]nad/_/spre'u khyim bya'i gzugs can rnams/_/de dag phyung zhing nam mkhar thim/_/bdag gi sku gsung thugs rdo rje/_/'dod pa'i khams dang gzugs khams dang /_/gzugs med khams dang dngos med pas/_/de phyir rang bzhin nam mkha' ste/_/des ni stong pa rten med pa/_/rnal
[\[34a.7\]]'byor mi rtog sems gtad do/_/phyi nang nad sel gyi gdams pa slob dpon ti los mdzad pa rdzogs so//[ {D2415}]@##/_/rgya gar skad du/_nan+h+ya brta tra ya mu kha A ga ma nA ma/_bod skad du/_g.yung drung 'khyil pa gsum gyi zhal gdams kyi nyams len zhes bya ba/_yum rnal
[\[34b\]]
[\[34b.1\]]'byor ma la phyag 'tshal lo/_/bla ma'i zhal gdams thob byas nas/_/g.yung drung gsum gyi gdams pa ni/_/stong nyid don ni rtogs pa'i phyir/_kaM ka me kha la bshad bya/_/rang gi lus ni khong stong la/_/spyi bor brtsams nas lte ba'i bar/_/rtsa gsum ser dang dkar dmar ro/_/de
[\[34b.2\]]rnams nang ni khong stong ste/_/g.yas kyi rtsa la khab rtse tshad/_/rang bzhin bsal ba bsam par bya/_/g.yon par zla ba'i thig le ste/_/dbus kyi rtsa ni khong stong ngo /_/de la sems gtad phyi nang stong /_/shes pa rgod na g.yas g.yon gyi/_/thig le gnyis la sems gtad la/_/de
[\[34b.3\]]nas dbu bcad d+hU trI'i steng /_/hrIHlas g.yung drung 'khyil ba ni/_/me yi mdog can rnam bsam bya/_/g.yung drung 'khyil pa'i zur bzhi la/_/oM dang AHdang hUM dang phaT/_/g.yas phyogs ra sa'i steng du ni/_/a las zla ba'i g.yung drung 'khyil/_/byang chub sems kyi chu
[\[34b.4\]]rlung bkag/_/g.yon pa la na'i steng du ni/_/oM las g.yung drung 'khyil ba dmar/_/bsams pas me yi rlung 'gags so/_/de nas rlung gi 'khor lo nas/_/rlung ni langs te mgrin par sles/_/dbus su bde gshegs rlung rgyu bas/_/sor ni bcu gnyis rtsa 'thon nas/_/_
[\[34b.5\]]g.yas g.yon chu rlung me rlung ni/_/nyi zla'i rtsa nas 'byung byas nas/_/lha mo gnyis dag zhal du rngub/_/slar yang gnyis kyis phu byas pas/_/rtsa dag gnyis kyi rtsa bug brtol/_/rnam par rgyu ste g.yung drung 'phog_/dbus kyi sems bskor byas nas su/_/gnyis ni g.yas skor g.yon
[\[34b.6\]]skor ro/_/slar yang rlung gis phu byas nas/_/g.yung drung gnyis la thim byas nas/_/dbus kyi 'khyil pa thim par bsam/_/ye shes me sbar rang lus ni/_/mgrin pa'i gnas nas rkang mthil bar/_/rim gyis zhu ste chos dbyings su/_/mnyam nyid thig ler sems gtad do/_/brtags pas
[\[34b.7\]]ma grub dngos med yin/_/dmigs pa'i mtshan nyid thams cad bral/_/de ltar ma bsgoms ci byas kyang /_/lhan skyes ma rtogs 'khor bar 'khyams/_/thig le de las blangs byas nas/_/bdag nyid dbu bcad yum du bskyed/_/de nas lte bar hriM yig bsam/_/sum mdor rlung ldang gyen
[\[35a\]]
[\[35a.1\]]la rgyu/_/hri ni thig le gsum du zhu/_/i ni rlung gi thig le ste/_/ha ste byang chub thig le'o/_/rak+ta'i thig le raM yig ste/_/mdor na rim par sngo dkar dmar/_/ma shar rlung gis gyen la 'dod/_/dbu bcad rtsa sbubs rgyu na ni/_/steng du sor bzhi 'thon par bsam/_/_
[\[35a.2\]]g.yon pa g.yon skor g.yas pa g.yas/_/dbus kyi thig le 'bar zhing thim/_/lha mo gnyis kyis phus btab pas/_/g.yas g.yon thig le dbus la thim/_/de nyid mar la rngub byas pas/_/snying ga'i hUM la thim par bsam/_/de ni gsal la dri ma med/_/gnyis med thig le rang
[\[35a.3\]]rig ste/_/bde dang sdug bsngal thams cad bral/_/'khor ba snang ba rang rig stong /_/kye ho rnal 'byor bsgoms nas ni/_/gnyis med ye shes thob par 'gyur/_/g.yung drung 'khyil pa gsum gyi zhal gdams yum kad+kal me ka las gsungs rdzogs so//_//_
[\[35a.4\]{D2416}]@##/_/rgya gar skad du/_sa ha dza a nan+ta swa b+hA ba na nA ma/_bod skad du/_lhan cig skyes pa'i rang bzhin zhes bya ba/_rdo rje mkha' 'gro ma la phyag 'tshal lo/_/'khor lo rna rgyan mgul rgyan gdu bu dang /_/ska rags khyod la bzang zhing rab tu mdzes/_/bo la kak+ko la myos ngo mtshar
[\[35a.5\]]tshe/_/skad cig gcig la he ru ka dpal dgyes/_/kye ho rtsa lag 'di la bdag yid dga'/_/lus ngag sems kyi ro ni gcig byas nas/_/nam mkhar bsdus nas rnal 'byor spas par 'gyur/_/rnal 'byor ma kye 'di la bdag yid dga'/_/'jigs byed dus mtshan zhabs kyi 'og tu
[\[35a.6\]]mnan/_/nam mkha'i mthar thug he dang hUM sgra spro/_/phyogs bcur chang gis myos pa yi/_/kye ho dpal ldan rnal 'byor/_/kye ma dpa' bo rnal 'byor med/_/stong pa dang ni snying rje'i rang bzhin la/_/dngos dang dngos med gnyis ka med/_/pra phab gzugs bzhin mkha' la snod/_/_
[\[35a.7\]]kye ho rnal 'byor ma dang yum lnga'i grong /_/A li dang ni kA li nyi ma rnams/_/med pa rmongs pa rnams kyang gti mug che/_/A li rnams dang kA li nyi zla dag_/med la shes min phyugs 'dra the tshom med/_/dpa' bo rnal 'byor ma rnam sbyor ba yis/_/srid pa'i 'ching ba gcod pa ngo mtshar
[\[35b\]]
[\[35b.1\]]che/_/kye ho rtsa lag 'di la bdag yid dga'/_/lus ngag sems kyi ro ni gcig byas nas/_/nam mkha'i khams su bsdus nas sbas par 'gyur/_/rnal 'byor ma kye 'di la bdag sems dga'/_/tshad med gnas bzhi'i dbus su ni/_/bdag gis spyir yang dngos po brjod du med/_/_
[\[35b.2\]]dpa' bo rnal 'byor dbang phyug ngo mtshar che/_/ji ltar chu gting chu zla dang 'dres ltar/_/rnal 'byor ma kye 'di la bdag sems dga'/_/sha rlon dam tshig rdzas 'di ngo mtshar che/_/go ku la sogs dam tshig la chags pas/_/de yis bdag med ma ni gar mdzad do/_/kye ho bde
[\[35b.3\]]gshegs rnam snang phyag rgya can/_/rnal 'byor ma kye 'di la bdag sems dga'/_/lhan cig skyes pa'i rag bzhin zhes bya ba slob dpon kan+tha ris mdzad pa rdzogs so//[ {D2417}]@##/_/rgya gar skad du/_a ti yo ga b+hA ba na nA ma/_bod skad du/_a ti rnal 'byor gyi sgom
[\[35b.4\]]pa'i thabs zhes bya ba/_'phags pa 'jam dpal la phyag 'tshal lo/_/dur khrod brgyad la 'jigs byed brgyad/_/dus mtha'i me 'bar khams gsum bsreg_/tshangs pa'i sgo nas du ba 'thul/_/rgya mtsho bskam shing pad+ma 'bar/_/rdo rje ze 'bru'i dbus su ni/_/nyi ma'i gdan
[\[35b.5\]]steng gnas pa de/_/nam mkha'i 'od chen hUM nyid sgrogs/_/mdzes pa'i sems nyid rgyu ba yin/_/rus sbal 'then cing sgra skad 'byung /_/ri bong can gyis mdud pa bkrol/_/nyams myong dpa' bo rang rig rgyal/_/lhan cig skyes pa'i bdag_/mgon po nyid ni bsam par
[\[35b.6\]]gyis/_/de nyid snying rje'i dkyil 'khor 'phro/_/de nyid dur khrod me yin te/_/de nyid smra dang zla rgyan 'dzag_/skye rga shi dang khams gsum gnas/_/rang nyid dran te de nyid mthong /_/'di ni gnyis med dbyibs dang bral/_/dngos po'i cho 'phrul brdzun pa ste/_/sems nyid 'khrul pas
[\[35b.7\]]ma rtogs so/_/a ti'i rnal 'byor rig pa med/_/ji ltar bzhag pa de ltar yin/_/gnyis med sems la rtag lta dang /_/chad par 'gyur ba 'ang ma yin no/_/de phyir nyi zla'i dbus su ni/_/phra ba'i hUM nyid bsgom par gyis/_/a ti rnal 'byor gyi bsgom po'i man ngag ces bya ba slob dpon klu'i
[\[36a\]]
[\[36a.1\]]byang chub kyis mdzad pa rdzogs so//[ {D2418}]@##/_/rgya gar skad du/_bA yu bo d+hi tsit+ta sra ba na b+ha ba na u pA yaM nA ma/_bod skad du/_byang chub sems kyi rlung rgyu ba'i gdams ngag bsgom pa zhes bya ba/_dpal he ru ka la phyag 'tshal lo/_/rang lus khong stong
[\[36a.2\]]bsam byas nas/_/lte ba'i dkyil du rlung nyid ni/_/phra la sngo pa yungs kar tshad/_/rnal 'byor de la sems gtad bya/_/rnal 'byor ba yi sems nyid skye/_/de nyid khong stong nam mkha' ru/_/nam mkha'i sprin ltar thim par bsam/_/rnal 'byor pho rlung 'phrog tsam na/_/'di ltar me
[\[36a.3\]]rlung bdud rtsi 'bab/_/sum mdo rgyab kyi sgal tshigs la/_/rlung gi dkyil 'khor sngon po bsam/_/lte bar me dang snying gar chu/_/mgrin pa'i sa las rlangs pa thon/_/gnyis med d+dU tI me yis khengs/_/mi mda' chu shing me tog las/_/rgyas shing sems kyi bung ba ni/_/ge sar bdud
[\[36a.4\]]rtsi 'jib par bsam/_/rlung gis me sbar chu khol bas/_/drod skyes nam mkha'i bdud rtsi 'bab/_/khong stong bdud rtsis khengs par bsam/_/lus la bde ba chen po skye/_/'byung ba yas mar rim gyis thim/_/rlung gi gzhu dang sems kyi mda'/_/spyi bor bde chen haM las ni/_/sa nas
[\[36a.5\]]nam mkha'i dbyings kyi bar/_/'ja' tshon mdog ltar sems gtad bya/_/phyi nang byang chub rang la shar/_/gnyis med ye shes rang bzhin skye/_/su ta li bdag bsam mi khyab/_/gcig la sna tshogs ri bo can/_/'khor lo'i sdug bsngal skye 'gag med/_/bla ma'i drin gyis grub pa thob/_/_
[\[36a.6\]]byang chub sems kyi rlung rgyu ba'i man ngag bsgom pa zhes bya ba slob dpon su ta lis mdzad pa rdzogs so//[ {D2419}]@##/_/rgya gar skad du/_tsaR+ya dr-iSh+Ti a nu ta phan+na twa ta b+hA ba na nA ma/_bod skad du/_lta spyod skye med kyi bsgom pa zhes bya ba/_bla ma rnams la phyag 'tshal lo/_/sems nyid stong pa
[\[36a.7\]]skye med yin/_/de nyid ma bcos chos nyid de/_/de yang dbyer med lta ba rtogs/_/sgom las ma 'das pa ni smra/_/zhen med rnal 'byor rang sar spyod/_/phyogs bcur re med 'bras bu yin/_/de la mi re chags pa spyad/_/rang bzhin nyams skyes ngo mtshar che/_/pa na ha ni smra bar byed/_/gnyis
[\[36b\]]
[\[36b.1\]]med ye shes rtogs pa yin/_/bde chen bdud rtsi bdag gis 'thungs/_/kuny+dza na'i breng bas mgul pa brgyan/_/lo ma'i sham thabs brtan par chings/_/myos bas nags kyi gseb tu 'khyam/_/bdag nyid pa na ha ngo mtshar mthong /_/pu ri ma lar bdag po lnga/_/gcig dang mi
[\[36b.2\]]'brel ngo mtshar che/_/mya ngan 'das pa'i gnas su ni/_/me tog ldum ra rgyas par byed/_/de ni ge sar 'jib par byed/_/bdag nyid bo la kak+ko la'i/_/rnal 'byor rgyal po grub pa thob/_/lta spyod skye med kyi sgom pa zhes bya ba slob dpon ba na has mdzad pa rdzogs so//_//_
[\[36b.3\]{D2420}]@##/_/rgya gar skad du/_A yu pa ri rak+Sha nA ma/_bod skad du/_tshe sgrub pa'i gdams ngag ces bya ba/_byang chub sems dpa' rnams la phyag 'tshal lo/_/bla ma rnams la phyag 'tshal nas/_/bcud len zhal gyi gdams pa yis/_/lus ngag rtag tu bsrung bar bya/_/de med
[\[36b.4\]]bsgrub bya grub min pas/_/des na thams cad 'bad pa yis/_/don ni thams cad sgrub pa'i phyir/_/skabs 'byung tshe sgrub ba 'di ru bshad/_/mar dang sbrang rtsi 'o ma mnyam/_/snum pa'i snod la sbyar byas nas/_/nas kyi spang mar zhag gcig bzhag_/de nas bton nas nye bar bza'/_
[\[36b.5\]]so dang sen mo zla drug gis/_/brjes 'gyur lo ni stong thub ste/_/rtags ni mig rno stobs ldan no/_/nye shing rtsa ba blang byas nas/_/grib skam zhib tu btags par bya/_/'o ma'am zho dang sbyar byas nas/_/zho ni langs nas skrog par bya/_/mar sar blangs nas tho rangs bza'/_/zhag ni
[\[36b.6\]]bdun nas rtags 'byung ste/_/bdun gnyis gyur nas nyi 'od ldan/_/bdun gsum nyi shu rtsa gcig nas/_/'bras bu nang sel lus yang ngo /_/lo drug tu ni bza' btung gis/_/rnam rtog bral zhing tshe 'grub bo/_/tho ras mu zi srang phyed ni/_/yungs kar mar khus btul nas bza'/_/_
[\[36b.7\]]shu ba'i nad sel tshe 'grub 'gyur/_/sprin nag zho gnyis sbrul mig pa'i/_/khu bas mnyes nas gang bar bya/_/zhu rjes drug cu'i 'bras chan btang /_/'o ma btung zhing tsha sngo spang /_/lo gcig sbyor ba 'grub par 'gyur/_/b+h+r-i da ga ra dza'i phye la ni/_/mar dang sbrang gi rtsi spyang nas/_/lto
[\[37a\]]
[\[37a.1\]]stong dag la bza' bar bya/_/skyur rtsang bcud can kha zas btang /_/zla ba drug tu zos gyur na/_/nad rnams sel cing nyis brgya thub/_/'bras bu gsum dang lcags phye dang /_/de bzhin b+h+r-id gar dza dang /_/ru rta dang ni cha mnyam ste/_/b+h+r-i da ga'i khu bas lde gur sbyar/_/_
[\[37a.2\]]grib skams phye ma bza' bar bya/_/reg pa dang ni sngo skyur spang /_/lo gnyis kyis ni 'grub 'gyur ro/_/lcags kyi lhung bzed mar gyis bkang /_/lha shing rtsa ba'i shun lpags ni/_/zhib btags sbyar la lo gcig bzhag_/gza' skar bzang po'i dus su bton/_/yi dam lha
[\[37a.3\]]yi bsnyen pa bskyal/_/ra yi 'o ma btung bar bya/_/zla ba gsum na gnyer ma dngas/_/zla ba drug nas rlung shugs ldan/_/lo gcig sbyor bas tshe 'grub bo/_/'bras bu gsum dang b+h+r-i nga ga'i phye/_/mar dang sbrang rtsi sbyar la bza'/_/sman nyid zhu ba'i dus su ni/_/'o ma 'bras bskol
[\[37a.4\]]bza' bar bya/_/mig rno nad med sum brgya thub/_/tho rangs a ru gnyis dag dang /_/nyi ma phyed la ba ru ste/_/zhag dus skyu ru bzhi dag za/_/drug cu'i 'bras dang 'o ma yi/_/rnal 'byor kha zas ci nus btang /_/skra dkar gnyer ma nad med pas/_/'dod pa'i dbang phyug nad med
[\[37a.5\]]ldan/_/bya khyung lta bur mig rno 'gyur/_/'bras bu gsum gyi lde gu ni/_/lcags kyi snod la bskus byas la/_/nyin mtshan gnyis ni khrus byas nas/_/mar dang sbrang rtsi sbyar la bza'/_/lo gcig sbyor bas sum brgya thub/_/nad byang so dang sen mo brje/_/ko ki la lta bu'i skad ldan 'gyur/_/de phyir bdag nyid ko ki
[\[37a.6\]]lar grags/_/tshe sgrub pa'i gdams ngag ces bya ba slob dpon ko ki las mdzad pa rdzogs so//[ {D2421}]@##/_/rgya gar skad du/_bi Sha ni bar+NaM b+ha ba na naM kra maM nA ma/_bod skad du/_dug sel bsgom pa'i rim pa zhes bya ba/_byang chub sems dpa' rnams la phyag 'tshal lo/_/_
[\[37a.7\]]phyi dang nang gi dug bzhi'i rtsa ba ni/_/sems can rnams kyi srog gcod 'khyam pa'i rgyu/_/de rnams sel thabs zhal nas zhal brgyud pa/_/a raM bdag gis sgom lugs bshad/_/thog mar nang gi dug sel bzhi rnams la/_/zhe sdang gnyen po bdag gzhan grub med la/_/chags
[\[37b\]]
[\[37b.1\]]ba'i gnyen ngo mi gtsang rang lus sman/_/nga rgyal gnyen po 'di dag mi rtag pa/_/phrag dog 'dus pa'i nad ni spang byas nas/_/gti mug gnyen po bla la lha nyid dang /_/rnal 'byor tshad med bzhi ni bsgom par bya/_/de yis bdag gzhan nad sel nad med 'grub/_/phyi ltar tshad med 'bras bu
[\[37b.2\]]rang snying dbus/_/tha yig dkar bo ba tshan lnga pas brgyan/_/ye shes bya khyung phyag rdor snying por ldan/_/bdud kyi gdan la haM sa'i bya khyung ste/_/hUM 'byung sna tshogs gser gyi gshog pa can/_/dbu skra bcas pa'i khyung zhal dmar po ste/_/rwa gnyis nyi zla'i thig le dag gis brgyan/_/_
[\[37b.3\]]pus mo se ral brang dang lte ba dkar/_/'jigs byed klu rgyal rnams kyis brgyan pa bsgom/_/zhal nas haM sa'i bdud rtsi dkar ser 'dzag_/ha phus zhal nas dug gi rlangs pa 'thul/_/de ltar bsgoms shing sngags kyi glu nyid blang /_/oM a ra ha T+Ta g+ha'i dza'i/_/g+ho sa'i phyag
[\[37b.4\]]ka ra'i/_/b+hi su na sa'i/_tu hi b+hi tu ka ba laM/_tig khu b+hi sa na'i/_b+hi sa b+hi Na NaM/_ne sa su ma sa Ne/_a b+ha ru ha b+hu N+ya/_b+han+ti b+hu ye sa la ye/_b+ha bi se na/_ki d+hita thi/_e laR+Wa bi la Da Na/_a tha ka'i/_tsan d+he tsa na d+ha b+hi sa Na/_u pa ri d+ha haM/_a tha ka'i
[\[37b.5\]]kar/_hriM dzriM b+h+raMh+ma/_ts+tshe/_hriM dzIM yaM/_a sa pa yi NaM me/_dzaM g+ha li/_b+hi saM kha mi/_b+hi saM pi waM mi/_le ba NaM/_ma dzAM NaM ka ro yi/_dz+h+waM b+he khaM/_b+hi se Na ba b+ha'i/_ti naM b+he la/_e a i/_hi hi/_r-i r-i/_sid+d+ha dzaM ga li/_ra ha r-i rak+Shi dza yi swA hA/_dug gis zin pa'am/_sbrul gyis
[\[37b.6\]]rmugs pa la/_rna bar glu len chur bzlas byin pa yis/_/skad cig gcig la dug nad sel bar 'gyur/_/da ni bskyed rim rdzogs rim 'di ltar bsgom/_/bde chen nam mkhar saM ste haM yig gis/_/zla ba'i thig le dkar la gangs ltar bsil/_/nam mkha'i dbyings nas bdud rtsi'i 'od zer
[\[37b.7\]]ni/_/dkar ser 'dzags te khong stong lus 'di dag_/rkang la zhugs pa'i phyi nang dug rnams ni/_/rdzogs pa'i rim pas sel 'gyur the tshom med/_/zla tshes dkar po thig les brgyan pa ni/_/sems nyid bdud rtsi dbus su dkar dmar ltar/_/snying pa'i kha sbyor pad dbus sbyong byed na/_/_
[\[38a\]]
[\[38a.1\]]de yis phyi nang dug sel byang chub bsgrub/_/phyi yi dug rnams sel ba'i sman sbyor ni/_/mtshan mo'i sman ni srang gcig 'o mar bskol/_/dug zin rnams la btang bas dug 'dren no/_/mtshan mo la ma dang sbrul mig thang bskol te/_/lo dug sbyar dug rnams ni sel 'gyur
[\[38a.2\]]ro/_/rig pa 'di ni ras la lan bdun bzlas/_/dug can nad pa de yis bkab byas nas/_/de nas chu yi snod la rkang lag bcug_/sngags 'di bzlas shing bra ba cing gdab/_/oM na ma sha ba ra naM/_sha ba ri kum ra ka naM/_/khu khu ri/_sa ra sa ra/_pa tre pra b+hi shud+d+ha/_g+ha raM swA hA/_de
[\[38a.3\]]ltar bzlas shing byang chub sems bsgom mo/_/gdams ngag 'di bstan dge ba'i rtsa ba 'dis/_/gang thob de yis 'gro drug sems can thams cad kyi/_/nyon mongs sgrib pa dag cing byang chub sems/_/dri med mkha' ltar phyag rgya chen po thob par shog_/dug sel bsgom pa'i rim
[\[38a.4\]]pa zhes bya ba slob dpon a rang gis mdzad pa rdzogs so//[ {D2422}]@##/_/rgya gar skad du/_a dwa ya ni ri ka b+ha ba na kra ma/_bod skad du/_gnyis med kyi rtsa bsgom pa'i rim pa/_gnyis med bde chen la phyag 'tshal lo/_/mnyam pa nyid kyi klong dkyil du/_/myos
[\[38a.5\]]pas dbyings su rin chen stor/_/kye ma rigs nyams ngo mtshar che/_/mnyam nyid gnas su gnyis med 'gyur/_/bdag gis de ni ma rtogs pas/_/ni la kha na d+has mtshams su 'joms/_/bdag gis de ni ma rtogs pas/_/dge slong gis ni mtshams su 'joms/_/gnyis med sems ni gnyis med
[\[38a.6\]]'gyur/_/mkha' yi bdag nyid mgul nas mkhyud/_/bdag gzhan brje ba'i khyad par byas/_/gnyen 'dun thams cad rlag par byas/_/de ni bdag gis ma rtogs pas/_/ni la khan d+has mtshams su 'joms/_/de ni bdag gis ma rtogs pas/_/dge sbyong gis ni mtshams su 'joms/_/gzhon nu lo ni bcu gnyis
[\[38a.7\]]ma/_/ci yang bdag gis rtogs pa med/_/rnal 'byor kun gyi byed gnas pas/_/'phyon ma dang ni 'dra bar byas/_/de ni bdag gis ma rtogs pas/_/ni la khan d+has mtshams su 'joms/_/dung dang gser dang dngul dag kyang /_/gcig kyang bdag la dgos pa med/_/_
[\[38b\]]
[\[38b.1\]]bdag nyid 'thad pa'i grogs dang 'grogs/_/he ru ka la 'khyud pa yis/_/bdag gi rgyal srid ngo mtshar che/_/nam mkha' deng rtser chags pa la/_/sus kyang ma mthong ngo mtshar che/_/rnal 'byor ma brgyad dga' zhing 'khyud/_/he ru ka dang 'khyud nas gnas/_/gnyis med kyi rtsa
[\[38b.2\]]bsgom pa zhes bya ba slob dpon nag po nas brgyud pa slob dpon ni la khan d+has mdzad pa rdzogs so//[ {D2423}]@##/_/rgya gar skad du/_suk+Sh+ma yo gaM nA ma/_bod skad du/_phra ba'i rnal 'byor zhes bya ba/_dpal gshin rje'i gshed la phyag 'tshal lo/_/khyim du khyim bdag
[\[38b.3\]]rnal 'byor pa/_/gsang 'khyud gnyis med bsgom par bya/_/'jigs pa can gyi rnam rtog 'di/_/khyod kyis 'di kun sba bar gyis/_/tshad kyang gzung du med pa la/_/de yi rigs kyang rtogs pa med/_/sa mu dra yi dge sbyong ni/_/sa gsum grags pas khyab par 'gyur/_/bdag nyid
[\[38b.4\]]myos pa'i cha lugs kyis/_/dug lnga khrus shing dag par 'gyur/_/'jigs pa can gyi rnam rtog 'di/_/nang du mnan nas bsad par gyis/_/rigs kyi nga rgyal spang byas nas/_/dge slong bdag gis smras pa yin/_/dbang po sna tshogs mthong 'gyur kyang /_/dus kyi pho nyas dran pa
[\[38b.5\]]yis/_/ci phyir bdag nyid 'gro 'ong byed/_/mtha' gnyis bral na don rnams grub/_/'jigs pa can gyi rnam rtog 'di/_/sems 'di mnan nas spang bar gyis/_/rnal 'byor rnam rtog gcod pa yis/_/sa mu dra dag dngos med 'gyur/_/phra ba'i rnal 'byor bsgom pa yis/_/bdag
[\[38b.6\]]nyid gnyis med grub pa thob/_/phra ba'i rnal 'byor gyi nyams len zhes bya ba slob dpon sa mu dras mdzad pa rdzogs so//[ {D2424}]@##/_/rgya gar skad du/_bA h+ya an+ta ra a mr-i ta kalpa nA ma/_bod skad du/_phyi nang bdud rtsi'i bcud len zhes bya ba/_rdo rje rnal 'byor ma la phyag 'tshal
[\[38b.7\]]lo/_/rgyun chad bdud rtsis gsang ba bcud len gyis/_/nyams len thabs dang de yi sman sbyor dang /_/nyams su blangs na tshe ring grub pa thob/_/de phyir bdag nyid bya ra'i nyams len bshad/_/rnal 'byor phyi yi nyams len byed na ni/_/bdud rtsi lnga yis rang lus dag par byas/_/rnam
[\[39a\]]
[\[39a.1\]]snang mi bskyod rin chen 'byung ldan la/_/'od dpag med dang don yod grub pa rnams/_/rang gi lus gnas nyams len shes pa med/_/mA ma kI yi rgyud btus nyams len bshad/_/rnam snang blangs la rdo rje'i chu yis dkrugs/_/btsir nas snod kyi nang du thun phyed bzhag_/_
[\[39a.2\]]byin brlab mchod bya rlung med sa ru brdung /_/rlung nad can la bu ram sbyar bar bya/_/bad kan can la tsha ba gsum dang sbyar/_/dri med rnam snang btsir nas grib skam bya/_/zhib par btags nas mar dang sbrang rtsi sbyar/_/mi bskyod pa yis sprus nas bza' btung bya/_/sha dang 'o ma za zhing
[\[39a.3\]]chang rnams spang /_/rnam snang nyams len bdag nyid b+h+ya ris smras/_/mi bskyod bskol nas mar dang kha ra sbyar/_/grangs par byas nas rnal 'byor btung bar bya/_/chang dang bud med spangs na zla drug grub/_/mi bskyod bcud len b+h+ya ris smra bar byed/_/rin chen 'byung ldan ga na d+hi dngul chu dang /_/_
[\[39a.4\]]ra yi 'o ma sbrang dang b+hi ta ste/_/zhib par btags nas ka ra la sogs sbyar/_/mar khu bton nas rnal 'byor lus la byugs/_/sman rnams gtong dus khengs pa'i dus su gtong /_/gzhan dang mi 'dra b+ha ri stobs skyes so/_/dbyar zla gsum la don yod grub pa yi/_/a ru ra dang sman tsha sbyar la
[\[39a.5\]]bza'/_/ston gsum ka ra a ru ra sbyar nas/_/rnal 'byor pa ni lto stong dag la bza'/_/dgun gsum 'bras bu gsum dang sbyar la bza'/_/dpyid gsum mar sbrang 'bras bu gsum sbyar bza'/_/don yod grub pa'i rnal 'byor bcud len pas/_/nad rnams sel zhing don rnams grub
[\[39a.6\]]bar byed/_/shing mngar sbrang mar 'od dpag med pa 'bras bu gsum/_/cong zhi dang sbyar zos na nad rnams sel/_/cis kyang rnal 'byor bla ma'i zhal la ltos/_/'od dpag med kyi bcud len b+h+ya ris smras/_/zla ba drug nas rnal 'byor ru rta bskol la btang /_/dkar gsum mngar gsum
[\[39a.7\]]rten dbang chu bskol btang /_/mdor na ci dgos kha zas rim gyis spang /_/brag la sbyar nas b+h+ya ris brten par bya/_/kha zas rgyun chad bshad nas gsang ba bshad par bya/_/snying ga'i dbus nas yi dam lha nyid ni/_/rdo rje phag mo zhal gcig phyag gnyis ldan/_/sems dpa'i skyil
[\[39b\]]
[\[39b.1\]]krung bdud rtsi bum pa 'dzin/_/ngag tu hUM brjod snying ga gyen la bzlog_/yum gyi 'od kyis dkar nag mtshams su bcad/_/oM AHhUM brjod zhal nas bdud rtsi 'dzag_/dkar nag bcad pa'i mtshams nas 'bab pa yin/_/rang lus khong stod 'o lngar gang bar bsam/_/de ni ting
[\[39b.2\]]'dzin sems dpa' bdag gis smras/_/mdun gyi mkha' la ye shes sems dpa' ste/_/yid kyis dran nas de yi 'od kyis ni/_/rang gi smin mtshams yan chad thod pa bcad/_/ye shes sems dpas oM AHhUM brjod pas/_/thod pa'i bdud rtsi 'dzag ste rtsa sbubs shugs/_/bum pa'i
[\[39b.3\]]'og tu raM 'bar bdud rtsi blugs/_/de nas 'dres pas lus ni bdud rtsis gang /_/gnyis med de yi stobs kyis chu ser sogs/_/gsang ba'i gnas nas mar la 'dzag par bsam/_/de nas mar shal yar la bdud rtsis rang lus gang /_/slar yang rnal 'byor thod pa'i bcad 'phro las/_/_
[\[39b.4\]]bdud rtsi sor gcig lud nas gang bar bsam/_/gal te rnal 'byor rlung khams skyes na ni/_/snying ga'i bum pa mar gyis gang bar bsam/_/mkhris pas skya rims tshad nad 'bab nad la/_/ga bur chu bzhin nang lus bsil bar bsam/_/rnal 'byor grang ba'i nad ni na gyur na/_/drod sman
[\[39b.5\]]rnams kyi stobs ni bsgom par bya/_/bsgoms kyang skyo na hriM yig blo ldan bzla/_/b+h+ya ri bdag gis gsang ba'i bcud len smras/_/brtan pa'i sems kyis rnal 'byor nyid kyis bsgrubs/_/nyams su myong ba'i yon tan nad rnams sel/_/zla drug shes rab blo 'phel rang bzhin skye/_/slob
[\[39b.6\]]dpon b+h+ya ris gsungs pa'i phyi nang gi bdud rtsi'i bcud len gyi gdams pa rdzogs so/_/rgya gar gyi paN+Di ta rat+na pha las rang 'gyur du mdzad nas/_bshad rgyud kyi gdams pa bar ma chad par gsungs so//[ {D2425}]@##/_/rgya gar skad du/_tsar+ya dr-iSh+Ti do ha gI ti ka nA ma/_bod skad du/_
[\[39b.7\]]do ha spyod pa'i glu'i lta ba zhes bya ba/_rdo rje rnal 'byor ma la phyag 'tshal lo/_/rma bya'i gdugs bsgreng 'dzin byed cing /_/cha byad sna tshogs 'dzin byed pa'i/_/rnal 'byor pa ni smyon pa 'dra/_/nga rgyal can la rgyal ba'i lam/_/med ces lU yi smra bar byed/_/lus kyi tshim bu bsrungs pas
[\[40a\]]
[\[40a.1\]]grub/_/dbang bskur mang po blang bya ste/_/don med par ni slu bar byed/_/dbang bskur rtogs par ma gyur na/_/dus kyi dbang du 'gro ba yin/_/nga rgyal can la rgyal ba'i lam/_/med ces lU yi smra bar byed/_/lus kyi tshim bu bsrungs pas grub/_/gnyid dang
[\[40a.2\]]chang dang rtsod pa dang /_/sbyor bas rnal 'byor ji ltar grub/_/bzlog na srid pa'i zhags pas bcings/_/nga rgyal can la rgyal ba'i lam/_/med ces lU yi smra bar byed/_/lus kyi tshim bu bsrungs pas grub/_/tshang dus kham phor gser skyogs ltar/_/gal te de ltar byas pa na/_/sangs
[\[40a.3\]]rgyas rnams dang phrad par 'gyur/_/nga rgyal can la rgyal ba'i lam/_/med ces lU yi smra bar byed/_/lus kyi tshim bu bsrungs pas grub/_/do ha spyod pa'i glu'i lta ba zhes bya ba/_slob dpon lU yi pa nas brgyud slob dpon ki ra pas mdzad pa rdzogs so//[ {D2426}]@##/_/rgya gar skad du/_
[\[40a.4\]]shU n+ya tA dr-iSh+Ti nA ma/_bod skad du/_stong pa nyid kyi lta ba zhes bya ba/_spyan ras gzigs dbang phyug la phyag 'tshal lo/_/sems kyi rtog rtse chos nyid ni/_/sa bon nam mkha'i dbyings su smos/_/bdag med gzhon nus mgul nas 'khyud/_/gnyid sad byed pa nyid du gnas/_/spongs shig
[\[40a.5\]]dor shig bdag rmongs so/_/kye ho bcings pa ma lus pa/_/sha ba ri bde chen por rol/_/stong pa'i btsun mo 'khyud byas te/_/kye ho lus ngag sems smin te/_/thams cad dus su brtags pa yis/_/sha ba ri ni myos par 'gyur/_/dga' ba'i rnam pa thams cad du/_/sha ba ri ni
[\[40a.6\]]gnyid log nas/_/gnyid ni nam mkha'i dbyings su log_/kye ho bdag gi de nyid ni/_/sa bon nam mkhar mnyam par smos/_/'bras bu nam mkhar skar chen shar/_/spongs shig dor shig bdag rmongs so/_/srid pas bcings pa'i glang chen bsad/_/dbang po lnga yi gtor
[\[40a.7\]]ma byas/_/bdag gi sdug bsngal thams cad spangs/_/spongs shig dor shig bdag rmongs so/_/nyin mtshan rtag tu gnyid med par/_/rang gi sems la bya ra byas/_/de nas skyes pa bud med ni/_/gcig tu dben par song ste gnas/_/gtso bo 'jig rten mgon pa smra/_/spongs
[\[40b\]]
[\[40b.1\]]shig dor shig bdag rmongs so/_/stong pa'i btsun mo 'khyud byas te/_/sha ba ri bde chen por gnas/_/stong pa nyid kyi lta ba zhes bya ba slob dpon sha ba ri pas mdzad pa rdzogs so//[ {D2427}]@##/_/rgya gar skad du/_su kha duHkha a d+h+ya pa riR+Ya g+ha dr-iSh+Ti nA ma/_bod skad du/_
[\[40b.2\]]bde sdug gnyis bral gyi lta ba zhes bya ba/_yum shes rab kyi pha rol tu phyin ma la phyag 'tshal lo/_/sgom las 'das pa sgrub rgyu med/_/mgon po rnams kyi bdag nyid can/_/grub thob rnams kyi bla ma la/_/phyag 'tshal gnyis bral lta ba bshad/_/rang bzhin bsgom rgyu med pa'i
[\[40b.3\]]phyir/_/rnal 'byor sgom las 'das pa yin/_/dngos dang dngos min gnyis dang bral/_/de phyir kun rdzob grub pa med/_/dngos po sgom med dngos med min/_/rang bzhin dbyer med rgyu las 'das/_/nam yang rang bzhin ye shes te/_/zung 'jug dga' ba gnyis su med/_/_
[\[40b.4\]]dran pa dang bral dran med de/_/rnal 'byor pa yi 'khrul pa yin/_/shes rab thabs kyi zung 'jug la/_/rnal 'byor gzhan gyi dgongs pa ni/_/dang po thabs ni bsgom pa'i phyir/_/mi rtog shes rab skad cig la/_/ma grub thabs kyang grub mi 'gyur/_/mthong min de ni bsgom pa
[\[40b.5\]]min/_/gang zhig thabs ni sgom byed na/_/bla ma'i gdams ngag ldan pa yis/_/yang dag phyag rgya thabs nyid kyis/_/phra zhing rang bzhin ba rgyu ba/_/ye shes kun gyi bdud rtsi 'bab/_/mtshon pa'i 'od gsal skad cig la/_/blo ldan brtan pa'i sems kyis bsgom/_/_
[\[40b.6\]]brtags pas ma grub rtog bral yin/_/dper na 'gron po yul 'gro bzhin/_/chos sku'i mtshan mar sems gtad pas/_/rim gyis sleb pas de nyid min/_/sngar bzhin mtshan ma med gyur pas/_/rnam rtog dang bral bde chen 'grub/_/sna tshogs pa yi rigs pa rnams/_/_
[\[40b.7\]]rang rig gzhan gyis rig mi 'gyur/_/de rtogs nyin mtshan bde chen mnyam/_/gnyis dang gnyis med spangs gyur pa'i/_/gang la mi gnas rnal 'byor de/_/shes rab pha rol phyin pa rtogs/_/de rtogs bdag med lta ba yin/_/rnal 'byor bde sdug gnyis dang bral/_/gnyis
[\[41a\]]
[\[41a.1\]]bral rnal 'byor shAn+ti pa/_/rtogs pas phyag rgya chen po thob/_/bde sdug gnyis bral gyi lta ba zhes bya ba slob dpon shAn+ti pas mdzad pa rdzogs so//[ {D2428}]@##/_/rgya gar skad du/_a saM ban+d+ha dr-iSh+Ti nA ma/_bod skad du/_'brel med kyi lta ba bzhes bya
[\[41a.2\]]ba/_'brel med rgyun chad ye shes lha la phyag 'tshal lo/_/'jig dang rten pa'i tha snyad la/_/re zhig rten na 'jig rgyu med/_/'jig dang rten gyis ci zhig bya/_/de phyir 'jig rten pa yis ni/_/rnam par gzhag pa yod min la/_/'jal byed tshad mar shes par bya/_/khyab bya dang ni khyab
[\[41a.3\]]byed kyi/_/dbye ba'i dpe yi dbang du ni/_/nyi ma khyab bya zhes bya ste/_/'od zer khyab byar shes par bya/_/dper na 'o mar 'dres pa yi/_/mar ni dang por yod min te/_/khyab bya khyab byed 'thad min la/_/de dag 'brel pa yod min no/_/me yi rgyu ni gang yin la/_/de la 'bras bu ji
[\[41a.4\]]ltar 'byung /_/me yi mtshan nyid sreg byed de/_/de nyid khyab byed ces bya ste/_/khyab byang du ba yin par mthong /_/pha ni sangs rgyas khyab byed de/_/bu ni dam chos khyab byar gsungs/_/dper na bum pa'i me de ni/_/nang gsal phyi ni gsal mi byed/_/de bzhin sangs rgyas gsal
[\[41a.5\]]byed me/_/chos ni ji ltar gsal bar byed/_/dang po chos min sangs rgyas min/_/skye min la ni ji ltar 'brel/_/rgyu rnams 'dra ba'i 'bras bu 'byung /_/gsungs pa rgyu med 'bras bu me/_/khyab bya khyab byed ji ltar sgrub/_/g.yo dang mi g.yo rnams kyis ni/_/rten 'jig 'byung ba
[\[41a.6\]]rnams kyi ste/_/'byung bzhi mtha' dag rang mi sgrub/_/shing ni khyab bya yal ga dang /_/rtsa ba khyab byar ji ltar yod/_/bdag dang bdag gis rtogs pa yis/_/ming dang ming can 'phros pas 'byung /_/dang po ming can ming zhe na/_de ltar gang zhig ldog pa ni/_/khyab bya de bzhin ldog
[\[41a.7\]]pa'o/_/rten cing 'brel pas 'byung ba ste/_/rten cing 'brel bar 'gog par byed/_/gcig la yang dag 'byung ba ni/_/byis pa rnams kyis smra bzhin byed/_/khyab bya ldog na 'gal ba med/_/de ltar de ni 'jig rten gyi/_/'jal byed tshad mar shes par bya/_/ji ltar ri bong rwa co
[\[41b\]]
[\[41b.1\]]ni/_/brtags bzhin yod pa ma yin te/_/de bzhin du ni chos rnams la/_/gang zhig rtogs bzhin yod ba min/_/ba yi rwa co ji ltar ni/_/shar dang nub ni de bzhin du/_/phrad par shes par mi 'gyur te/_/dpe ni de bzhin lta drug pa/_/phyi nang mu stegs rtags can dang /_/_
[\[41b.2\]]nad pa sangs rgyas nyan thos dang /_/a ti dang ni gcer bu dang /_/grub mtha' khyab 'jug tshangs skud can/_/phyi nang gnyis ni sgrub min pa/_/rnams la 'brel ba yod min la/_/sangs rgyas dgongs pa de yin te/_/de dang mi ldan gang zag ni/_/'jig rten 'das zhes mi
[\[41b.3\]]bya'o/_/de yi dbang du byas nas ni/_/brtags pas khyab bya gang zag ni/_/bdag gzhan gang zag yod min no/_/bya ba mtho ris ngan song dang /_/khyab bya sems nyid gnyis su mthong /_/'jig rten 'jig rten 'das pa bzhin/_/bdag gir 'dzin pas 'khor ba ste/_/de nyid bral
[\[41b.4\]]zhing bde gshegs te/_/chags pa zhe sdang rmongs pa dang /_/bral zhing rgyun chad mya ngan 'das/_/de ltar rtogs pas sangs rgyas te/_/gsungs pa de ni mi rigs so/_/'khor ba de ni mya ngan min/_/mya ngan 'das la mya ngan med/_/rig pa dang ni ma rig pa'o/_/gnas skabs
[\[41b.5\]]rtogs pas bcing bar byed/_/mi rtog bkrol bar gsungs pa ste/_/rtog pa rnams la khyad par med/_/yong 'gro dag ni byang chub la/_/nye ring tha snyad yod pa min/_/nyon mongs mun pa byang 'gyur la/_/mthong min de la yod min no/_/sangs rgyas kyis ni lung las gsungs/_/mtha'
[\[41b.6\]]dbus med pa'i rgya mtsho ni/_/ji ltar yi dgas skams par mthong /_/de bzhin ma rig mun pa yis/_/tshig pa rnams kyis sangs rgyas ni/_/yod pa min la mthong ba min/_/rdzogs chen pa yi lung las ni/_/chos nyid gzhi thu'am ma bcos pa/_/khyab byed de la 'byung ba yi/_/'gro
[\[41b.7\]]drug khyab par gsungs pa'o/_/cung zad dge ba'i chos rnams la/_/sangs rgyas mi sgrub ci zhig byed/_/dper na dmus long skyes bu la/_/'bar ba'i rin chen lag mthil bzhag_/mthong min de yis ci zhig bya/_/nang pa mu stegs dbang du ni/_/rang rig 'od gsal khyab byed de/_
[\[42a\]]
[\[42a.1\]]rnam par rig pa khyab bya sems/_/dper na chu dang bsres pa yi/_/'o ma snod ni gcig pa ste/_/ji ltar chu ni lus byas nas/_/dang pas 'o ma 'thung bar byed/_/de bzhin nyon mongs 'dres pa ni/_/ye shes snod ni gcig pa ste/_/de bzhin rnal 'byor
[\[42a.2\]]rig pa 'thung /_/ma rig pa ni lus par byed/_/nang pa mu stegs rnams kyis ni/_/lta ba de ni gsungs pa'o/_/de la lan gyi dbang du ni/_/sangs rgyas lung las 'di ltar gsungs/_/byed po med la las kyang med/_/de dag med la khyab bya med/_/gsum med 'brel ba ji ltar
[\[42a.3\]]sgrub/_/phyi ni bden pa gal te yod/_/nang ni bden par rang bzhin no/_/gang zhig rtogs pa phyi don la/_/de med gang zhig yod pa min/_/rang dang gzhan gyi rig pa min/_/de phyir khams gsum 'brel pa med/_/de phyir rig pa dngos po la/_/mtshan nyid yod pa ma yin no/_/dngos
[\[42a.4\]]po rig min dngos min bzhin/_/skye min de ni bdag med pa/_/bdag med pa ni skye mi len/_/de ni kun rdzob mi rigs te/_/gal te rigs na don dam med/_/re zhig rgyu med skye ba med/_/'bras bu med la skye ba med/_/bdag la mi skye gzhan la min/_/gnyis la min phyir kun rdzob
[\[42a.5\]]min/_/rang rig bde gsal khyab byed dang /_/rnam rig tsam du khams gsum dang /_/sems kyi 'dod pa khyab du yi/_/dbang du bshad pa byas nas ni/_/nyan thos rnams kyi dbang du ni/_/kun bzhi rnam shes khyab byed la/_/nyon mongs brgyad khri bzhi stong dang /_/rtog pa rnams
[\[42a.6\]]ni khyab bya'o/_/dper na na nam mkha' khyab byed ni/_/nyi ma dang ni zla ba dang /_/sprin dang glog dang chu sogs dang /_/khyab bya mi 'gal yon tan bcu/_/de ltar dpe rnams gnyis yin te/_/tha snyad 'jal byed tshad mar shes/_/de la don dam 'jal byed kyi/_/tshad ma'i dbang du byas nas
[\[42a.7\]]ni/_/gong ma'i dpe don rnam gnyis ni/_/kaM pa la yi dgongs pa ni/_/phyi sgrub lus las gsungs pa bzhin/_/sangs rgyas dang ni grub rnams kyis/_/nyams rang rig pa gsal bar gsungs/_/de las lung gi dbang du ni/_/chos kyi bdag ni yod min la/_/khams gsum thams cad
[\[42b\]]
[\[42b.1\]]stong pa ste/_/'dus byas thams cad rtag min gsungs/_/de rnams sems nyid rtog pa ste/_/rtog pa de nyid 'khor ba yin/_/gang zhig rtog med grol ba'o/_/chags pa zhe sdang nga rgyal dang /_/gzhan yang byis pa rnams kyis ni/_/'khor ba mya ngan 'das pa sogs/_/chos
[\[42b.2\]]rnams ji srid gsungs pa ste/_/sems kyi rtog par shes par bya/_/bzang dang ngan pa'i rtog pa la/_/khyad ni yod pa ma yin no/_/dper na shing chen me la ni/_/khyad ni yod pa ma yin la/_/gang la reg pa 'tshig par byed/_/tsan+dan ga bur la sogs kyi/_/'bar ba'i me yis de
[\[42b.3\]]bzhin 'tshig_/de phyir cung zad rtog pa ni/_/lta shes rnal 'byor ba yis spang /_/rigs pas brtags pas ma grub ste/_/dbang po'i yul la chags pa med/_/phyi nang sems la yod pa min/_/gzhan la gnas min bdag la min/_/dper na ma rtogs pa yis ni/_/ji ltar
[\[42b.4\]]thog ni sprin las 'byung /_/de bzhin zhe sdang nga rgyal dang /_/nyon mongs la sogs sems las 'byung /_/bdag gis bdag nyid stong pa ste/_/dbang po rnams la rten yang med/_/de med sems ni yod min la/_/bems po 'brel pa ji ltar sgrub/_/khyab bya dang ni khyab byed kyi/_/_
[\[42b.5\]]'brel pa ha cang ches pa ste/_/skad cig gcig kyang bsgrub pa med/_/nyams kyi dbang du byas nas ni/_/byams dang snying rje mdor bstan nas/_/ma grub pa yi sgo nas bshad/_/skad cig ma ni dang po la/_/zhe sdang skyes pa'i dus su ni/_/byams pa'i ming yang yod ma yin/_/_
[\[42b.6\]]byams pa skyes pa'i dus su ni/_/zhe sdang mun pa yod min no/_/de la brtag pa gsum yin te/_/de rnams sems las byung bar shes/_/sems nyid de ni don dam du/_/lung las gsungs bzhin yod min no/_/rigs kyi bu'am rigs kyi bu mo/_/sems nyid sgyu ma rmi
[\[42b.7\]]lam 'dra/_/de yi don ni 'di lta ste/_/dper na gcig dang du ma ni/_/sems nyid rang bzhin chos rnams mthong /_/de dag sems nyid sprul pa ste/_/sems nyid med la spros pa med/_/dper na skar ma'i yon tan ni/_/snam bu yod la yon tan yod/_/de nyid med la yon
[\[43a\]]
[\[43a.1\]]tan med/_/gcig dang du ma rigs med la/_/snam bu de ni yod min no/_/de ltar dpe yi dbang du ni/_/sems nyid med la byams pa dang /_/snying rje btang snyoms dga' sogs ni/_/de dag yod pa ma yin no/_/de la rigs pa'i dbang du ni/_/rgyun
[\[43a.2\]]ni gcig gam tha dad dam/_/rgyun ni gcig pa yin na ni/_/thog mar zhe sdang skyes pa na/_/byams pa phyi nas skye mi rigs/_/'on te byams pa sngon las ni/_/zhe sdang phyi nas skyes pa'am/_/yang na de gsum dus mnyam yin/_/yang na las kyi 'bras bu yin/_/mi rtog
[\[43a.3\]]rnams la 'brel bar 'byung /_/dper na ras ba la sa bon la/_/ras ba la ji ltar dmar po 'byung /_/de bzhin skad cig gcig las ni/_/'byung ba'i phung po rnams las kyang /_/gzhan dag rnams la las kyi 'brel/_/ji ltar rigs pa yod pa yis/_/de bzhin rang re
[\[43a.4\]]rang 'dus la/_/'brel pa yod par rigs pa'o/_/byams pa'i dus su byams pa ste/_/rang 'dus 'byung ba zhe sdang la/_/ha cang skyon ni mi rigs so/_/lha sbyin byas pa'i las la ni/_/mchod sbyin la ni 'brel pa med/_/de bzhin zhe sdang byams pa la/_/'brel ba yod pa
[\[43a.5\]]ma yin no/_/de ltar dgos pa mi rigs so/_/mi rigs pa ni ji ltar na/_/lha sbyin mchod sbyin rigs la ni/_/phan tshun 'brel ba med pa'i phyir/_/dper na kim pa'i bar dag dang /_/nas dang 'bras kyi so ba bzhin/_/de bzhin skyes pa'i phung po gzhan/_/gzhan dag phung
[\[43a.6\]]pos 'brel pa med/_/de bzhin zhe sdang byams pa la/_/'brel pa yod par mi rigs so/_/gal te sems nyid rgyun gcig na/_/'brel ba yod na rigs so zhes/_/dper na tsha grang bzhin du ni/_/phan tshun spangs pa'i 'gal ba yin/_/snga ma byams pa zhe sdang ni/_/_
[\[43a.7\]]rgyun ni gal te gsungs par rigs/_/grang ba yi ni reg pa las/_/tsha ba'i reg pa 'byung bar 'gyur/_/de yi rgyun ni gzhan zer na/_/skad cig dang po'i gnas ni bsgrub/_/lus dang sems dag ma gtogs pa/_/gzhan yang gang zhig yod min la/_/rgyu zhes gang la dgag tu
[\[43b\]]
[\[43b.1\]]med/_/gal te dus mnyam smras pas ni/_/de ni 'thad par med pa'i tshig/_/'gro la sems rgyud gnyis mi 'chang /_/de nyid nyams dang lung las gsal/_/de yi rigs pa 'di lta ste/_/phung po khams dang skye mched dang /_/brtan dang khyab dang g.yo ba yi/_/de rnams
[\[43b.2\]]spangs pa'i rang bzhin min/_/bdag dang skyes bu phung po sogs/_/mu stegs rnams kyis smras pa ni/_/sems ni spangs pa gzhan med de/_/de rnams sna tshogs mi rtag pa/_/gzhan rnams smras pas rtag pa'o/_/cha skyes pa la byams pa dang /_/snying rje la sogs rgyun
[\[43b.3\]]chad pas/_/thog ma tha ma mi dmigs so/_/gal te rtag na 'di skyon te/_/sa bon myu gu dus gcig tu/_/de phyir don dam 'jal byed kyi/_/tshad ma'i dbang du byas nas ni/_/'jig rten khyab bya khyab byed dang /_/dpe don rgyu dang 'bras bu dang /_/'brel ba la sogs skad cig kyang /_/_
[\[43b.4\]]ma grub par ni gsungs pa'o/_/ma grub pa yi rigs pa ni/_/dang po me dang du ba ni/_/gnyis kyi 'brel pa ma grub ste/_/sreg byed gsal ba'i mtshan nyid ni/_/du ba mun pa mi rigs so/_/rigs na gsal ba med pa yi/_/me la skyon ni 'gel bar byed/_/gang nyid du ba me yin
[\[43b.5\]]na/_/mi rigs pa yi gsal ba skyon/_/bud rgyu med la me med pa'o/_/me ni shing la mi gnas so/_/de phyir 'brel ba yod min no/_/yang na bdag nyid gcig pa dang /_/de las byung ba'i 'brel pa ste/_/de dag yod pa ma yin no/_/bdag nyid gcig pa'i 'brel yod na/_/_
[\[43b.6\]]phan tshun 'gal ba'i skyon yin no/_/mes ni gsal bar byed pa bzhin/_/du ba de bzhin thal ba'i skyon/_/de las 'byung ba'i 'brel yod na/_/mes ni sreg par byed pa la/_/du bas de bzhin sreg par thal/_/du ba nag po de bzhin du/_/me yang nag por thal ba'i skyon/_/de
[\[43b.7\]]phyir 'brel pa yod min la/_/dper na snam bu snal ma la/_/ji ltar 'brel pa yod min la/_/snam bu min la snal ma min/_/snal ma yin la snam bu min/_/snam bu yin na thag pa min/_/thag pas ji ltar snam bu'o/_/de dag phan tshun 'gal ba yin/_/chos dang sangs rgyas
[\[44a\]]
[\[44a.1\]]'brel ba med/_/dang por chos min sangs rgyas min/_/sangs rgyas yin na chos min no/_/bskur ba min la ma skyes so/_/ma skyes pa la 'brel ba med/_/de bzhin pha dang bu la ni/_/lung dang rigs bzhin bshad par bya/_/rlung gi shugs can 'khor
[\[44a.2\]]lo la/_/shar nub ji ltar 'grub pa med/_/pha dang bu la 'brel ba yang /_/de bzhin yod pa ma yin no/_/gal te kun rdzob bden pa la/_/'di lta'i skyon ni yod min no/_/de la bdag ni shaM pa la'i/_/med pa'i rigs pa 'di yin no/_/yod pa skye min yod pa'i phyir/_/dper
[\[44a.3\]]na yod pa'i bum pa la/_/skyes bu'i rtsol bas skye mi nus/_/med pa de bzhin skye min te/_/rgyu dang 'bras bu med pa'i phyir/_/dper na me long sku bzhin no/_/de bzhin yod dang med pa yi/_/rang las ma yin gzhan las min/_/ma skyes rang bzhin bdag nyid med/_/pha dang bu
[\[44a.4\]]yang ji ltar 'grub/_/de dag grub pa med la ni/_/pha dang bu yi tha snyad med/_/de yi tha snyad dbang du ni/_/dang po bu ni ma grub pa'i/_/pha yi tha snyad ji ltar 'byung /_/bu ni ma grub dus su ni/_/dus kyi mtshan nyid ma grub po/_/de phyir pha yi tha snyad dang /_/bu yi 'brel ba ga la
[\[44a.5\]]yod/_/gal te gzhan dag dgongs pa ni/_/rigs pas brtags nam grub bzhin/_/yod med 'brel ba yod par 'dod/_/de la bdag gi dgongs pa ni/_/de la bdag nyid gcig pa'am/_/de las 'byung ba'i 'brel pa yod/_/bdag nyid gcig pa'i 'brel pa med/_/pha
[\[44a.6\]]yi ngo bo ma grub phyir/_/de las 'byung ba'i 'brel ba ni/_/dper na mar ni 'o ma las/_/ji ltar 'byung yang shes par bya/_/khyod kyis 'dus byas gang smras pa/_/skye 'jig gnas so rim pa las/_/'on te so sor gnas pa'o/_/de las skye ba'i gnas su ni/_/'jig dang
[\[44a.7\]]gnas pa yod min no/_/de dag med pa'i skye ba med/_/'brel ba ji ltar grub pa'o/_/gal te gnas pa'i rang bzhin ni/_/so sor gnas pa'i mtshan nyid ni/_/'brel pa ji ltar 'grub pa'o/_/dngos po gnyis ni ma grub na/_/pha zhes gdags su ga la rung /_/skad cig dang po
[\[44b\]]
[\[44b.1\]]pa yis ni/_/nus pa dngos med de las ni/_/de nyid la ni bu zhes ni/_/tha snyad mi 'grub ce na ni/_/de phyir gnyis ni ma grub na/_/de dag nyid kyis 'grub pa med/_/rgyu lta pha zhes ma grub kyang /_/'bras bu bu ni grub po zhes/_/med pa yod par thal ba'i skyon/_/don byed
[\[44b.2\]]tshad ma yod pa'i skyon/_/de phyir khyab bya khyab byed dang /_/'di yi skabs su grub pa med/_/de dag ji ltar ma grub pa/_/'brel ba de ni grub min no/_/skad cig de bzhin grub pa med/_/dper na myu gu sa bon bzhin/_/myu gu med pa'i skyon la ni/_/gang la ltos nas sa bon bzhag_/_
[\[44b.3\]]myu gu la ltos smra zhe na/_/myu gu 'byung ba'i dus su ni/_/sa bon de ni grub pa med/_/sa bon 'byung ba stobs med pa'i/_/nus pa 'bras bu skogs pa'o/_/de phyir sa bon ma grub ste/_/med pa de ni ji ltar 'brel/_/yod pa de ni 'brel lo zhes/_/yod pa de ni de ther zug bstan/_/dngos po
[\[44b.4\]]can la 'bras bu med/_/khyab bya khyab byed ji ltar grub/_/ma grub pa ni dngos med de/_/kha dog dbyibs ni yod min no/_/sangs rgyas dgongs pa de yin no/_/de dag med pa de ltar gyis/_/dus kyi skad cig ma grub bo/_/'das pa'i dus na ma 'ongs pa/_/ma grub bdag ni ma yin no/_/_
[\[44b.5\]]dpe dang de bzhin don la ni/_/khyab byed bdag gi gang zag gis/_/brtags pa de ni byed pa po/_/khyab bya mtho ris ngan song la/_/bdag nyid gcig pa'i 'brel ba'am/_/de las 'byung ba'i 'brel pa yod/_/brtag pa byed pa'i ming can rnams/_/mtho ris ngan song bden pa
[\[44b.6\]]min/_/brtag pa byed par thal pa'i skyon/_/gal te ci phyir zhe na ni/_/bdag nyid sa ni gcig pa'i phyir/_/dper na snam bu bum pas ni/_/mi rtag par ni bshad pa bzhin/_/dbang bo'i don ni dngos po ste/_/bum pa'i gzugs ni yod par mthong /_/med pa'i gzugs ni mthong
[\[44b.7\]]min te/_/de phyir gzugs mthong bum pa bzhin/_/de ltar smras pa mi rigs pa/_/bum pa dang ni dbang po dang /_/gcig gam 'on te mi gcig pa/_/gal te de nyid mi gcig na/_/dbang po de ni 'brel med la/_/bum pa de ni mthong min la/_/gal te de dag gcig pa ste/_/dbang
[\[45a\]]
[\[45a.1\]]po med la bum pa min/_/bdag nyid gcig ba'i 'brel ba med/_/gal te dbang po med la ni/_/bum pa de ni yod ce na/_/de la de dag gcig pa med/_/mi gcig pa ni 'brel med do/_/de las 'byung ba'i 'brel zhe na/_/rtag par bdag nyid byed pa
[\[45a.2\]]bo/_/mtho ris ngan song 'byung bar thal/_/mtho ris ngan song de dag kyang /_/rtag par byed pa po las ni/_/'byung bar thal ba'i skyon yin no/_/gal te 'brel pa med na yang /_/brtag pa gcig pu yin zhe na/_/don 'di sems can rnams kyis ni/_/gzhan don byed dam mi
[\[45a.3\]]byed do/_/de ltar mi byed ce na ni/_/rdo dang khyad par med par thal/_/gal te don ni byed do zhes/_/rim gyis byed dam cig car byed/_/de ni rim gyis byed ce na/_/rtag par nyams par thal ba'i skyon/_/cig car byed do zhe na ni/_/bdag gcig skyes pa'i dus su ni/_/'gro drug
[\[45a.4\]]thams cad skyes par mthong /_/de bzhin rga shi skye 'gag sogs/_/ci rigs rnams dang 'brel par bya/_/de skabs mu stegs rnams kyis ni/_/bdag med 'brel med lta ba 'dri/_/thams cad mkhyen pa rigs kyi bu/_/phung po 'brel med bstan pa ste/_/phung po 'di la bdag med
[\[45a.5\]]na/_/ji ltar 'gro 'ong dgod pa dang /_/du dang rol mo khro ba sogs/_/de ltar bdag cag rnams la ni/_/rnam rtog 'byung ste sgrol bar 'dod/_/phung por bdag ni yod min la/_/theg pa chen po'i rigs can ni/_/bdag med 'brel pa ji ltar rigs/_/bdag ni phung po 'di la ni/_/_
[\[45a.6\]]mu stegs yod pa ma yin no/_/yod pa dang ni med pa dang /_/de dag gnyis ni smra mi bya/_/bdag nyid yod par smra ba yi/_/med pa de ni mi rigs so/_/gal te yod na 'di rnams la/_/gnas pa ji ltar mi mthong ngo /_/skra dang pags pa sen mo dang /_/mgo dang sha dang rus
[\[45a.7\]]pa la/_/rkang dang tshil dang chub dang /_/mkhris pa dang ni rgyu ma la/_/lag pa rkang pa la sogs la/_/phyin nang rnam pa gnyis su ni/_/lta zhing bdag med mi mthong ngo /_/de la mu stegs 'dri ba ni/_/bdag med mi gzugs ji ltar 'brel/_/theg pa chen po'i rigs can ni/_/'brel
[\[45b\]]
[\[45b.1\]]med de la 'di ltar smra/_/sha yi mig ni ha rdang mes/_/ye shes mig gis ma mthong ngo /_/kha dog dbyibs dang gnas 'brel ba'i/_/de ni ji ltar mthong ba'i rigs/_/de la mu stegs 'dri ba ni/_/'o na de ni med do zhes/_/theg pa chen po'i rigs can smra/_/med pa'i tshig
[\[45b.2\]]ni smra ba yis/_/yod pa de ni mi rigs so/_/slar yang 'di ltar med na ni/_/tshad ma 'di rnams ji ltar mthong /_/sa dang me dang chu dang rlung /_/de rnams la brten rol mo'i tshogs/_/de phyir me ni mi rigs so/_/yod pa de yang ma grub bo/_/de la mu stegs 'di ltar smra/_/'o na de
[\[45b.3\]]brten gang yin na/_/theg pa chen pa'i rigs can no/_/bdag med 'brel med ji ltar smra/_/rten ni gang yang yod min no/_/mu stegs rgol ba 'di skad smra/_/ji la stong pa'i nam mkha' la/_/theg pa chen po 'di skad smra/_/rtags can de ni de bzhin smra/_/mu stegs pa ni 'di skad smra/_/'o na dngos po can rnams ni/_/du dang dgod dang
[\[45b.4\]]rol mo'i tshogs/_/ji ltar shes par bya'o zhes/_/theg pa chen po'i di skad smra/_/sgyu ma dang ni rmi lam dang /_/cho 'phrul gzhan du shes par bya/_/mu stegs pa ni 'di skad smra/_/sgyu ma lta bu'i rmi lam dang /_/theg pa chen po 'di skad smra/_/sgyu ma nam mkha' lta bu la/_/rmi lam de ni 'dzin
[\[45b.5\]]byed pa/_/cho 'phrul de ni brdzun pa'o/_/yul dang yul can 'dus byas te/_/brjod bya'i yul ni ma grub pa'o/_/rtags can ji ltar phyag gis sogs/_/slar yang kun rdzob mthong ba ni/_/don ni dam pa de bzhin no/_/kun rdzob ming can 'di lta ste/_/'di na bdag dang gzhan dag dang /_/_
[\[45b.6\]]sems dang skyes bu phung po dang /_/tshor ba dang ni byed pa po/_/nor dang bu dang lang tsho sogs/_/de dag don dam 'brel pa med/_/gang la bdag med gzhan med la/_/sems med skyes bu yod min la/_/byed po med la tshor ba med/_/nor dang lang tshos dregs pa sogs/_/don ni dam
[\[45b.7\]]par shes par bya/_/de dag rnams la 'brel pa dang /_/don ni yod pa ma yin no/_/kun rdzob la ni brten byas nas/_/nyon mongs pa yi dbang thob pas/_/'khor ba ru ni grangs med 'khyams/_/sdug bsngal nyon mongs thob pa yis/_/'gro ba'i lam ni shes min la/_/'jig
[\[46a\]]
[\[46a.1\]]rten pa bzhin 'khor bar 'khor/_/dper na nyin mtshan nyi zla bzhin/_/don ni dam par byang chub sems/_/rten med pa la rang bzhin med/_/thams cad stong pa la gnas med/_/spros pa rnams kyi 'brel pa ste/_/don dam byang chub sems nyid la/_/'jam
[\[46a.2\]]pa ma yin mkhregs pa min/_/dro ba ma yin bsil ba min/_/rig bya rig min 'dzin pa med/_/phra dang rags pa ma yin te/_/byang chub sems kyi mtshan nyid do/_/mu stegs mthong min sgom las 'das/_/dngos med mthong min sgom med pa'i/_/gsal dang mi gsal nyid
[\[46a.3\]]dang bral/_/'brel med de ni byang chub sems/_/thams cad rgya mtsho'i chu bur 'dra/_/snying po med la sbu ba bzhin/_/rtag min bdag med sgyu ma ltar/_/ri dgas smig rgyu lta bu la/_/rdza sa bum pa bzhin du ni/_/cho 'phrul rnams kyis bkang ba la/_/dbus su 'khor lo stong grub
[\[46a.4\]]min/_/de ltar don dam kun rdzob ni/_/de dag ji ltar 'brel pa grub/_/sems rtogs rmi lam lta bu la/_/sems ni yod min nam mkha' ltar/_/re zhig sems nyid ji ltar 'brel/_/slob dpon kaM pa la'i 'brel med kyi lta ba 'di rnal 'byor rtogs tshad kyi lta ba rdzogs so/_/_
[\[46a.5\]]bla ma rat+na pha las rang 'gyur du bsgyur ba'o//[ {D2429}]@##/_/rgya gar skad du/_a sam+ban+d+ha sarga dr-iSh+Tha nA ma/_bod skad du/_zhen med kyi lta ba zhes bya ba/_yum phag mo la phyag 'tshal lo/_/srid pa gsum gyi rgyu las 'di/_/dpa' bo bdag gi dkyus sar thungs/_/_
[\[46a.6\]]bde gshegs lnga yi rta la zhon/_/rta pa bdag 'dra'i dpa' bo ni/_/'jig rten na ni yod ma yin/_/brgyugs pas dug gsum rta rgod btul/_/lha chen bzhi yi sga yis bstad/_/shes rab thabs kyis srab tu bcug_/rta pa bdag 'dra'i dpa' bo ni/_/'jig rten na ni yod ma
[\[46a.7\]]yin/_/brgyugs pas dug gsum rta rgod btul/_/nyon mongs bcu yi gsos cig byin/_/lta drug dbus kyi bres su bcug/_/brgyugs bas dug gsum rta rgod btul/_/rta pa bdag 'dra'i dpa' bo ni/_/'jig rten na ni yod ma yin/_/bla ma lung gi ral gri thogs/_/_
[\[46b\]]
[\[46b.1\]]tshangs pa'i gnas drug steng du 'gro/_/rta pa bdag 'dra'i dpa' bo ni/_/'jig rten na ni yod ma yin/_/brgyugs pas dug gsum rta rgod btul/_/phyogs bcu dag tu brgyugs pas kyang /_/de yi rta rjes mngon pa med/_/rta pa bdag 'dra'i dpa' bo ni/_/'jig rten na ni
[\[46b.2\]]yong ma yin/_/brgyugs pas dug gsum rta rgod thul/_/slob dpon kaM pa las mdzad ba zhen med kyi lta ba zhes bya ba rdzogs so//[ {D2430}]@##/_/rgya gar skad du/_shU n+ya tA kA ru Na dr-iSh+Thi nA ma/_bod skad du/_stong nyid snying rje'i lta ba zhes bya ba/_'phags pa 'jam
[\[46b.3\]]dpal gzhon nur gyur pa la phyag 'tshal lo/_/mi gtsang ba yi srid pa dang /_/'jig rten pa yi spyod pa dang /_/rnam pas dpyad cing bltas bas na/_/dngos po stong pa nyid du snang /_/kye ma snying rje Da ma ru/_/sgra sgrogs pa ni ngo mtshar che/_/AR+ya de ba dmigs med pa'i/_/_
[\[46b.4\]]rgyal bo'i srid la ngoms pa med/_/gang du yid dang rlung dag dang /_/dbang po gnas pa yod min na/_/bdag ni gang du 'gro ba dang /_/gang du gnas pa ma shes so/_/kye ma snying rje Da ma ru/_/sgra sgrogs pa ni ngo mtshar che/_/AR+ya de ba dmigs med pa'i/_/rgyal po'i srid la
[\[46b.5\]]ngoms pa med/_/zla ba las ni zla ba yi/_/'od zer yongs su gsal bar 'byung /_/lhan cig skyes pa'i rang bzhin ni/_/de nyid du ni 'jug par 'gyur/_/kye ma snying rje Da ma ru/_/sgra sgrogs pa ni ngo mtshar che/_/AR+ya de ba dmigs med pa'i/_/rgyal po'i srid la ngoms
[\[46b.6\]]pa med/_/AR+ya de ba thams cad spyang /_/spyang pas rang bzhin dmigs med 'gyur/_/kye ma snying rje Da ma ru/_/sgra sgrogs ba ni ngo mtshar che/_/AR+ya de ba dmigs med pa'i/_/rgyal po'i srid la ngoms pa med/_/stong nyid snying rje'i lta ba zhes bya ba slob dpon chen po AR+ya de ba
[\[46b.7\]]nas brgyud pa slob dpon tsa ta bas mdzad pa rdzogs so//[ {D2431}]@##/_/rgya gar skad du/_tsit+ta rat+na dr-iSh+Ti nA ma/_bod skad du/_sems nyid rin chen gyi lta ba zhes bya ba/_dpal he ru ka la phyag 'tshal lo/_/bdag nyid bde gshegs khyab 'jug dang ni lha chen tshangs
[\[47a\]]
[\[47a.1\]]pa rnams/_/a ti gcer bu nyi ma dang ni grub mtha'i ngo bo dag_/bdag ni dpa' bo chen po 'jig rten gsum na gcig pu yin/_/'jig rten pa ni rmongs pas mi rtogs gti mug dra bas bcings/_/bdag ni dpa' bo chen po 'jig rten gsum na gcig pu yin/_/_
[\[47a.2\]]srid pa bdag ste srid par rol pa bdag gi ngo bo nyid/_/gar byed mnyam nyid klong du [(]'dran [,]'gran [)]zla med pa'i rnal 'byor gnas/_/bdag ni dpa' bo chen po 'jig rten gsum na gcig pu yin/_/'jig rten pa ni rmongs pas mi shes gti mug dra bas bcings/_/skyes pa bud med dag tu snang
[\[47a.3\]]yang bdag gi rnam 'phrul yin/_/srid pa chags pa 'jig pa de yang bdag gi rnam 'phrul yin/_/bdag ni dpa' bo chen po 'jig rten gsum na gcig pu yin/_/'jig rten rnams ni rmongs pas mi shes gti mug dra bas bcings/_/bla ma slob ma bdag nyid bshad par byed pa bdag
[\[47a.4\]]nyid de/_/dpe don bdag nyid sdug bsngal skyob par byed pa bdag nyid yin/_/bdag ni dpa' bo chen po 'jig rten gsum na gcig pu yin/_/'jig rten rnams ni rmongs pas mi shes gti mug dra bas bcings/_/kha dog du mar snang ba de yang bdag gi ngo bo yin/_/ka na smra bar byed
[\[47a.5\]]pa gcig kyang du ma'i ngo bo yin/_/bdag ni dpa' bo chen po 'jig rten gsum na gcig pu yin/_/'jig rten rnams ni rmongs pas mi shes gti mug dra bas bcings/_/bdag ni dpa' bo chen po 'jig rten gsum na gcig pu yin/_/sems nyid rin chen gyi lta ba zhes bya ba slob dpon
[\[47a.6\]]ka na pa nas brgyud pa slob dpon d+he ta nas mdzad pa rdzogs so//[ {D2432}]@##/_/rgya gar skad du/_tat+tA aSh+Ta ka dr-iSh+Ti nA ma/_bod skad du/_de nyid brgyad kyi lta ba zhes bya ba/_'jam dpal gzhon nur gyur pa la phyag 'tshal lo/_/'khor 'das dngos po'i rtog pa 'di/_/_
[\[47a.7\]]grub pa med de chu zla bzhin/_/kun rdzob tha snyad rten byas nas/_/de nyid brgyad kyi lta ba 'chad/_/dri bcas sems ni 'khor ba ste/_/tha snyad dang bral mya ngan 'das/_/dper na sprin med nam mkha' ni/_/gang la mi gnas phyag rgya che/_/in+d+ra b+hU ti smra bar byed/_/'khor ba mya ngan
[\[47b\]]
[\[47b.1\]]'das pa dang /_/bde dang sdug bsngal gang zhig kyang /_/sems kyi rtog pas sreg par byed/_/dper na ga pur me bzhin no/_/de phyir rnal 'byor rtog pa ni/_/chung yang kun du sba bar bya/_/sems dang sems nyid dngos po'o/_/dngos po thams cad mi gnas pa/_/dper na dri za'i
[\[47b.2\]]grong khyer bzhin/_/mi gnas mi 'das 'khrul snang yin/_/in+d+ra b+hU tis gnyis med smras/_/de ni dbus ma'i de nyid de/_/bdag med chos kyang rang bzhin la/_/thog mtha'i rang bzhin de nyid do/_/bde gshegs lta ba de nyid de/_/stong nyid don yang shes par bya/_/dngos med dran
[\[47b.3\]]med blo 'das smra/_/dper na nyi ma zla ba dang /_/nam mkha' skar ma'i 'khor lo dang /_/sa dang chu dang rgya mtsho dang /_/phyogs dang mtshams dang de yin la/_/ri rab la sogs 'khrul snang yin/_/in+d+ra b+hU ti smra bar byed/_/de rnams gang yang grub pa med/_/gnyis med don la
[\[47b.4\]]nyams len gyis/_/de nyid brgyad kyi lta ba zhes bya ba slob dpon in+d+ra b+hU tis mdzad pa rdzogs so//[ {D2433}]@##/_/rgya gar skad du/_tsit+ta kalpa pa ri ha ra dr-iSh+Ti nA ma/_bod skad du/_sems nyid kyi rtog pa 'joms pa'i lta ba zhes bya ba/_gshin rje gshed la phyag
[\[47b.5\]]'tshal lo/_/mar sar mgo bo bcad ba yis/_/sta re'i so ni 'chag par byed/_/sbal pas glang po mid par 'gyur/_/kye ma shing thun dgod par byed/_/kye ma ngo mtshar me go kye/_/sems la the tshom ma byed cig_/mtshar na a ba d+hU tI pa/_/sems la rtog pa ma byed cig_/_
[\[47b.6\]]kho yis ma bshad 'di ma go_/_nam mkha' las ni me tog 'byung /_/kye ma ngo mtshar me go kye/_/sems la the tshom ma byed cig_/mtshar na a ba d+hU tI pa/_/sems kyi the tshom ci zhig bya/_/kye ma mo gsham bu skyes na/_/khri yang gar ni byed par 'gyur/_/ras bal dkon par
[\[47b.7\]]thob 'gyur bas/_/nam mkha'i gos can du bar byed/_/kye ma ngo mtshar me go kye/_/sems kyi the tshom ci zhig bya/_/mtshar na a ba d+hU tI pa/_/sems la the tshom ma byed cig_/kye ma glang chen khri la 'dug_/sbrang bu gnyis kyis 'degs par byed/_/dmus long lam ston ngo mtshar
[\[48a\]]
[\[48a.1\]]che/_/lkugs pas gtam ni smra bar byed/_/kye ma ngo mtshar me go kye/_/sems la the tshom ma byed cig_/mtshar na a ba d+hU tI pa/_/sems kyi the tshom ci zhig bya/_/byi bas byi la 'ded pa mtshar/_/de mthong ngo mtshar skye bar 'gyur/_/bong bu myos pa
[\[48a.2\]]mthong 'gyur bas/_/glang po rnams kyang bros par byed/_/kye ma ngo mtshar me go kye/_/sems la the tshom ma byed cig_/mtshar na a wa d+hU tI pa/_/sems kyi the tshom ci zhig bya/_/kye ma spre'u ltogs pa ni/_/rdo ba kham gyis za bar byed/_/kye ma sems kyi nyams myong ni/_/sus
[\[48a.3\]]kyang brjod par nus ma yin/_/kye ma ngo mtshar me go kye/_/sems la the tshom ma byed cig_/mtshar na a wa d+hU tI pa/_/sems kyi the tshom ci zhig bya/_/sems nyid kyi rtog pa 'joms par byed pa zhes bya ba kaM ka la dang me kha la nas brgyud pa slob dpon la k+Sha mI yis gsungs pa rdzogs
[\[48a.4\]]so//[ {D2434}]@##/_/rgya gar skad du/_sho ka b+hi no b+hi dr-iSh+Ti nA ma/_bod skad du/_mya ngan gyi lta ba zhes bya ba/_bla ma rnams la phyag 'tshal lo/_/bdag gi phung po ngan pa 'di/_/bla ma haM dang bral 'gyur bas/_/snang ba rnams ni nub par 'gyur/_/bla ma dam pa'i
[\[48a.5\]]mya ngan gyis/_/ma hi la dag mya ngan gnas/_/bla ma ye shes mig med pas/_/phyogs mtshams gang yang mthong ba med/_/bla ma dam pa'i mya ngan gyis/_/ma Ni b+ha dra bdag ni du/_/snying rje rnge chung gdugs dgar phub/_/rnal 'byor rgyal po mdzes pa'i bdag_/sdig can gang
[\[48a.6\]]gis spyan drangs nas/_/ma Ni b+ha dra re ma dga'/_/grub thob brgyad cu rtsa bzhi yis/_/nam mkha'i dbyings su dkyil 'khor bzhengs/_/de dbus bla ma nor bu bzhugs/_/sems kyi gdung bas bdag lus bsregs/_/d+ha ma d+hU ma re ma dga'/_/skad cig gcig la kA ma rU/_/_
[\[48a.7\]]bla ma longs spyod thim par mthong /_/sna tshogs skad cig gcig la ni/_/rnam par dngos med mthong 'gyur bas/_/bla ma gshegs pas re ma dga'/_/nor dang long tsho thams cad spangs/_/srid la chags pa'i nga rgyal bcom/_/nor bu bzang po ma hi la/_/d+ha ma d+hU ma bdag
[\[48b\]]
[\[48b.1\]]cag gi_/dpal ldan bla ma med 'gyur bas/_/phyogs mtshams thams cad mun pas khebs/_/kye ma gnyis med Da ma ru/_/nam mkha'i dbyings su gdung byas nas/_/gdung bas rnal 'byor bdag cag gis/_/bla ma'i gdung thal lus la byugs/_/de nyid spyi bor
[\[48b.2\]]bsgom byas nas/_/snying rjes b+ha hu ri bdag gis bsad/_/bdud kyis khyer ba'i b+ha ri khyod/_/bla ma'i sku dgra khyod yin no/_/bdag cag khyod kyi mun pas bsgribs/_/bdag cag rnams kyis mdun ma byas/_/dug po gyon zhing skra rnams bregs/_/dbyug pa dang ni thod pa thogs/_/_
[\[48b.3\]]mya ngan lus rnams keng rus 'byung /_/kye ma rnal 'byor mi rtag go/_/bdag cag rnams kyis b+ha hu ri bcom/_/de b+hi b+han+tu ko ti nas/_/sri mi li'i gnas chen phyed dang gsum/_/bla ma nag po'i lta ba yis/_/rnal 'byor drag po ma hi las/_/mkha' 'gro drug cu rtsa bzhi skrag/_/_
[\[48b.4\]]sre mi li bshags b+ha hu ri bsad/_/kye ma bla ma'i sku dgra bsgral/_/bdag cag mkha' spyod gnas su 'gro/_/mya ngan gyi lta ba zhes bya ba slob dpon ma hi la nas brgyud pa d+ha'u ris mdzad pa rdzogs so//[ {D2435}]@##/_/rgya gar skad du/_tsit+ta ma tra dr-iSh+Ti nA ma/_bod skad du/_
[\[48b.5\]]sems tsam gyi lta ba zhes bya ba/_dpal dgyes pa'i rdo rje la phyag 'tshal lo/_/nam mkha' zhes bya'i gru la ni/_/lus ngag yid gsum dkrugs shing byas/_/bla ma'i man ngag gzhung shing btsugs/_/sems kyi brtan pa grum nan zhing /_/pha rol sgrol bar byas pa las/_/_
[\[48b.6\]]'di las thabs gzhan rnal 'byor pa/_/yod pa dag ni ma yin no/_/'di las rnam rtog yod min la/_/dkrugs shing dag kyang yod ma yin/_/rlung gnyis kyis ni ded nas 'gro/_/thabs kyis de ru brtol te gnas/_/gru 'di myur bar ma bskyod na/_/bar nas chom po'i 'jigs
[\[48b.7\]]pa che/_/rgya mtsho'i chu rlabs g.yos pa yis/_/srid gsum g.yang sar rnal 'byor lhung /_/sems kyi gru 'di brtan bzung ba/_/pha rol dag tu sgrol bar bya/_/'di las thabs gzhan rnal 'byor pa/_/yod pa dag ni ma yin no/_/ma rtogs pa ni thams cad kyis/_/bye brag
[\[49a\]]
[\[49a.1\]]tu ni smra bar byed/_/brtags shing lta drug thams cad kyang /_/gru 'di gcig tu 'dus par 'gyur/_/sems kyi gru 'di brtan bzung la/_/pha rol dag tu sgrol bar bya/_/'di las thabs gzhan rnal 'byor pa/_/yod pa dag ni ma yin no/_/mtha' gcig
[\[49a.2\]]nas ni drangs byas nas/_/gru 'di gyen la bgrod par bya/_/sa ra ha ni smra bar byed/_/sems ni stong nyid gnas su thim/_/sems kyi gru 'di brtan bzung la/_/pha rol dag tu bgrod par bya/_/'di las thabs gzhan rnal 'byor ba/_/yod pa dag ni ma yin no/_/sems tsam gyi lta
[\[49a.3\]]ba zhes bya ba slob dpon sa ra ha nas brgyud pa slob dpon mai tri pas gsungs pa rdzogs so//[ {D2436}]@##/_/rgya gar skad du/_kA ru Na ka pA la tsaR+yaHdr-iSh+Ti nA ma/_bod skad du/_snying rje spyod pa thod pa'i lta ba zhes bya ba/_dpal bde mchog la phyag 'tshal lo/_/nam mkhar
[\[49a.4\]]gser gyi yu ba can/_/gdugs steng mgo la 'dzin nas gnas/_/rdo rje mkha' 'gro gshegs par mdzod/_/b+ha ri mkha' 'gro ma yi sras/_/ci phyir zhe na de yi ni/_/drin gyis rnal 'byor bsam pa grub/_/stong nyid kham phor lag tu thogs/_/thabs kyi khu bas bkang byas nas/_/_
[\[49a.5\]]sangs rgyas zhing du phyin te gnas/_/srid gsum bcing ba rtsad nas bcad/_/mkha' 'gro ma brgyad rtag tu bsrungs/_/sgo bcu dag ni rgya yis btab/_/d+ha ri ka ni smra bar byed/_/kun la khyab kyang gcig gis ni/_/de yi mtshan nyid rtog med na/_/bdag gis ji ltar bstan par
[\[49a.6\]]byas/_/d+ha ri mkha' 'gro ma yi sras/_/ci phyir zhe na de yi ni/_/bsam pa yid bzhin 'grub par 'gyur/_/snying rje thod pa spyod pa'i lta ba zhes bya ba slob dpon d+ha ri ka pa nas brgyud pa slob dpon sar b+ha khas mdzad pa rdzogs so//[ {D2437}]@##/_/rgya gar skad du/_a sam+ban+d+ha
[\[49a.7\]]dr-iSh+Ti nA ma/_bod skad du/_'brel med kyi lta ba zhes bya ba/_bla ma rnams la phyag 'tshal lo/_/nor dang lang tsho rigs kyis dregs/_/bdag nyid 'jig par 'gyur ba'i dus/_/de dag gcig kyang snang ba med/_/khyod dang nga zhes bya ba ni/_/phrad par 'gyur ba ga la yod/_/rgya mtsho'i
[\[49b\]]
[\[49b.1\]]nang du gru zhig pa/_/slar yang 'du bar 'gyur ram ci/_/pha dang ma dang bu tsha rnams/_/gar la lta phyir 'dus pa 'dra/_/gar mkhan song nas ltad mo gyes/_/khyod dang nga zhes bya ba ni/_/phrad par 'gyur ba ga la yod/_/rgya mtsho'i nang du gru zhig pa/_/slar yang 'du bar 'gyur ram
[\[49b.2\]]ci/_/tshong dus dag gam srang dag gam/_/ri'am thang ngam chu 'gram du/_/lus dag gang gi sar 'jig pa/_/bdag gis de ni ma shes so/_/khyod dang nga zhes bya ba ni/_/phrad par 'gyur ba la ga la yod/_/rgya mtsho'i nang du gru zhig pa/_/slar yang 'du bar 'gyur ram ci/_/kan pa
[\[49b.3\]]ni smra bar byed/_/bdag gis 'di las rtogs pa med/_/'gro 'ong byas pas bdag nyid bcom/_/khyod dang nga zhes bya ba ni/_/phrad par 'gyur ba ga la yod/_/rgya mtsho'i nang du gru zhig pa/_/slar yang 'du bar 'gyur ram ci/_/slob dpon nag po pas mdzad pa 'brel med kyi lta ba zhes
[\[49b.4\]]bya ba rdzogs so//[ {D2438}]@##/_/rgya gar skad du/_ta thA tA dr-iSh+Ti nA ma/_bod skad du/_de bzhin nyid kyi lta ba zhes bya ba/_de bzhin gshegs pa rnams la phyag 'tshal lo/_/de bzhin nyid kyi shing drung la/_/rtsa ba yal ga dmigs pa med/_/me tog 'bras bu rtag tu
[\[49b.5\]]'byin/_/kye ma shing 'di ngo mtshar ltos/_/sa bon myu gu med pa yi/_/'bras bu dpag tu med pa 'byung /_/de yi rang bzhin ji lta bu/_/nam mkha' chad par bcug nas ni/_/khu tshur dag gis gcog pa bzhin/_/shing de gcog pa de dang 'dra/_/rtsa ba dag kyang yod 'gyur la/_/yal ga
[\[49b.6\]]dag kyang yod pa yi/_/shing gis nam mkha' khyab par snang /_/kye ma ltos dang 'di dag la/_/nam mkha' khyab pa ngo mtshar che/_/kye ma shing 'di ngo mtshar ltos/_/sa bon myu gu med pa yi/_/'bras bu dpag tu med pa 'byung /_/de bzhin nyid kyi shing 'di yi/_/mtshan nyid khyod kyis
[\[49b.7\]]rtogs pa med/_/bdag gis bstan par rtogs par 'gyur/_/d+ha ri pa ni smra bar byed/_/'di la le lo byas pa yis/_/mtha' ru phyin par ma gyur bas/_/bar du phung bar ma byed cig_/kye ma shing 'di ngo mtshar ltos/_/sa bon myu gu med pa yi/_/'bras bu dpag tu med pa 'byung /_/_
[\[50a\]]
[\[50a.1\]]de bzhin nyid kyi lta ba zhes bya ba slob dpon dA ri ka pas mdzad pa rdzogs so//[ {D2439}]@##/_/rgya gar skad du/_ma hA mu dra pra gI ti/_bod skad du/_phyag rgya chen po brda'i brgyud pa/_bla ma yi dam mkha' 'gro dang /_/skyabs gnas rnams la phyag 'tshal lo/_/gyad kyi lus la dngul gyi ya lad gyon
[\[50a.2\]]pa kun gyis lta bar mdzes/_/ta la'i mgo bcad rtsa ba de las myu gu skye mi 'gyur/_/ro ni sa yi 'og nas kang ka'i skad kyis 'byin par nus/_/gang+gA sgrol ba'i rkyal ba 'di la ces sbras bya bar rigs/_/skyes bu seng ge'i gsob mthong ba ni skal bar ldan/_/ging pa rang gis byed
[\[50a.3\]]pa dar gyi srin bu snying re rje/_/ji ltar bros kyang grib ma 'di la gzugs kyis thar pa med/_/spu gri'i so la chags pa'i sbrang rtsi bldags nas phung bar nges/_/rdo yi mi 'di srin mo'i gling du bskyal kyang mi dga' med/_/gnyen po phyir 'phel 'dab chags skye ga go cha bzang /_/rin chen
[\[50a.4\]]gter gyi thad kar nyal ba'i dbul mo snying re rje/_/shing rta brel pa'i rgyu ni 'khor lo'i [(]sgram [,]sgrom [)]du chud pas len/_/rgyal po'i rjes gnang thob pa'i mi de gshed ma la mi 'jigs/_/rnga yab lag na thogs bzhin 'ja' ti dug sbrang phyir mi skrod/_/'brug gi sgra med rma bya'i mngal du sgo nga chags
[\[50a.5\]]mi 'gyur/_/ma ga d+hA ru dngul chu 'thungs pa des ni gang+gA rgal/_/li khri kha ru chud pa'i bsil ba thams cad mtshal du 'bab/_/gzeb nas thon nas gshed ma'i lag tu 'gro bar ma byed cig_/lho ru rkun mo'i snying sha zo la drang srong rgyal mtshan phyi ru phud/_/ro la gser gyi phreng ba
[\[50a.6\]]btags pa de yi gan du 'gro bar mi bya'o/_/sman mchog bsil mngar mi btsong min lus kyis btung bar bya/_/glang po'i rgyu she lcags kyus phrogs pa 'di ni ngo mtshar che ba yin/_/gdan sar bton pa rgyal bu'i lag nas tshangs pa'i skud pa da long cig_/dmus long mig gis do lo ci 'dra'i
[\[50a.7\]]lan ni thebs par mi 'gyur ro/_/dgos 'dod sna tshogs 'byung ba'i nor bu'i nus pa su las blangs pa yin/_/skom pa'i phyir ni lan tshwa'i chu rgod 'thung ba'i mi de ltas ngan yin/_/dug las skyes pa'i srin bu 'di yis da khos man ngag bstan nas song /_/mu dra a ga la btab pa'i gzugs de
[\[50b\]]
[\[50b.1\]]gan+d+ha log tu shes par byos/_/ku ru kul+le'i gnas su sgrol mas gsungs so//_//sgyu rtsal lus la med pa'i mi yis gyad kyi spyod pa dor ba rung /_/dri ma can gyi lus kyis tshangs pa'i sgo lnga nam yang mthong mi 'gyur/_/chu srin kha ru gru chu ded dpon 'di yi spyod pa da ltos dang /_/mu tig
[\[50b.2\]]phreng ba pad+ma'i skud pas zla ba'i dbus su sgyur par bya/_/shul dkar u shug la tshogs 'dron po'i don ni nyi ma rgas pas shor/_/de mthong bdud ni mig phyis phyogs bzhir gad mo rta skad 'tsher/_/mkha' la 'phur ba'i nus pa 'das pa'i dus der bskams/_/mkhregs la mthur
[\[50b.3\]]gzhol grung de shing rta brel ba gang gi stobs las byung /_/dug sbrul rke bcad nus pa med pa rnal 'byor pa yis gzigs/_/rnyog ma'i chu la bzhin gyi dkyil 'khor 'char ba rab tu dka'/_/rkang pa chag pa'i rma dkris mgo la 'ching ba'i mi de 'ja' tri yin/_/rdza ba las rkang pa bkrus nas
[\[50b.4\]]do la'i steng du 'dzegs pa bzang /_/rus sbal khog pa pha lam rdzas kyi rdo rjes bcag pa ngo mtshar che/_/ma gi ta yongs la brang 'gros lta bar mi nus so/_/rgya mtsho chen po'i chu ni ro dang lhan cig 'grogs pa min/_/nags la me mched phyogs bzhi'i rlung ni grogs su 'gyur/_/rgyal po'i
[\[50b.5\]]btsun mo lha sras la ni skyo bar 'gyur ma yin/_/kA ma rU ru smyon pa'i chu la su yis 'thung bar nus/_/so ma btang ba'i rdza ni chu la skol bar mi bya'o/_/stag ni ri mo yod pas lan te rtag tu dgra dang 'grogs/_/b+han+d+ha med par gser 'gyur rtsi mchog rang dgar shes pa min/_/chung dus mi
[\[50b.6\]]'dzin bco lnga'i zla ba rgyas pa 'di la sgra gcan dbang /_/bu shi'i ma bu mthong ba'i 'gro ba bzang mo mya ngan rem/_/zhing pas chu lud brten las bon skyon med gdab par bya/_/ngar mchog dug la blud pa'i ral gri 'di la brdeg sa yod/_/smyon pa'i shul du 'brangs na snying gar yi ge sna tshogs 'char/_/mi
[\[50b.7\]]'gyur mkha' la lding ba'i bya tri 'di la gdams pa yod/_/byang phyogs kha ba can du phyin na 'gro la phan par 'gyur/_/dpal 'bras phung rang byung gi rtsar 'jam dpal gyis gsungs pa'o//_//yi ge'i phreng ba nyi zla'i bar du dpa' bo'i spyan gyis blta bar gyis/_/rma bya'i mdongs kyi
[\[51a\]]
[\[51a.1\]]kha dog nam bris 'di yi mkhan po su zhig yin/_/khab len rdo yi phyogs der lcags bran rgyug ste de la rig byed med/_/glang po'i mgo la rwa med chag gis dogs pa'i sdug bsngal skye mi 'gyur/_/rgyal po'i gzeb tu tshud pa'i mid thar ram lde mig yid la
[\[51a.2\]]bgyis/_/ging pa'i las byas sgyu ma'i dge slong la ni ltung bas gos mi 'gyur/_/wa dang glang po bung ba sha za seng ge smyon pa'i spyod 'gros ltos/_/skyon gyis ma gos dngul chu sta rus 'thung bar byed/_/gcig cig gcig la gcig pa nyid du shes par gyis/_/gzan du pha lam sgug pa'i
[\[51a.3\]]bya de gang yin su yis mthong bar 'gyur/_/mtshan ldan lus la sgyu rtsal ma sbyangs gyad du 'gyur ma yin/_/wa ti'i wa la grungs yun ring na chu nyid drag par 'gyur/_/dang la spu gris lce chod de dus khyod kyi kha nas rig byed thon/_/'khri shing lo 'bras smin cing lci pas rgyas su ma 'jug cig_/_
[\[51a.4\]]rtsal gsum lus la rdzogs pa'i seng ge 'di la yang cung zad med/_/rgun 'brum tshal nas gram pa snyag pa'i spre'u snying re rje/_/chu nang rdo bor tshe na de dus zla ba gud du song ba med/_/dur ba gzeb kyi ri bong 'di yi spyod 'gros blta bar bya/_/rdo yi mi la ngan du smras dang bsngags pa khyad par
[\[51a.5\]]yod dam ci/_/lha rdzas shel la me chu gnyis ka 'byung ba ngo mtshar che/_/gal nad zas la rgyug pa'i sems can de ni snying rje'i yul/_/gyad kyis khrid kyang 'khor lo dang bral shing rtas lam mi chod/_/rkang la khong dril bud pa'i mi de blo sems bde/_/las su 'phangs pas zil gyis
[\[51a.6\]]mi skyug go la phyir mi 'bod/_/dal ba'i dbang med rdza mkhan 'khor lo srub thag chod na bde/_/skyon gyis ma gos ut+pal chu nang skyes pa rang sar zhog_/gshed mas bzung ba'i ltas ngan mi de rgyab tu mig mi blta/_/dud 'gro'i rgyal po'i gtsug gi nor bu'i thog ma gnas 'ong /_/_
[\[51a.7\]]ri bo bya rkang du spyan ras gzigs kyis gsungs ba'o//_//tsan+dan chus bkrus lus kyi sprin med mkha' la gza' bral nyi ma ltos/_/srin mo'i bang du bu shor nye zho med par log pa'i mi de gang /_/nam zhig byi ba'i dug dang ma bral thar pa thob mi 'gyur/_/lag pa re rer me
[\[51b\]]
[\[51b.1\]]long gnyis phyar byad de gang la lta ba yin/_/stod la mnan pa'i seng ge'i gam du spos kyi glang po ga chad du/_/mchil lha ma steng du rkang bzhags steng thams cad de dus ko bas g.yogs/_/'khor los sgyur rgyal gang du gshegs pa'i lam du rin chen gzhan rnams 'brang /_/pe ta ming gis
[\[51b.2\]]bslus te bsgo ba nyan dus de dus de tshe gces par dor/_/bu ram tshal mthong rkang la khong sgril grol ba'i glang po sdod pa min/_/'dzam bu chu bo'i gser la mu tig gis spras btsun mos btsongs na rin thang che/_/rlan can shing la rtsol bas srub pa'i mi de blun po yin/_/bye phrug lus la khrag
[\[51b.3\]]chags de dus rma bya'i gnod yun ran/_/'gro bar ma nus khar gzhong nang gi rus sbal tshi chad 'gyur/_/gcig la gcig brtan gshog pa med kyang gser sbrul mkha' la 'phur/_/shi yang bla yi nor bu ma len rgya mtsho'i phyir mi 'byung /_/b+ha yi drungs su myu gus bon bcad kyi rjes la bzang bar
[\[51b.4\]]'gyur/_/dmus long lag na me long phyar ba 'di la btsun mo bltas kyi dga'/_/snum gyis btsos pa'i ras la tshon gyi rtsi ni chags mi 'gyur/_/ti tsha byugs pa'i rdza ni so btang da ni bskol bas chog_/mkhas pa yis ni stag gi tshang mthong de nas 'byol/_/rtsi mchog gser 'gyur bslabs pa'i
[\[51b.5\]]drin can brjod par bya ba min/_/tshes gcig zla ba mi chung bco lnga'i dus na skyes pa med/_/bus pa g.yang khar song ba ma yi spyod 'gros ltos/_/mig 'di mgo la dgos pas phyung nas bza' bar mi bya'o/_/sha chags mi byung dus su gser gyi ral gri da phyung cig_/rdo yi mi la 'gran dus de tshe
[\[51b.6\]]snying la yi ge sna tshogs 'jug_/gar mkhan spyod pa 'di yis man ngag thams cad bstan nas song /_/byang phyogs par ta ni ru phyin na 'gro la phan par 'gyur/_/'byung po'i grong khyer tri stag tshang du phyag na rdo rjes gsungs pa'o//_//gyad dang sbrags pa'i mi de shul du tsau ra'i
[\[51b.7\]]yang bral/_/ma tshig rdza la la cha mi 'go tsan+dan me la bsro bar bya/_/rtsa ba bral ba'i sdong po lo 'dab rgyas kyang don la skam po yin/_/gser gyi rtsa'u mkha' la phyar ba 'di la glang po smyon pa 'bros/_/til mar rtse la dngul chu'i rgyun 'dzag 'di la seng ge bltas kyis dga'/_/ging pa srog la
[\[52a\]]
[\[52a.1\]]mkhas pa'i sgyu ma'i skyes bu sdig mi sog_/dur khrod nang du ce spyang ro dang phrad pa phyir mi ldog_/sgeg mo rgyan gyis sbras pa me long lta ba rab tu brtson/_/rdo yi mi la su nye kho yi dgra bo gang yin khyod kyis smros/_/pad+ma'i ge ser lag tu thogs la dus mtha'i nam
[\[52a.2\]]mkha' ltos/_/ka la ping+ka'i sgra gdangs gter gyi steng du sgrogs na snyan/_/wa chu ma zad bar du chu 'thags 'khor lo 'di la bsdad dbang med/_/gling gcig dag tu 'khor los sgyur rgyal gnyis su tshogs pa min/_/mkha' la nyi ma shar dus mun pa gud du yib bam ci/_/rin chen dngul gyi
[\[52a.3\]]me long g.ya' ma dag par ci ru rung /_/ma ga d+hA ru btsos pa'i ras ni kha dog gzhan bas gsal/_/rgyal po'i gam nas gshed ma'i phyogs su 'gro ba ltas ngan yin/_/mo gsham bu yi mdza' sde gang yin de yi bud med su/_/bzo yi sngon du thog mar zhun spyang gtong ba'i gser
[\[52a.4\]]mkhan thabs la mkhas/_/mngal du mches pa'i glang po mche ba drug pa rgun 'brum mi 'dod la/_/rgyal po blta zhing rtse pa'i sems kyis spyan nas mchi ma yang yang 'dzag_/dus mtha'i nam mkha' 'di la shar lho phyogs mtshams gang gis shes par 'gyur/_/yin par shes pa'i blo yis
[\[52a.5\]]mon mo'i dug gi nus pa med par byed/_/zla ba bco lnga ma rgyas bar du rus wal las skyes sgong smin mi 'gyur/_/rkun po mdzod khang nang du rgyal po'i nyul mos bzung ba de ci sems/_/mig gi dbang po btsums nas mthong byed snying gi dbus su sad nas lta/_/brag las byung ba'i seng ge'i skad kyis
[\[52a.6\]]chos rnams ma lus bstan nas song /_/rtsi mchog gser 'gyur shes pa'i mi de rlom sems sa khong du da chud cig/_/lang tang rtse ru gshin rje gshed kyis gsungs pa'o//_//gyad kyi sgyu rtsal 'di la dri ma'i zas gnod mkhas bas spangs bar bya'o/_/chu bo bzhi 'bab rgya mtsho phyir mi ldud
[\[52a.7\]]pa ngo mtshar che ba yin/_/skyed du 'dzom pa'i glang po seng ge'i 'o ma 'thungs pas su yis thub par 'gyur/_/rlan bral rus sbal rgya mtsho mthong tshe de dus gzhan mi dran/_/sgyu ma'i skyes bu'i sbyin gtong las byung 'bras bu gang du smin bar 'gyur/_/ma drug bu yi phyogs der tshangs dbang khyab
[\[52b\]]
[\[52b.1\]]'jug rnams kyi cod pan 'dud/_/seng ge'i mig gi dbus na yi ge a yod pa de ltos dad kyi/_/'ja' tri rin chen mchan du bcug nas chos bzang drag por 'jog_/dug sbrul pang du byung tshe dog la yod par sbang bar bya/_/me long g.ya' dag gzugs brnyan 'char gyis rgyab tu
[\[52b.2\]]min/_/ka ta ri las thar nas dong du zhugs pa'i mi de shin tu blun/_/rgya las grol nas 'dab chags rma bya rjes su zlog mi 'gyur/_/yan lag nang du bskums pas phyi ru dgra dang bral ba'i rus sbal thabs la mkhas/_/rtsi mchog spri yang 'thungs pa'i sbrul sha zos na bcud du 'gyur/_/_
[\[52b.3\]]rgya mtsho'i gling du ma phyin nor bu la ni blun pos cir mi mthong /_/pad+mas khrag ngoms chu yi nang 'dug sha yi phyir mi 'brang /_/khab tu byon pa'i btsun mos sngar gyi spyod pa dor bar bya/_/bu ram chu yis ras kyi dri ma rnams ni gting nas 'don par byed/_/gangs kyi ri yi snum ma zos na 'o ma mar du
[\[52b.4\]]'gyur/_/stag 'di ded pas mi zin bsdad kyi steng nas dgug par bya/_/bar ti ka na gser 'gyur rtse yi lo ma me ru 'bud/_/chu snod 'bum du zla ba 'bum 'char de dus zla ba gcig las med/_/byis pa a ma mthong tshe bad du rgyug bas a lu bor/_/yib sa med pa'i gser la ra yod ka
[\[52b.5\]]'ji'i rdo la snod/_/srin mo'i ral gri gyad kyis thogs pa de la pha rol 'jigs/_/nam mkha'i gos su gyon na snying gi dkyil du nyi ma 'char/_/rta mchog thur du rgyug pa skyes bu 'di yis gdams ngag bstan nas song /_/mdzes sdug rma bya'i thul pa phud na de yis thar pa thob par 'gyur/_/bya
[\[52b.6\]]rgod phung po'i ri la khad+ma pA Nis gsungs so//_//gyad kyis ma brgyugs phra mo'i pang la rgyal po bltas kyis dga'/_/tshos ma yis ni skyon med ras la kha dog tha dad ci 'dod shes/_/nyi ma mun par mthong ba'i mi de'i mig de cis lan de'o khyod kyis smros/_/phru gu mi dran sbrang rtsi
[\[52b.7\]]mthong ba'i don la gnyid mi 'ong /_/khyu mchog 'og tu zhon nas seng ge'i 'o ma da 'thung shig/_/mdzes mas g.yos pa'i zas la dug mthong bzhin du ma 'thung dang /_/byis pa dang ni rgan pos chu nang zla ba 'di la so sor mthong bar 'gyur/_/nam mkhas btson du gzung ba'i skyes bu 'di la gud
[\[53a\]]
[\[53a.1\]]na bros sa med/_/skad gsang mthon po'i sgra yis ye shes 'char dus khyod kyis bris/_/shel gong g.ya' dag gang gi steng du bzhag pa de yi mdog tu 'gyur/_/'dul sbyong mkhan gyi gan du bu ram tshal nas bros pa'i glang po 'ja' tri yin/_/sbrul gyi tshong
[\[53a.2\]]mthong len mkhan tsan+dan la ni ser sna skye mi 'gyur/_/rgyal po'i bka' rtags gnang ba'i mi de su la'ang de mi 'jigs/_/bung ba'i sgra la phag rgod nyan pa 'di ni phyag rgya che/_/rgyal mtshan rtse mo'i nor bu 'di la mchod dang dgos 'dod 'byung bar 'gyur/_/phabs kyis gang la reg pa'i chen ni
[\[53a.3\]]glum du 'gyur bar the tshom med/_/btsun mo'i mdza' sder gyur pa ma gsang gshed ma'i lag tu 'gro/_/dpag chen skyes bus gnam du mda' 'phangs 'di yi mgo la phog_/rin po ches spras btsun mo'i sku la rgyan gyis sbud pa gnad mi 'gyur/_/sprin med mkha' la shar ba'i gza'
[\[53a.4\]]skar phyogs der rgyal mo ka ra khyod kyis phyor/_/spre'u yi sder mo rnyed ba'i rus sbal lan tshwa'i chu la lto 'gal med/_/tshal med sa la rtsol ba'i las rnams sdong 'dab yin te gser med phyir/_/smyug ma'i rtse la 'bras bu chags tshe des ni rtsa ba rlag par gdon mi za/_/sgra rnams snying gi dbus na
[\[53a.5\]]nyan pa'i phag rgod 'di yi spyod 'gros khyod kyis ltos/_/rkyal ma 'byongs pa'i skyes bus rgya mtsho'i nang du 'gro bar mi bya'o/_/sa le sbram ni mtshur gyis gos tshe sngar gyi kha dog 'dor bar byed/_/seng ge'i rlid bus chos rnams ma lus bstan nas song ba ngo mtshar che/_/mun pa'i rum du me long ngos la byad kyi
[\[53a.6\]]gzugs brnyan 'char mi 'gyur/_/klu sgrub kyi phug par sgrib pa rnam par sel bas gsungs pa'o//_//skom pas mchu dang mgul pa skams pa'i glang po chu dang phrad pas gzhan mi sems/_/til mar gyis bskus skra la me shor de dus sgeg mo bya gzhan dor/_/lus la
[\[53a.7\]]lcags dbyug bsnun kyang rdo yi mi la mi dga'i rtog pa skye mi 'gyur/_/mnyen pa dgras ded gtsang po'i 'gram du gru dang phrad pa de ci sems/_/seng ge'i 'o ma rin chen snod las phal gyis thub mi 'gyur/_/thabs 'khyer mi de gang du blo ldan gyis zin de dus sems ngal sos/_/sgeg mo
[\[53b\]]
[\[53b.1\]]yid 'phrog rmi lam bud med gang nas 'ongs nas gang du song /_/lan tshwa chu la thim pas gzugs med ro yi dngos po stor mi 'gyur/_/sgo nga'i nang nas byung ba'i bye phrug mkha' la lta ba de ci sems/_/gling bzhi'i bya ba byas kyang nyi zla gnyis la skyo ngas dar cig med/_/rin chen bai DU R+ya dang
[\[53b.2\]]mching bu khyod kyis brje bar ma byed cig_/rma bya btsan dug za ba bya gzhan rnams kyis thun mong ma yin no/_/rus sbal rlan las skyes kyang rgya mtsho mthong na de dus rab tu dga'/_/bor ba'i phyir skogs la ni ltos 'gro chags pa'i blo mi skya/_/thams la mkhas pa'i ded dpon rgya mtsho'i lam srang
[\[53b.3\]]mkha' la 'tshol bar byed/_/lus la rme ba yong pa'i ri dgas gcig pur sdod la ltos/_/rgun 'brum chang gis bzhi tshe btsun mo drung mi 'gro/_/mtshur gyis spangs pa'i ras ni kha dog bsgyur bar shes/_/'o ma'i chu rgyun 'di la su 'thung mi de skal bar ldan par shes/_/sgong skyes tshang
[\[53b.4\]]du bskyur nas phru gu mi gso 'dab chags khu byug drung /_/don gnyis mi byed gser 'gyur rtsi 'di shes pa'i dgos pa de dus stor/_/lang tsho bcu drug lon pa'i bu mo de yis bde ba smra ma shes/_/dug sbrul phag dang glang po'i spyod 'gros khyod kyis da ltos shig_/chu yis chu ded bsdad dbang
[\[53b.5\]]med de de la dal bar gang gis mthong /_/smyon pa'i lag nas ral gri 'brel pa'i mi de dba' bo yin/_/seng ge'i gsob mthong tshe na de dus snying la yi ge sna tshogs 'char/_/gri skor mkhan po de yis da res man ngag thams cad bstan nas song /_/dpal gyi ri la yi ge bsubs nas thabs
[\[53b.6\]]des bden pa mthong bar 'gyur/_/u rgyan tshab la'i gling du dpal rang byung gi rgyal mos gsungs pa'o//_//bil ba'i gong bu de ni gyad kyis brdabs na 'jig par gdon mi za/_/pha wang dred dang sha dag byed pa'i dgos pa gang yin khyod kyis smros/_/gar chang
[\[53b.7\]]'thung ba'i glang po smyon pa rang sar bzhag na srun/_/sman pa'i ngag la mi nyan nad pa gang gis gso bar nu sa ma yin/_/seng ge'i 'o ma 'thung tshe mchu la 'byar rtsi byugs na bcud du 'gyur/_/dug tshor zas la skyes bu chags pa'i blo ni skye mi 'gyur/_/ce spyang mig la nyin mtshan med de de yis
[\[54a\]]
[\[54a.1\]]dor bya sbangs pa yin/_/nom ba lus la med pa'i skyes bu gcer bu pa la dgra mi yong /_/dur khrod dbus kyi rdo yi mi de sha za'i ya nga bral nas 'dug_/chu shing snying po rnyed pa'i mi de skyes bu su yis mthong bar 'gyur/_/gter mdzod dbyig gis khengs tshe de dus ded dpon blo sems bde
[\[54a.2\]]bar snang /_/dbul pos nor bu rgyal po'i phyag tu phul ba 'di ni ngo mtshar che/_/skyes bu rtsol ba med pa'i pi wang la ni sgra skad 'byung mi 'gyur/_/gzings la gnas pa'i bya rog 'di las 'phur sa gud na med/_/mgo la mig phyung snying gi dkyil du sbas na phyi rol yi ger 'gyur/_/sems can
[\[54a.3\]]rus sbal mig 'di btsums na gsal bas dbye bar 'phangs pa yin/_/sgyu ma'i gter mdzod 'di la mkhan po chags pa'i blo ni skye mi 'gyur/_/gser 'gyur rtsi yi rig byed 'di ni kun la mi ston mkhan po'i snying la sbed/_/chu 'khyags chab rom du gyur zhu tshe chu rang yin te go bar gyis/_/_
[\[54a.4\]]mkha' la 'char ba'i 'ja' yi mkhan po su yin 'di yi kha dog su yis bris/_/chu la chu bzhag gnyis su mi snang gang gis 'byed par nus pa mkhas/_/mkha' lding 'dab gshog rgyas pa'i ro de su yis 'phur bar nus/_/gang tshe gzings kyi thag pa brtul tshe de tshe ded dpon dgra gnyen
[\[54a.5\]]gnyis dang bral/_/'khor lo'i rgyug phyogs grib ma'i mtshams las 'da' mi 'gyur/_/mun rum nang du me bus 'od ni thog mar rang la 'char bar 'gyur/_/skom du seng ge'i snying khrag 'thungs pa'i mi de su yi rigs rgyud yin/_/jag rtsed mkhan po de yis man ngag thams cad bstan nas
[\[54a.6\]]song /_/gru gnyis sna la rdog pa bzhag pa'i mi de 'gyel bar 'gyur/_/lho phyogs kA ma rU ru lha mo mA ri ts+yes gsungs pa'o//_//gser gling yid la bcangs pa'i ded dpon bong rdo'i khrod du sdod mi 'gyur/_/rdo yi shul du 'brang ba'i khyi yi spyod 'gros 'di la khyod kyis yang
[\[54a.7\]]yang ltos/_/tshong khang du tshogs 'gron bo thad kar mi 'grogs rang rang gud du 'gro/_/nor bu'i phung po mthong tshe rus sbal la ni gces par 'dzin pa'i blo mi skye/_/klu mchog rnams kyi mgo bo ji snyed klad gzer skye ba'i rten/_/nang gi 'du ba gang yin rang srong gis ni phyi nas shes/_/rgyal po'i
[\[54b\]]
[\[54b.1\]]dkor mdzod brkus pa mi smra 'chab pas kha tshags bsdams/_/snal chu mthong tshe thag pa sprul du 'dzin pa'i 'khrul pa ldog_/sbrang rtsi'i ro mchog myong ba'i rnga mo rtswa yi zhen pa bral/_/sa yi 'og tu rno yi ngar blud spu gri sba bar 'phangs pa yin/_/nyi zla gza' skar rnams ni rgya mtsho dang ba'i ngang du
[\[54b.2\]]'char/_/khri snyan pags pa gyon pa'i mi des bgegs rnams bran du khol bar 'gyur/_/phyogs bzhir co do gshed mas zin pa'i mi de de dus gang la chags/_/skyes bu mdza' bos bslus pa'i mi de khong dub yid ches 'jig_/shing gi skyes bus glang po'i mgo bcang de yi sdig pa gang du
[\[54b.3\]]smin/_/mdongs rgyas pa yi rma bya dregs pas myos pa 'di ni ting 'dzin bzang /_/rgyal sras 'khrungs pa'i btsun mo la ni de dus lha rnams re ba che/_/na ga ra yis yi ge chu la bris ba su yis lhogs par 'gyur/_/lhung bzed khengs na rigs ngan bzhag la da ni seng ge'i bu dang sbrag_/_
[\[54b.4\]]ci yang mi dgos shing skogs bar gyi sdom gyi spyod 'gros khyod kyis ltos/_/gser 'gyur rtsi shes dbul bar gnas ba'i mi de su yi rigs rgyud yin/_/rus sbal spu yi kha dog ci 'dra da res khyod kyis mo gsham bu la dris/_/me long nang gi byad de gzugs brnyan yin gyi rtog pa bral/_/_
[\[54b.5\]]gser 'di bzang po yin min ra 'di ka 'jis gsal bar 'dug_/gang la rgyab pa mi sdug chod pa lha dbang lag gi sta re rno/_/mchil lham lag na thogs na dus der lham gyi dgos pa stor/_/dra ba dbang po'i gzhu yis chos rnams ma lus bstan nas song /_/mu tig phreng ba lto ru zo shig 'di
[\[54b.6\]]yis don gnyis 'grub par 'gyur/_/sing ga la'i tshal du kun du bzang pos gsungs pa'o//_//gyad kyi dpral ba'i nor bu ma mthong bzo rig mkhan pos bstan dus rnyed/_/chu bya'i phru gu 'di la sgo nga'i nang du rgya mtsho'i snang ba 'char bar 'gyur/_/tsan+dan me yis tshig pa'i
[\[54b.7\]]sman du rma la de nyid bzang ba yin/_/shing rnams thams cad grib ma'i ngo bor gcig pas 'di la tha dad med/_/spos kyi glang po ste ka zos pa seng ge'i gdong du blta/_/'dab bzangs rgyal po'i mchu la rtsi yod chu bo'i nang gi'i ma 'du/_/gsal shing rtse yi mi de nor la chags pa'i blo mi
[\[55a\]]
[\[55a.1\]]skye/_/sngags kyis zin pa'i ha la sman rnams kun gyi mchog tu 'gyur/_/rdo yi mi yi rig byed 'di la ltos dang ngo mtshar che ba yin/_/dug mda' snying la phog pa'i mi de su yis sos par 'gyur/_/sen mo'i bar du seng ldeng tsher ma zug pa'i mi de ting
[\[55a.2\]]'dzin bzang /_/mi ro mkha' la lta ba'i snying la ci sems khyod kyis da smros dang /_/skam du smyo chu 'thungs ba 'di yis rgyal po'i 'khor mi 'ong /_/nam mkha'i nu ma la ni 'o ma 'dod pa da bzhos shig_/nor bu rin chen gang nas rnyed pa'i dus der dbul dang bral/_/gcig tu gyur pas
[\[55a.3\]]ri rab drung du rma bya'i mdongs mi gsal/_/skyes bu gshed mas btang ba'i blo sems 'di la blta bar bya/_/dud 'gro'i khong du gser 'gyur rtsi zos rtswa gzhan dag dang khyad par med/_/do thag thams cad rtsal gyi phur pa 'di yis bzung ba yin/_/stobs ldan ded dpon gyis ni glang
[\[55a.4\]]bo'i rgyab tu da khol cig_/srin po'i kha nas rlung gis bskyod pa'i me ni rdo rje'i gdan la 'bar bar byed/_/'di yis gdol pa'i grong rnams 'tshig par 'gyur bar gdon mi za/_/rnam pa du mar gyur kyang gar mkhan lus su gcig pa yin/_/gril nas lam du bum pa dngul chu'i
[\[55a.5\]]thigs pas khengs pa'i tshe/_/de dus 'khor lo'i steng du dpa' bo rnams ni bzi ru chug_/rgya mtsho'i rba rlabs 'khrugs dus thabs ldan rus sbal gting du 'bros/_/glang po'i mgul gyi dril bu 'di yis man ngag thams cad bstan nas song /_/sman gyi nags der drang srong gis ni dor bya
[\[55a.6\]]rnyed mi 'gyur/_/dur khrod u tsa lar badzra bA rA hI sa gsungs pa'o//_//gter gyi nang du gter tshud de dus mkha' la 'ja' tshon sna tshogs 'char/_/mthong dus de tshe khyod kyis khong du gzhu yi srad bu da phung cig_/rang gis bcag pa'i gser la ka 'ji'i dgos pa mi
[\[55a.7\]]bdog go/_/mthong snang dgra ru red pa gter srung mkhan po mel tse rab tu brtson/_/rgyal pos ma tshor ba la dur ba gseb tu bdud rtsi'i bum pa rang gis btung /_/sbrang rgod lto ru zos nas 'bras bu med par 'dod pa de ni shin tu blun/_/rdzi das la gnas pa'i ded dpon 'dod rlung byung ba de dus
[\[55b\]]
[\[55b.1\]]rgyal mtshan 'phyar/_/bu ram shun pa 'di la yang yang bshus na mngar ba'i snying po rnyed mi 'gyur/_/rmi lam du ni gter gyi bum pa rnyed pa de las da nas blun po du/_/gzan la bcum ba rgya khra 'di yis man ngag thams cad bstan nas song /_/gter mdzod rnyed pa'i mi des mdza' bo
[\[55b.2\]]shi ba'i mya ngan dus der brjed/_/sha chags mis ded rkyal shes skyes bu gang+gA'i phyogs su 'bros/_/rus sbal rgyab kyi ri mos sus bris 'di yi mkhan po gang yin lo/_/ded dpon kha la mi nyan blo chung skal med nor bu rba dor len/_/nya btang ba yi skyar mo de dus mkha' la dgra yi 'jigs pa
[\[55b.3\]]bral/_/rig byed gnod par mthong ba'i skal med de 'og rang sar zhog_/khab len rdo 'di nam zhig btsun mo'i dgra ru ldang bas sa yi 'og tu sbos/_/gnad du mtshon phog dus der ri dgas khyu nas dgar/_/nor bu gling la sa rdo btsal bas mi rnyed a rangs rin po che/_/mkha' la rgyu
[\[55b.4\]]skar gang yin lta na seng ge'i g.yang gzhi gon/_/gser 'gyur rtsi ngo ston pa'i drin can gang gis mnyes par byed par nus/_/thabs gzhan ma mchis rdzas chag dum bur bza' btung slong na dgyes/_/chu yi ro rnams rgya mtsho chen po der ni tha dad med de gcig_/ro la mtshon gyis bsnun
[\[55b.5\]]kyang de la mi dga'i rtog pa med/_/g.yul ngo nam sprod tshe na glang po'i mchu la ral gri gdags/_/ri brags bar du sdod pa'i gcan gzan seng ge 'di la gdams pa yod/_/zo chu 'khor lo 'di yis man ngag thams cad dus dar bstan/_/srin mo'i sogs pa mgul du thogs na mkha'
[\[55b.6\]]la 'phur bar 'gyur/_/rdo rje gdan du mi g.yo bas gsungs pa'o/_/bde bar gshegs pa lung gi brgyud pa yi dam gyi lhas bstan pa 'dzam bu'i gling du sngon chad ma grags pa'o/_/sangs rgyas gnyis pa ltar grags pa bla ma rgya gar nag gu'i zhal snga nas bod kyi ban+de zha ma lo tsA bas
[\[55b.7\]]byin rlabs kyi gnas mchog ding rir bsgyur te/_bla ma byang chub sems dpa' kun dga' la gtad pa rdzogs so//[ {D2440}]@##/_/rgya gar skad du/_ma hA mu dra u pa badzra gu h+ya gI ti/_bod skad du/_phyag rgya chen po'i man ngag rdo rje gsang ba'i glu/_/bcom ldan
[\[56a\]]
[\[56a.1\]]'das ma shes rab kyi pha rol tu phyin ma la phyag 'tshal lo/_/kye ho rgyal po'i rigs rgyud bu yis 'dzin 'gyur gyi/_/gser 'gyur rtsi yi rig byed 'chang gis rtogs/_/rgya mtsho'i lam rgyus rig ldan ded dpon mkhas/_/khri snyan mig gis nor
[\[56a.2\]]bu'i nus pa lta/_/ri lu grub pas bram ze'i bya ba rdzogs/_/gangs las bab pa'i chu la dri ma med/_/mu dra las bton gzugs rnams tha mi dad/_/gser la dngul gyi ra med sa le sbram/_/mkhan bzos ma byas bse ru gshags pa'i gzugs/_/rdzings kyi thag pa lu gu
[\[56a.3\]]rgyud du sbrel/_/ma gad+hA pa dkor mdzod bu la 'bogs/_/mnga' bdag tshig la btsun mo zur mi g.yo/_/mtshang shes dka' ba ma yin sgyu ma'i 'phrul/_/sbrang rgod 'thungs pa'i nus pas yun mi thogs/_/ka 'ji mi dgos rang gis bsags pa'i gser/_/dmus long mig
[\[56a.4\]]phye yul rnams rang ngos zin/_/rin chen gser gyi skud pa khab shul 'grim/_/gling las skyol ba'i ded dpon the tshom bral/_/drang srong gis ni gso rig mtshang rnams go_/_zla ba mthong ba'i ri bong snyems las grol/_/lam nor ngo shes de dus gnyid du ldog_/ga bur nus pa
[\[56a.5\]]tshad pa'i steng du rgyug_/nor bu lus la btags na 'du ba 'byung /_/lto 'gros dri tsher ma gi ta la 'bros/_/phyugs bdag mthong bas u ma cod pan bkrol/_/rma bya'i phru gu dang po'i tshang mi 'dod/_/ded dpon gling lon nor la zhe mi gdung /_/'dza' bo'i brtse gdung grogs kyis bslus tshe zhig_/_
[\[56a.6\]]ngal bar mi 'dug gser tshon rnyed pa'i mi/_/ded dpon rgan po'i gling don gzhan gyis phyed/_/zur ma mig nas bton pa'i nyag thag mnyen/_/rba las 'byol ba'i gru pa yan lag brel/_/nor bu'i 'od la rlung gis gnod mi 'gyur/_/nags la gnas pa'i glang po rang dbang thob/_/'chi
[\[56a.7\]]ba'i dus der rgyal srid cung zhig bya/_/gdan sar byung ba'i lha sras rgyal sa thob/_/dri ma dag pa'i gser bum gang na mdzes/_/khong gzer bral ba'i ded dpon la ltos dang /_/gar chang 'thungs pa'i gyad kyi yang stor/_/rlom sems mi skye rgyal ngo shes pa'i mi/_/dad pa rkyen gyis
[\[56b\]]
[\[56b.1\]]bskul ba bu shi'i ma/_/khri mon nang du gser sgrog ci zhig bya/_/gzings kyi steng du ded dpon mig bas gces/_/gling las blangs pa'i nor bu gces spras thob/_/gzings kyi gtso tshar ded dpon shol mi thebs/_/cha grangs gnyis ka sel ba seng ge'i sku/_/bza' btung mi dran dgun
[\[56b.2\]]chu 'thungs pa'i sprul/_/so btang bum par gser gyi snod kyang btub/_/ri brags bar gyi seng ge zla mi snyag_/khyu mchog thong mkhan zhing gi mtha' mi mthong /_/gcig pur gnas pa'i bse ru sdug bsngal bral/_/drang srong rgyal mtshan mgon bsrung sdom med/_/'gro bar ma chad gling
[\[56b.3\]]las bod mi 'gyur/_/rnyong la brtse ba'i spre'u snying re rje/_/'dab gshog rgyas pa'i phru gu nang nas 'phur/_/skyug nad can des zas kyi 'khri ba chod/_/rab tu byung tshe bya ba dman pa 'dor/_/ri dgas nad pa khyu nas 'gar na bde/_/rigs ngan bu mos 'jo sgeg spangs nas 'dug_/dur srung mi la mdza' bos ci zhig
[\[56b.4\]]bya/_/rab zhub ma bcas dpa' bos g.yul mi ldog/_/ljon shing grib la dub pa'i sems ngal sos/_/rgyan gyis spras pa'i btsun mos gzhan yid 'phrog_/'dod dgu'i 'byung gnas rin chen gter gyi sgrom/_/thabs la mi re dz+wa la 'bar ba'i nad/_/dpon la mi brten rig byed
[\[56b.5\]]tshar ba'i mi/_/rang gi mtheb mdzub gzhan gyi lag pa min/_/gar yang bde ba lang tsho rgyas pa'i lus/_/mthong bas chog pa rtsi mchog gser 'gyur bzo/_/khyim la mi dga' bu mo'i blo mi 'phrogs/_/u rgyan dur khrod srin mo khros pa'i sa/_/thub pa'i bzhugs sa mi nub rdo rje'i
[\[56b.6\]]gdan/_/dgos pa'i rkyen tshogs kA ling ka yi gnas/_/rgya mtsho'i bas mthar sbrul gyi dug mi 'byung /_/rin chen rdzong la 'jigs pa'i yang bral/_/g.yo sgyu spangs pa ma ga d+hA pa'i mi/_/smra bar mi phod btsun mo bsnol gyi mtshang /_/gding la ngar thogs gcan gzan seng ge'i
[\[56b.7\]]bu/_/thur gzhol lam du shing rta 'gro bar brtson/_/mel rtse'i bar med bu gcig pha yi ma/_/rgya mtsho'i lam brgyags ded dpon nyams la dris/_/gso ras char bsrung gling lon khom par gces/_/gzings kyi cha rkyen ded dpon kho tshags byed/_/yul gyi 'khri ba nyag
[\[57a\]]
[\[57a.1\]]thag bcad dus zhig_/'dod pa'i rlung byung ded dpon blo sems bde/_/gling don ma grub ded dpon phyir mi ldog_/'gyur ba med pa rgyal pos gsungs pa'i tshig_/sbrang tshang 'bebs dus yid la go cha byed/_/gar chang blud pa'i glang po 'cham pa'i rtags/_/mig
[\[57a.2\]]gser mthong ba'i las mis bde sdug spangs/_/dar gyi srin bu kha chu zags pas phung /_/de ni gzhan gyis ma lan rang las skyes/_/chang la nyes skyon yod pa ma yin no/_/ma rig stobs kyis kha chu mang du skyug_/rang nyid phung bar bas kyis gzhan du min/_/lcags sreg
[\[57a.3\]]sa gzhi me tshogs rgyus ma bskyed/_/'byar rtsi ngo shes ched du rtse ba glen/_/smig rgyu chur mthong ri dgas snying re rje/_/thig le ma yal rgya khol dal mi 'gyur/_/ber ka gnyis phog mi de ci ru rung /_/gter gyi bdag po mi re rigs ngan bu/_/dud pas mi 'jigs rtsi med sbrang ma'i
[\[57a.4\]]tshad/_/'chi bdag kha ru ma tshud skye 'gro gang /_/lus la 'byung ba ma 'khrugs rdo yi mi/_/ming nas bos pas shi ba ldog gam ci/_/mthong snang dgra ru red pa dug sbrul mig_/khyod la shing los gnod pa skyal ba med/_/brag ca'i sgra la bus pa snyan sdug rtsis/_/rmi lam gter
[\[57a.5\]]rnyed sad tshe mya ngan byed/_/gyod khengs langs pa'i spyang ki ra la rmugs/_/'phags pa'i rigs can dgra la bu ru lta/_/gnod pa skyal dus slar la gces par 'dzin/_/phan len ma btags skye 'gro rnams kyis med/_/khyi khros rdo la 'cha' ba snying rje'i yul/_/rtswa mre rum du bsad dus
[\[57a.6\]]du ba 'chad/_/mthong snang log pa'i ri dgas bde ba stor/_/lus la rang dbang ma thob sdug bsngal brten/_/tshe mtha' ring pas phung ba dmyal ba'i lus/_/'di la bde ba'i bar mtshams 'dug gam ci/_/sa bon ma rul n+ya gro lo 'bras rgyu/_/ded dpon snying khrag 'thungs pa skal
[\[57a.7\]]bar ldan/_/thigs pa bsags pa'i rgya mtsho ngo mtshar che/_/nam mkha' mthong bas dbyings kyi phyogs 'dzin zhig_/yud tsam mthud pas bskal pa 'dzad par ltos/_/rgyus skud lam sna 'khrid pa phag rgod spu/_/khri snyan pags pa ma gon drang srong min/_/grub yan lag
[\[57b\]]
[\[57b.1\]]brel ba rang gi ched/_/'dab gshog rgyas tshe tshang na 'dug kyang mkha'/_/yid bzhin nor bu'i dgos pa gang yin ltos/_/me tog las byung sgang bu dus su smin/_/bum pa bzang po dgos 'dod 'byung ba'i snod/_/mar gyi rgyu ni 'o ma yin par nges/_/rnyed par mi 'gyur ser po dor ba'i
[\[57b.2\]]gser/_/nyi ma'i zer gyis mun pa'i gya rum 'joms/_/gser du snang ba'i dngul chu gzhan du min/_/chu la chu bzhag tha dad mi snang ngo /_/mar la mar bzhag de bzhin nyid du bas/_/mtha' than na ra gnyis su gang gis 'byed/_/rgya mtsho'i rlangs pa sprin gyi ngo bor gcig_/mkha'
[\[57b.3\]]la lcags dbyug shul la khyad par med/_/rtsi len pa yi sbrang ma la ltos dang /_/glang po'i rgyab khal grog ma'i lto ru 'dzad/_/rgyal po'i sku la dri mas gang tshe 'gos/_/phra rab rdul gyi nus pa ngo mtshar che/_/mkhas pa'i bzo ni rim pa bzhin du tshar/_/thabs ldan zhing pa
[\[57b.4\]]rigs sna mchu ru bsring /_/khyod kyis yur ba 'gags pa phyir sol cig_/'dus pa'i kham shing 'bras bu la ltos dang /_/tsan+dan sdong po sbrul gyi skyabs gnas sa/_/chu thigs rgya mtshor bor bskam mi 'gyur/_/rgyan rnams 'byung ba zhun sbyangs tshar ba'i gser/_/bu tshis
[\[57b.5\]]mi dran rgya mtsho'i gru zhig mi/_/sgra mi snyan pa nor la zhe mi gdung /_/gling don mi gnyer ded dpon ci ru rung /_/su zhig bde 'dod rgyab kyi khur tsha bor/_/dmus long phye ba'i mi la drin bzo rigs/_/rba 'khor phyogs nas bzlog pa'i ded dpon bkur/_/mun rum nang du mkha' la zla ba
[\[57b.6\]]gces/_/'dam nas 'don pa'i mi la su zhig rgol/_/gling blan ded dpon spyi bor long shig dang /_/shar nas na bun ut+pal chu la med/_/thad kar mi gnas mkha' la shar ba'i 'ja'/_/rdzing gi chu ni phig par gyur tshe 'dzad/_/chu ni thur gzhol gyen la bzlog mi
[\[57b.7\]]'gyur/_/'gro don mi mdzad thub pa ci phyir 'da'/_/smig rgyu'i klung la chu yi 'du shes bor/_/bden pa ma yin rmi lam gter rnyed bus/_/'khrul gyi bu mo 'di la ma chags shig_/mtshang can gshed mas zin pa'i sems de ltos/_/gser dang gres ma sgrog gi ngo bor mnyam/_/_
[\[58a\]]
[\[58a.1\]]ma zos bu ram mthong bas mngar mi 'gyur/_/ma dkrogs zho yi nang nas mar mi rnyed/_/ma 'thungs ga bur tshad pa sal lam ci/_/mchog gi nor bu sba bar bya ba min/_/rdum po'i lag tu ste re'i nus pa stor/_/phol 'bras rma la dgos par mthong bsu/_/_
[\[58a.2\]]chu shing snying po rnyed pa'i mi de gang /_/gser med pa yi las ka dgos pa med/_/mthong bzhin du ni dong du 'gro mi rigs/_/dug chu 'thung 'phro ma chad bde mi 'gyur/_/ha la song ba'i sman mar ci ru rung /_/dus de nyid du sbrang chad 'thungs pas bzi/_/'gro dus phung po rnyi yi gzan len
[\[58a.3\]]byas/_/rmongs pa srin mos cod pan bcings la dga'/_/mchil pas zin pas nya yi bde ba stor/_/'chi 'dod nad la drang srong ngag mi nyan/_/de ni gnod pa'i kha zas bsten la dga'/_/phan pa'i sman la gces pa'i 'du shes bor/_/'du ba bskyed pa'i spyod lam ched du byed/_/sman
[\[58a.4\]]la nus pa med ces rmongs pa smra/_/mi grub khas blangs rgyal po'i bka' chad gnas/_/bshal rjes mi srung rang la gnod par bas/_/nor bu'i nus pa thal bas byibs che stor/_/seng ge'i 'o ma rdza yi nang du min/_/chad med du ba'i bus pa sha re chad/_/bsten 'phro bcad par mi
[\[58a.5\]]rigs phan pa'i sman/_/stong log mi bya rin chen gling gi mi/_/'gal du mi rung 'khor los sgyur rgyal gnya'/_/mtshur med gser gyis dngul chu lcags mi 'gyur/_/rang nyams ma lon gyad la bsngo mi rigs/_/'bras bu smin pas gnyug ma'i rtsa ba brlag_/phyugs bdag ling+ga
[\[58a.6\]]mchod pa'i dri mas khyer/_/'khrul pa'i rgyal po 'bangs kyi g.yog tu rgas/_/ngo mtshar che ba gser mchog gser 'gyur rtsi/_/mdongs la lta ba'i rma bya gud nas 'chi/_/dug gi chu ni btung bar bya ba min/_/bram ze chang gis bzi bcom byas dus lad/_/mig gi rin la ci btub soms
[\[58a.7\]]dang kye/_/rgyus med tshong ldong lus la ber ka 'phog_/bzo yi rig byed tshong la gzhug pa min/_/stag gi ri mo bkra bas gyod la gtugs/_/lus la rlung mkhris phyi nas zhugs pa min/_/rtsal gsum rdzogs pas phung ba seng ge'i lus/_/dom gyi sdug bsngal sbrang rtsi rnyed dus
[\[58b\]]
[\[58b.1\]]blang /_/tshong dus dbus su don stor don mi 'grub/_/bse ru tshol ba'i mi de sdug bsngal che/_/dogs pas na ba'i khong du dug yod min/_/klu mchog mgo bo de nyid sdug bsngal rten/_/dri za'i bu ni rgyud mangs sgra yis bcings/_/sbrang ma'i tshang ni rtsi mang sogs pas phung /_/thar lam
[\[58b.2\]]'dod pas khyi yi snying phyung cig_/lcags kyu dang bral glang po bde bar gnas/_/rgyal po'i zhabs tog bsngo bgrang byas tshe yal/_/bya yi phru gru'i gces 'dzin dgos pa gang /_/dngul chu snod du zags par gyur ta re/_/srin bu me khyer dregs pas rgyal rin med/_/de tsho'i phru gu smra ma
[\[58b.3\]]shes pas mtshang /_/sbrang tshang mthong ba'i dom mig mkha' la lta/_/de dus zim bum myong sdug bsngal rgyu/_/kha brag lam du rgyus med mi the tshom/_/chu klung mu ran sdong gru nyal ba'i sngas/_/sbrang rtsi myos pas rnga mo gyod la gtugs/_/bag mas ltad mo ma mthong tshong dus dbus/_/sos
[\[58b.4\]]bzhin bsten na sman mchog dug tu 'gyur/_/don gcig mi 'grub gnyis 'dzin can gyi blo/_/khyim las ma 'phags ded dpon gling mi lon/_/brtag pa'i mtshang med nor bu dbyig la bdar/_/stod la mnan pa'i spre'u rkang lag brel/_/nad ngos ma zin bcos ka khro log bsgyur/_/ded
[\[58b.5\]]dpon mdzod mthong khyim bdag rdang ngo ldang /_/seng ge'i mgo bo mthur gyi phyir mi 'brang /_/mkha' lding gshog rdzogs tshang la mig mi lta/_/zla bo mthong dus bse ru gud du gab/_/grong las 'grings pa'i ce spyang lus sems bde/_/dgra yi sdug bsngal bral ba gcer bu'i lus/_/_
[\[58b.6\]]'bag gi rig byed gso yi bzo la gnod/_/ma he'i sgyid la byol 'gro lam thur gzhol bde/_/mkhas pas mi chun blun pos sbyangs pa'i glang /_/lho ru dug zos zhu rjes bde mi 'gyur/_/rmongs pa'i ngag la nyan pas 'tshengs pa gang /_/thar nas btso nar ra snyags pa snying rje'i yul/_/_
[\[58b.7\]]lu gu rgyud kyi khong sgril bcad par dka'/_/lha yi zhe sdang skyes rtsub 'gyur tshal/_/dge slong 'dug sa btsun mo'i khrod ma yin/_/zhags pas thebs dus spre'u nags dang bral/_/sun bzhin dang du len pa sde pa'i dpon/_/gser mgar mgul du rang gi rgyan ma thogs/_/bran
[\[59a\]]
[\[59a.1\]]mos rnyed kyang nor bu rje bos 'khyer/_/na so rgas pa'i ded dpon gling mi lon/_/bu yis brdungs kyang tsha bo gcis par 'dzin/_/dur khrod nang du seng ge'i rtsal mi 'byongs/_/wa dom spyod pas sder chags zil mi non/_/grum pa dang 'grogs snying stobs
[\[59a.2\]]nyams gyur nas/_/byi mos mig 'brangs pha yi yul mi zin/_/gangs dang bral bas khyi yis mche ba gnyer/_/khra yis ded pa'i skyar mo nya yis lan/_/dri ma mi chags lhung bzed stong pa'i snod/_/'khor lo'i [(]sgram [,]sgrom [)]gyis shing rta dal mi ster/_/rgyal po dmangs spyod su yi mig
[\[59a.3\]]sngar mdzes/_/rtsi la chags pa'i sbrang ma dud pas 'tshal/_/pad+ma'i steng na 'phrul gyi bum pa mdzes/_/rdul gyis ma gos g.ya' med dngas pa ni/_/skyon dang bral ba'i 'od zer ra ba can/_/lung thag ma btags nyi zla'i rgyan gyis spras/_/rnyed par dka' phyir btsong bar phongs pa yin/_/_
[\[59a.4\]]pad+ma'i lba ba thur la kha mi 'bye/_/tsan+dan chu ni skyon bral snod du blugs/_/dngul gzhong ma phyis rgyal po'i gsang mi 'dren/_/mkhar ma'i spyang du so ba blugs mi bya/_/chu bo bzhi 'bab rgya mtsho ngoms mi 'gyur/_/ded dpon rnyed dus gling don bsgrub par bya/_/bzhi mdo'i tshong 'di gzings kyi 'gros
[\[59a.5\]]la gnod/_/tshes gsum zla ba rgas pa'i dus la bsnyen/_/chu gang 'khor mas ded dpon don stabs gcog_/khri mon kha ru lha yi sras mo byur/_/gling la rtol ba'i tshong pa'i blo mi brtan/_/dug sbrul gtsug gi nor bu blang mi bya/_/gyad phrug rtsal sbyong sems de dor cig dang /_/_
[\[59a.6\]]btsun mo'i bsrung mtshon ma la bcol ba min/_/thar pa 'dod na mtshal gyi thig le bsrubs/_/'dam yod chu la rnyog pas dngas mi 'gyur/_/khyi rgod mthong dus mi srog rang bcom skyung /_/dri za'i grong khyer blta bar bya ba min/_/grog ma'i spyod pa bor na nges par bde/_/til gyi
[\[59a.7\]]me tog mi btog bcad par phangs/_/shing lo'i steng na dur srung yan lag dal/_/bud med khyim gyis sun pa de la ltos/_/stobs kyis 'khrul pa'i 'khor lo'i gshog pa brel/_/rtsi yis zin pa'i lcags 'di gser du 'gyur/_/gser langs sa bon yongs su bsngo mi bya/_/_
[\[59b\]]
[\[59b.1\]]nam mkha'i ngang la shar lho phyogs mtshams med/_/dar gyi tshes kyis shel gong kha dog bsgyur/_/mdog dbyibs tha dad sprin gyi yal sa mkha'/_/mo gsham bu yi bag mangs ma mthong /_/kAR+ShA pa Ni sa dung gi kha dog mtshon/_/nam mkha' skyed par byed pa'i 'am su/_/'jig
[\[59b.2\]]chags bskal bas nam mkha' g.yo mi 'gyur/_/dkar nag tshon gyis mkha' la gos pa min/_/nam gyi tshe nas nam mkha' yod pa min/_/nam mkha' gang nas blangs pa khyod kyis smros/_/'ja' yi kha dog rgyang nas 'od du gsal/_/gam du phyin nas btsal bas ma rnyed
[\[59b.3\]]do/_/yod med gnyis su smra ba gang gis nus/_/lcags kyi thob gang gis phig pa yin/_/dra ba dbang po'i gzhu 'di mkha' la yal/_/sbal ba'i spu yi la bsu la yod/_/brag ca'i sgra 'di gang gi kha nas brjod/_/chu zla tshol ba'i sbre'u snying re rje/_/ku ba'i nang 'di ci yis brus
[\[59b.4\]]pa yin/_/mkha' la 'ja' shar chos rnams bstan nas song /_/nam mkha' 'phel du ma song ltos dang kye/_/e ma nub par kyang ni gyur ma yin/_/chags pa'i rten sa gang las byas par 'gyur/_/'di yi rgyu rkyen ci las byas pa yin/_/phan tshun tha dad med par ngo mtshar che/_/kye
[\[59b.5\]]ho sgyu ma'i skyes bu'i 'du shes stor/_/don byed mi nus rmi lam nor gyi gzeb/_/rdo yi mi yi rig byed gang du song /_/glang po'i mgo la rwa med chag dogs bral/_/chu shing snying po phyi nang gnyis kar med/_/dug sbu la ma bltas sgong blang mi rung /_/drang srong nad kyi grogs dang gnyen
[\[59b.6\]]po soms/_/ded dpon bu ni yab la gling rgyus 'dri/_/gru chen la gnod dgra rnams phyi ru sel/_/dgos pa'i rkyen dang mi 'bral tshar gri mas/_/nya sbrul sha ni nor nyen che bas brtag_/'gro mgon gyis kyang nam mkha'i mu ma gzigs/_/dmyal ba'i lus la tsha grang go skabs med/_/_
[\[59b.7\]]kha dog bsgyur zin mtshur du spangs na ldang /_/gso ras thal khur 'jug pa dri ma med/_/khri shing lo 'bras smin par gyur tshe rtsog_/gal nang zas len de dus nyid du phung /_/tshong khang nang gi 'gron po snga rim 'gyes/_/srid kyi kha chus rang nyid 'ching bar 'gyur/_/rtswa yi sgron me
[\[60a\]]
[\[60a.1\]]mched pa rab tu rkyen/_/rgya mtsho sgrol ba'i gru la zag lhan gces/_/dregs pas myos par mi 'gyur nad pa'i lus/_/rang srog ster ba'i drang srong lan lon cig_/phan pa'i sman mar 'bor bar bya ba min/_/rgya mtsho'i lbu ba yal ba'i rjes mi lta/_/gdan
[\[60a.2\]]sa ma spangs rgyal pos chos mi 'grub/_/khyim dor nags su 'dug pa'i mi de bde/_/dom gyi snying khrag ma 'thung kha la ltos/_/me tog rtsi yis sbrang ma dal mi ster/_/bu rum mur ba'i lkugs ma kha dog 'dug_/gling la dbang ba'i rgyal po bu dang 'grogs/_/'khor los
[\[60a.3\]]btsal ba'i lam la zhugs par bya/_/khang bzang rin chen spang du mi rung ngo /_/dri ma can gyi zas skom mi brten cing /_/khyim bdag dpa' bo phyi ru mi bskrad do/_/tshe 'di'i che thabs bshig pa dur srung mi/_/gdol ba'i mgul du rin chen rgyan mi 'dogs/_/yab kyi spyod lam snyag
[\[60a.4\]]pa ded dpon bu/_/smyon pa'i spyod pa gzabs gtad bral nas 'dug_/lkugs ma'i gsang tshig kha ru mi 'don no/_/nye ba dgrar gyur blo gros dri yul zhig_/gzugs kyi rtsol sgrub mi byed long ba'i grogs/_/phyag dar khrod pa thong gshol nyo mi 'gyur/_/nad pa chu skyug gang+gA la mi
[\[60a.5\]]lta/_/gser gyi ma gar ba bya ba gzhan mi sgrub/_/dar chen dar zab phag rdzi gon mi 'gyur/_/tshangs spyod mi nus smyug ma mkhan gyi khyim/_/smra mkhas thabs ldan ne tsho khyu nas 'byol/_/'phyes pa'i glang po bur shing bres mi snyegs/_/gser sgrog bcug kyang 'cham 'gros
[\[60a.6\]]byed mi nus/_/ded dpon bu ni bre srong la mi lta/_/gling don khar bton shi yang khyim mi 'dug_/tshong phrug 'dus tshe na yang rdzing sa la snyag_/'dod pa'i rlung ni res gsor dag gis 'gugs/_/ji srid nor bu ma lon phyir mi 'byung /_/brag las skyes pa'i chu bya ma tshol snyag_/nags
[\[60a.7\]]byi phra ba dgun gyi rtswa mi sog_/gdon gyis brlams tshe don de lam du stor/_/nya yis brnangs pa'i skyar mo dgra la 'byol/_/gcig tu mi gnas sta mo grus ma'i tshang /_/'gron po lam zhugs gser rkyal phyir mi 'khur/_/gtso bo'i gsang gros khrom du brjod mi 'gyur/_/_
[\[60b\]]
[\[60b.1\]]skrag par mi byed par mdzod brkus pa'i mi/_/bram ze'i rig byed bu las gzhan du min/_/yon ngor mi ster rtsi mchog gser 'gyur thabs/_/mtshan dpes rab spras 'khor los sgyur rgyal lus/_/tshangs pa'i dbyangs la yan lag drug cur ldan/_/thub pa'i thugs ni yon tan kun
[\[60b.2\]]gyi mdzod/_/nor bu rin chen dgos 'dod 'byung ba'i rten/_/rgyal po'i bshul sna gser gyi 'khor los 'dren/_/gin rdza'i me tog rlung gis bskyod par sla/_/dus su smin pa'i pad+ma kha dog gsal/_/'byung ba'i dgra rnams bcom pa rdo rje'i sku/_/'grangs par skyen pa bus la chung
[\[60b.3\]]ba'i lto/_/rgas dang bral ba dngul chu 'thungs pa'i lus/_/sman mchog bsil mngar thun la che mi dgos/_/ci smras don du 'gyur ba drang srong tshig_/gling las blangs pa'i me tog dgos med min/_/dge slong tshig la gtam gyi don mi 'byung /_/sman gyi gnas su dug gi skye drungs
[\[60b.4\]]'gags/_/'phrul gyi me long phyi nang gnyis kar gsal/_/mang du brtsegs kyang gzugs brnyan 'grib mi 'gyur/_/bug pa yod bzhin zang thal yul mi 'gag_/sgyu rtsal 'byongs pa'i gyad ni phyi phyir rem/_/smig rgyu'i mtshang shes chu yi 'du shes zhig_/shing la me yod
[\[60b.5\]]de tshe du ba 'byung /_/kha rlangs sgron mer gyur pa me khyer yin/_/ri phrag bar na smig rgyu yod ma yin/_/nya rgyas zla ba nyi ma'i 'od dang bral/_/reg bya gzugs kyis stong pa khol ma'i nang /_/snga ltas shar ba'i bu mo btsun mor 'gyur/_/bi rtsi 'thungs pa'i mig la mtshan mo
[\[60b.6\]]med/_/lha khang sgo phye de dus sku gzugs mthong /_/phyugs rdzi'i lag brda gang+gA'i phyogs su byed/_/sbrang rtsis bsings pa'i chang 'thungs lus po sbrid/_/gshor la bsigs pa'i sbo ga gting mi 'dzul/_/'phyong rdo btags pa'i gzings la g.yo ldeg med/_/dngul gyi me long
[\[60b.7\]]phyis na gsal bar 'gyur/_/zhal ta tshud pa'i mi de sngar spyod 'dor/_/phyogs mtshams kun du 'phur kyang nyal sar tshang /_/zo ba khengs dus de tshe dpyang thag 'dren/_/sha chags mis zin de yi shes pa ltos/_/phrin yig lags pa mthong dus sems ngal sos/_/mi 'gyur
[\[61a\]]
[\[61a.1\]]mkha' la ldeng ba'i gshog pa brel/_/dregs par gzo ba'i bzhin de khong du chud/_/byang chub shing du thub pa'i spyod lam bde/_/zhus la bab pa'i gser mgar g.yengs dang bral/_/g.yul du dul ba'i glang po ltos dang kye/_/'ba' yis non pa'i ri bong
[\[61a.2\]]can mi mthong /_/khog tses bkab pa'i me yi dud pa subs/_/spra bzo tshar dus mkhan po yang yang lta/_/bar ti ka na grogs po mdza' dus 'bral/_/sman gyi tshong pa'i 'gro phyogs ltos shig dang /_/rgun 'brus thang ma mi spud phyogs bzhir brdal/_/bya ba zin pa'i rdza spyad phyi
[\[61a.3\]]tshis min/_/skyed med nad pa sman gzhan bsten par rigs/_/mkhas pa glang po drag dal gnyis su sbyong /_/bus pa mi sad zhun mar sbyin mi bya/_/phag gi lce yis kha mngar spangs nas 'dug_/bram ze skud pa 'khal ba ltos shig dang /_/dba' klong 'khrugs dus thabs ldan 'phyong
[\[61a.4\]]rdo 'dogs/_/su zhig bde 'dod sbrang ma'i spyod pa bor/_/rgyal khrims chos tshe blon po'i rtsol ba zhig_/nor bu lon pa'i ded dpon sems las bral/_/rgyal po'i bu mo gzhan gyi rgyan mi lta/_/sdong dum ma bsal shing rta 'gror mi btub/_/sman gyi lo 'bras drang srong bu la ston/_/btso
[\[61a.5\]]ma'i 'od la gser mkhan mdog mi 'don/_/spu gri til la dar blud mig mi 'dod/_/bu yi srid zin rgyal po'i bya ba rdzogs/_/dug tshor mi de lhag ma za mi 'gyur/_/bram ze'i rig byed slob dus bya gzhan 'dor/_/brtse med bsrub ma bskor bar mi bya'o/_/rgyal po 'chi dus khrims
[\[61a.6\]]yig la mi lta/_/nor ba'i lam du 'dug par mi rigs so/_/nag tshur mi dgos 'dzam bu chu bo'i gser/_/pad+ma 'dam gyi skyon dang bral nas 'dug_/dgra med rang dbang thob pa seng ge'i bu/_/gnya' shing bkrol ba'i ma he gar dgar 'gro/_/ram zhugs pa'i gser ni gu lang ma/_
[\[61a.7\]]tsher ma phyin pa'i shul de bru ba min/_/cor sgo byed pa'i mi de srog mi 'dod/_/she sge zho yis 'grangs pa la ltos shig_/gso ras rnga bal bsdams pa drags pas 'ching /_/sgra nyan pa yi phag rgod gdams pa ston/_/ngan smras bstod tshig khyad med rdo yi mi/_/smig rgyu'i klung na chu
[\[61b\]]
[\[61b.1\]]thigs yod ma yin/_/skye dang 'chi ba mo gsham bus ma byas/_/mdog dbyibs tha dad chu bran rgya mtshor grol/_/nam mkha' la ni dbus dang mu ma mchis/_/ro gnyis mthong ba'i kang+ka mkha' la lding /_/stobs ldan seng ge srog gi me la tshe stor/_/kye ho smyon ba'i so skos sems
[\[61b.2\]]dang kya/_/ce spyang mig 'di ngo mtshar che ba yin/_/mal ya na tsan+dan me ru 'bud/_/seng ge gangs dang bral bar mi bya'o/_/sman pa'i rgyal po gso rig lung dang 'grogs/_/mkhan pos legs gsungs dge slong gis mi gtong /_/dpa' bo g.yul du 'jug tsho go mi 'bud/_/'gro
[\[61b.3\]]ba bzang mos nye ba so sor 'dzin/_/g.yeng ba med pa dur khrod dbus kyi mi/_/dur khrod mi yi lus ngag tha mal spangs/_/lto rgyab shugs las 'byung ba dur khrod mi/_/dur khrod mi la phra ma kha mchu med/_/dgos pa mdun du 'grub pa dur khrod mi/_/glang po'i 'gro sa gram ba'i
[\[61b.4\]]gseb ma yin/_/me chu'i dgra la tshod yod byar mi rung /_/zhing pas sa yi mdog la lud rigs sbyor/_/rgyal po'i zhabs nas bteg tshe bka' la 'dogs/_/kye ho stag tshang yod pa'i sar mi 'gro/_/rgyal po'i bka' btags thob dus dgra dang bral/_/na tsha med pa'i dus de
[\[61b.5\]]bde bar gnas/_/bzang ngan gnyis la zas kyi ma chun med/_/mya ngan gdung bas shi ba'i bu de mthong /_/brdzun spangs drang srong dag gi phrin las grub/_/gyad la ral gri btags te rgyal po mnyes/_/nags kyi sbrang ma gi wang dri la snom/_/ma gi ta la bsil drod nus ba tshang /_/_
[\[61b.6\]]rtsi sbyor 'thungs pas lus kyi zo mdog bde/_/til chang ltor grod rig pa dar gyis khyogs/_/yid bzhin nor bu kun gyis lta bar mdzes/_/rgyal po la ni su zhig rgol bar nus/_/bu gcig pa la ma sring gdung sems ldan/_/zhus tshe mgron la bos pa gang mi 'ong /_/pang du 'ong dus
[\[61b.7\]]bul 'a ma dga'/_/nam mkha' dngas pa'i ngang la dri ma med/_/tshegs med gnang 'phrod rig byed gser 'gyur rtsi/_/glang po ma mthong phag pa'i lus dbyibs ltos/_/dman pa'i las la mi zhugs rgyal po'i lugs/_/be da'i 'bras bu sa bon dus su 'grub/_/rma bya'i
[\[62a\]]
[\[62a.1\]]mdongs la 'dri mkhan yod ma yin/_/thub dbang lag gi rdo rje bskyod mi nus/_/'dam nas bton pa'i ut+pal ltos dang kye/_/bde ba dang ldan ser skyar gnyid log dus/_/rang kha thon pa 'dzam bu chu bo'i gser/_/chab rom rang bzhin chu yi ngo bo yin/_/sbal
[\[62a.2\]]pa'i spu yi la ba gsar rnying bral/_/'dam gyi rkyen gyis pad+ma kha dog grungs/_/thabs kyis chun tshe de dus dgra de bshes/_/rgyal mo ka ra'i gzugs la tha dad med/_/chu nyid rgya mtsho'i rgya mtsho'i dang nyid chu/_/rtsi yis zin pa'i mi de ri bo mgul/_/dba' rlabs che 'bring gtsang po'i
[\[62a.3\]]dbyings la thim/_/mun pa dag par byed pa mar me'i 'od/_/zhag mig pa la nyi ma mun par bsros/_/smad 'tshong bu de su yi rigs rgyud yin/_/dur khrod ce spyang tshang la mngon zhen med/_/gdon gyis brlams pa'i gtam de sna tshogs smra/_/byis pa'i rang bzhin gcig tu 'dug
[\[62a.4\]]mi 'gyur/_/nags kyi ri dgas shing 'bru'i phyogs ris spangs/_/lha rdzas rin chen nus pa su yis byin/_/nor bu rin chen thog mar gang nas 'ongs/_/yid bzhin nor bus dgos 'dod ster ma myong /_/mchog gi nor bu'i rin thang smos kyang kye/_/nor bu'i bdag po dbul ba'i sdug
[\[62a.5\]]bsngal bral/_/phyag rgya chen po'i man ngag rdo rje gsang pa'i mgur zhes bya ba rnal 'byor gyi dbang phyug dang la sa ra ha pa'i zhal nas gsungs pa rdzogs so/_/rgya gar gyi mkhan po ka ma la shI la dang /_bod kyi ban+de lo tsA ba zha ma ston pa seng ge rgyal pos bsgyur cing zhus te gtan la phab
[\[62a.6\]]pa'o//[ {D2441}]@##/_/rgya gar skad du/_shrI badzra DA ki nI gI tA ya nA ma/_bod skad du/_dpal rdo rje mkha' 'gro ma'i mgur zhes bya ba/_bcom ldan 'das dpal 'khor lo sdom pa la phyag 'tshal lo/_/dur khrod chen po ha ha sgrogs pa zhes bya ba na las kyi mkha' 'gro ma
[\[62a.7\]]rnams kyis rgyal bu dung phud 'dzin zhes bya ba skye ba bdun pa gcig la tshe'i bar gcod byas nas/_de'i sha khrag las tshogs kyi 'khor lo byas te ye shes kyi mkha' 'gro ma rnams spyan drangs pas/_de'i dus su ye shes kyi mkha' 'gro ma dbyings kyi gtso mo nyi shu rtsa gcig gis snying gtam gros
[\[62b\]]
[\[62b.1\]]su btab cing rtogs pa mgur du bzhengs pa las/_dang po la mkha' 'gro ma tam las mgur bzhengs pa/_/hUM nags kyi glang po yan 'dod na/_/'ching ba'i sgrog las gros byas te/_/lcags kyu 'dzin pa dgra ru lta/_/'bras chang ro la ma chags par/_/rin chen rgyan rnams
[\[62b.2\]]bor bar bya/_/glu len dgra la yid mi gtad/_/dpung gi ru dpon mi bya bar/_/rgyal po'i zhon pa spang bar bya/_/mchu la ral gri mi bskyon par/_/pho brang nang nas byol byas te/_/nags kyi mtha' la 'bros par bya/_/gsungs so//_//mkha' 'gro ma nor bu'i mdangs kyis
[\[62b.3\]]mgur bzhengs pa/_hUM 'du ba gso ba'i drang srong la/_/nad kyi gnyen po dri bar bya/_/ded dpon nor bu len pa la/_/gling don bsgrub pa'i zhu ba 'bul/_/dkor mdzod 'dzin pa'i rgyal po la/_/yid dang mthun pa'i nor bu nyo/_/skya ba 'dzin pa'i rig byed la/_/chu bo sgrol ba'i
[\[62b.4\]]grogs su btsal/_/bsam 'phel yid bzhin nor bu la/_/dgos 'dod 'byung ba'i gsol ba gdab/_/gsungs so//_//mkha' 'gro ma rgyan gyi rgyal mos mgur bzhengs pa/_hUM rgyal po'i dka' 'og chud pa'i mi/_/zhing sa gshin pa son ma bya/_/ded dpon snying khrag
[\[62b.5\]]'thungs nas ni/_/so btang rdza la las rnams bcol/_/gangs kyi zhun chu kho lam btung /_/nyi zla'i thig le zed byas te/_/chang 'thungs pa yi sems de ltos/_/rab gnas tshar ba'i gzugs brnyan bstan/_/de nas lha khang sgo phye ste/_/nyin mtshan rab tu blta bar bya/_/gsungs
[\[62b.6\]]so//_//mkha' 'gro ma b+hi na sas mgur bzhengs pa/_hUM gling phran nor bu mi btsong bar/_/sbal pa'i kha la phrin las bcol/_/rkun mo'i snying sha zos nas kyang /_/mi yi bu mo mi brnyas par/_/nam mkha'i 'o ma skyugs nas ni/_/dpag bsam ljon shing bskyed pa gces/_/_
[\[62b.7\]]so mtshams mkhar gyi rtse la nyal/_/mel tse byed pa'i gcan gzan gso/_/gsungs so//_//mkha' 'gro ma dpal gyi bzang mos mgur bzhengs pa/_hUM lcags rnams gser du bsgyur ba'i phyir/_/rin chen rnam lnga lag tu blugs/_/'byung ba lnga ni dbugs su gzhug_/nam
[\[63a\]]
[\[63a.1\]]mkha'i 'ja' tshon gzung bar bya/_/'khor los sgyur rgyal spyan drangs la/_/spyan gzigs dgyes pa'i rol mo dbul/_/dbu la nor bu thod du bcings/_/yi ge gsum gyis gtan la dbab/_/nam mkha'i sprin tshogs rab bsdus te/_/'byung ba'i tsha
[\[63a.2\]]grang 'thab pa'i sgras/_/sbrang char dal bu phab nas kyang /_/bcud kyi lo tog rgyas par bya/_/gsungs so//_//mkha' 'gro ma ti ma las mgur bzhengs pa/_hUM dri za bu mo gzung bya ste/_/rin chen sna lnga'i rgyan btags la/_/ljon shing smad nas bsgul ba yas/_/gangs dkar rtse
[\[63a.3\]]nas 'ju bar byed/_/chu bo gyen la bzlog pa yis/_/nam mkha'i bu mo mgu bar byed/_/chu bran rgya mtshor slebs pa yis/_/rlangs pa mkha' la phur bar byed/_/kha dog du ma'i lho sprin gyis/_/nam mkha'i dang du yal bar 'gyur/_/gsungs so//_//mkha' 'gro
[\[63a.4\]]ma bde ba'i rdo rjes mgur bzhengs pa/_/hUM mkha' la 'ja' tshon gsal la stong /_/tshes gcig zla bskyed du 'phel/_/dig mas rmi lam smra ma shes/_/bu ram gzugs ni ro gcig nyid/_/gzhon nu'i bde ba ngo ma shes/_/shel gyi kha dog gdan gyis bsgyur/_/nyi ma'i
[\[63a.5\]]'od kyis skar tshogs 'grib/_/skyi ser rlung gis bar snang dngas/_/pad+ma 'dam gyi nang na gsal/_/rgya mtsho'i gnyer ma ngo mtshar che/_/gsungs so//_//mkha' 'gro ma ye shes rdo rjes mgur bzhengs pa/_hUM nam mkha'i mtshon pa ci la btags/_/bu shi'i 'o ma sems
[\[63a.6\]]las bral/_/bya ba zin pa'i skyes bu dang /_/bram ze skud pa 'khal la ltos/_/'dzam bu'i gser dang bse ru ltar/_/mdangs ldan me tog ji bzhin nam/_/rgya mtsho'i dbyings dang 'dra ba'i don/_/dpal gyi be'u mdzes par mdzod/_/gsungs so//_//mkha' 'gro ma bde ba'i
[\[63a.7\]]mdangs kyis mgur bzhengs pa/_hUM ri rab chen po'i rtser phyin te/_/ri bran ma lus blta bar bya/_/gyi ling sgrog tu bcug pa la/_/phyogs mtshams kun du rgyug par bya/_/bung bas rtsi bcud kun sdud de/_/ro rnams gcig tu bsre bar byed/_/dwa phrug ma dang phrad pa yis/_/_
[\[63b\]]
[\[63b.1\]]the tshom dri ma sel bar byed/_/skyes bus nam mkha'i dbyings mthong bas/_/phyogs su 'dzin pa 'jig par 'gyur/_/yid bzhin nor bu'i gter thob pas/_/rmongs pa'i dbul ba sel bar byed/_/gsungs so//_//mkha' 'gro ma phra man stag gdong mas ma gur bzhengs pa/_
[\[63b.2\]]hUM ltangs kyis 'bod pa de ci sems/_/cer gyis lta ba gang la yengs/_/nam mkha' ji ltar gsal bar 'gyur/_/mar me 'di yi rtog pa gang /_/chu bur zhig pa'i rjes mi rnyed/_/rmi lam rtog pa sad pas stong /_/lder tso'i sgo nga gang la chags/_/bu shi'i a ma'i gces
[\[63b.3\]]'dzin su/_/chu bo'i bro la ro drug gang /_/lkugs mas smras pa'i tshig de ci/_/gsungs so//_//mkha' 'gro ma dpal gyi bzang mos mgur bzhengs pa/_hUM skyi ser rlung gi pha yul gang /_/lag bskor mig gis ma lus bcom/_/bu chung 'di yi gces 'dzin bor/_/_
[\[63b.4\]]shing gi skyes bus ngal du ba spangs/_/gling las nor bu len ma shes/_/bsil ba'i sman ni za bzhin sun/_/gdon gyis brlams pas dbang med smyo/_/glang po chu la ngor mi lta/_/seng ge'i bu ni 'jigs dang bral/_/gsungs so//_//mkha' 'gro ma nor bu'i mig gis
[\[63b.5\]]mgur bzhengs pa/_hUM gyad kyis nor bu su las blangs/_/sa bon bzhin du myu gu 'khrungs/_/ljon shing 'bras bu rim gyis smin/_/pa la shal lo 'bras med/_/shel gyi sgron me rang gsal nyid/_/dmus long rgyal pos mtshan dpe mthong /_/nam mkha' srid gsum dbang du
[\[63b.6\]]bsdus/_/rin chen gling na sa rdo spangs/_/gsungs so//_//mkha' 'gro ma sprin gyi shugs can gyis mgur bzhengs pa/_hUM nam mkha' 'byung bzhi ma bzung ste/_/'byung bzhis nam mkha' 'da' ma nus/_/sna tshogs gzugs brnyan gsar yin te/_/nyi ma'i 'od la mun
[\[63b.7\]]pa med/_/'o mas chu dang mar mi phye/_/'jigs chags bskal pa drug cu yis/_/nam mkha' la ni gnod ma bskyal/_/'khor los sgyur rgyal sems dpa' che/_/sems can kun la nye ring med/_/rdo yi gzugs skus sdigs mdzub phyar/_/khyod dang nga ru 'byed ma shes/_/_
[\[64a\]]
[\[64a.1\]]me shel grang mo me nyid yin/_/gsungs so//_//mkha' 'gro ma thod phreng rtsal gyis mgur bzhengs pa/_hUM dngas pa'i chu la rlung gis bskyod/_/chab rom gzugs kyi rnam par shar/_/nam mkha' phyogs 'dzin lung pas byas/_/gzugs med gzugs
[\[64a.2\]]kyi do bor snang /_/nyi ma'i 'od la sprin gyis bsgribs/_/sred gsum mun rum chen por gyur/_/chu bo rnyogs pas gzugs brnyan subs/_/mig gis mig nyid ma mthong bar/_/klu rgyal gtsug gi nor bu bzhin/_/rang gi srog ni rang gis bcad/_/gsungs so//_//mkha'
[\[64a.3\]]'gro ma dpal gyi rdo rjes mgur bzhengs ba/_hUM grib mas gzugs nyid mi gtong na/_/dug zos zhu rjes ci ru 'gyur/_/byi la ri dug ni dran pas phung /_/nam mkha' rtsad bzhag dus su smin/_/sa bon 'phel stobs rab tu che/_/smin pas phung ba smyug ma'i 'bru/_/bsags pas
[\[64a.4\]]bcings pa bung ba'i rtsi/_/yod pas sbyangs pa dmangs bo'i nor/_/rang gis bslus pa srin gyi kha/_/rang la smin pa sdig pa'i bu/_/gsungs so//_//mkha' 'gro ma tshogs kyi rje mos mgur bzhengs pa/_glang ni zla bo rnyed pas nyos/_/mgo tom bde ba sdug bsngal yin/_/_
[\[64a.5\]]glang po gser gyi sgrog la dga'/_/dmyal ba'i lus la bde ba med/_/yi dgas bkres shing skom pas gdungs/_/khra yis ded pa'i bye'u dang /_/ma he'i rdzi'u sems khral che/_/bu shi'i mya ngan yid la gcags/_/rang srog dor ba'i dpa' bo blun/_/mdze po'i so skos soms dang
[\[64a.6\]]kye/_/gsungs so//_//mkha' 'gro ma dkar mos mgur bzhengs pa/_hUM gdan sar bton pa'i rgyal bu yis/_/grogs po mi gnyis khrid byas te/_/'dab ma bzhi pa'i lde mig gis/_/'khor yug sdom pa'i lcags phye la/_/nyin mtshan gnyis kyi sbyor ba yis/_/re chas
[\[64a.7\]]spang khung bshig nas ni/_/rgyal po'i dkor mdzod kha phye la/_/yid bzhin nor bu blta bar bya/_/lcags kyu 'dzin pa'i skyes bu yis/_/nor bu rin chen blangs nas kyang /_/mchan khung gnyis su sba bar bya/_/khrus byas rgyal mtshan rtse la phyar/_/dgos 'dod 'byung phyir
[\[64b\]]
[\[64b.1\]]gsol ba gdab/_/gsungs so//_//mkha' 'gro ma nyi zla'i mig can gyis mgur bzhengs pa/_hUM mkha' la nyi zla shar ba yis/_/mun pa ma spangs snang bar gyur/_/gser 'gyur rtsi yi mkhan po 'am/_/g.ya' dang bral ba'i me long bzhin/_/sgron me thogs pas
[\[64b.2\]]mun pa bral/_/chu yi gzugs brnyan btsags pas stong /_/ka la ku Ta ming yin te/_/nam mkha' mthong bas ji ltar rig_/tshad pas gdungs pas chab rom zhu/_/na bun skyi ser rlung gis phyags/_/gsungs so//_//mkha' 'gro ma mig ngan mas mgur bzhengs pa/_
[\[64b.3\]]hUM me long zad nas gzugs brnyan 'gags/_/mtsho la dar zhig 'gro lam stong /_/gnyid sad skyes bus yul ma mthong /_/skar tshogs nyi ma'i zer gyis non/_/mkha' la gzugs shar khol ma'i nang /_/khong du chang 'thungs nyam nga bral/_/me chu rlung gis srid gsum
[\[64b.4\]]stong /_/gsungs so//_//mkha' 'gro ma bung ba'i mchu can gyis mgur bzhengs pa/_hUM nags kyi glang po smyo bas 'tshengs/_/ri dgas dman mas g.yeng ba spangs/_/dur srung mi la so nam med/_/ne tsho smra ma shes pas 'tshengs/_/mi gtsang khrod nas ut+pal 'khrungs/_/_
[\[64b.5\]]sha ba'i ra ni bog na bde/_/khur po med na 'jigs dang bral/_/nor med mi yis mel tshe spangs/_/nags kyi me ni rlung gis spor/_/lus ngag bkol bas 'tsho ba rnyed/_/gsungs so//_//mkha' 'gro ma nam mkha' dbang phyug mas mgur bzhengs pa/_mkha' la 'byung bzhi'i
[\[64b.6\]]nye ring med/_/rmi lam nor la zhen chags med/_/btso ma'i gser la dri ma med/_/glang po rwa med chag dogs med/_/gling lon ded dpon 'dod sems med/_/me dpung dkyil na sgog chags med/_/mo gsham bu la yang rtsal med/_/sbal pa'i kha la smra brjod med/_/me long
[\[64b.7\]]nang na gzugs brnyan med/_/mkha' la bya 'phur rten sa med/_/gsungs so/_/mkha' 'gro ma brda'i mgur chung gsang mdzod 'phrul gyi rgya khyad par du gyur pa'i brgyud pa zha ma lo tsA bas bsgyur ba'o//[ {D2442}]@##/_/rgya gar skad du/_badzra DA ki nA gI ti nA ma/_bod skad du/_
[\[65a\]]
[\[65a.1\]]rdo rje mkha' 'gro ma'i brda'i mgur zhes bya ba/_rje btsun ma la phyag 'tshal lo/_/rdo rje mkha' 'gro mas rtogs pa'i lta ba'i brda bstan pa/_gser gyi ral gri til ngar ldan pa da phyung la/_/bung bas me tog rtsi bcud ma lus myang bar gyis/_/chu bran sna tshogs rgya mtshor
[\[65a.2\]]gcig go lan tshwa'i ro/_/me long bzhin ni byad yin gud du ma sems cig_/chu yi zla ba 'di la byis pa ltad mo byed //bu ram gzugs 'di tha dad snang yang mngar ba'i ro/_/nam mkha' gzugs su mthong ba'i byis pa snying re rje/_/ri bo rlung gis bskyod du med pa shin tu gces/_/_
[\[65a.3\]]ta la'i sdong po bregs na mgo rtsa gnyis ka skam/_/nam mkha'i kha dog rkyen kyis 'gyur ba ngo mtshar che/_/'dab chags mkha' la gnas kyang grib ma sa la rgyu/_/shel gye kong bu'i mar me 'di la dri ma med/_/rmi lam sad pa'i skyes bu 'di ni blo sems bde/_/gzings la gnas
[\[65a.4\]]pa'i bya rog gang bder 'gro bar gyis/_/khang stong nang gi khyi rkun 'di ni ltad mor che/_/shel la tshon gyis bskus kyang gting nas 'gyur ba med/_/rang gis bsags pa'i gser la ka 'jis brdar mi dgos/_/ded dpon lam rgyus can dang 'grogs na nor bu lon/_/drang srong nags la
[\[65a.5\]]chud pa 'di ni ngo mtshar che/_/ku sha rlung gis bsgul ba'i rtsa ba a re 'khrul/_/gdeng med gyad kyi spyod pa byed pa snying re rje/_/sman dug 'dres pa 'di yi gnyis ka'i nus pa nyams/_/glang po'i gzugs brnyan 'di la khal gyi nus pa med/_/rin chen snod du bzhag nas 'tsho ba grong du
[\[65a.6\]]slong /_/nam mkha' gos su gyon nas 'byung ba gnas su thim/_/khur bar chu blugs skyes bu de yis smra ma shes/_/rgyal po'i rjes gnang thob pas gshed ma la mi 'jigs/_/ral gri'i 'khor los mtshon cha gang yin gtub par byed/_/'dab ma gnyis dang ldan pa'i sems can mkha'
[\[65a.7\]]la 'gro/_/a ma mthong ba'i byis pa gzhan gyis 'khrid du med/_/sa bon rgyu 'bras gnyis kyi nus pa mkha' la bskams/_/nyi ma mkha' la shar ba'i rgyu skar zil gyis gnon/_/snying phyung de nas yan lag g.yob par ga la nus/_/mtho yor mi ru shes pas de tshe 'jigs dang bral/_/_
[\[65b\]]
[\[65b.1\]]sbrul nag mtshon gyis zin na dug gi gnod pa bral/_/rtsi yi rgyal pos 'bru rnams bcud du sgyur bar byed/_/rgyal bu pha dgos bzang po 'di la rtsol ba med/_/dbul po rin chen gling du sna tshogs thabs kyis zhugs//'thor rlung chen pos stong gsum 'jig rten g.yeng bar byed/_/dus
[\[65b.2\]]mtha'i me yis srid gsum sreg par the tshom med/_/bskal pa'i chu yis snod bcud ma lus gzhi nas 'khru/_/zhes gsungs so//_//lta ba'i brda rdo rje mkha' 'gro ma'i mgur/_bam po dang po/_sangs rgyas mkha' 'gros ting 'dzin nyams kyi brda bstan pa/_drod
[\[65b.3\]]gsher ldan pa de tshe sa bon gdab pa'i dus/_/sa bon skyed med btab pas myu gu bskyed du sla/_/gyen thur lam la chu bo 'bab par 'gyur/_/nags tshal khrod du shing rta 'dren pa'i skyes bu blun/_/rin chen sna bdun ldan na 'khor los sgyur rgyal rgyu/_/so ma btang ba'i rdza ni chu la reg pas
[\[65b.4\]]'jig_/seng ge'i 'o ma snod ngan nang du blugs mi bya/_/dbul po'i lus 'di dal bar mi bzhag cis kyang bkol/_/sna tshogs rgyu las sgra snyan 'byung ba ngo mtshar che/_/zhun sbyong lags pa'i rin chen 'di ni bkol na bde/_/so mtshams srung ba'i skyes bu 'di la dngul chu blud/_/nad
[\[65b.5\]]kyis gdungs par gyur na thur ma gtad par bya/_/nor bu rin chen rgyal mtshan rtse la phyar nas kyang /_/mchod pa byas na dgos 'dod sna tshogs 'byung bar 'gyur/_/'a ma srin mos khyer ba 'di ni dran gyis la/_/skyes bu stobs dang ldan pas seng ge'i gsob gon nas/_/nyi zla'i steng du
[\[65b.6\]]dpa' bo'i gdong la blta bar bya/_/rgyal po'i rkun mo gang yin de ni rtsad bcad nas/_/gyad kyi nor bu 'di ni thabs kyis btsal bar bya/_/glang chen smyon pa mi rtse yan du bcug pas srun/_/chu yi rnyog ma ma bsgul bzhag pas rim gyis dngas/_/bya ba zin pa'i skyes bu 'di ni blo sems
[\[65b.7\]]bde/_/lan tshwa'i rdog po 'di la chu'i thigs pa gzan/_/chab rom nyi mas gdungs pa 'di ni chu ru 'gro/_/dug la sngags kyis btab pa 'di ni sman gyi mchog_/lbu ba chu yin 'di la tha dad yod ma yin/_/sprin rnams gtor ba'i rlung po 'di la nan tan bskyed/_/gsal bya gsal
[\[66a\]]
[\[66a.1\]]byed med pa'i sgron me bde ba che/_/chu bo cha dang rtag tu 'grogs pa shin tu gces/_/'gro ba bzang mo'i mya ngan 'di ni yid la zhog_/nam mkha' yid can 'di ni shar gyi phyogs su 'gro//_//zhes bsgom pa'i brda mkha' 'gro ma'i mgur/_bam po gnyis
[\[66a.2\]]pa/_til kyi sgron me bum pa'i nang du sbar bar bya/_/tshes gcig zla ba 'di ni skyed du rim gyis 'phel/_/'gro ba bzang mo rang gi phru gu gso ba mkhas/_/'dab chags sgo nga'i ched du gab pa 'di la ltos/_/chu lud 'dzom pa'i 'bras bu myur du smin/_/'tsho byed mkhas pa sman gyi nus pa
[\[66a.3\]]sna tshogs brten/_/nags kyi me la rkyen rnams sna tshogs grogs su 'ong /_/gzhon nu ma yi bde ba khyod kyis smra nus sam/_/nam mkha'i ri mo 'di la gces par ma 'dzin cig_/skyi ser 'di yis chu yi lbu ba dbyings su bdas/_/nam mkha'i sgron me dus rnams kun du sbar bar bya/_/dngul
[\[66a.4\]]gyi me long 'di ni yengs pa med par phyi/_/ri rab mthon po'i rtse la byin pa 'di ci sems/_/bung rtsis myos pa 'di yis ci smras smyon pa'i tshig_/nad rnams 'byin pa'i sman mchog skran du gyur pa yod/_/pad+ma'i rtsi bcud 'thungs pa'i bung ba phyir mi lta/_/shel gyi mchod rten ma mthong bar
[\[66a.5\]]du lta ba gces/_/sgron me lag na thogs pa'i skyes bu snang lam bde/_/khang du seng ge'i snying gis rtag tu brgyal bar 'gyur/_/gser 'gyur rtsi yis dngos po bzang ngan med par 'joms/_/chu bo chen po zhon nas nam mkha'i bya lam snyag_/chu bo'i rgyun chad de dus rang thag 'khor mi nus/_/'khor
[\[66a.6\]]lo'i srub thag chad pa'i rdza mkhan blo sems bde/_/sprin gyis nam mkha'i ngang las byung zhing de ru dengs/_/bltas kyi bltas kyi nam mkha' 'di ni mthong ba 'gags//_//nyams kyi brda mkha' 'gro ma'i mgur/_bam po gsum pa/_/skyes bu nad kyis zin pa'i blo sems dran
[\[66a.7\]]gyis la/_/dur khrod wa mo 'di yi spyod 'gros blta bar bya/_/nags tshal khrod na ri dgas dman ma gnas pa ltos/_/rgyal po'i btsun mo 'di ni su la'ang 'jigs pa med/_/rdo yi mi la 'gran par nus pa ngo mtshar che/_/nags na gnas pa'i spre'u 'di yi spyod pa 'am//yang na rgyal bu
[\[66b\]]
[\[66b.1\]]gzhon nu 'di la blta bar bya/_/mkha' la rgyu ba'i bya bran 'di 'dra ci yi phyir/_/'bru yi mdzod du bkres pas nyen pa snying re rje/_/phye ma leb kyi spyod pa 'di 'dra su yis phod/_/dong gi btson 'di thar ram yid la bya bar rigs/_/sdug bsngal rgyan du mthong ba'i glang po sgog la dga'/_/mtsho
[\[66b.2\]]yi nang nas smig rgyu snyag pa'i ri dgas snying re rje/_/rin chen gling nas stong log byed pa'i ded dpon blun/_/nam mkha'i rlung dang 'grogs pa phyogs bzhir kun du rgyug_/glang chen shugs kyis bag ma tshobs la khyi sha zo/_/smyon pa'i rjes su 'brangs nas nam mkha' sman mchog ster/_/_
[\[66b.3\]]nags la gnas pa'i ri dgas 'di ni yan par bye/_/'dab chags mkha' la rgyu ba 'di yi rkang rjes ltos/_/ral gri lag na thogs pa'i mi de gang phrad gsod/_/gyad kyi spyod pa 'di la sems can phra mo skrag_/khyi phag gnyis kyis bram ze'i gsang tshig rlung la bskur/_/mi mgo skam
[\[66b.4\]]po la ni shing gi skyes bu dga'/_/gyi ling sgrog dang bral na kun du rgyug par rigs/_/kha ba'i nus pa mtsho la gnas par mi 'gyur ro/_/shing lo rlung gis khyer ba 'di yi rtsad mi chod/_/nyi zla lta bur gyur na skar ma'i tshogs dang 'grogs/_/gru pa 'di yis skya ba nya ra bya bar rigs/_/_
[\[66b.5\]]dug 'di rma bya'i zas yin gzhan rnams phung bar byed/_/'dab gshog med par mkha' la 'gro ba dor bar bya//_//spyod pa'i brda mkha' 'gro ma'i mgur/_bam po bzhi pa/_shel sgong yongs su dag na 'od zer nang nas 'char/_/nam mkha'i gter la spyod pa'i skyes
[\[66b.6\]]bu dbul dang bral/_/snying gi dbus su pad+ma'i ge sar smin par sla/_/drod tshad ldan pa'i 'o ma rtsol bas mar du 'gyur/_/stong pa'i snod 'di nam chag tshe na nam mkha' 'dres/_/'ja' tshon dus kyi mkha' la yal ba rnyed mi 'gyur/_/nam mkha'i cho 'phrul sna tshogs 'di 'dra ngo mtshar che/_/_
[\[66b.7\]]'khor los sgyur rgyal sna tshogs gnas nas bsdu ba mdzad/_/rgun 'brum 'bras bu bsgul bas mi smin bzhag na smin/_/nor bu yon tan sus byin 'di yi bsam pa ci/_/nyi zla mkha' la 'char ba 'di la rnam rtog med/_/stong pa'i cho 'phrul 'di yis lo tog 'bras bu smin/_/nam mkha'i
[\[67a\]]
[\[67a.1\]]dbyings 'di sna tshogs ston pa gang gi rkyen/_/chu snod du ma'i zla ba'i gzugs brnyan shes par kyis//_//'bras bu'i brda mkha' 'gro ma'i mgur/_bam po lnga pa/_mkha' 'gro ma'i brda bam po lnga pa zhes bya ba gsang mdzod na shog dril du gnas
[\[67a.2\]]pa las/_dbyings kyi gtso mo rnams kyis bka' bgros nas rje dam pa rgya gar la gnang /_slad kyi ding ri zla 'khor du zha ma lo tsA bas bsgyur nas bla ma byang chub sems dpa' kun dga' la gtad/_'di khyad par gyi mgur chen po brgyad las brda skor rnam pa bzhi rdzogs so//_//_
[\[67a.3\]{D2443}]@##/_/rgya gar skad du/_tsit+ta gu h+ya do ha nA ma/_bod skad du/_thugs kyi gsang ba glur blangs pa zhes bya ba/_'jam dpal gzhon nur gyur pa la phyag 'tshal lo/_/bram ze chen po sa ra has thugs kyi rtogs pa mgur du bzhengs pa/_kye ho 'khor 'das kun gyi rtsa ba sems kyi rang
[\[67a.4\]]bzhin te/_/rtogs na sgom du med kyi ma bcos lhug par zhog_/rang la bzhag nas gzhan las 'tshol ba a re 'khrul/_/'di yin 'di min med do thams cad gnyug ma'i ngang /_/zhes gsungs so/_/klu sgrub kyis gsungs pa/_rtogs na gang gis 'ching bar nus pa khyod kyis smros/_/'ching
[\[67a.5\]]ba gang yin de ni ye nas grol ba nyid/_/gang la bcings dang 'ching bar bya ba ma grub na/_/nags la gnas pa'i glang po gang bde rgyug tu chug_/gsung ba//_//pradz+nyA pha las smras pa/_rtogs dang ma rtogs gnyis kyi bar na su 'dus pa/_/de ni nga yin gzhan du ci yang yod ma yin/_/_
[\[67a.6\]]de la gang mthong de ni bde chen rang byung ste/_/thams cad thams cad de nyid yin par shes par bya/_/gsung ngo //_//zhi ba 'tshos gsungs pa/_mnyam nyid dbyings las mi g.yo tsho 'phrul sna tshogs ston/_/chu bran sna tshogs rgya mtshor gcig go lan tshA'i ro/_/du ma ro gcig 'di la tha dad
[\[67a.7\]]yod ma yin/_/thams cad thams cad gnyug ma'i ro yis khyab na bde/_/gsung ngo //_//blo gros brtan pas gsungs pa/_gza' rgyal mkha' la shar bas rgyu skar zil non ltar/_/gnyis med ye shes chen pos rtog tshogs nyams par byas/_/'dis ni 'khor ba'i sa bon ma lus
[\[67b\]]
[\[67b.1\]]bcom zin gyis/_/da ni mya ngan 'das pa gzhan du ma tshol cig_/gsung ngo //_//ngag gi dbang phyug gis gsungs pa/_snang srid chos dbyings pho brang na/_/rig pa'i ye shes lham me ba/_/bde gsal stong pa'i gdan la bzhugs/_/'dod yon sna tshogs mchod par 'bul/_/_
[\[67b.2\]]dgag sgrub med par rol du gsol/_/gsung ngo //_//rdo rje dril bu bas gsungs pa/_sems kyi de nyid mthong 'dod cing /_/bdag gzhan 'dod pa bsgrub 'dod pas/_/spyi bo'i nor bu mchod par bya/_/dngos grub thams cad de las 'byung /_/gsung ngo //_//shang ka ras gsungs
[\[67b.3\]]ba/_dri med shel sgong dag pa gcig_/tshon gyi rkyen gyis sna tshogs 'char/_/bar snang khams su 'jog shes na/_/gtan gyi bde ba de las 'byung /_/gsung ngo //_//shAn+ti bas gsungs pa/_gnas na zhog la 'gro na thong /_/gnyer ka ma byed yan du chug_/ched du
[\[67b.4\]]gang 'dzin 'khrul pa yin/_/gzings la 'phur ba'i bya rog ltos/_/gsung ngo //_//biR+Wa pas gsungs pa/_gang gang mthong ba de de nyid/_/dran pa'i rtsi dang ma bral bar/_/ci rigs par ni nyams su long /_/gser 'gyur rtsi yi mkhan po ltos/_/gsung ngo //_//_
[\[67b.5\]]ye shes zhabs kyis gsungs pa/_/snying phyung skyes bus yan lag g.yob par mi nus bzhin/_/sems nyid rtsa ba bral na rtog pas bcing du med/_dug gi sngags can du gnyid sman du 'gyur ba bzhin/_/thabs dang ldan pas nyon mongs nyid ni byang chub rgyu/_/gsung ngo //_//shAn+ta de
[\[67b.6\]]bas gsungs pa/_'khor 'das gnyis kyi rtsa ba la/_/byang sems rnam gnyis sdong po rgyas/_/'di phyi gnyis kyi me tog shar/_/bdag gzhan gnyis kyi 'bras bu smin/_/gsung ngo //_//ye shes snying pos gsungs pa/_chu shing snying po bral ba bzhin/_/sems kyi de nyid btsal
[\[67b.7\]]gyi stor/_/sgyu mkhan ri mo ji bzhin du/_/sna tshogs snang la ngos gzung med/_/gsung ngo //_//ni ru pas gsungs pa/_mar me rang gsal gcig pur zhog_/chu dang rlabs ni tha dad min/_/bya yi rjes la btsal mi dgos/_/gnyid sad skyes bu blo sems bde/_/gsung ngo //_//_
[\[68a\]]
[\[68a.1\]]tog tse bas gsungs pa/_gang la nges shes skyes pas rtsa ba zin/_/de bas lhag pa'i ngo sprod gzhan yod min/_/snang dang srid pa'i chos rnams thams cad la/_/bla mar ma gyur pa ni yod ma yin/_/gsung ngo //_//nag po zhabs kyis gsungs pa/_me tog sna tshogs
[\[68a.2\]]du ma'i ro/_/bung bas gcig tu sdud pa ltar/_/chos rnams sna tshogs du ma'i ro/_/rtogs dang ldan pas gcig tu bsdus/_/ro ni skye ba med pa'i ro/_/myong ni ngos gzung med par myong /_/gsung ngo //_//nA ga b+hu su kas gsungs pa/_myong ba med pa'i nyams myong la/_/blo dang bral
[\[68a.3\]]bas nyams su blangs/_/rtogs su med par gtan la phab/_/thob tu med par mngon du 'gyur/_/gsung ngo //_//lU yi pas gsungs pa/_gnyug ma'i shes pa 'gyur med mngon du gyur nas kyang /_/rtsol bas sangs rgyas logs su tshol ba ngal ba ste/_/glang po rnyed nas glang po'i
[\[68a.4\]]rjes tshol ji bzhin no/_/nga ni sangs rgyas med par shes pas 'dod blo bral/_/gsung ngo //_//kr-iSh+Na pas gsungs pa/_ngos gzung med par ngo sprad pas/_/stong nyid dang du nyams su myong /_/dran pa'i mel tshe srung mkhas pas/_/'khrul pa'i rkun mos glags ma rnyed/_/rgyun chad med
[\[68a.5\]]par nyams blangs pas/_/'du 'bral med par mngon du gyur/_/gsung ngo //_//in+d+ra b+hu tis gsungs pa/_skyes bu gnyid log 'khrul pas non gyur kyang /_/gnyid sad dus na 'khrul pa yul na med/_/de bzhin ma rtogs 'khor bar sdug bsngal kyang /_/rtogs dang ldan la 'khor
[\[68a.6\]]ba'i yul na med/_/gsung ngo //_//rat+na kIrtis gsungs pa/_nyi ma'i 'od zer kun nas rgyas pa'i dra ba can/_/mun pa'i tshogs rnams 'joms mdzad ngo mtshar che/_/rtogs ldan bla ma thugs rje'i 'od zer dra ba can/_/gdul bya'i blo yi mun sel 'di ni ngo mtshar che/_/gsung ngo //_//_
[\[68a.7\]]kau ka tas gsungs pa/_dbang bzhis smin pa'i bu la nyams kyi gdams pa yod/_/thos pas sgro 'dogs chod la tshig gi gdams pa yod/_/bla mas thugs la btags la gnad kyi gdams pa yod/_/'khrul pa gong du bshig la mtshang gi gdams pa yod/_/gsung ngo //_//_
[\[68b\]]
[\[68b.1\]]sa ha dzas gsungs pa/_bu nyon khyod kyis nam mkha'i dkyil du ltos/_/lho sprin mi dga' 'di ni nam mkha'i cho 'phrul yin/_/'ja' tshon 'di la bden par ma 'dzin par/_/chu bo chen po'i rgyun la zhon la shar du rgyug/_/gsung ngo //_//glang chen gos kyis gsungs pa/_rtsi yi
[\[68b.2\]]rgyal pos 'bru rnams bcud du 'gyur ba bzhin/_/nyams myong rtsi yis snang srid bde ba chen por 'bar/_/gang gang mthong ba de de skye med spros dang bral/_/'di la ngos 'dzin med pas stong pa btsal mi dgos/_/gsung ngo //_//b+ha su d+ha ris gsungs pa/_'gro ba thams cad
[\[68b.3\]]bde bar gshegs/_/snang ba thams cad chos kyi sku/_/'dod yon thams cad sems kyi rgyan/_/rtog tshogs thams cad ye shes che/_/gsung ngo //_//he ru ka pas gsungs pa/_lus la ye shes chen po gnas/_/bla ma'i kha las gsal bar rtogs/_/gzhan gyis brjod
[\[68b.4\]]min gnyug ma'i don/_/'di ni ma bcos rang byung ba'o/_/gsung ngo //_//ka na ko tis gsungs pa/_srid pa'i me yis dngos po thams cad bsregs pa ltar/_/rtogs pa'i me yis bdag tu 'dzin pa bsregs nas kyang /_/'khor ba'i bud shing ma lus gtan nas 'joms par byed/_/_
[\[68b.5\]]de nas 'gro ba'i don du ci bder gshegs pa yin/_/gsung ngo //_//nyi ma'i rtsal gyis gsungs pa/_sna tshogs sems kyi cho 'phrul te/_/sems ni 'di zhes mtshon du med/_/de phyir 'khor 'das rtsa ba bral/_/de nyid chos skur shes par gyis/_/gsung ngo //_//rin chen rdo rjes
[\[68b.6\]]gsungs pa/_nges shes las ni don mthong 'gyur/_/mos gus las ni byin rlabs 'byung /_/brtson 'grus kyis ni dgos pa grub/_/gsung ngo //_//tre'u tra bas gsungs pa/_rig pa khong nas ma sad na/_/'di zhes bstan pas rtogs mi 'gyur/_/mig nad can gyi snang ba bzhin/_/_
[\[68b.7\]]thog mar rang rgyud bsal bar bya/_/gsung ngo //_//yan lag med pa'i rdo rjes gsungs pa/_mthong ba mngon du ma gyur na/_/mig gi dbang pos yul mthong bzhin/_/'dod pa'i 'bras bu mi 'byung bas/_/goms par bya ba shin tu gces/_/gsung ngo //_//dza ba ri pas gsungs
[\[69a\]]
[\[69a.1\]]pa/_sku gsum phyi rol yul na med/_/rig pa'i ye shes dngas pa las/_/gzugs brnyan tsam du nang nas 'char/_/rnam par rtog pas rnyog mi bya/_/gsung ngo //_//gu d+ha ri pas gsungs pa/_snang srid ye grol chos kyi dbyings/_/phyag rgya chen po
[\[69a.2\]]spang thob med/_/nam mkha'i bya yis gar ma phyin/_/byis pa'i rtsol ba sha thang chad/_/gsung ngo //_//lwa ba'i na bza' can gyis gsungs pa/_gang du'ang ma mthong long ba'i mig_/ci yang mi sems gti mug dang /_/gang du ma phyin 'phye bo'i 'gros/_/ci yang ma thob dbul mo'i
[\[69a.3\]]gter/_/gsung ngo //_//Dom+bi he ru kas gsungs pa/_srid zhi mnyam nyid spros bral la/_/rtsol sgrub byed pa sha thang chad/_/yul sems gnyis med zang thal la/_/tha dad 'dzin pa nyon re mongs/_/bdag gzhan gnyis med chos sku la/_/bzang ngan 'dzin pa snying re rje/_/_
[\[69a.4\]]gsung ngo //_//nyi ma sbas pas gsungs pa/_yul la ltos pas skye ba med/_/sems la ltos pas spros dang bral/_/gnyis med don 'di blo las 'das/_/ngas ni ci yang ma shes so/_/gsung ngo //_//gu Na tis gsungs pa/_ma skyes mi g.yo nam mkha'i dang /_/_
[\[69a.5\]]gzugs brnyan sna tshogs cho 'phrul te/_/snyems med rig pa rang sar zhog_/chos kyis bcings pa snying re rje/_/gsung ngo //_//pad+ma'i rdo rjes gsungs pa/_bya ba thams cad yongs btang ste/_/sems kyi glang po rang sar zhog_/gnyis med ye shes btsal du med/_/thams cad
[\[69a.6\]]thams cad de de nyid/_/gsung ngo //_//ti lo pas gsungs ba/_kun gzhi zang thal zhabs phyung la/_/bdag tu 'dzin pa dbyings su bskyur/_/yid kyi rnam shes stod la non/_/sgo lnga rang grol lhag par zhog_/gsung ngo //_//shes rab 'byung gnas kyis gsungs pa/_spros dang
[\[69a.7\]]bral la rtog pas 'ching mi nus/_/sgyu mar mthong la yul gyis 'ching mi nus/_/zhe 'dod bral la spyod pas 'ching mi nus/_/sangs rgyas 'dod la 'khor bas 'ching mi nus/_/gsung ngo //_//dz+nyA na shI sa gsungs pa/_rtsa ba bral ba'i sdong po bzhin/_/nga yi sems nyid nam mkhar
[\[69b\]]
[\[69b.1\]]stor/_/'khrul snang ji ltar dgyes dgyes mdzod/_/da ni nam mkha'i rnal 'byor yin/_/gsung ngo //_//pa ra he tas gsungs pa/_kang ka mkha' la lding ba bzhin/_/'khor 'das ro mnyam dbyings su grol/_/re dang dogs pa kun bral te/_/bde ba chen po nam mkha'i dang /_/_
[\[69b.2\]]gsung ngo //_//kA ma shrIs gsungs pa/_lus med lus kyi nang na gnas/_/rten med mkha' la bya bzhin rgyu/_/dmigs med smra bsam yul las 'das/_/'gyu med rang byung ye shes cha/_/gsung ngo //_//mi thub zla bas gsungs pa/_sgron me zla ba tshol ba bzhin/_/rtog pa
[\[69b.3\]]de nyid mi rtog pa/_/nam mkhas nam mkha' tshol ba bzhin/_/mi rtog pa nyid blo las 'das/_/gsung ngo //_//dzA lan+d+ha ras gsungs pa/_ye shes med na mthong ba che/_/rtog pa med na gsal ba che/_/zhen pa med na bde ba che/_/gang du'ang mi gnas gnas pa che/_/gsung ngo /_/_
[\[69b.4\]]me tri ka ma las gsungs pa/_sems nyid gzhi stong rtsa ba bral/_/las kyis 'ching bar mi nus te/_dngos por zhen pas de ltar min/_/de ltar rtag tu rang sems ltos/_/gsung ngo /_//_pad+ma badzra gsungs pa/_nam mkha'i dbyings kyi b+ha ga ru/_/rig pa'i rdo rje gsor nas
[\[69b.5\]]kyang /_/gnyis med dang du sbyar byas nas/_/bde chen lhan cig skyes pa 'chang /_/gsung ngo //_//klu'i byang chub kyis gsungs pa/_mkha' la rlung 'phyo srab kyis gzung /_/khang stong khyi yis spyod pa ltos/_/nam mkha'i 'a ma sus mthong ba/_/bu ni bad du rgyug par nges/_/gsung
[\[69b.6\]]ngo //_//'jam dpal bshes gnyen gyis gsungs pa/_rin chen gling du phyin na dbul dang bral/_/bla ma'i bka' drin thob na 'khrul pa zhig_/sems kyi de nyid mthong na 'khor ba med/_/byang sems nang du 'byongs na 'gro don 'byung /_/gsung ngo //_//rA dzA ha stis gsungs ba/_/_
[\[69b.7\]]rtogs nas gzhan don mi byed par/_/de ni sa yi gter srung bzhin/_/'di na tshogs pa'i rnal 'byor ba/_/thugs rjes sems can mi 'dzin nam/_/gsung ngo //_//bzang po dpal gyis gsungs pa/_bdag dang sems can dbyer med kyang /_/'gro ba las kyis sdug bsngal
[\[70a\]]
[\[70a.1\]]bas/_/rgyun chad med pa'i thugs rje yis/_/'gro ba'i don la rol tu gsol/_/gsung ngo //_//li la'i bzang pos gsungs pa/_rang la yod kyang ngo ma shes/_/dbul mo gter gyis bslus pa bzhin/_/de nyid ma mthong sems can la/_/thugs rjes sgron me
[\[70a.2\]]gdeg tu gsol/_/gsung ngo //_//rnal 'byor ma dU ti mas gsungs pa/_chab dang chab rom tha dad min/_/snang dang stong pa dbyer mi phyed/_/mkha' dang rlung la bye brag med/_/sems dang sems byung de bzhin no/_/gsung ngo //_//shing lo mas gsungs pa/_brag ca'i sgra
[\[70a.3\]]'di su yis smras/_/me long gzugs brnyan su yis bris/_/rmi lam ltad mo gang du gyes/_/gang na'ang med do sems kyi ngang /_/gsung ngo //_//dur khrod mas gsungs pa/_kun gzhi dag pa chos dbyings yin/_/yin ngo shes pa ye shes yin/_/bdag 'dzin zhig na rtsa bral
[\[70a.4\]]yin/_/sgo lnga rang grol lam khyer yin/_/gsung ngo //_//gcer bu mas gsungs pa/_rang grol blo dang bral ba la/_/mi bcos sgo gsum lhag par zhog_/mi zhen dgag bsgrub med par zhog_/mi g.yo mnyam nyid chen por bzhag_/gsung ngo //_//ro langs mas gsungs
[\[70a.5\]]pa/_ma yengs bsgom du med pa la/_/nyams su len na mkhas pa yin/_/sna tshogs rjes med chen po ru/_/lam du 'khyer na grol ba yin/_/gsung ngo //_//ma hA sid+d+has gsungs pa/_ma bsgom ma bsgom blo ma bsgom/_/blo sgom rtog pa'i 'khrul 'khor yin/_
[\[70a.6\]]rtog pas 'khor bar 'ching ba ste/_/blo dang bral la sgom du med/_/gsung ngo //_//dri med mas gsungs pa/_sems nyid ye stong ye bral la/_/skye med bsgom pas ci zhig bya/_/sems byung rang shar rang grol lo/_/rtog pa spangs pas ci zhig bya/_/gsung ngo //_//blo gros
[\[70a.7\]]dbyangs mas gsungs pa/_nam mkha'i ye shes kun la khyab/_/ye grol chen po mchog gis las/_/mi g.yo mi 'gyur bsam las 'das/_/rtog med rang rig ye shes che/_/gsung ngo //_//bdag med mas gsungs pa/_nam mkha' nam mkha' mnyam nyid che/_/nyi ma nyi ma ye
[\[70b\]]
[\[70b.1\]]gsal che/_/chu bo chu bo rgyun chad med/_/'ja' tshon rang grol bde ba che/_/gsung ngo //_//gsal byed mas gsungs pa/_/go ru med pa'i don rtogs na/_/brjod du med pa'i gleng gzhi 'byung /_/bsam du med pa'i don bsgoms na/_/thob tu med pa'i 'bras bu 'byung /_/gsung ngo //_//bye ma lung pas
[\[70b.2\]]gsungs pa/_gnyis med bde chen don gyi mchog_/rang la yod pas gzhan du tshol/_/mi shes rtsol bas sgra phyir 'brang /_/'khrul pa'i sems can snying re rje/_/gsung ngo //_//rdo rje gcig mas gsungs pa/_stong nyid nam mkha'i glegs bam la/_/rang rig ye shes yi ger bris/_/_
[\[70b.3\]]sna tshogs thabs kyi gdams pa bkod/_/rgyun chad med pa'i bstan pa sgrogs/_/gsung ngo //_//sngo bsangs mas gsungs pa/_/mi 'gyur nam mkha'i rdo rje la/_/g.yo 'gul 'byung ba'i cho 'phrul shar/_/sna tshogs skye 'gro'i bya ba byas/_/rang grol nam mkha'i dbyings su
[\[70b.4\]]yal/_/gsung ngo //_//gri skor mas gsungs pa/_ming dang bral ba'i ming mang pos/_/der 'dzin zhig pa'i blo bral po/_/yongs su grol ba'i byar med bo/_/ye yin chen por rtogs par gyis/_/gsung ngo //_//lam skyes mas gsungs pa/_dmigs bya dmigs byed
[\[70b.5\]]mtha' spangs te/_/ting 'dzin rten dang bral ba la/_/chu bo chen po'i rgyun bzhin du/_/ma yengs nyams su blang bar bya/_/gsung ngo //_//bshes gnyen mas gsungs pa/_nam mkha'i bya lam rjes med bzhin/_/rnal 'byor spyod pa rjes med yin/_/rang rgyud 'dzin pa med gyur na/_/_
[\[70b.6\]]mi dge bcus kyang 'ching mi nus/_/gsung ngo //_//ro zan mas gsungs pa/_gser 'gyur rtsi dang phrad pa bzhin/_/snang srid bde stong ngor shar bas/_/dngos bor 'dzin pa kun las grol/_/snang srid spros bral ye shes che/_/gsung ngo //_//pad+mo shrIs gsungs pa/_gnyug ma
[\[70b.7\]]lhag cig skyes pa de/_/bsam sgom blo yis ma bcos na/_/chos sku gzhan nas btsal mi dgos/_/rang chad yin no lhug par zhog_/gsung ngo //_//pad+ma'i rgyal mos gsungs pa/_rang rig ye shes 'di rnyed na/_/bskal pa'i mun pa sgron me bzhin/_/las kyi 'khrul
[\[71a\]]
[\[71a.1\]]pa gtan nas bcom/_/skyes bu gnyid sad ji bzhin no/_/gsung ngo //_//mkha' 'gro ma dkar mos gsungs pa/_las zin skyes bu de ci sems/_/bram ze skud pa 'khal la ltos/_/nam mkha' gang gis za bar nus/_/khyod dang nga la tha dad med/_/gsung
[\[71a.2\]]ngo //_//lha sras dpal gzher gyis gsungs pa/_stong nyid snying rje'i snying po can/_/bde bar gshegs pa'i shul yin te/_/gol sa med par gsungs pas na/_/thabs dang shes rab ldan par bya/_/gsung ngo //_//rdo rje bde bas gsungs pa/_mi g.yo bsam gtan rgya
[\[71a.3\]]chen po/_/g.yo 'gul sna tshogs kun gyi gzhi/_/g.yo dang mi g.yo dbyer med pas/_/bsgom dang mi bsgom 'di la med/_/gsung ngo //_//ye shes zhabs kyis gsungs pa/_gang du chos rnams ma mthong ba/_/de yis chos kun mthong ba ste/_/mthong bya mthong byed kun las
[\[71a.4\]]'das/_/rang rig ye shes chen po yin/_/gsung ngo //_//g+ha g+ha dpal gyis gsungs pa/_gang du mthong tshor myong ba kun/_/de de'i ngo bos stong shes na/_/'dod yon sems kyi rgyan yin te/_/'ching bar mi 'gyur grol bar 'gyur/_/gsung ngo //_//las kyi 'byung gnas
[\[71a.5\]]kyis gsungs pa/_sems kyi ye shes gang mthong ba/_/chos kyi de nyid rtogs 'gyur te/_/chos rtogs pas ni bde ba thob/_/gsung ngo //_//rgyan gyi rgyal mos gsungs pa/_/dbyibs dang bral ba'i mdog med po/_/ming dang bral ba'i don med po/_/sna tshogs rig pa'i bsam
[\[71a.6\]]med po/_/spangs pa med pa'i thob med po/_/gsung ngo //_//mkha' 'gro ma la ba can gyis gsungs pa/_dmigs med ye shes chen po ni/_tshig gis mtshon par mi nus te/_/bla ma'i dus thabs bstan pa las/_/gzhan gyis rtogs pa ma yin no/_/gsung ngo //_//_
[\[71a.7\]]thig le dag pa'i phreng ba zhes bya ba grub thob pho mo brgyad cu'i rtogs pa brjod pa mkha' 'gro mas yi ger btab ste gsang mdzod na gnas pa las/_dbyings kyi gtso mo rnams kyis bka' bgros nas rje dam pa rgya gar la gnang ba zha ma lo tsA bas legs par bsgyur ba'o//_//_
[\[71b\]]
[\[71b.1\]{D2444}]@##/_/bla ma dam pa rnams la phyag 'tshal lo/_/rgyal sras mi yi seng ge yis/_/mkha' 'gro ma yi gsang tshig brtol/_/grub thob nyams kyi rtogs pa rnams/_/bka' rgya bkrol to gtad rgya byas/_/Ar+ya de bas thugs kyi rtogs pa mgur du bzhengs pa/_kye ho phung
[\[71b.2\]]po lha yi ngo bor gnas/_/bum pa'i dbang bskur rang la rdzogs/_/sgra stong brag ca lta bur rtogs/_/gsang ba'i dbang la ltos mi dgos/_/nyams myong bde chen khong nas sad/_/shes rab ye shes dbang dang ldan/_/chos rnams nam mkha' lta bur rtogs/_/bzhi pa'i dbang gis
[\[71b.3\]]don dang ldan/_/gsung ngo //_//nA gArdzu nas gsungs pa/_kye ho rtsa ba bral ba'i sems nyid 'di/_/chos rnams kun gyi rtsa ba yin/_/de las 'khor 'das sdong po gyes/_/bde sdug gnyis kyi lo 'dab rgyas/_/sna tshogs las kyi 'bras bu smin/_/gsung ngo //_//mar pas
[\[71b.4\]]gsungs pa/_kye ho sna tshogs snang la ngos gzung med/_/'di zhes mtshon pa'i tshig dang bral/_/mi g.yo mi sems sems chen po/_/bla dgas tsam du brjod par zad/_/'di la don du gzung du med/_/gsung ngo //_//rdo rje dril bu pas gsungs pa/_kye ho dbang ldan pad+ma'i dbus na bde
[\[71b.5\]]ba'i ye shes gnas/_/thabs kyi sbyor bas spros bral lhan cig skyes pa 'char/_/bde gshegs thugs kyi gdams pas nam mkha'i khams dang mnyam/_/'di ni gsang sngags thabs kyi gnad do ngo mtshar che/_/gsung ngo //_//lU yi pas smras pa/_phung po'i dbus na gnyug ma'i
[\[71b.6\]]ye shes me gcig po/_/srog dang rtsol bas bskyod na bde ba'i ye shes 'bar/_/bdag 'dzin sreg pa'i me ni rlung gis sbar bar bya/_/bde chen mchog ni nam mkha'i khams su mi shong ngo /_/gsung ngo //_//shAn+ta de bas gsungs pa/_kye ho sems ni ye shes chen po ste/_/'di las gud na
[\[71b.7\]]sangs rgyas med/_/sems kyi de nyid shes gyur na/_/'khor ba rang grol mya ngan 'das/_/gsung ngo //_//d+ha sa pas gsungs pa/_kye ho 'gro ba sna tshogs las kyis bcings/_/las kyi de nyid shes gyur na/_/bcings pa med de grol ba med/_/sgyu mkhan ri mo ji bzhin no/_/gsung
[\[72a\]]
[\[72a.1\]]ngo //_//g.yog po ljon pa can gyis gsungs pa/_kye ho he ru ka dpal rdo rje'i sku/_/rnal 'byor ma ni las kyi yum/_/sna tshogs snang ba mchog gi zhing /_/'gro ba lha dang lha mo ste/_/'di na 'khor ba'i ming yang med/_/gsung ngo //_//a ba d+hU tI pas gsungs
[\[72a.2\]]pa/_gshis kyi stong nyid 'o ma'i mtsho/_/thabs kyi rol pa srub ma'i shing /_/dad brtson she mas rtsol byas na/_/sku gsum mar gyi gong bu 'dril/_/gsung ngo //_//dur khrod dbang phyug gis smras pa/_mthong du med do sems kyi don/_/bsam du med do gnyug ma'i ngang /_/dgag
[\[72a.3\]]sgrub med pa smyon pa'i lus/_/btsal du med pa gyad kyi nor/_/gsung ngo //_//ye shes skyong gis smras pa/_kye ho snang stong dbyer med lhan cig skyes/_/rig stong dbyer med lhan cig skyes/_/gnyis med ye shes lhan cig skyes/_/rgyu 'bras dbyer med lhan cig skyes/_/'di la tha dad ngas
[\[72a.4\]]ma mthong /_/gsung ngo //_//li la'i zhabs kyis gsungs pa/_sna tshogs snang ba rang gi sems/_/sems ni sems kyi rang bzhin bral/_/thig le chen po chos kyi sgu/_/'di las mi spro gzhi la bzhag_/gsung ngo //_//nyi ma sbas pas gsungs pa/_lus la ye shes chen por
[\[72a.5\]]gnas/_/bde ba drod kyis sbar bar bya/_/las kyi rtsi bur sreg par byed/_/bla ma'i bka' las shes par bya/_/gsung ngo //_//sa 'dzin zhabs kyis gsungs pa/_lus kyi 'khor lo bzhi 'khor bas/_/srid rtsa'i sdong bo gcod par byed/_/rtsa yi rgyal po spangs pa yis/_/_
[\[72a.6\]]thar pa'i srog shing 'dzugs par byed/_/bde chen nam mkha'i ba bzhos pas/_/lhan cig skyes pa ston par byed/_/gsung ngo //_//bi na sas smras pa/_nyi zla stod la mnan pa yis/_/las kyi phreng thag gcod par byed/_/spu gri klad la bskor ba yis/_/bya bran nam mkha'i
[\[72a.7\]]dbyings su skrod/_/bya ba zin pa'i skyes bu de/_/'a ma'i pang du rgyug par byed/_/gsung ngo //_//phyogs kyi glang pos smras pa/_rig pa'i sgron me sbar ba yis/_/log rtog mun pa rab bsal te/_/gzhan gyi sde pa kun bcom nas/_/rang gi mtshan nyid mtshon du med/_/gsung ngo //_//_
[\[72b\]]
[\[72b.1\]]dpa' bo dril bu'i zhabs kyis smras pa/_dga' ba'i ye shes spar ba yis//gnyug ma'i lhan cig skyes pa rtogs/_/'khor 'das gnyis po gzhi las grol/_/gsang sngags thabs kyis khyad par 'phags/_/gsung ngo //_//li la'i bzang pos smras pa/_lkugs
[\[72b.2\]]pa'i kha dang rus sbal mig_/gzhon nu ma yi bde ba'am/_/khur bar chu blugs ji bzhin du/_/mtshon du 'dug par ngas ma mthong /_/gsung ngo //_//nA ga bo byes gsungs pa/_gnyis med spros bral nam mkha'i ngang /_/ming med ye shes bde chen po/_/bsam med brjod pa'i
[\[72b.3\]]mtha' las 'das/_/'gyur med chos sku ngo mtshar che/_/gsung ngo //_//tog tse pas gsungs pa/_ltos shig nam mkha'i dkyil du ltos/_/ma mthong ba ni de mthong yin/_/sdod cig rgya mtsho'i gting du sdod/_/mi g.yo ba ni dgongs pa yin/_/zung shig bar snang rlung po zung /_/_
[\[72b.4\]]ngos gzung med na stong pa yin/_/gsung ngo //_//nag po zhabs kyis gsungs pa/_lam gyi de nyid mthong goms na/_/'chi ba'i 'od gsal gdon mi za/_/las kyi 'phen pa nam mkhas khyer/_/dus der chos nyid ma bu phrad/_/gsung ngo //_//b+hi na zhabs kyis smras pa/_
[\[72b.5\]]snang stong thabs dang shes rab la/_/bla ma'i ngo sprod brda yis rol/_/rig pa'i ye shes khong nas sad/_/bde chen lhan cig skyes pa rtogs/_/gsung ngo //_//pad+ma'i myu gus smras pa/_sna tshogs snang ba las kyi phyag rgya ste/_/der 'dzin stong pa chos kyi phyag rgya yin/_/gnyis
[\[72b.6\]]med ngang las mi 'da' dam tshig ste//der 'dzin blo dang bral na phyag rgya che/_/gsung ngo //_//mtsho skyes rdo rjes smras pa/_lte ba mkha' dbyings gru gsum du/_/rig pa'i lha mo'i skur gsal te/_/'od zer spro bsdus 'gro don byed/_/sku gsum gzhan nas btsal mi dgos/_/_
[\[72b.7\]]gsung ngo //_//gu d+ha ri pas gsungs pa/_ye shes rdo rje nam mkha'i mdog_/sna tshogs 'byung ba'i cho 'phrul ston/_/dmigs pa med par kun la khyab/_/'du 'bral med par rang la rdzogs/_/ma btsal lhan gyis grub pa'i don/_/gsung ngo //_//ti lo pas gsungs pa/_
[\[73a\]]
[\[73a.1\]]kye ho ltos shig yul la ltos/_/snang ba sna tshogs rig pa'i rtsal/_/'dod yon sna tshogs sems kyi rgyan/_/bde sdug sna tshogs gnyug ma'i rtsal/_/gar yang ma phyin nam mkha'i bya/_/snang ba sna tshogs gzigs mor che/_/gsung ngo //_//nA ro
[\[73a.2\]]pas gsungs pa/_spyi gtsug pad+ma'i gdan stengs su/_/mtshan ldan bla ma'i spyan snga ru/_/rtsa dar dkar gyi lam la 'gro shes na/_/mtshams med lnga po byed kyang grol/_/gsang sngags thabs kyi khyad par yin/_/gsung ngo //_//kr-iSh+Ta pas smras pa/_rtse gsum gsal ba'i
[\[73a.3\]]me long la/_/sems kyi rgyal po lta shes na/_/'khrul pa'i yul gyis mi phrogs te/_/gnyug ma'i rdzong la nges par gnas/_/gsung ngo //_//b+ha du las smras pa/_ka ra yul la bcings pa yis/_/rtog pa'i 'gyu ba gcod par byed/_/lta stangs snga phyi brjes pa yis/_/bying
[\[73a.4\]]rgod thun skyon sel bar byed/_/gnyen po'i rtsol ba bshig pa yis/_/gnyug ma rang la 'khor bar byed/_/gsung ngo //_//Dom+bi te ru kas smras pa/_las kyi phyag rgya las byung ba'i/_/dga' bzhi'i ye shes phyag rgya che/_/snang ba zag med spros dang bral/_/gnyug ma don gyi ye
[\[73a.5\]]shes mthong /_/gsung ngo //_//ka na pas smras pa/_sems nyid spros dang bral ba nam mkha'i ngang /_/rgya mtsho shel dang me tog bzhin/_/sang nge rje ne sa le ba/_/dran du mod sbung yengs su med/_/ci rigs tsam du goms par gyis/_/gsung ngo //_//ban+d+ha badzras smras pa/_
[\[73a.6\]]gnyis med ye shes chen po 'di/_/bstan du yod de mtshon du med/_/goms su yod de bsgom du med/_/myong du yod de brjod du med/_/gsung ngo //_//kalba las smras pa/_snang ba'i ngo bo stong pa'i ror/_/spor cig yul la yengs pa'i tshe/_/bde ba'i ngo bor gsal ba'i ror/_/spor cig sems la
[\[73a.7\]]bltas pa'i tshe/_/rtogs pa'i ngo bor nyams kyi ror/_/spor cig chags sdang skyes pa'i tshe/_/gsung ngo //_//pradz+nyA pha las smras pa/_sna tshogs sna tshogs de de nyid/_/dgag pa med cing sgrub pa med/_/dran pa'i rtsi dang ma bral bar/_/spang blang med par rol du gsol/_/gsung ngo //_//_
[\[73b\]]
[\[73b.1\]]dpa' bo rdo rjes smras pa/_sems kyi thig le yi ge'i dbyibs/_/rlung gis bskyod de mkha' la 'phur/_/las kyi sgo bzhi 'gags nas kyang /_/bde chen gnas su 'pho bar byed/_/gsung ngo //_//shrI ba tas smras pa/_dug sbrul bsad la glang chen btsong /_/bya ni
[\[73b.2\]]mkha' la spar bar bya/_/btsun mo lha sras yul phyung la/_/rgyal po bcom na nges par grol/_/gsung ngo //_//gnyis med sbas pas smras pa/_yon tan thams cad 'byung ba'i gnas/_/spyi bo'i bla ma legs mchod la/_/'dod pa thams cad 'byung ba'i gnas/_/bya ba
[\[73b.3\]]mang pos ci zhig bya/_/gsung ngo //_//in+d+ra b+hu tis smras pa/_sna tshogs yul gyi snang ba 'di/_/rig pa ye shes rgyan yin pas/_/mi spang de bzhin nyid du rol/_/'ching bar mi 'gyur grol ba'i lam/_/gsung ngo //_//ka pa tsa ris smras pa/_chu bo sbubs su chud pa
[\[73b.4\]]bzhin/_/sna tshogs de bzhin nyid du 'dus/_/rgya mtsho lan tshul ro bzhin du/_/du ma ro gcig bde bar 'bar/_/nags kyi me la rlung bzhin du/_/rkyen ngan sna tshogs lam gyi gogs/_/gsung ngo //_//ku la ma ris smras pa/_gzhi ma bcos chos dbyings pho brang du/_/_
[\[73b.5\]]lam rig pa'i ye shes lham me ba/_/de bde gsal stong pa'i ngar gyis rdeg_/don chos sgu gnyis med kyi ngang du grol/_/gsung ngo //_//rat+na bo d+his smras pa/_ma bcos rnal ma'i shes pa de/_/mi bsgom de bzhin nyid du bzhag_/bcos pa thams cad blo yin te/_/blo
[\[73b.6\]]las grol na thar pa'i lam/_/gsung ngo //_//pad+ma badzras smras pa/_gang gis sems kyi don mthong na/_/rtsa ba bral ba'i sdong bu bzhin/_/sna tshogs snang bas 'ching mi nus/_/sems kyi de nyid yin phyir ro/_/gsung ngo //_//ra ma pha las smras pa/_gang du rtogs pa
[\[73b.7\]]blo yin la/_/gang du sgom pa rtog pa ste/_/gang du bcos kyang bcos ma nyid/_/ji ltar bsgrubs kyang 'dod pa'i lam/_/'di kun byis pa'i rtsed mo yin/_/mkhas pa rnams la ci yang med/_/gsung ngo //_//klu'i byang chub kyis smras pa/_yi ge gsum gyi sbyor ba yis/_/_
[\[74a\]]
[\[74a.1\]]rlung gi de nyid shes gyur na/_/sems kyi de nyid rtogs par 'gyur/_/sems rtogs pas ni bde ba che/_/gsung ngo //_//karma badzras smras pa/_'khrul pa'i rtsa ba ma chod na/_/sems kyi 'khrul 'khor mi 'jig ste/_/bcos ma'i theg pa snying re rje/_/_
[\[74a.2\]]rtsa ba bral ba'i don mthong na/_/las kyi 'khrul 'khor gzhi la 'jig_/gsung ngo //_//zla ba grags pas smras pa/_yod dam med pa'i mtha' spangs te/_/dbus kyi don la mi gnas par/_/bsgom du med pa'i ngang la zhog_/thob tu med pa'i 'bras bu 'byung /_/gsung ngo //_//_
[\[74a.3\]]sa ra pas smras pa/_lhan cig skyes pa'i ye shes 'di/_/khyod kyis smros dang ji ltar yin/_/ma myong shes na myong ba'i mchog_/mi btsal de bzhin nyid du bzhag_/gsung ngo //_//su ka ra sid+his smras pa/_gang la zhen pa'i blo de thong /_/rtog pa gnyis ni mtshungs par sgrib/_/rtog
[\[74a.4\]]dang bral na sgom du med/_/bsam du med pa ji ltar dran/_/gsung ngo //_//ye shes rdo rjes smras pa/_kun gzhi dag pa'i dbyings nas rig pa'i nyi ma shar/_/rgya mtsho nor bu'i gling nas yid bzhin nor bu lon/_/'gro ba'i ma rig ling tog shes rab thur mas phye/_/'khor ba'i chu bo
[\[74a.5\]]bzhi las thabs ldan bla mas bsgral/_/gsung ngo //_//mtsho skyes rdo rjes smras pa/_dpe yi ye shes mtshon du med/_/don gyi ye shes sgom du med/_/thabs kyi man ngag smra ru med/_/bla ma'i drin lan 'khor thabs sked/_/gsung ngo //_//ra tri tas gsungs pa/_mtshon gyi 'khor
[\[74a.6\]]los phyogs rnams kun gyi dngos po gcod/_/thos pa'i 'khor los log rtog blo yi spros pa gcod/_/nyams kyi 'khor los gzung 'dzin 'khrul pa'i snang ba gcod/_/rtogs pa'i 'khor los 'khor 'das gnyis kyi re dogs gcod/_/gsung ngo //_//grub thob lnga bcu'i rtogs
[\[74a.7\]]pa brjod pa thig le 'od kyi phreng ba zhes bya ba mkha' 'gro ma'i gsang mdzod nas phyung ste rje dam pa rgya gar rin po che la gnang ba zha ma lo tsA bas bsgyur ba'o//[ {D2445}]@##/_/rgya gar skad du/_ma hA mu dra rat+na bye gI ta u pa de sha nA ma/_bod skad du/_phyag rgya chen po rin po che
[\[74b\]]
[\[74b.1\]]brda'i man ngag ces bya ba/_dpal 'khor lo bde mchog la phyag 'tshal lo/_/u rgyan ts+tsha n+do ha'i gling du mkha' 'gro ma dpal gyi yon tan gyis rtogs pa'i brda brjod par/_/u du m+WA ra'i ge sar chu 'dam las mi 'khrungs/_/skyug nad can de zas kyi zhen pa bral nas 'dug_/gang+gA
[\[74b.2\]]las thar mi de sems ngal skam la so/_/bshes med dgras gtser ba de phyogs bzhir mgon skyabs tshol/_/sku yi 'bras bu 'di ni 'phel stobs rab tu che/_/gsung ngo //_//shar phyogs bde ldan gyi phug par mkha' 'gro ma rdo rje nyi ma'i mig gis rtogs pa'i brda brjod pa/_'gro ba chu
[\[74b.3\]]las gru dang gzings kyis sgrol/_/'khor los brgyan pa'i shing rta sa lam gcod/_/so btang bum pas chu nang skol ma 'dzags/_/dang po'i skas gdang yang thog steng du bskyal/_/zhun mthar 'byongs pa'i dar gyis sha rus gcod/_/gsung ngo //_//klu sgrub spyod kyi phug par mkha'
[\[74b.4\]]'gro ma gser gyi bum pa 'dzin mas rtogs pa'i brda brjod pa/_nam mkha' dang ni stong gsum dbyer ma phyed/_/gshog gcig bya yis mkha' la 'phur ma nus/_/mgo dang sug pa lus po go gcig 'gyur/_/rdo yi gzugs 'dra'i 'khyag pa'i ngo bo chu/_/me long dang ni gzugs
[\[74b.5\]]brnyan tha dad med/_/ces gsung ngo //_//'od ma'i tshal bya ka lan da ka gnas pa'i sar mkha' 'gro ma kang ka khrag ldag mas rtogs pa'i brda brjod pa/_chang gis grod pa brtol bas sngar snang 'jig_/'khor los sgyur rgyal bya ba gzhan mi byed/_/dbul mo gter ngo shes tshe sngar
[\[74b.6\]]spyod 'chor/_/gling don grub pa'i ded dpon bde bar gnas/_/gsung ngo //_//grong khyer chen po rdo 'jog tu mkha' 'gro ma shwa na glog gi zhags pa can gyis rtogs pa'i brda brjod pa/_sna tshogs phyag rgya thal mo rang yin mod/_/tshi lus rkang mar sha rus khrag la brtan/_/nyi ma'i
[\[74b.7\]]'od kyis skar ma'i 'od zer bcom/_/chu 'dzin nang du me shel nus pa brlag_/gsung ngo //_//dur khrod chen po u tsa la'i lhor mkha' 'gro ma sha za dung 'bud mas rtogs pa'i brda brjod pa/_sprin lding ba la gtan sa yod ma yin/_mkha' la byung ba'i rlung ni ngo bos stong /_/brag
[\[75a\]]
[\[75a.1\]]ca'i skad 'di gzhan gyi sgra la brten/_/smyon pa'i sems ni gza' gtad bral nas 'dug_/gsung ngo //_//ri me ri 'bar ba'i khar mkha' 'gro ma glog gi ral pa can gyis rtogs pa'i brda brjod pa/_rtog bral bu chung gser bor bong ba len/_/dus la bab
[\[75a.2\]]pa'i myu gus sa sran 'bigs/_/tshon gyi dri ma chu yis dag tshe gsal/_/bsam pas 'grub pa 'khor los sgyur ba'i lus/_/gsung ngo //_//rgyal po'i khab ser skya'i byad du mkha' 'gro ma ri'i rgya mtsho mdangs len mas rtogs pa'i brda brjod pa/_mchil lham gyis ni rkang pa'i
[\[75a.3\]]mi mthun skyob/_/ri gzar rbab ni mi sdod drag tu 'phar/_/gang+gA'i chu klung bar mtshams med par 'brel/_/ce spyang mig la mun pas sgrib mi nus/_/gsung ngo //_//rdo rje gdan gyi byang chub chen po'i rtsar mkha' 'gro ma bde ldan mas rtogs pa'i brda brjod pa/_mgo gnyis spyi mas
[\[75a.4\]]gcig gis dug zos 'chi/_/rma can gcig gis sbal pa'i tshang rnams 'drul/_/mig skyon ma byang zla ba gnyis su snang /_/grib ma ma dgra ru mthong bas skyabs gnas rnyed mi 'gyur/_/gsung ngo //_//mtsho kun+da li dung skyong gi gnas su mkha' 'gro ma rma bya'i gdong can gyis rtogs
[\[75a.5\]]pa'i brda brjod pa/_skyar mo nya med bya gzhan gyis mi 'tshe/_/dug gi nus pa sngags kyis zin dus ltor/_/rma bya sman bor 'jo sgeg rang la lta/_/mgo bcad ta la'i shul der myu gu stong /_/gsung ngo //_//byang chub shing gi rtsar mkha' 'gro ma dga' ldan gser gyi 'od can mas rtogs
[\[75a.6\]]pa'i brda brjod pa/_til mar nang nas bton pa'i gso ras me yi rgyu/_/sgyu ma'i bu yis rgyal po'i gdung mi sobs/_/ri dgas lte ba'i dri ni rgyu nyid dri/_/mdza' bos bslus tshe grogs la yid ches stor/_/gsung ngo //_//phyag rgya chen po brda'i man ngag las rgyan rnam par bkod pa'i
[\[75a.7\]]dum bu mkha' 'gro ma mdang sa ldan gser gyi ral pa can gyis bsdus so/_/dpal ldan gru 'dzin gyi ri bo la mkha' 'gro ma 'khor lo gdong gis rtogs pa'i brda brjod pa/_drang srong gdan du ku sha bzang bas rtswa gzhan spang /_/zhing pa sa bon nam zin dus su sems ngal so/_/rlung
[\[75b\]]
[\[75b.1\]]gis ma bskyod mar me rang khar gsal/_/yid gcugs bu dang bral na gzhan mi dran/_/gsung ngo //_//dpal ldan nor bu'i gling du mkha' 'gro ma nyi ma'i 'od zer gyis rtogs pa'i brda brjod pa/_skye bo blo chung don de rang gis/_/dam du bcings pa'i khong 'khril grol na bde/_/_
[\[75b.2\]]dngul dkar me long 'phrul gyi gdan la 'phyi/_/'phang gi slob dpon gam nas rgyang du bsring /_/gsung ngo //_//lho phyogs a su ra'i phug par mkha' 'gro ma nor bu'i spyan ldan mas rtogs pa'i brda brjod pa/_khar gzhong nang gi rus sbal nyi ma'i 'od la dga'/_/gser las byas pa'i rgyan ni
[\[75b.3\]]gser nyid yin/_/'ben la mda' brdeg dpag chen gzhan mi dran/_/bu ram gzugs rnams ro la tha mi dad/_/gsung ngo //_//nags tshal dra ba can gyi mthongs su mkha' 'gro ma ti ro zan mas rtogs pa'i brda brjod pa/_chu shel zla ba yar ngo gcig la 'phel/_/mkha' la 'ja' yi
[\[75b.4\]]kha dog ngo bos dben/_/gzhon nu'i bde ba sus kyang brjod ma shes/_/til mar gyis blud ral gris bcad tshad 'gyel/_/gsung ngo //_//grong khyer ser skya'i ljongs su mkha' 'gro ma pur sna khyung gshog can gyis rtogs pa'i brda brjod pa/_khur bar chu blugs khong gi gtam rnams 'gags/_/_
[\[75b.5\]]sgyu ma'i ltad mo yang dag ma yin no/_/dbul mo gter dang phrad tshe sngar rtog bral/_/lan tshwa'i rdog po chu bo nyid la thim/_/gsung ngo //_//dur khrod bsil ba'i tshal du mkha' 'gro ma nyi ma'i phreng bas rtogs pa'i brda brjod pa/_wa yi skad la seng ge dang nga skrag skyes/_/btsun mo rin chen
[\[75b.6\]]bran mo la mi 'jigs/_/dgra ru bu langs mdza' bo su la bya/_/lkugs ma'i rmi lam khar mi 'don par 'dug/_/gsung ngo //_//lho phyogs dpal gyi ril mkha' 'gro ma gtsug na mu tig 'chang gis rtogs pa'i brda brjod pa/_bag ma dang ni smyon pa'i spyod pa 'dzol/_/rgya mtsho'i chu la nya ni
[\[75b.7\]]rang byan tshud/_/rgya skyegs ri la me shor rlung rnams grogs/_/chu rnams 'bab sa na ni ro gcig go/_/gsung ngo //_//ma ga d+hA rgyal po'i khab tu mkha' 'gro ma bdud rtsi bum 'dzin mas rtogs pa'i brda brjod pa/_ce spyang ro la chags pa'i blo ni skye mi 'gyur/_/dgos pa'i dus las
[\[76a\]]
[\[76a.1\]]khra yi rtsal ni gzhan du min/_/wa yi 'gro 'dug dur khrod nang du gzhol ba yin/_/bu chung dang ni me long seng ge ltos/_/gsung ngo //_//shar phyogs bi kra ma shrI la'i gtsug lag khang du mkha' 'gro ma tshe ldan rgyan mas rtogs pa'i brda brjod pa/_chu tshad dus su
[\[76a.2\]]la ko rangs zin/_/nyi ma'i snying po mun pas gos ma yin/_/lag pa chad pa'i bzo mkhan bya ba rdugs/_/dkar nag yi ges mkha' la gos pa min/_/gsung ngo //_//klu gtsug na rin chen gyi yul du mkha' 'gro ma seng ge'i gdong ba can mas rtogs pa'i brda brjod pa/_sgo nga mkha'
[\[76a.3\]]la skyes pa'i tshang yang de nyid do/_/khu rta'i sgyu ma bu sa la nams kyang min/_/nam mkha'i kha dog ma 'gags rnam par dag_/na bun sa la langs nas mkha' la thim/_/gsung ngo //_//shing 'dzam bu br-i k+Sha'i grib ma la mkha' 'gro ma 'byung gnas rin chen mas rtogs pa'i brda
[\[76a.4\]]brjod pa/_chu bo sna tshogs rgya mtshor tha dad min/_/ma dros chu ni gting nas g.yo 'gul bral/_/chu dang zla ba'i rang bzhin so sor stong /_/rlan dang rba rlabs rgya mtsho las ma 'das/_/gsung ngo //_//phyag rgya rin po che brda'i man ngag las 'od zer dra ba'i mkha' 'gro ma dpal ldan dbang gi rgyal
[\[76a.5\]]mos bsdus pa ste gnyis pa'o//_//bde ldan rin chen gling du mkha' 'gro ma zla ba'i 'od zer gyis rtogs pa'i brda brjod pa/_dmu rgod dul ba'i spyod pa gzhan pas g.yung /_/'bru yi chang rgod bram ze'i btung ba min/_/lcags kyus zin pa'i glang po rang dbang med/_/g.ya'
[\[76a.6\]]ma phyis pa'i me long bzhin mi 'dod/_/rgyud med gzhu la su yis mda' srid nus/_/gsung ngo //_//thang bzang gser gyi bya skyibs can du mkha' 'gro ma rgya mtsho mig gis rtogs pa'i brda brjod pa/_chol zangs nang du sbrang rtsi'i g.yos mi bya/_/smin pa'i sa bon ser dang ldan la gdab/_/_
[\[76a.7\]]bud med bsnol 'tshang khyo la smra mi phod/_/rdzas mtshogs pa'i srub mas me mi thon/_/til sbyangs zhabs med nang du til mi ldugs/_/gsung ngo //_//nub phyogs p+lak+Sha'i tshal du mkha' 'gro ma bi za gzugs 'phrog mas rtogs pa'i brda brjod pa/_dug sbrul mar la blo ldan
[\[76b\]]
[\[76b.1\]]skye bo 'dzur/_/rin chen gling 'dod ded dpon gzhan gyis min/_/dman pa la bsnyen nad pa rang bzo spang /_/lo stong mun pa sgron me gzhon nus sel/_/mkhas pa'i rus sbal tsher ma'i khrod rnams spong /_/gsung ngo //_//grong khyer skyid pa'i 'byung gnas su mkha' 'gro ma kIrti
[\[76b.2\]]thog mtha' can gyis rtogs pa'i brda brjod pa/_stobs ldan gyad spyod 'phye bos byar mi rung /_/chu bran rnams ni rgya mtsho'i nang du 'bab/_/rngon pa gling bu ri dgas ngos der 'bud/_/me shel 'od ni ras kyi bal la tsha/_/zangs kyi mdog ni gser 'gyur rtsi yis 'gyur/_/gsung
[\[76b.3\]]ngo //_//dur khrod so sa'i gling du mkha' 'gro ma bde ba'i 'od can gyis rtogs pa'i brda brjod pa/_ldum ra'i me tog ljon shing grib las skyes/_/khab len rdo yis lcags rnams dbang du sdud/_/tshong pa rang gi rigs la 'jug par 'gyur/_/spre'u'i rten ni 'bras bu can gyi nags/_/gru btsas
[\[76b.4\]]len pa rgya mtsho sgrol la brtson/_/gsung ngo //_//shing rtsi tra pa la'i grib ma la mkha' 'gro ma blo gros gser gyi gdu bu can gyis rtogs pa'i brda brjod pa/_chu mthong rus sbal skam la bsdad mi rigs/_/dug mda'i rma la le lo byas pas phung /_/phag gis gtsang btsog med par
[\[76b.5\]]kha ru bcug_/dur khrod nang du ce spyang ro la brel/_/ri yi su la la seng ge 'jigs pa med/_/gsung ngo //_//rgyal bu rgyal byed kyi tshal du mkha' 'gro ma bde ba bzang mos rtogs pa'i brda brjod pa/_bung ba rtsi 'jib ut+pal mdog mi nyams/_/char ni rdo sol me yi grogs yin no/_/_
[\[76b.6\]]mun pa'i smag rum nyi zla'i 'od kyis sel/_/'bru rnams skye ba tsha sgo med pa'i zhing /_/'khor lo med pa'i shing rtags 'gro ma shes/_/gsung ngo //_//phyag rgya chen po brda'i man ngag las ye shes rnam par gzigs pa'i du ma bu mkha' 'gro ma su kha pha las bsdus pa ste gsum pa'o//_//_
[\[76b.7\]]ri bo bya rkang gi steng du mkha' 'gro ma bum pa'i lto can gyis rtogs pa'i brda brjod pa/_rigs ngan bu mo rgyal po'i khab tu min/_/sbrang ma ga pur la 'byol ngan skyugs dri la 'du/_/bram ze gso sbyong dus su bya gzhan dor/_/sgeg mo rgyan gyis spras tshe rab tu dga'/_/tsan+dan dril ltos
[\[77a\]]
[\[77a.1\]]'gro mchog tu gdung /_/gsung ngo //_//rgyal po'i khab yangs pa can du mkha' 'gro ma gtsug na nor bus rtogs pa'i brda brjod pa/_mi gtsang lud 'di 'bras kyi zhing la phan/_/nad gzir skyes bu g.yo med sman pa bsten/_/rigs ldan ded dpon 'khor la bu
[\[77a.2\]]bzhin rtse/_/chu bran gling la nor bu yod ma yin/_/sbrang ma rtsi yi nus pa grogs kyis 'gyur/_/gsung ngo //_//d+harma g+ha na rA dza chos kyi mdzod du mkha' 'gro ma 'bar ma dpal gyi phreng mas rtogs pa'i brda brjod pa/_'dzam bu'i gser la mgar bas 'dod dgu bsgyur/_/phye leb nya
[\[77a.3\]]dang bung ba lcags kyus phung /_/gso bya'i dus der nad pas le lo spang /_/ma yis bu la brtse pa'i sems mi gtong /_/rin chen gling du khrid pa'i ded dpon mnyes par bya/_/gsung ngo //_//klu'i rgyal bo e na ya'i gnas su mkha' 'gro ma khyung gi gdong pa can gyis rtogs pa'i brda
[\[77a.4\]]brjod pa/_dug sbrul mche ba gdags pa'i rgyan ma yin/_/bde dang bral ba btson rang chud pa'i mi/_/ha la'i me tog mtshar ba'i dor ma thu/_/bang mdzod rku ba'i mi de bag yod ldan/_/btung bas gdungs pa'i mi de smig rgyu snyag_/gsung ngo //_//phyag rgya chen po brda'i man ngag las
[\[77a.5\]]sems rnam par dag pa'i dum bu mkha' 'gro ma khyung gdong mas bsdus pa ste bzhi pa'o//_//bya rgod phung po'i ril mkha' 'gro ma gser gyi rgyal mos rtogs pa'i brda brjod pa/_'dam gyi skyon gyis pad+ma la mi gos/_/gshog ru rgyas tshe byi'u phrug tshang nas 'phur/_/_
[\[77a.6\]]tsan+dan mthong ba'i sbrul gyis le lo bor/_/'dod pa'i gnas der zo chun chu rgyun bsring /_/mchil pas zin pa'i nya yi bde ba stor/_/gsung ngo //_//'byung po'i grong khyer bi ma la kar mkha' 'gro ma rdo rje 'dam skyes mas rtogs pa'i brda brjod pa/_zhing la chu lud rim gyis bsten/_/pha
[\[77a.7\]]lam gyis ni mi phigs med/_/'byar la ma reg ut+pal 'dab/_/rgya mtshe'i chu la rig byed med/_/mun pas ma zin nyi ma'i 'od/_/gsung ngo /_//shar phyogs zangs kyi dung rgad kyi nang du mkha' 'gro ma dpal ldan 'jigs med mas rtogs pa'i brda brjod pa/_nags la
[\[77b\]]
[\[77b.1\]]brten bca' drang srong rgyab tu shing lo gon/_/gangs pa gnas pa'i seng ge yang bral nas 'dug_/khyung phrug gshog ru rgyas tshe rten med mkha' la lding /_/sa 'dzin myu gus 'bras bu rang chas 'grub/_/gdol pa'i bu de 'phyor yang rang mthong zhig_/gsung ngo //_//shar phyogs kA ma
[\[77b.2\]]rU ru 'phags pa rang byung gi rtsa ra mkha' 'gro ma 'khor lo shugs 'chang mas rtogs pa'i brda brjod pa/_bram ze'i skud pa thog mar bsgrims nas glod/_/gso ras mkhan mos zla ba gcig nas glod/_/zhun la bab pa'i gser mgar yangs dang bral/_/gdan gyi steng du rgyal
[\[77b.3\]]pos bag gzhi phab/_/dmus long mig phye snang ba gzigs mor che/_/gsung ngo //_//mchod rten dpal dbyangs kyi rtsar mkha' 'gro ma gtum mo gser mig mas rtogs pa'i brda brjod pa/_bram ze'i rig byed gsang tshig bu la ston/_/rmi lam sdug bsngal dpa'i dus der
[\[77b.4\]]dag_/mang po'i khrod der mi ngo shes pa nyung /_/rgyu yis ma skyes nam mkha' gdong nas dag_/til mar ngar btags ngar kyang snum gyis 'phyi/_/mda' ru ltor zos sa gzhi gser du mthong /_/gsung ngo //_//byang phyogs 'dam bu'i khrod du bde ldan 'od kyi gnas su
[\[77b.5\]]mkha' 'gro ma nyi ma'i gshog pa can gyis rtogs pa'i brda brjod pa/_bram ze'i rig byed gsang tshig bu la ston/_/rgyal po'i pho brang rigs ngan gyis ma mthong /_/srang ka'i kham phor bya ba zin nas 'dug_/dug gsum dag na dmus long bris mkhan med/_/nor bu'i
[\[77b.6\]]brtag pa blun pos shes pa min/_/gsung ngo //_//rdzing bu pad+ma'i mdangs can gyi 'gram du mkha' 'gro ma rdo rje bsnyems mas rtogs pa'i brda brjod pa/_rwa med gser la rtog pas gzon mi nus/_/rin chen gling na gram gseg gyo dum med/_/dus kyi rkyen gyis pad+ma rgyas par
[\[77b.7\]]'gyur/_/tshangs pa'i lus ni ma bkrus dri ma dag_/gsung ngo //_//d+ha na ko sha'i gling du mkha' 'gro ma rin chen thod 'dzin mas rtogs pa'i brda brjod pa/_dgra med mi la bsu bskyal bya mi dgos/_/ka la ping+ka'i gshog ru sgo ngar rgyas/_/pad+ma'i kha ni nyi ma'i zer gyis 'byed/_/_
[\[78a\]]
[\[78a.1\]]chu dang rlan ni gnyis su mi snang ngo /_/gsung ngo //_//sing ga la'i tshal du mkha' 'gro ma nyi ma'i zhags pa can gyis rtogs pa'i brda brjod pa/_rmi lam ltad mo su yis byas pa yin/_/brang chab med pa'i bu mo brjed ngas che/_/bskyed bsrung la brtson 'bras bu mi len
[\[78a.2\]]blun/_/nam mkha'i chu ni smin pa'i rgun 'brum 'bar/_/gsung ngo //_//dur khrod chen po sgra sgrogs su mkha' 'gro ma rdo rje dung can mas rtogs pa'i brda brjod pa/_lha khang nang du dmus longs ltad mo nub/_/ji srid shing yod par du de srid me/_/sos ka'i chab rom gzhi la stong mi srid/_/_
[\[78a.3\]]sgyu ma'i mkhan po 'khrul la rtog pa bral/_/nor bu'i yon tan sus kyang byin pa med/_/bskal pa ma zhig nyi zla'i 'od mi 'gag_/khong sran ma byang gyad la sgyu rtsal med/_/rgya mtshor bor ba'i chu thigs skam mi 'gyur/_/gsung ngo //_//dpal shrI na len+d+ra'i gtsug lag khang du mkha'
[\[78a.4\]]'gro ma rin chen 'od gsal mas rtogs pa'i brda brjod pa/_smyon pa'i mig gis nya dang stong mi mthong /_/rlan med la 'byar ba'i nus pa med/_/skyes bu med pa'i lcags kyus glang me zin/_/thod le kor gyis nam mkha' mtshon mi nus/_/gsung ngo //_//phyag rgya chen po brda'i
[\[78a.5\]]man ngag las dpal gyi thugs rnam par bkod pa'i dum bu mkha' 'gro ma rin chen gcig mas bsdus pa ste lnga pa'o//_//rgya mtsho gser gyi gling du mkha' 'gro ma rdo rje bu gcig mas rtogs pa'i rda brjod pa/_shing rta dang ni 'khor lo 'bral mi bya/_/dug sbrul
[\[78a.6\]]dgra ru sgo nga ldang bar 'gyur/_/'dzam bu chu bo'i gser ni dngul gyis ldang /_/glang po dul tshe snying la yi ge 'jug_/gsung ngo //_//nub phyogs bi ra'i tshal du mkha' 'gro ma sha za dpal 'dzin mas rtogs pa'i brda brjod pa/_ge sar steng du 'dab ma gdan du gding /_/thar pa
[\[78a.7\]]'dod pas khyab 'jug mig la blta/_/stobs dang ldan pas gser 'gyur rtsi mchog ni/_/de ring ban+da'i drin las rab tu rnyed/_/gsung ngo //_//dur khrod rab dga'i nang du mkha' 'gro ma nor bu'i 'od can gyis rtogs pa'i brda brjod pa/_grang ba'i nad la ga bur bsten mi bya/_/tshangs
[\[78b\]]
[\[78b.1\]]pa'i yi ge smra ru ma btub po/_/gi wang zad pa'i glang po sgrog las thar/_/dngul chu'i nus pa lha dbang mig la phan/_/gsung ngo //_//shar phyogs khar sa pA Ni'i gtsug lag khang du mkha' 'gro ma bu ta ro zan mas rtogs pa'i brad brjod pa/_sbrul sngags shes pa'i nad la dug mi
[\[78b.2\]]tshugs/_/'chi ba'i dus der rgyal srid ci zhig bya/_/sna khrid med pa'i long ba gang du 'gro/_/phag gis glang po mtshon te ma mtshon no/_/gsung ngo //_//dur khrod ma hA kA la'i dbus su mkha' 'gro ma dpal gyi phreng ba can gyis rtogs pa'i brda brjod pa/_rmi lam ltad mo rang gi sems
[\[78b.3\]]la byas/_/me ni spra ba dag la rab tu 'bar/_/yi ge gcig gis rig byed kun la 'jug_/rig byed kun gyis yi ge gcig ma shes/_/gsung ngo //_//bA rA Na sIr mkha' 'gro ma 'bar ma gser dril can gyis rtogs pa'i brda brjod pa/_sngo gzhan dang ni gser 'gyur tsi mi 'dra/_/_
[\[78b.4\]]nya rgyas zla bas shel la chu rgyun 'dzag_/sbu ba'i chu rgyun rgya mtsho rang la thim/_/mkhas pa ba lang skyong ba drag shul 'dor/_/gsung ngo //_//chu mig mda' chu khron pa skyes pa'i rtsar mkha' 'gro ma 'bar ma gser dril can gyis rtogs pa'i brda brjod pa/_ri brags pas mtha' dben pa'i
[\[78b.5\]]gnas ma yin/_/rgyal po'i pho brang tshong 'dus rab tu 'gol/_/byad ni me long rgyab tu blta mi bya/_/snag tsha byi ba'i yi ge snying gis klag_/gsung ngo //_//glang po ljongs kyi grong khyer du mkha' 'gro ma khrag sna rgyal mos rtogs pa'i brda brjod pa/_nam mkha'i yid can mkha' las
[\[78b.6\]]'phags ma nus/_/drang srong rgyal mtshan thar pa'i lam ma yin/_/dkyil 'khor gyis kyang mya ngan las mi 'da'/_/'bras bu mchog ni smyon pa'i sems las btsal/_/gsung ngo //_//byang phyogs sman gyi nags su mkha' 'gro ma gtsug na rgyan gro la mas rtogs pa'i brda brjod pa/_
[\[78b.7\]]phag rgod mgo bo rdog pas mnan pa'i mi/_/skyes bu de yis gdams dag thams cad bstan/_/ded dpon bu yis nam mkha'i yi ge klag_/grogs dag 'di yi zhabs la 'dud par rigs/_/gsung ngo //_//dpal 'bras phung du mkha' 'gro ma dpal ldan gru 'dzin mas rtogs
[\[79a\]]
[\[79a.1\]]pa'i brda brjod pa/_rdza yi 'khor lo srub thag ma then par/_/nor bu rin chen 'di la mchod par bya/_/glang po smyon pa 'tshong ba'i mi de mkhas/_/gter mthong nas ni 'byol bar mi bya'o/_/gsung ngo //_//mchod rten rnam dag gi rtsar dpal rang byung gi rgyal mos rtogs pa'i
[\[79a.2\]]brda brjod pa/_kye ho bu rnams seng ge'i 'o ma 'thung /_/phan pa'i sman mar phyi ru ma skyug cig_/snying gi dbus su nyi ma shar nas su/_/mun pa'i tshogs rnams rab tu 'joms par 'gyur/_/gsung ngo //_//phyag rgya chen po brda'i man ngag las las rnam par grol ba'i dum bu mkha'
[\[79a.3\]]'gro ma dpal ldan pad+ma'i spyan gyis bsdus pa ste dum bu drug pa'o//_//le phran lnga bcu rtsa lnga pa phyag rgya rin po che brda'i man ngag rje dam pa la mkha' 'gro mas gtad de zha ma lo tsA bas bsgyur ba'o//[ {D2446}]@##/_/rgya gar skad du/_DA ki ni badzra gu h+ya gI ti nA ma/_
[\[79a.4\]]bod skad du/_mkha' 'gro ma rdo rje gsang ba'i glu zhes bya ba/_bcom ldan 'das dpal lha mo bdag med ma la phyag 'tshal lo/_/u dum+bA ra'i ut+pal rgyun du 'khrungs pa dkon/_/g.yul ngo mi ldog gyad kyi dgos pa stor/_/nor bu'i gling nas stong 'dab byed nus sam/_/'khor
[\[79a.5\]]lo'i rtsibs la zhon pa'i skyes bu brel/_/chu bo chen po'i rgyun 'di bcad mi nus/_/lcags kyi pha wang gyen la 'dril bar dka'/_/nyi zla'i 'khor lo rlung gis bzlog mi nus/_/mig ser nad kyis btab na dung yang ser/_/byang blta'i phug par nyi zla'i 'od mi 'char/_/skyes bu rang
[\[79a.6\]]srog dor ba'i dpa' bo blun/_/dug ni srog gi bdud yin mngar yang dor/_/rba la 'byol ba'i mnyan pa bya btang bskyed/_/nad la phan pa'i sman ni kha yang bza'/_/puN+Da rI ka'i sa bon ma mthong ngam/_/lha sras bzod pa che na kun gyis 'khur/_/tshong dus 'gron po 'brel med
[\[79a.7\]]tshogs kyi 'gyes/_/sbrang ma rtsi bcud mang bas sdug bsngal skyed/_/ngal sar mkhar len byed pa'i skyes bu blun/_/sgyu ma'i yul la mkhan po chags mi skye/_/brag ca'i sgra 'di stod smad smra mi byed/_/rmi lam bde sdug 'di ni sad pas stong /_/phyag rgya chen po brda'i mgur
[\[79b\]]
[\[79b.1\]]las brul tsho dang po'o//_//a ma mthong ba'i bu chung gzhan la yid mi 'chor/_/skyes bu skam gyis gdungs pa kha zas gzhan mi 'dod/_/mkha' la 'brug sgra bsgrags pas dus kyi yid ches byas/_/khyim bdag khe mthong las la ngal ba med/_/nad kyis nyen pa'i mi ni
[\[79b.2\]]dpyad la dga'/_/ded dpon nor bu 'dod phyir rtsol ba byed/_/nye zho med pa'i tshang tshol khu rta sgrim/_/drang srong rigs ldan ya nga'i kha zas spong /_/dor sdebs mthun pa'i glang po rol du bde/_/dge slong gzhon nu'i bsam pa dran gyis la/_/til ngar ldan pa'i gri thogs kun du
[\[79b.3\]]rgyug_/mar me'i 'od la btsal thabs legs su gyis/_/gdan sar bton pa'i rgyal bu 'di la ltos/_/bung bas rtsi bcud ma lus ro gcig sdud/_/gyad ni dpung bzhir bcas te dgra dpung 'joms/_/rgol ba mi ldog stobs ldan ci yi phyir/_/gsang tshig mi sgrub blon po gros mi dbang /_/_
[\[79b.4\]]bka' bzhin mi bsgrub rgyal po'i gshed mas spong /_/srog rgol dgra la bzod par mi rung bsre/_/rig byed mkhan po'i rgyud ni shi yang slob/_/khrims la gnas pa'i rgyal po sems rgya bskyed/_/phyag rgya chen po brda'i mgur las brul tsho gnyis pa'o//_//yid
[\[79b.5\]]bzhin nor bu khur du khur nas kyang /_/stobs dang ldan pa'i glang po zhon byas te/_/bdud rtsi gangs kyi zhun ma btung bar bya/_/chu bo sgrol ba'i gru la zag lhan gdab/_/sgo lnga mdangs dang ldan pa'i gzugs brnyan ltos/_/srog dang bral ba'i skyes bu de ci sems/_/mkhan bzos ma
[\[79b.6\]]byas bse ru'i gzugs la lta/_/btso sreg ma byas sa bon myu gu'i rgyu/_/bram ze skud pa 'khal ba'i drung du sdod/_/na bun thibs po 'di ni rlung gis gtor/_/glang chen smyon pa 'di ni lcags su gzhug_/bung bas me tog rtsi thob phyir mo blta/_/mkha' la 'ja' tshon skyon bral rang
[\[79b.7\]]sar yal/_/'grul pos chu sgrol gru yi gces 'dzin zhig_/mthong byed mig dang bral bas yul rnams 'gags/_/rgyal po'i bka' la brnyas na chad pa'i gnas/_/mthon po'i rtse ni lhung ba'i gnas yin gzabs/_/'dab gshog ya 'gal gyis ni 'phur mi nus/_/_
[\[80a\]]
[\[80a.1\]]nam mkha'i cho 'phrul skye 'gro'i dpal du shar/_/mkha' la char rgyun bab pas rtsi thog 'khrungs/_/ded dpon rgan po'i gling don gzhan gyi ched/_/phyag rgya chen po brda'i mgur las brul tsho gsum pa'o//_//dig mas tshig tu smras pa
[\[80a.2\]]med/_/chu shal zla ba su yis byas/_/nam mkha'i cho 'phrul sna tshogs ngo mtshar che/_/nam mkha'i dbyings dang kha dog su yis mthong /_/bar snang dngas pa'i nus pa gang gi mthu/_na bun 'di la ngos gzung 'dug gam ci/_/rna dbang sgra la zin pa'i ri dgas blun/_/dbang po
[\[80a.3\]]yul gyis non pa'i ri dgas ltos/_/gnyen po 'phrig dang ldan pas sha ba ltos/_/chu yi zla ba ma bsgul bzhag na drungs/_/til gyi mar me gsal dngas dar dang ldan/_/rmi lam bde ba'i nyams ni sad pas stong /_/rgyal pos sa srung ral gris rgol ba 'joms/_/khro bo'i
[\[80a.4\]]gzugs brnyan 'di yis byis pa sdigs/_/gnam lcags thog gi shugs la sra snyi med/_/chu yi zla ba 'di la yid mi gtad/_/'ja' tshon ngo bos stong pas spang blang med/_/na bun mkha' la yal ba'i byung sa ltos/_/dngos med mun pas khyab pa'i nam mkha' las/_/sna
[\[80a.5\]]tshogs mdangs dang ldan pa'i lho sprin 'thibs/_/char rgyun du mas 'gro ba'i lo tog rgyas/_/phyag rgya chen po brda'i mgur las brul tsho bzhi pa'o//_//myu gu mgo rtsa gnyis su gyes kyang gcig gi stobs/_/chu nang zla ba cha med nam mkha'i cho 'phrul yin/_/ga bur
[\[80a.6\]]nus pa 'di yi sman dug byas pa med/_/chab rom snang yang chu las gud na grub pa med/_/na bun 'di yi rang bzhin cha med gzung bas stong /_/me long nang du gzugs med rkyen shar snang ba tsam/_/mo gsham bu yi pham khyod kyis mthong ngam ci/_/skad cig 'di la dus gsum khong
[\[80a.7\]]nas dag pa yin/_/lits+tsha bI yis smras pa khyod kyis ji ltar go/_/a lu ngo shes byis pa de dus brid du med/_/'a tsi ba la'i mtshang rtogs nas ni 'jigs mi dgos/_/nor bu lag tu lon pa'i ded dpon dbul dang bral/_/shel gyi rang bzhin mi 'gyur tshon gyis bcos su med/_/nam
[\[80b\]]
[\[80b.1\]]mkha' ma grub phyir na sprin gyis gang la sgrib/_/gser la gzugs brnyan du ma byas kyang gser nyid yin/_/grib ma gzugs las byung bar shes pas spang blang med/_/drang srong rnams kyi rig pas sman dug dbyer ma phyed/_/dbul mo gter dang phrad tshe bcol pa'i las mi byed/_/nam
[\[80b.2\]]mkhas nam mkha' bsten pas nam mkha' phyi nang 'dres/_/spang blang med pa'i nam mkha' la ni 'byung bzhi shar/_/'byung bzhi'i rtsal du 'gro ba gso bskyed byas/_/phyag rgya chen po brda'i mgur las bzla ba'i brul tsho ste lnga pa'o//_//zhing pa brtson 'grus ldan pa
[\[80b.3\]]la/_/lus ngag las la du ba pa med/_/mtshan dpes brgyan pa 'khor los sgyur/_/gdan sar gdon pa'i bya ba gces/_/lha yi bu mo yid 'ong ma/_/sgyu ma tsam du brtse bar bya/_/mdung rtse lnga la ngar blud de/_/nam mkha'i 'o ma dbug par bya/_/them skas gdang bu bzhi la dbab/_/_
[\[80b.4\]]gzhon dus byis pa zas kyis bkol/_/gangs kyi thigs pa mi dbo bar/_/dpyang thag 'dren pa'i thag pa bzung /_/rlung gis mkha' la sbar nas kyang /_/chu bran yur ba gzung bar bya/_/chab rom smin pa rdo yi mi/_/skye dang 'chi bas slu mi shes/_/des ni mchog gi nor bu'i gter/_/_
[\[80b.5\]]rma bya'i zas ni btsan dug nyid/_/me yis tshig la me nyid sman/_/'dod can rnams kyi don du ni/_/thabs kyi khyad par gzhan las 'phags/_/phyag rgya chen po brda'i mgur las rtsa ba'i de nyid bstan pa ste brul tsho drug pa'o//_//rnam par shes pa nam mkha'i gzugs/_/_
[\[80b.6\]]srid dang zhi ba'i byed pa'o/_/srid pas gzugs su bzung pas 'ching /_/zhi bas der 'dzin spros dang bral/_/srid pas dbus su bcug pa yis/_/lhan cig skyes pa 'dzin par byed/_/rtsa gsum 'khor lo bzhi sogs kyis/_/lus rnams kun la khyab par gnas/_/_
[\[80b.7\]]'byung dang 'jug dang gnas dang gsum/_/yi ge gsum gyi sbyor ba yis/_/dgu brgya bcu gcig grangs them na/_/rtog pa rlung gis za bar byed/_/mi rtog lnga po shar ba yis/_/las kyi rmang rdo lnga po bcom/_/'od gsal ba yi don mthong nas/_/bar do'i grong khyer 'joms
[\[81a\]]
[\[81a.1\]]par byed/_/phyag rgya chen po brda'i mgur las rlung gi de nyid bshad pa ste brul tsho bdun pa'o//_//phyag rgya chen po brda'i man ngag mkha' 'gro ma rdo rje gsang ba'i mgur brul tsho bdun du bstan pa'o//_//mkha' 'gro ma'i gsang mdzod na gnas pa las
[\[81a.2\]]dbyings kyi gtso mo rnams kyi bka' bgros nas/_ka ma la shI la la gtad/_zha ma lo tsA ba ston pa seng ge rgyal pos bsgyur ba'o//[ {D2447}]@##/_/dpal he ru ka la phyag 'tshal lo/_/mkha' 'gros byin brlabs rtogs pa'i brda/_/til ni sgron me gsal bar byed/_/sngags kyis
[\[81a.3\]]btab ba'i sman bzhin du/_/rma bya'i zas ni gzhan gyis min/_/tsan+dan ri dgas lte ba'i dri/_/chu yi rlabs ni rgya mtsho nyid/_/gsal ba'i rang bzhin ras dkar 'dra/_/ri bo bskyod par mi nus pas/_/gangs ri chu las gzhan med de/_/dri dang sgog skya tha dad min/_/nyi zla'i
[\[81a.4\]]yon tan gsal ba yin/_/bya yi rjes ni tshol mi byed/_/nam mkha' rtog ge'i spyod yul min/_/maN+Dal phyogs cha rab tu snyoms/_/ro langs bya sar dkon de bzhin/_/dpe med ngo mtshar nor bu shel/_/zhes rngon pa ba chen po sa ra has ka ma la shI la la lta ba'i brda bstan
[\[81a.5\]]pa'o//_//dpal he ru ka la phyag 'tshal lo/_/mkha' 'gros byin brlabs bsgom pa'i brda/_/tshang tshing nags kyi dur khrod du/_/bdag med ma dang phrad byas la/_/nyi ma shar ba'i bsam pa yis/_/las zin pa yi skyes bu bzhin/_/spyi bo'i nor bu mchod nas kyang /_/_
[\[81a.6\]]khang pa stong pa'i khyi bzhin du/_/sman pa'i don stor nam mkhar khyer/_/chu bo chen po'i rgyun 'bab bzhin/_/drang srong ku sha'i steng du bzhag_/mar me rlung dang bral ba bzhin/_/dngul dkar me long phyi bar bya/_/yid 'ong bral ba'i ma bzhin du/_/rus sbal 'khar gzhong nyi ma
[\[81a.7\]]la/_/rtsal ldan 'phong slob brtson pa ste/_/mda' mkhan yid ni gcig tu gtod/_/gdams pa'i gtsor ni nges par grol/_/gser las byas pa'i rgyan bzhin du/_/bu ram ro la myang bar bya/_/zhes rngon pa ba chen pos ka ma la shI la la bsgom pa'i brda bstan pa'o//_//dpal
[\[81b\]]
[\[81b.1\]]he ru ka la phyag 'tshal lo/_/mkha' 'gros byin brlabs spyod pa'i brda/_/bag ma 'am smyon pa'i tshul bzung ste/_/glang po btsongs la phag rgod bsad/_/nya ni rgya mtshor yangs pa che/_/nags rnams me yis rab tu sreg_/res 'ga' mgyogs pa'i rta la zhon/_/gri gug rnon
[\[81b.2\]]po'i mtshon gyis ni/_/ce spyang dur khrod rnam par rol/_/spyan gzigs zas la rtag tu spyad/_/khra yi rtsal ni nges par drag_/wa ni dur khrod rnam par rol/_/chang 'thungs pa yis yul mthong 'dra/_/me tog sgyu ma bung ba ste/_/bu chung seng ge me long 'dra/_/stag ni 'jigs
[\[81b.3\]]pa med par rgyu/_/sgron me rtag tu thogs byas te/_/glang po zhon la kun du rgyug_/zhes rngon pa ba chen pos ka ma la shI la la spyod pa'i brda bstan pa'o//_//dpal he ru ka la phyag 'tshal lo/_/mkha' 'gros byin brlabs 'bras bu'i brda/_/ge sar pad+mo'i dkyil nas
[\[81b.4\]]'khrungs/_/shel gyi 'od zer nang nas shar/_/rma bya'i ri mo su yis bris/_/'ja' tshon nam mkha'i cho 'phrul yin/_/rtog med re ba nor bu bskang /_/'dab gshog med par 'phur mi nus/_/gtsub stan me ni rtsol bas 'byin/_/shing ni rang gis rang la bsreg_/gser
[\[81b.5\]]gyi kha dog mtshur gyis 'don/_/dgra med mi ni zon dang bral/_/gnyid sad skyes bu de ci sems/_/byis pa a lus 'brid pa ltos/_/nam mkha' nam mkha' nam mkha'i dang /_/chu bran rgya mtsho'i dbyings su 'dres/_/nam mkha'i cho 'phrul ngo mtshar che/_/chu zla du ma yod ma yin/_/_
[\[81b.6\]]zhes rngon pa bas ka ma la shI la la 'bras bu'i brda bstan pa'o//_//dpal he ru ka la phyag 'tshal lo/_/mkha' 'gros byin brlabs lam gyi brda/_/sdom ni tshad las mi 'da' bar/_/ri bong 'di yi spyod 'gros ltos/_/khra yi rtsa la yangs pa med/_/rtag tu 'khor
[\[81b.7\]]lo'i rtse la zhon/_/rdza mkhan bu la yangs pa med/_/ral gri til ngar ldan pa gces/_/me la rlung gis bskyod pa yis/_/tshang ching nags kyi dur khrod bsreg_/bram ze skud pa 'khal la ltos/_/bya ba zin pa'i skyes bu mchog_/snying chung de ni mi ro yin/_/mar me
[\[82a\]]
[\[82a.1\]]rlung gis ma bskyod par/_/'khor lo'i srub thag gcad par bya/_/sprin med mkha' la nyi shar bzhin/_/lho sprin rlung gis brda bar bya/_/'ja' tshon 'di yis byis ba bslus/_/so mtshams mkhar gyi bdag po ltos/_/rin chen gter gyi me la tshe gyis/_/_
[\[82a.2\]]nam mkhas nam mkha' grol bar nges/_/zhes rngon pa ba chen pos ka ma la shI la la lam gyi brda bstan pa'o//_//dpal he ru ka la phyag 'tshal lo/_/mkha' 'gros byin brlabs nyams kyi brda/_/dkar po'i zla ba rim pa ste/_/'ja' tshon nam mkha' nyid la mdzes/_/_
[\[82a.3\]]gzhon nus smras pa ci ste go/_/chus bkang nas ni smrar mi btub/_/khug rna dang ba'i rnam pa bzhin/_/dbul mo gter ldan ngo mtshar che/_/lan tshwa chu bo nyid la thim/_/bya ni mkha' las 'da' mi nus/_/dgras bslus gnyen la'ang yid ma gtod/_/ral gri ngar ldan ngo
[\[82a.4\]]mtshar che/_/rgyal po'i btsun mo 'jigs mi byed/_/wa yis seng ge skrag pa min/_/bya ni mkha' la rtsol sgrub med/_/mkha' dang cho 'phrul tha dad min/_/nam mkha' gang gis za bar nus/_/chu ni ma rnyog bzhag na dngas/_/'di nyid yin dang ma yin zhes/_/sus byas
[\[82a.5\]]su yis go ba su/_/zhes rngon pa ba chen pos ka ma la shI la la nyams kyi brda bstan pa'o//_//dpal he ru ka la phyag 'tshal lo/_/mkha' 'gros byin brlabs gnad kyi brda/_/seng ge glang chen phag rgod bsad/_/rtsa ba bral ba'i sdong po bzhin/_/nags kyi ri dgas gal
[\[82a.6\]]la tshud/_/gzings kyi bya rog gar bder thong /_/dngas ma'i chur ni gzugs brnyan bzhin/_/mkha' la tshon gyis bskur mi nus/_/ri bo rlung gis bsgul ba min/_/rgya mtsho chen po gting mi g.yo/_/snying chung de ni skal bar ldan/_/seng ge'i gsob la byis pa 'jigs/_/bung
[\[82a.7\]]ba'i spyod pa yid kyis ltos/_/bu shi'i mya ngan sems la zhog_/sgron me lag tu thogs pa'i mi/_/kun gyi sna la 'gro bar gyis/_/de nas nam mkha'i phyi nang 'dre/_/zhes gsungs te/_rngon pa ba chen pos ka ma la shi la la gnad kyi gdams pa bstan pa'o//_//_
[\[82b\]]
[\[82b.1\]{D2448}]@##/_/rgya gar skad du/_tsit+ta gu h+ya gam+b+hI rAr+tha gI ti nA ma/_bod skad du/_sems kyi gsang ba zab don brda'i glur blangs pa zhes bya ba/_sha ba ri dbang phyug la phyag 'tshal lo/_/kye ho chu dang 'o ma so sor nam mkha'i mthongs su bsres pa rtog med dang pa'i mchu des bsdus nas
[\[82b.2\]]song /_/'dab chags 'ug pa'i mig gis sna tshogs mun pa'i khrod na snang ba so sor mthong ba phyi rol min/_/'dab chags ne tsos nyi ma'i 'od la rtsi shing nags khrod mthong la dga' zhing rtse la lhag par chags/_/rma bya dug gi lo ma zos pas spu sdug lhag par mdzes pa'i kha dog
[\[82b.3\]]mdongs ni su yis bris/_/sgeg mo bzhin gyi dri ma dag pa'i gdong can me long ba lta la rab tu brtson pa shes par gyis/_/srin po'i gling las thar pa'i ded dpon dri za'i grong mthong de la gnas bcas don chen 'grub pa mtshar/_/drang srong chu yi zla ba blta zhing nyi zla'i phreng ba bgreng la brtsen pa
[\[82b.4\]]gtsang sbra lhag par che/_/rgyal pos dgra thabs kyis ni bkug ste bcings nas bsad pas srid dang bcas pa thob ste g.yon can min/_/ging pa srog gcod mkhas pa nyin bzhin srog gcod de la sdig pas mi gos gshin rje gshed/_/rdzi bo thabs mkhas lcags kyus stobs ldan glang
[\[82b.5\]]po'i kha lo ji ltar 'dod bzhin bsgyur pa phyi rol min/_/mig 'phrul mkhan pos nyi zla brkus te mun khung nang du sbas pas gza' skar thams cad dbang du 'dus/_/tshangs pa'i ril ba chus bkang mi 'dzag dag byed rgyud du 'chang ba shes na rten 'brel che ba yin/_/dpyid dus me tog mgul chad lhung
[\[82b.6\]]ba shing thog ro ldan 'gyur bar re ba'i mi de 'ja' tri yin/_/rdza so ma btang snod der chu blugs mi 'dzag min pas me nang bcug la ti tsha mkhas par bya/_/khu rta skom yang sa nang 'bab pa'i chu ni mi 'thung nam mkha'i char rgyun 'dzed par shes par bya/_/lkugs par sdod pa'i mi des khab len
[\[82b.7\]]rdo yis lcags phye bsdus pas rgya mtsho ra zla ba gza' yis bzung /_/dus mtha'i mdung rtser 'bab pa'i tshangs pa'i dngul chu de la gzugs mdzes brtan pa'i rgyal po lhag par dga'/_/zo chun 'khor los khron pa'i chu rnams gyen du drangs pas mchog gi lo tog smin pa e ma ho/_/zab mo
[\[83a\]]
[\[83a.1\]]brda'i glu gsang ba'i bdud rtsi zhes bya ba rdzogs so//_//sha ba ri dbang phyug gis dam pa la gsungs/_dam pa'i zhal snga nas zha ma lo tsA bas gtan la phab ste dpal ding ri mkhan pa'i khrod du bsgyur ba'o/_/[{D2449}]@##/_/bla ma rnams la phyag 'tshal lo/_/slob dpon klu sgrub kyi zhal nas/_
[\[83a.2\]]gang gis ma rtogs pa yis rtogs pa'i spyod pa mi bya ste/_/byas na rgyal po'i khrims la dmangs kyi gnod pa byas pa bzhin/_/rtogs pa rnams kyis ma rtogs pa yi spyod pa mi bya ste/_/byas na glang chen dag ni 'dam du bying ba 'dra/_/gsung ngo //_//slob dpon sa ra ha'i zhal nas/_
[\[83a.3\]]kye ho grogs dag lhan cig skyes pa ste/_/gzhan nas rnyed min zhal la dris/_/don dam gzhan gyi ngo bo de rtogs na/_/yid ni gar 'ching rlung yang chad pa med/_/gsung ngo //_//slob dpon tog tse pa'i zhal nas/_tha mal shes pa snying gi dbus su sad/_/tshogs drug dag na
[\[83a.4\]]bde chen rgyun mi 'chad/_/brtags pa thams cad don med g.yeng ba'i rgyu/_/sgom du med pas gnyug ma'i ngang la zhog_/gsung ngo //_//slob dpon sa man+ta badzra'i zhal nas/_phyag rgya chen po rang la lhun gyis grub pa ste/_/mi bsam mi rig 'bad pa med par ngang gis zhog_/chad pa
[\[83a.5\]]med de sngon du nyams myong rang gis rig_/rtag par mi 'gyur mngon zhen med par zung du 'jug_/gsung ngo //_//slob dpon ka na pa'i zhal nas/_shing rta'i 'khor lo gcig dang mi ldan 'gro bar mi nus bzhin/_/sbyin sogs 'bad pa byas kyang bla ma'i man ngag med na dngos
[\[83a.6\]]grub dam pa med/_/bya rgod rtsal rdzogs 'dab mar bcas pa dag ni mkha' la spyod cing rgyug_/skal bzang rnal 'byor dam pa rnams ni dbang dang byin brlabs dam pa'i 'og tu chud cing bde/_/gsung ngo //_//kam pa la'i zhal nas/_zab cing rgya che rgya mtsho nor bus gang ba la/_/klu yi
[\[83a.7\]]rgyal po rnams kyis mnga' mdzad ngo mtshar che/_/snang grags thams cad ye nas chos sku yin pa la/_/rtogs dang nyams myong ldan pas mnga' mdzod ngo mtshar che/_/gsung ngo //_//slob dpon lU yi pa'i zhal nas/_khyi rgod rab tu mi srun sna la sbrang rtsi byugs na phyogs
[\[83b\]]
[\[83b.1\]]rnams kun tu za bar byed/_/blo dman skal ba dam pa'i gang zag rnams la dbang dang gdams ngag byin pas rang rgyud bsreg_/glang chen dpa' la brtan pa'i sna la ral gri bskur bas dgra dpung 'joms/_/skal bzang blo ldan skye med rtogs pa rnams kyis thugs phrad dag gi rnam rtog
[\[83b.2\]]'joms/_/gsung ngo //_//slob dpon ti lo pa'i zhal nas/_ri rab gser gyi ngos la bya gnas pa/_/bya yi rang bzhin bor nas gser du snang /_/mkhas pa gang gis skye ba med rtogs na/_/dngos po'i rang bzhin bor nas bde ba che/_/gsung ngo //_//ti lo pa'i zhal nas/_bdag
[\[83b.3\]]nyid gdod ma nyid nas sangs rgyas yin pa la/_/ma rtogs dbang gis sangs rgyas nyid du ma mthong ngo /_/gnyis med gang gis rtogs pa de ni phyag rgya che/_/rtogs pa'i yul na mthong ba med cing rtogs pa med/_/gsung ngo //_//slob dpon shes rab bzang po'i zhal nas/_byis
[\[83b.4\]]pa chung ngu gsos nas gyad kyi stobs dang ldan pa bzhin/_/blo chung rnams kyang bla ma'i gdams ngag dag gis brid pas theg pa che/_/rlung mkhris bad kan 'dus pa'i nad rnams sman gyis sel ba ltar/_/nga dang bdag tu 'dzin pa'i nad rnams bla ma'i gdams ngag dag gis skad
[\[83b.5\]]cig nyid la bsreg_/gsung ngo //_//slob dpon nA ro pa'i zhal nas/_'khor los sgyur rgyal dpung gi tshogs rnams kyis/_/gling rnams kun la dbang bsgyur ba zhin/_/lhan cig skyes pa'i ro rnyed pas/_/'khor ba dag la dbang bsgyur ngo mtshar che/_/gsung ngo //_//slob dpon
[\[83b.6\]]Dom+bi pa chung ba'i zhal nas/_gser 'gyur rtsi yi nus pa yis/_/lcags rnams gser du 'gyur ba bzhin/_/rin chen dbang gi nus pa yis/_/nyon mongs ye shes gnyis med 'gyur/_/zhes gsung ngo //_//slob dpon dza ba ri ba'i zhal nas/_skye med rtogs kyang nyams myong
[\[83b.7\]]bral/_/de yang srin mo'i lag tu bu khyer 'dra/_/nyams su myong yang gnas lugs ma rtogs na/_/de yang glang chen lcags kyus phrogs pa 'dra/_/zhes gsungs ngo //_//slob dpon ba su d+ha ra'i zhal nas/_gang gis ma rtogs bar du ro 'di 'bras chan dag dang khyad par che/_/de
[\[84a\]]
[\[84a.1\]]bzhin ma rtogs bar du sangs rgyas sems can khyad par brtags/_/rtogs pa'i dus na 'khor ba dag kyang sangs rgyas che/_/de phyir rtogs dang ma rtogs dag kyang dbye bar dka' bas khyad par med/_/gsung ngo //_//slob dpon phyogs kyi glang po'i zhal nas/_
[\[84a.2\]]bya ba gtong ba man ngag yin/_/zhe 'dod med na rtogs pa yin/_/bsgrub bya med na spyod pa yin/_/smra brjod med na nyams myong yin/_/blang dor med na 'bras bu yin/_/gsung ngo //_//slob dpon Dom+bi he ru ka'i zhal nas/_rtogs pa yid bzhin nor bu la/_/nyams su
[\[84a.3\]]myong bas mdog phyung la/_/spyod pa'i nus pas dgos 'dod 'byung /_/ro snyoms ldan pa rnams kyis 'grub/_/gsung ngo //_//slob dpon a ba d+hU tI'i zhal nas/_/thabs dang shes rab an dza la/_/bla ma'i chu bo'i rgyun gyis rab tu rgyal/_/lhan cig skyes pa'i dpag bsam shing
[\[84a.4\]]dag la/_/'bras bu lhun grub rang la rdzogs par 'byung /_/gsung ngo //_//slob dpon dA ri ka pa'i zhal nas/_/rang la bde chen yod kyang ma rtogs 'khrul pas bsgribs/_/bde chen gsal bar 'dod na tshogs gnyis bsag par bya/_/tshogs gnyis ma bsags bskal pa brgya
[\[84a.5\]]ru 'bad byas kyang /_/don med don dang mi ldan bde chen rtogs mi 'gyur/_/gsung ngo //_//slob dpon nag po zhabs kyi zhal nas/_dus gsum sangs rgyas ngo bo gcig_/de yi rang bzhin byang chub sems/_/rtogs par 'dod na ji bzhin zhog_/goms par byas na mngon du 'gyur/_/_
[\[84a.6\]]gsung ngo //_//slob dpon gcer bu lhung bzod kyi zhal nas/_bla ma dag las dang po rang gi sems rtogs bya/_/de nas chos rnams kun dang tha dad med byas la/_/gnyis med goms phyir dur khrod gnas su 'dug nas ni/_/mnyam par bzhag nas smyon pa'i brtul zhugs dag gis
[\[84a.7\]]spyad/_/gsung ngo //_//slob dpon ro langs bde ba'i zhal nas/_/rta dang glang po rgya mtsho 'dra na rab tu bde/_/spre'u chu yi ri mo 'dra na spro bar 'gyur/_/chu bo nyi ma sman dang 'dra na dbyer mi phyed/_/gtsug phud mig dang 'khor lo lta bur 'bras bu thob/_/gsung ngo //_//slob
[\[84b\]]
[\[84b.1\]]dpon rA ma pha la'i zhal nas/_sangs rgyas kun gyi sdom pa'i mchog_/rang gi rtogs par gnas pas na/_/gnyug ma'i sems kyis rtogs pa gang /_/sangs rgyas thams cad des mthong yin/_/gsung ngo //_//slob dpon ku ku ri ba'i zhal nas/_dbyer med sa la gnas na
[\[84b.2\]]kun kyang skal ba bzang /_/rgya mtsho'i gting du phyin na dbul dang bral/_/ral gri lag na thogs na longs spyod che/_/phyogs med sa la phyi na gnyen dang phrad/_/gsung ngo //_//slob dpon spyod pa mthu stobs can gyi zhal nas/_/rnal 'byor rnams la gang snang thams cad gdams pa ste/_/_
[\[84b.3\]]mthong bas de yi skye med rtogs pas slob dpon mchog_/byas pa kun gyi skye med rtogs phyir thabs yin te/_/dga' dang mi dga' bral na skyes bu de la gnyis med 'byung /_/zhes gsung ngo //_//slob dpon kun mA ra tri ta'i zhal nas/_gang gis bla ma'i gdams pa la/_/dbang
[\[84b.4\]]blangs lhan cig skyes pa yi/_/ro yis kun la khyab byas te/_/skye med rgyas 'debs rdo rje 'dzin/_/byin brlabs shar bas dbyer med rdzogs sangs rgyas/_/gsung ngo //_//slob dpon b+ha ti ba'i zhal nas/_chos rnams kun kyang rang gi sems dang gnyis med sbyor/_/rtogs pa'i nyams
[\[84b.5\]]myong nges don gdams pa'i don bral na/_/nor bu mching bu dag la bde chen min/_/chos de rnams dang ldan na re dog sa med par rang sar zhog_/gsung ngo //_//slob dpon lus med rdo rje'i zhal nas/_sems ma gdungs na bde ba che/_/zhe 'dod med na ro snyoms yin/_/'bad
[\[84b.6\]]dang bral na bsgom pa'i mchog_/gnyis snang bral na rdzogs sangs rgyas/_/gsung ngo //_//rgyal po in+d+ra bo d+hi'i zhal nas/_/dus kyi sna rtse bdag byin brlab dang ma ldan na/_/phyi dang nang du spyod pa byas kyang sangs mi rgya/_/bde ba rang chas snang ba dag khyad par med/_/_
[\[84b.7\]]zhen pa btang bas nyams su myong ba mchog thob 'gyur/_/gsung ngo //_//slob dpon pad+ma badzra'i zhal nas/_gar yang ma bltas dbus su ltos/_/mchog dang bral na dga' ba che/_/sngags rig gsang ba ltos spyod na/_/rnal 'byor rtags kyis bsgyur bar byas/_/gsung ngo //_
[\[85a\]]
[\[85a.1\]]lha lcam la k+Sh+mIka ra'i zhal nas/_dang po blo ldan rtogs pa bskyed/_/gnyis pa nags su sna rtse bsgom/_/nyams su myong ba skyes pa na/_spyod pa'i khyad par rtogs par bya/_/gsung ngo //_//slob dpon pad+mo zhabs kyi zhal nas/_gang gang lhan cig skyes bde/_/glang
[\[85a.2\]]po che yi mig bzhin du/_/gze reg skyes na zug rngur 'gyur/_/glod na zhan med bsam gtan mchog_/gsung ngo //_//slob dpon snying po zhabs kyi zhal nas/_chu rgyun gnas pa'i nyams bstan nas/_/spyod pa'i gnas kyis 'gro bar bya/_/bla ma dam pa'i gdams ngag gis/_/_
[\[85a.3\]]chags sdang rtog pa zhi bar bya/_/gsung ngo //_//slob dpon rdo rje zhabs kyi zhal nas/_bde'o bde'o gnas med bde/_/'dod pa med pa'i rang bzhin bde/_/brtags pa thams cad der shes bde/_bsgrubs pa med pa'i sangs rgyas bde/_/gsung ngo //_//slob dpon dril bu
[\[85a.4\]]zhabs kyi zhal nas/_la la ra sa d+hU tI gsum/_/bdag byin brlab phyir bcing bar bya/_/bla ma sems dang snang ba gsum/_/rtog pa bskyed phyir mkhas pas bsten/_/gsung ngo //_//slob dpon mdung can lkugs pa'i zhal nas/_dgag bsgrub bral ba'i sku bzhi dbyer mi
[\[85a.5\]]phyed/_/gza' gtad med pa'i chos rnams rtsa ba gcig_/ma yengs pa yi sangs rgyas kun gyi lam/_/phyogs cha med na rnal 'byor kun gyi mchog_/gsung ngo //_//slob dpon ku ti b+hi ra pa'i zhal nas/_sangs rgyas mchod sogs rnams la don mi 'byung /_/'dod dang rtsol
[\[85a.6\]]ba yod na sangs mi rgya/_/byin rlabs bla ma'i ngag gis nyams myong 'phel/_/bla ma'i man ngag cha las gzhan gyis min/_/gsung ngo //_//slob dpon mi pham ral pa can gyi zhal nas/_/rje btsun dam pa bsten na de nyid 'thob/_/nags tshal mthongs su bskams na dben pa
[\[85a.7\]]thob/_chos rnams sems su rtog sna mi mthun med/_/nam mkha'i 'o ma 'thungs na tshim par 'gyur/_/gsung ngo //_//slob dpon zhi ba'i dbang phyug gi zhal nas/_bde ba stong pa mtha' dang bral rtogs na/_/dpag bsam shing la brten pas nyes bral te/_mtsho las
[\[85b\]]
[\[85b.1\]]skyes bu rkyal bas 'gro shes na/_/bram ze pha dang ma la bu skye 'gyur/_/gsung ngo //_//rnal 'byor ma b+harma'i zhal nas/_go cha chen po gon nas kyang /_/nor bu lta bu'i snying stobs kyis/_/rang gi sems la chu btang ste/_/mi ro'i khog par nges zhugs nas/_skye ba bdun pa'i sha
[\[85b.2\]]zos na/_/nam mkha' la ni bya bzhin no/_/gsung ngo //_//slob dpon mai tri pa'i zhal nas/_bde dang stong pa dbyer med snying ga pad+ma dag la rdzogs/_/skye med yid la byed pa bsam gyis mi khyab bde ba chen po'i sems/_/snang grags thams cad ro mnyam gsum du rnal 'byor pa
[\[85b.3\]]yis spyad/_/rjes su bdag gis byin brlabs shar bas dbyer med rdzogs sangs rgyas/_/gsung ngo //_//rnal 'byor ma g+ha g+ha'i zhal nas/_yul la ma lta sems la 'ang ma lta zhig_/zhe 'dod ma byed bya ba ma byed cig_/dogs pa ma 'cha' nyams pa ma byed par/_/gnyug
[\[85b.4\]]ma'i shes pa gang dga' nyid du thong /_/gsung ngo //_//b+hu su ku'i zhal nas/_bya ba 'khor ba'i sdug bsngal nyid du zad/_/bya ba btang ba'i rnal 'byor sems rtogs byed/_/gang du'ang mi gnas rtag chad mtha' las 'das/_/bsgom du med pas bsam gyis mi khyab nyid/_/gsung
[\[85b.5\]]ngo //_//rnal 'byor ma kang ka ra'i zhal nas/_gnyis med shes pa chu la chu bzhag 'dra/_/rang bzhin ma bslad glang po lta bur zhog_/nyams myong spre'u gang ltar byung yang rung /_/rtogs pa'i nam mkha' ji ltar khyab par bya/_/zhes gsung ngo /_/dpal u rgyan du tshogs 'khor byas
[\[85b.6\]]pa'i dus su rnal 'byor pa grub pa thob pa bzhi bcus rdo rje'i mgur bzhengs pa nyams kyi man ngag thig le gser gyi phreng ba zhes bya ba rdzogs so//[ {D2450}]@##/_/na mo rat+na gu ru/_dur khrod chen po bsil ba'i tshal du mkha' 'gro ma bde ba'i ro zan mas dbyings kyi gtso mo rnams la tshogs
[\[85b.7\]]kyi 'khor lo bskor nas/_rjes la rgun chang phra men gyi snod bkang ba drangs te/_rtogs pa brjod pa'i mgur re zhus pas/_dang po la mkha' 'gro ma nyi zla gser gyi thor cog can gyis rtogs pa brjod de mgur bzhengs pa/_kye ho ma bcos rnal ma'i shes pa la/_nges shes skyes na sangs
[\[86a\]]
[\[86a.1\]]rgyas yin/_/dkar dmar yul gyi snang ba 'di/_/brda ru go na bla ma yin/_/gsung ngo //_//mkha' 'gro ma ral ba'i thor cog can gyis rtogs pa brjod pa/_kye ho gnyis su med na 'ching grol med/_/ngos gzung med na sgrib pa med/_/rang bzhin med na
[\[86a.2\]]chags sdang med/_/dran du med na yengs su med/_/gsung ngo //_//mkha' 'gro ma rlung gi gshog pa can gyis rtogs pa brjod pa/_kye ho chos rnams gzhi med rmi lam 'dra/_/snang bar rkyen skyes gzugs brnyan 'dra/_/rang byung rang zhe lbu ba 'dra/_/rtsa bral chen po nam mkha' 'dra/_/_
[\[86a.3\]]gsung ngo //_//mkha' 'gro ma nyi zla'i thod phreng can gyis rtogs pa brjod pa/_kye ho de nyid nyams su myong ba'i skyes bu gang /_/bde chen nam mkha'i khams su mi shong ngo /_/'di la mtshon du 'dug gam khyod kyis smros/_/nga yis ci yang mthong ba med par mthong /_/gsung ngo //_//mkha'
[\[86a.4\]]'gro ma lwa ba'i gos can gyis rtogs pa brjod pa/_kye ho pad+ma'i ge sar snying gi dbus su sad/_/gsal ba'i me tog 'dam gyi dri ma bral/_/dri dang kha dog ldan pa gang gis rkyen/_/'di la dgag dang bsgrub pa yod dam ci/_/gsung ngo //_//mkha' 'gro ma me kha las rtogs pa brjod pa/_
[\[86a.5\]]kye ho nam mkha' las byung cho 'phrul ni/_/nam mkha' nyid kyis byas pa'i phyir/_/nam mkha'i dang du rang byung ste/_/'di la skyon du ma 'dzin cig_/gsung ngo //_//mkha' 'gro ma ro langs bde mas rtogs pa brjod pa/_kye ho bla ma'i drin gyis bde chen mchog rnyed nas/_/thabs gzhan
[\[86a.6\]]brtan pa rmongs pa shes par bya/_/'di las glud du gyur pa'i bde lam zhig_/gzhan nas rnyed pa sus kyang nus pa med/_/gsung ngo //_//mkha' 'gro ma ye shes rdo rjes rtogs pa brjod pa/_kye ho sna tshogs snang ba'i cho 'phrul 'di/_/dran pa'i gzugs brnyan yin shes shing /_/dran
[\[86a.7\]]pa rang ngos stong shes na/_/dbyings kyi bde ba btsal mi dgos/_/mkha' 'gro ma srid pa'i rgyal mos rtogs pa brjod pa/_kye ho rang rig rgyal po 'di mthong na/_/thams cad thams cad thar pa'i lam/_/rang rig nyid ni ma rtogs na/_/grol ba nam yang yod ma yin/_/gsung ngo //_//_
[\[86b\]]
[\[86b.1\]]mkha' 'gro ma pad+ma zhabs kyis rtogs pa'i brda brjod pa/_kye ho yod med tha dad bral ba la/_/gang gis brtag dpyad bya bar nus/_/dran med blo dang bral ba la/_/gang gis bsam zhing bsgom par nus/_/gsung ngo //_//mkha' 'gro ma rgyal ba'i blo gros kyis rtogs pa brjod pa/_kye
[\[86b.2\]]ho stong nyid rig pa'i rtsal dang ldan/_/skye med skye ba'i cho 'phrul ston/_/dgag sgrub med de rang sar grol/_/'di la bya rgyu ngas ma rnyed/_/gsung ngo //_//mkha' 'gro ma seng ge'i gdong pa can gyis rtogs pa brjod pa/_kye ho yod do byas na ngos gzung med/_/med do byas na sna
[\[86b.3\]]tshogs 'char/_/yod med mkha' las 'das pa la/_/'di zhes nga yis mtshon mi nus/_/gsung ngo //_//mkha' 'gro ma gzi brjid kyi rgyal mos rtogs pa brjod pa/_dran du med na ma yengs shig_/yengs pas 'khor ba rmi lam 'dra/_/rtogs na skyes bu gnyid sad 'dra/_/_
[\[86b.4\]]ngas ni 'khor ba ma mthong ngo /_/gsung ngo //_//mkha' 'gro ma dpal gyi bzang mos rtogs pa brjod pa/_kye ho snang srid 'di ni phyag rgya che/_/'dod yon 'di ni dngas pa yis/_/gnyug ma'i don la 'du 'bral med/_/bde chen thang la rgyug tu gsol/_/gsung ngo //_//mkha' 'gro ma
[\[86b.5\]]dpal gyi 'od zer gyis rtogs pa brjod pa/_kye ho gnyug mngon gyi gter mdzod na/_/dgos 'dod sems nyid nor bu yod/_/sde mig bla ma dam pas 'dzin/_/rjes su 'jug pa spro lags sam/_/gsung ngo //_//mkha' 'gro ma bzang mos rtogs pa brjod pa/_ltos shig rang gi sems
[\[86b.6\]]la ltos/_/bltas pas ma rnyed rtsa ba stor/_/yal ga ji ltar dgyes dgyes mdzod/_/da ni rtog pa rang grol yin/_/gsung ngo //_//mkha' 'gro ma rdo rje bde mas rtogs pa brjod pa/_'gro rnams las kyis 'khrul gyur kyang /_/bde ba rang las gzhan med de/_/bskyar de rang gi don
[\[86b.7\]]de ltos/_/yid ni lam las thar bar 'gyur/_/gsung ngo //_//bdag nyid chen po nyi ma'i dbang phyug gis rtogs pa brjod pa/_nyi ma stong gi gzi brjid kyis/_/snang srid gsal zhing bsregs pa ltar/_/gnyis med ye shes chen po yis/_/chos rnams gsal zhing 'joms par
[\[87a\]]
[\[87a.1\]]byed/_/gsung ngo //_//mkha' 'gro ma lha dpal gyi ye shes kyis rtogs pa brjod pa/_kye ho nga ni mi skye mi 'jig ste/_/'gyur med ye shes rdo rje yin/_/nga las byung ba'i chos rnams kun/_/nga yi ngo bor mnyam du grol/_/gsung ngo //_//mkha' 'gro ma stag
[\[87a.2\]]gi gdong pa can gyis rtogs pa brjod pa/_kye ho mi skye mi 'gag bsam las 'das/_/'di zhes mtshon pa'i tshig dang bral/_/ye grol chen po mchog gi lam/_/bsam du med do rang sar zhog_/gsung ngo //_//mkha' 'gro ma zhi ba bzang mos rtogs pa brjod pa/_kye ho sems kyi de
[\[87a.3\]]nyid smra ru med/_/gshis kyi de nyid bsam du med/_/chos kyi de nyid ngos gzung med/_/lam gyi de nyid bsgom du med/_/gsung ngo //_//mkha' 'gro ma g+ha g+ha dpal gyis rtogs pa brjod pa/_kye ho bu khyod ci sems de la ltos/_/spros dang bral ba mthong du med/_/bsam du med pa su
[\[87a.4\]]zhig bsgom/_/'di la ma rtsol gzhi la zhog_/gsung ngo //_//mkha' 'gro ma ye shes dbang phyug gis rtogs pa brjod pa/_gang gis de nyid ma mthong na/_/lus ngag dge ba'i las spyang kyang /_/bde chen mchog dang mi phrad de/_/gnas skabs tsam gyis bde bar zad/_/gsung
[\[87a.5\]]ngo //_//mkha' 'gro ma bde ba'i rdo rjes rtogs pa brjod pa/_kye ho gang gis mthong dang thos pa dang /_/dran dang tshor ba'i bye brag kun/_/yid kyi ye shes dngas pa la/_/gzugs brnyan zam du shar ba las/_/gzhi lam grub ngo bos stong /_/gsung ngo //_//mkha' 'gro ma lha
[\[87a.6\]]nyi ma'i rta can gyis rtogs pa brjod pa/_gang gis ma mthong de mthong na/_/yid ni rang grol chos kyi sku/_/rlung gi rta pho shul du lus/_/sems kyi mi pho mkha' la 'gro/_/gsung ngo //_//mkha' 'gro ma pad+ma'i myu gus rtogs pa brjod pa/_'gro ba yid kyi phreng bas bcings/_/yid
[\[87a.7\]]bsad phreng thag bcad pa yis/_/dug sbrul mtshon gyis gtses pa bzhin/_/'di yis phan gnod byas pa med/_/gsung ngo //_//mkha' 'gro ma dbyings kyi rgyal mos rtogs pa brjod pa/_kye ho nam mkha' yongs su dngas na tshon gyis bsgyur du med/_/rtogs dang ldan pa'i
[\[87b\]]
[\[87b.1\]]skyes bu las kyis bcing du med/_/gdengs med gyad kyi spyod pa byed pa 'di/_/seng ge'i pags pa wa yis gon pa 'dra/_/gsung ngo //_//mkha' 'gro ma zla ba'i gdong can gyis rtogs pa brjod pa/_kye ho ye shes chen po mchog gi lam/_/ma bgrod de bzhin nyid kyi sa/_/ma bsgrubs lhun gyis grub
[\[87b.2\]]pa'i don/_/e ma rnal 'byor skal bar bzang /_/gsung ngo //_//mkha' 'gro ma 'bar ma glog gi phreng ba can gyis rtogs pa brjod pa/_bltas kyis ma mthong nga yi mig_/bsam gyis ma dran nga yi sems/_/smras kyis ma brjod nga yi lce/_/bgrod kyang ma phyin nga yi
[\[87b.3\]]lam/_/gsung ngo //_//mkha' 'gro ma shel gyi thor tshugs can gyis rtogs ba brjod pa/_mi bsgom rnal ma'i shes pa la/_/dran pas bzung dang ma bzung med/_/mi spyod sgo gsum lhug pa la/_/ched du dgag dang sgrub pa med/_/gsung ngo //_//mkha' 'gro ma
[\[87b.4\]]nyi ma'i rgyal mos rtogs pa brjod pa/_kye ho rang byung bde chen ye shes 'di/_/ma rtogs smra bar mi nus te/_/rtogs nas brjod du ga la yod/_/myong ba smra med lkugs pa'i kha/_/gsung ngo //_//mkha' 'gro ma seng ge'i mdangs can gyis rtogs pa brjod pa/_kho la ma lta
[\[87b.5\]]nga la ltos/_/nga ni ye shes chen po yin/_/kho ni nga yi sprul pa yin/_/gnyis med ye shes blo las 'das/_/gsung ngo //_//mkha' 'gro ma khrag gi gdong pa can gyis rtogs pa brjod pa/_kye ho dran dang ma dran so mtshams su/_/yid kyi shes pa bsam las 'das/_/_
[\[87b.6\]]bla ma'i zhal las shes par gyis/_/gzhan gyis rtogs par 'gyur ma yin/_/gsung ngo //_//mkha' 'gro ma dpal gyi sgron mes rtogs pa brjod pa/_kye ho gang phyir yid kyi ye shes 'di/_/khyod kyis bltas pas ji ltar mthong /_/brtags pas rtogs par mi 'gyur te/_/_
[\[87b.7\]]mi btsal de bzhin nyid du bzhag_/gsung ngo //_//mkha' 'gro ma snang gsal gyi rgyal mos rtogs pa brjod pa/_'gro ba las kyi 'jur bus bcings/_/bram ze skud pa 'khal ba bzhin/_/yid kyis 'jur bu glod par bya/_/las las grol na 'ching ba med/_/gsung ngo //_//_
[\[88a\]]
[\[88a.1\]]ye shes kyi mkha' 'gro ma sum cu rtsa lnga'i rtogs pa brjod pa mkha' 'gro ma'i gsang mdzod na gnas pa las/_dbyings kyi gtso mo rnams kyis bka' bgros nas rje dam pa rgya gar la gnang ba zha ma lo tsA bas bsgyur ba'o//[ {D2451}]@##/_/rgya gar skad du/_DA ki
[\[88a.2\]]nI ta la gI ti nA ma/_bod skad du/_mkha' 'gro ma'i 'byam glu zhes bya ba/_bcom ldan 'das bdag med ma la phyag 'tshal lo/_/u rgyan gyi gnas mkha' 'gro ma'i gling dur khrod chen po rgyu skar dpal gyi rol par mkha' 'gro ma su kha ma hA sid+d+hi sa tshogs 'khor mdzad pa'i dus su/_rnal
[\[88a.3\]]'byor pa ka ma la shI las rang gi de kho na nyid kyi ye shes gnyug ma'i don de rtogs shing khong du chud pa la gdeng thob cing /_nyams kyi rtsal phyogs med du shar ba'i stobs kyis gnyis med kyi ye shes chen po de mtshon pa tshig gi rta la bskyon te tshogs kyi gral du mgur bzhengs pa las/_ye
[\[88a.4\]]shes dang las las grub pa'i mkha' 'gro ma rnams dgyes te mdun gyi nam mkha' la sprin gyi phung po bzhin du gtibs nas/_rnal 'byor pa la snying gtam gsang tshig tu sbran te mgur bzhengs pa/_kye ho stobs ldan rigs kyi bu/_/yang dag don grub rdo rje'i rtsal/_/sbyangs pa'i
[\[88a.5\]]las sad skal ba can/_/yon tan dbang phyug gter gyi bdag_/dngos grub gnyis kyis brgyan pa'i lus/_/mi yi khyu mchog tshogs kyi rje/_/khyod rgyu yi chos nyid rkyen gyis gsos/_/sbyangs pa'i las 'phro dum bur 'thung /_/yon tan yid bzhin nor bu brnyes/_/'od gsal
[\[88a.6\]]chen po'i mdangs la gnas/_/sgyu ma tsam du 'gro don mdzad/_/dpe med nam mkha'i rnal 'byor pa/_/khyod la bskul ba mi 'tshal gyis/_/'on kyang nged kyi glu la nyon/_/spyir skye 'gro sems can las kyis 'khrul/_/sdug bsngal gyi gnas na longs spyod byed/_/'di ma bzod brtse
[\[88a.7\]]bas sha la bab/_da khyod kyi thugs rjes mi dgongs na/_/'gro drug gi pha ma ji ltar byed/_/khyed phan sems skyed cig rnal 'byor pa/_/lar rig pa'i khye'u chung yengs la dga'/_/'khrul pa'i snang ba ltad mo che/_/gzung 'dzin rkun ma mgo lo rgod/_/yid gnyis kyi shes
[\[88b\]]
[\[88b.1\]]pa tsam tsom mang /_/gnyen po'i mel tshe snying rus chung /_/shes bzhin gyi dran pa sgo cha lhod/_/sems nyid kyi nor bu 'chor nyen yod/_/khyod yul la ma yengs rnal 'byor pa/_/gzhi 'gyur med nam mkha'i btsun mo la/_/nyon mongs dug lnga'i khong sran zhugs/_/gzung
[\[88b.2\]]'dzin gyi 'gong po spun dgu gnod/_/bzang ngan rkyen rtog gi 'khrul phyir 'brang /_/chags sdang gi spyod lam ma legs pas/_/gzung 'dzin gyi nad ro gting nas bslang /_/rang lus kyi bde ba stor nas 'dug_/'khrul pa'i sems can snying re rje/_/khyod 'gro don gyis shig
[\[88b.3\]]rnal 'byor pa/_/lar yid kyi ye shes co lu chung /_/sgo lnga'i brdzun la nyan nyan nas/_/rigs drug g.yang la bskyur nyen gda'/_/khyod gnyis 'dzin shig cig rnal 'byor pa/_/'gyu byed kyi dran rtog blo rgod po/_/kun gzhi dbyings kyi pho brang du/_/ma bcos car nyal mi byed
[\[88b.4\]]par/_/'dod yon sgyu ma'i slu brid la/_/dug lnga'i grogs dang 'grogs nas rtse/_/yul chags sdang gnyis la yengs pa yis/_/ngan 'gro'i g.yang du ldud nyen yod/_/dbang po sgo lnga'i sgo sdoms la/_/yid kyi khye'u chung btson du zung /_/bde gsal stong pa'i mal du
[\[88b.5\]]snyol/_/khyed yengs su 'gro'o rnal 'byor pa/_/skye rgan 'chi'i chu bo la/_/rkyal med kyi blun po rtse la dga'/_/dal 'byor gyi gru bo yod bzhin du/_/rje bla ma'i gnyen pa mi bsten par/_/las mi dge'i rba la gtam col byed/_/sdug bsngal gyi rba la gnyen pos byol/_/_
[\[88b.6\]]zhen chags kyi 'dam la ma lus par/_/thar ba'i skam sar ci snyogs kyis/_/khyod zhe 'dod thang cig rnal 'byor pa/_/'dod pa dug gi sdong po la/_/spang blang gnyis kyi yal ga gyes/_/zhen pa'i lo 'dab phyogs bcur rgyas/_/rtsol sgrub kyi me tog mkha' la 'phur/_/_
[\[88b.7\]]sdug bsngal gyi 'bras bu thur la brul/_/snying med kyi spre'u bsgugs kyi za/_/'khor ba'i nags su 'chi nyen yod/_/sna tshogs zhen med kyi skyes bu yis/_/gdeng 'gyur ba med pa'i mtshon thogs te/_/'dod pa'i sdong po rming nas bsgyel/_/dug lnga'i 'bras bu sngo skams
[\[89a\]]
[\[89a.1\]]khyer/_/dug 'chi byed kyi nus pa zad par gyis/_/khyod zhe 'dod spongs shig rnal 'byor pa/_/ri dgas sgra yis phung ba de/_/snyan grags ched du bsgrubs pas lan/_/bstod smad brag ca lta bu la/_/phyogs 'dzin ma byed rnal 'byor pa/_/glang chen lcags
[\[89a.2\]]kyus zin pa de/_/rgun chang rol chags pas len/_/'dod yon lan tshwa'i chu rgod la/_/zhen pa ma che rnal 'byor pa/_/rma bya gud nas shi ba de/_/spu thog rgyan du mthong bas lan/_/'byung bzhi mi gtsang phung po la/_/rang mthong ma che rnal 'byor pa/_/sbrang ma 'dam du chud pa de/_/_
[\[89a.3\]]bzung can dri la chags pas lan/_/nye du gnas skabs 'brel pa la/_/brtse gdung ma byed rnal 'byor pa/_/phye le ba me yis tshig pa de/_/zhun mar mdangs la chags pas lan/_/sgyu ma lta bu'i yul snang la/_/der 'dzin ma byed rnal 'byor ba/_/'dab chags snyi la zin
[\[89a.4\]]pa de/_/'dod yon zas phyir 'brangs pas lan/_/zhen pa lcags kyu'i kha zas la/_/ltogs 'dod ma byed rnal 'byor pa/_/kun gzhi dag pa'i me long la/_/tshogs drug rig pa'i phyi bdar byas/_/yul drug gsal ba'i gzugs brnyan shar/_/ma rtogs byis pas dngos por
[\[89a.5\]]gzung /_/chags sdang gnyis kyi bde sdug myong /_/kun gzhi ma bcos chos kyi dbyings/_/tshogs drug ma 'gags der 'dzin med/_/yul drug gsal la ngo bos stong /_/dngos 'dzin byis pa ga chad du/_/mkhas pa rang snang der 'dzin bral/_/khyod der 'dzin shig cig rnal
[\[89a.6\]]'byor pa/_/gzhi ngos gzung med pa'i nam mkha' la/_/nyon mongs dug lnga'i lho sprin 'thibs/_/bdag tu 'dzin pa'i 'brug sgra bsgrags/_/sna tshogs las kyi char rgyun phab/_/zhen chags 'khor ba'i 'dam rdzab g.yos/_/'gro drug sdug bsngal gyi rtsi thog rgyas/_/lhag
[\[89a.7\]]mthong rig pa'i nyi ma yis/_/dbyings kyi nyi ma gsal btab ste/_/mnyam rjes dran pa'i skyi ser gyis/_/dran rtog gi lho sprin dbyings su bdas/_/bdag 'dzin gyi 'brug sgra rang sar yal/_/las kyi char rgyun rtsa ba bral/_/zhan 'dzin gyi 'dam rdzab nyi mas bskams/_/_
[\[89b\]]
[\[89b.1\]]rigs drug gi sa bon skam la yang /_/sdug bsngal gyi lo tog sngo bskams khyer/_/khyod the tshom ma byed rnal 'byor pa/_/mtshan ldan gyi rgyal bu blon pos brkus/_/bshes med kyi yul du sbrang drir 'khyams/_/lhad dang hral hrul gyi 'tsho ba bsten/_/rang gzhan gnyis
[\[89b.2\]]kas ngo ma shes/_/mtshan mkhan gyi bram zes rigs brgyud rtogs/_/blo gros blun po'i bu la dris/_/gnas lugs rig pa'i rje la gtad/_/tshogs gnyis dag pa'i khrus nas bton/_/gdams pa yid bzhin nor bus brgyan/_/rtogs pa rin chen gyi khri la bzhag_/dus
[\[89b.3\]]gsum sangs rgyas kyi rgyal sa bzung /_/khyod bla ma bsten cig rnal 'byor pa/_/rten med yid kyi ri dgas nge /_/las dbang bar ngo'i thang la 'khyams/_/zhen chags smig rgyu'i chu la gdungs/_/rigs drug 'khor ba'i mtha' la shi/_/ri lung sha khrag rjes kyis bkang /_/da
[\[89b.4\]]rten med kyi rig pa mkha' la chings/_/tshogs drug gi rkyen kha ma 'grim par/_/'od gsal chen po'i thang la rgyug_/'dod yon smig rgyu'i chu bo la/_/der 'dzin gyi zhen pa ma byed par/_/zhen 'dod kyi gdung ba nang du chod/_/rigs drug gi rkyen kha ma 'grim par/_/mnyam nyid
[\[89b.5\]]chen po'i dbyings su nyol/_/yid bsam du med pa'i gnyug ma la/_/dran pa g.yeng med kyi mda' mkhan gyis/_/ma bcos gnyug ma'i ngo bor bsrang /_/re dogs gnyis kyi mgo rtsa bregs/_/dga' bzhi'i bcas su dril nas kyang /_/lhan cig skyes pa'i me dU bcug_/_
[\[89b.6\]]thabs shes rab gnyis kyi ltong btod de/_/skad cig bzhi yi sgro bskyon nas/_/bdag tu 'dzin pa'i phyogs su 'phangs/_/gti mug phag rgod snying la gzer/_/gzung 'dzin gnyis kyi srog rtsa bcad/_/'khor ba'i gnas su da mi rgyu/_/khyod pa tsan sa zung shig rnal 'byor pa/_/yul
[\[89b.7\]]rang snang zhen med du shar ba'i tshe/_/'dod yon lam gyi grogs su 'gro/_/pad+ma'i kha dog 'dam na gsal/_/nyams gang dgar skyongs shig rnal 'byor ba/_/chos bden med khong du chud pa'i tshe/_/srog rtsol zung 'jug chen po yin/_/glang po'i gser sgrog blod na bde/_/'bad
[\[90a\]]
[\[90a.1\]]rtsol zhog cig rnal 'byor ba/_/mnyam nyid rig pa'i rta pho de/_/gzung 'dzin gyi sgrog tu ma chud par/_/bdag gzhan du 'dzin pa'i sra ba kha glod/_/phyogs med kyi thang la gar bder rgyug_/nyams shugs byung du rdol ba'i smyon pa de/_/gnyen pos lcags
[\[90a.2\]]su ma gzhug par/_/tshul 'chos kyi khyim nas sgor phyung la/_/gar bde'i gnas su yan du chug_/rtog pa nam mkha'i khyung chen de/_/grub mtha'i gzan la ma chags shing /_/'khrul pa'i g.yang la ma bred par/_/phyogs med kyi mkha' la lding du chug_/'bras bu yid
[\[90a.3\]]bzhin gyi nor bu de/_/re dogs kyi dri ma ma chags shing /_/yid smon gyi gling la ma lus par/_/dgos 'dod kyi gsol ba rem la thob/_/'gyur med kyi btsan sa zin nas kyang /_/thugs rje'i 'od zer phyogs med kyi/_/'gro drug gi pha ma byed ru/_/sngon dam bcas go cha gon pa
[\[90a.4\]]de/_/da dus la bab po sa ma yA/_/zhes gsungs te skul ba chen po'i sgra bskal pa'i 'brug bzhin du bsgrags te nam gyi mtha' dang mnyam du mi snang bar dengs so/_/mkha' 'gro ma'i 'byam glu ring mo zhes bya ba rdzogs so//[ {D2452}]@##/_/rgya gar skad du/_ma hA mu
[\[90a.5\]]dra rat+na gI ta tsa kra nA ma/_bod skad du/_phyag rgya chen po rin po che dbang gi 'khor lo zhes bya ba/_bcom ldan 'das bdag med ma la phyag 'tshal lo/_/gser la ra med ka 'ji'i rdo la rtogs par 'gyur/_/'dra man rnams ni tshong 'dus dag tu rgyug par 'gyur/_/gser zol skor zhing 'khor
[\[90a.6\]]nas gnas po'i lag tu 'bab pa yin/_/phra men ma ni ma bsten 'gyur te rten 'brel thams cad su yis bsgrigs/_/ded dpon mkhas pa grong dang gling phran tshong spangs rin chen gling nas nor bu len/_/phyi ba dar byas tshe rgyal mtshan rtse la mchod pas dgos 'dod 'byung /_/rin chen
[\[90a.7\]]gsum ngo shes pa'i ded dpon 'dzam bu'i gling na dkon/_/srad la zhal lce bcol bas che chung med par gcod de rtsod dang bral/_/'gron po lam zhugs bar gyi grong dang grong khyer ri sul bgrod nas don 'grub pa/_/gi ling rta po mgyogs kyang lcag gis brabs na de bas mgyogs
[\[90b\]]
[\[90b.1\]]par 'gyur/_/ltas ngan chen po byed pa'i mi de su yi rigs rgyud yin/_/dmigs med tshogs sog byed pa rgya mtsho chen po mkhas/_/bya yi tshogs la mda' 'phangs gang la phog pa de dag 'gum/_/ri mtsho tsan+dan gsum gyis bya glang sbrul gsum skyabs 'og bcug pa shes
[\[90b.2\]]lags sam/_/ras yug dkar po tshur nas bton nas tshos ma'i lag tu btang bas gang 'dod 'byung /_/mdzub bsgreng srin mtheb nang du mdzub mo bcug cing mkha' la bsgreng ba'i don ldan brdar shes par chad med/_/bung ba khri snyan phyi ba gsum gyis shes rab gsum gyi sbyor ba ngo
[\[90b.3\]]mtshar che/_/'du ba gso byed sman pa'i rgyal po mnyes pa yis/_/rin chen bdun sbyor spyi bo gtsug bshal btang nas ni/_/sha rus khrag sogs smin cing lus kyi 'byung ba rtas par byed/_/tshangs pa chen po'i gsung dbyangs khyod kyis mnyan par gyis/_/seng ge'i 'o ma btsun
[\[90b.4\]]mos bzhos pa'i bcud mchog ngo mtshar can/_/'di ni gang gis 'thungs dang lce la reg pa tsam gyis ni/_/rtsa grol rlung zin thig le dros pa'i nus mthu 'byung /_/u ma de ba len pa'i glu de mchog tu snyan pa yin pas gson/_/snang ba thob nas dben pa'i sa phyogs der ni
[\[90b.5\]]rang gi gnas btsal la/_/rgyan gyis spras shing mdzes ldan bdag med yum gyi zhabs la 'dud/_/gtan gyi bde ba blangs pa nam mkha' rdo rje grong du gzhug_/srid pa'i rgyal mo len pa'i glu la yid gtad bya bar rigs/_/rang byung shel gyi mchod rten skyon bral ye nas dag pa la/_/_
[\[90b.6\]]snang srid gsal byed 'phrul gyi me long phyis te blta bar bya/_/mo gsham bu yis bden pa mthong ba'i don de gang yin khyod kyis smros/_/khyab 'jug chen po rang gis blangs pa'i glu la yid brtan byed/_/khrus khang dag na dri mas dri ma ma lus dag par byed/_/med bzhin snang ba mkha'
[\[90b.7\]]la bris pa'i 'ja' ltar gzungs sku rnam gnyis gang zhig yin/_/sbrang rgod zos pa'i rtsa la byin rlabs rgyas par byed/_/skyur nad can dang rma dkris gnyis la chags pa'i zhen pa cang gda' 'am/_/dri dang sgog pa g.yer ma phyed par snang ba gzugs brnyan 'di 'dra rtogs lags sam/_
[\[91a\]]
[\[91a.1\]]chu zla bzhin du snang la rang bzhin med pa mig gi rnam shes nyams su myong bas gzigs/_/'byung ba 'khrugs pa'i nad la sman pa rnams kyis drod tshad 'dzin/_/bshal rjes mi srung rtag tu bsrung ba ma lags sam/_/gnam lcags sa la bab na gang la babs
[\[91a.2\]]pa'i yul de 'jig par byed/_/mkha' la 'brug gi sgra bsgrags dbyar dgun shan 'dang de yis phyed par 'gyur/_/sprul pa'i dge slong mkhas pa 'gro 'chag nyal du ston kyang skyo dub med/_/gser gyi ri la brten pa'i bya yang de yi mdog tu 'gyur/_/snang yang de bzhin spyod pa'i sgyu ma
[\[91a.3\]]mkhan dang rtag tu 'grogs/_/zhing pa'i lo tog rten 'brel rab tu 'dzom pas 'bras bu ston rnams sdud/_/mchod sdong nyi zla nor bus rtog pa med bzhin 'gro ba'i don la brtson/_/so btang bum par chu bskyed mi 'chag snod kyi bya ba byed/_/ka la pid+ka'i sgra bzhin tshangs pa'i
[\[91a.4\]]gsung gis bag chags sgrib pa 'dag_/rlung gi rta la dran pa'i srab kyis mkha' la btags la dbu ma'i khyim du gzhug_/lo zla 'das pa'i ma bu phrad bzhin nges pa'i shes pa skye/_/nya dang chu las 'byung ba gos su gyon pas zhen pa cang gda' 'am/_/me long shel bzhin khong
[\[91a.5\]]ras gsal stong byas pa med pa lta ba mchog_/dngas ma'i chu la bzhin gyi dkyil 'khor gsal dngas phyed par snang /_/'gron po lam zhugs nye ring med par phyin nas 'dod pa'i mi dang phrad/_/rgyal po'i khrims la 'bangs kyis dam tshig gces par bsrungs pa legs/_/rma bya'i
[\[91a.6\]]zas su btsan dug zos pas stobs su 'gyur ba ngo mtshar che/_/rin chen gser de sa la gnas kyang 'od zer mkha' la 'char/_/bag ma bung ba seng ge smyon pa bzhi po spyod pa 'dzol/_/rlung dang yi ge rnam shes gsum po 'grogs la tshangs pa'i mthong lam snyogs/_/sa 'gus
[\[91a.7\]]mchod sdong btsugs pa'i sa der klu yi 'jigs pa mi bdog go/_/rin po che la rtog pa med kyang gsol ba btab na dgos 'dod 'byung /_/mkha' la sprin tshogs 'dus nas char gyis 'gro don mdzad/_/rgyal bu rgyal sar bzhag nas 'bangs rnams kun gyis 'khur bar byed/_/mkha'
[\[91b\]]
[\[91b.1\]]la nyi ma shar ba'i mun pa'i tshogs la bsdad dbang med mod kyi/_/nyi zla ngos gzung chu bo gyen la zlog pa grangs pas gangs dkar rtse nas zhu ba ngo mtshar che/_/ma ga d+ha ru rdo rje'i gdan du bsdad pa'i rgyal ba sprul pa'i sku de su yin lo/_/drang srong rnams ni kham gyi zas la ma brten bsam
[\[91b.2\]]gtan thun gyis 'tsho/_/rdo rje gdan la dbang po bstan pas nam mkha'i bsgrub bya med par rtogs/_/myong zhing smra ma nus pa'i bcu drug lon pa'i bde ba su la bslangs/_/mkha' la shar ba'i rgyu skar rnams kyis nam zla dus bzhi'i drod tshad 'dzin/_/bzhin gyi dri ma sel ba'i
[\[91b.3\]]me long 'di la sgeg mes gces par 'dzin/_/rgyal po'i khang bzangs dag na btsun mo 'dod yon rtag tu spyod kyang de la zhen pa med/_/gang gis 'joms par mi nus pha lam rdzas kyi rdo rje yin/_/drang srong rnams kyis tshe yi rig 'dzin grub pa gang gi stobs las byung /_/btsog
[\[91b.4\]]pa'i chol zangs snying po bor nas rin chen snod mdzes tshol ba thabs la mkhas/_/rdo yi skyes bu srin mo'i gling la nyam nga med de gang gi rtog_/nam mkha'i mdzod la longs spyod nus na dbul ba'i sdug bsngal bral/_/dmyal ba la sogs rigs drug dag la bde gshegs sku gdung
[\[91b.5\]]'brul/_/dug la sngags kyis thebs pas 'du ba'i nad rnams thams cad 'joms/_/mkha' la nyi ma shar ba skar ma la sogs snang gzhan zil gyis mnan pas nam mkha'i dkyil ltar mthong /_/ka ra Na bcings chu yi 'gro 'od chad nas gzhon nu me long blta zhing nam mkha'i
[\[91b.6\]]dkyil na 'dug_/rab rib mig ser sol ba dung la ser por mthong ba'i 'khrul pa dus der zhig_/gshed mas khrid pa'i mi de thar nas dpa' mdzangs de yi lag tu cang 'gro'am/_/nam mkha' dag pa'i 'khor ba mya ngan 'das pa'i gzugs su bris pa gang na med/_/nam zhig
[\[91b.7\]]mu ge'i dus su bu sha zos kyang de la chags pa cang skye'am/_/bla ma'i dus thabs bsten pas yin min rten 'brel thams cad rtogs/_rdo yi mi la sdom pa dam tshig phog kyang bsrung dang nyams pa'i rig byed med/_/rtog bral ro de gang la mi 'jigs nus mthu su yis byin
[\[92a\]]
[\[92a.1\]]pa yin/_/dngas pa'i mkha' la gza' dang rgyu skar 'byung ba shes pa'i drang srong mkhas pa yin/_/ri dgas drang srong lta bu gcig pur 'dug pa'i mi des bden pa myur du thob/_/'byung ba gyes pas dngul chu mkha' la 'phur bar gang nas 'ongs/_/rnyog ma'i
[\[92a.2\]]dri ma can gyi chu la nor bu bcug pa'i stobs kyis dngas par 'gyur/_/bde gshegs bems po ltar snang sman dang sman dang chu stegs dang zam pa de mchod kyis/_/rtog med 'byung bas 'gro drug 'dod pa dus su skong ba ngo mtshar che/_/rin chen gling du phyin nas sa rdo btsal med ci
[\[92a.3\]]snyed thams cad rin po che/_/mkha' la sprin gyis 'khrigs na nyi ma'i 'od zer snang ba min/_/gang rdugs lam de bsal na chu de 'dod pa'i gnas su 'gro/_/kha brag lam na 'dug pa'i mi de grogs kyi rkyen gyis gar 'gro'i cha yang med/_/nor bu rin chen len pa'i tshong pa bsgugs
[\[92a.4\]]la de dang sbrag_/rdo yi mi la rmi lam ci zhig dris kyang lan de 'od des med/_/na tsha sdug bsngal che dus rtsa ba de rang yin te thabs gzhan med/_/snang ba'i gzugs rnams sdigs su byung yang de nyid snying rje'i yul te logs na med/_/gshog gnyis rgyas pa'i rtsal des nam mkha'
[\[92a.5\]]gar byas rkyen gnyis dbang du bsdus/_/gangs dkar rtse la nyam nga med pa'i seng ge rtsal la gsum rdzogs/_/sgo gnyis khyim spangs bsam gtan thun gyi zas bsten nam mkha' mdzod du byas/_/lce dang mtheb mo gnyis ka brag la seng ge bu dang sbrag_/nam zhig 'brug la zhon nas
[\[92a.6\]]'jig rten gsal bar byed/_/lan tshwa'i rgya mtshor chu rnams ro gcig tha dad med/_/rgya mtsho dngas pa'i nang na gza' skar gzugs brnyan snang ba su yis bzhag_/byang lta'i phug pas nyi ma ma mthong gang gis len/_/dgos 'dod 'byung ba'i nor bu'i nus pa su la blangs/_/_
[\[92a.7\]]zhes gsungs so/_/mchog gi brgyud pa las byung ba zab mo'i don to/_/bcom ldan 'das bdag med ma'i brda rin po che dbang gi 'khor lo gsal ba zhes bya ba dur khrod rgyu skar dpal gyi rol par gsungs pa rdzogs so//_//dpang gtso bor bstan pa'o/_/_
[\[92b\]]
[\[92b.1\]{D2453}]@##/_/rgya gar skad du/_yo ga sarba tat+t+wa u mu tri A lo ka nA ma bi ka la badzra gI ta/_bod skad du/_rnal 'byor pa thams cad kyi de kho na nyid snang ba zhes bya ba grub pa rnams kyi rdo rje'i mgur/_bla ma dam pa rnams la phyag 'tshal lo/_/rgyu sems can la 'bras bu
[\[92b.2\]]sangs rgyas thob par byed pa'i lam tshogs gnyis las phyir gyur pa med la/_bsod nams tshogs kyi mthar thug ni chos kyi 'khor lo'o/_/de bskor ba'i gnas ni skye bos bgrod pa dka' ba'i sa phyogs/_'byung po ro langs rgyu ba'i srang /_'jig rten gyi mi ma yin rgyu ba'i sa/_
[\[92b.3\]]mthong ba tsam gyis bdud ba spu ldang zhing srin po skyi g.ya' ba las kyi mkha' 'gro ma'i gnas/_dur khrod chen po brgyad du rtogs pa mthar phyin pa'i rnal 'byor pa rnams dang /_chos nyid skye ba med pa la blo 'byangs pa'i rnal 'byor pa rnams rab tu tshogs nas/_rang rang gi rgyud la don
[\[92b.4\]]dam pa'i bden pa 'jug pa'i yul nges pa'i shes pa gang la skyes pa dang /_gnyug mngon gyi lhan cig skyes pa rang la gnas pa'i ye shes ngo gang la sprad pa dang /_rtog pa gang gi sgo nas shar ba de tshogs kyi mchod pa byin gyis rlob pa la nyams myong gi mgur bzhengs pa/_gnas de dang de na
[\[92b.5\]]gnas pa'i mkha' 'gro ma su kha ta skal ba bzang mo la sogs pa rnams kyis mi bsnyel ba'i gzungs kyis phyi rabs kyi don du yi ge rigs su dkar shog la btab pa 'di rnams so/_/dka' thub mthar phyin pa lU yi pa'i zhal snga nas/_tshe 'di'i che thabs 'khor ba'i rgyu/_/bya ba ma
[\[92b.6\]]mang thar lam 'gag_/'dod pa'i blo bral bya ba'i yul/_/sa phyogs de na byang chub nye/_/zhes gsung ngo /_/bde ba'i mdangs ldan ma shrI su kha'i zhal snga nas/_'jig rten bya ba bdud kyi yul/_/tshe 'di'i blo log 'phags pa'i lam/_/'dod pa'i dug sbrul gtses pa yis/_/rjes
[\[92b.7\]]ni sdug bsngal nyid du 'gyur/_/zhes gsung ngo /_/nor bu gling pa la li ta badzra'i zhal snga nas/_ting 'dzin shes rab dri ma sel/_/rang rig ye shes 'od gsal sku/_/bde ba thob byed dbang gi lam/_/mngon du gyur tshe rtog pa grol/_/zhes gsung ngo /_/'dod
[\[93a\]]
[\[93a.1\]]chags lam du slong ba mo tsan+d+ra bi ma la'i zhal snga nas/_shes rab rno ngar ting 'dzin gyis/_/ma mthong 'khor ba'i sgrog mi chod/_/rin chen dbang gi nus pa yis/_/zag pa bde chen nyid du 'gyur/_/zhes gsung ngo /_/nus pa'i mthar thug bI R+Ya ba'i zhal snga nas/_'dam
[\[93a.2\]]bral pad+ma skam pa bzhin/_/dug lnga med na ye shes 'gag_/'dod yon lam khyer sa lam 'dums/_/spangs nas grol 'dod dman pa'i lam/_/zhes gsung ngo /_/zad zing gi sbyin bdag mo ru ru su ka'i zhal snga nas/_drang srong shes rab mig can gyis/_/nad gzhi lus kyi zungs
[\[93a.3\]]su bsgyur/_/de bzhin thabs dang ldan pa yis/_/dug lngas ye shes skyed par byed/_/ces gsung ngo /_/'gro ba'i mgon po klu sgrub kyi zhal snga nas/_rmi lam rang bzhin med pa bzhin/_/chos rnams rang gi ngo bos stong /_/'khor ba dang ni mya ngan 'das/_/don la grub pa ma yin no/_/zhes gsung
[\[93a.4\]]ngo /_/so sor rtog pa'i ye shes thugs su chud pa'i dz+nyA na d+ha ra'i zhal snga nas/_ngo bos stod pa snang ba'i mtshang /_/gang la rang bzhin med pa yi/_/brjod du med pa'i bdag nyid do/_/zung 'jug ma mthong grol mi nus/_/zhes gsung ngo /_/rnal 'byor gyi dbang phyug sa ra ha'i zhal snga nas/_snga
[\[93a.5\]]nas ma dran rdo rje'i gdan/_/smra bar ma nus yid 'pham pa/_/'od gsal 'gro 'ong med pa'i bdag_/gnyis snang grol ba phyag rgya che/_/zhes gsung ngo /_/rdo rje bzlas pa'i rnal 'byor ma a nu ki ra'i zhal snga nas/_dngas ma snang stong rkyen dang bral/_/tshogs drug yul du ma bcad
[\[93a.6\]]pa'i/_/'gro 'od med pa gnyug ma'i dang /_/dran brjed mtshams su sems ngal sos/_/zhes gsung ngo /_/ri khrod dbang phyug sa ra ha'i zhal snga nas/_'khrul pa rkyen snang glo bur ba/_/dus gsum skye 'jig gis stong pa/_/gzhi la ma grub ngo mtshar yul/_/de mthong ba ni grol
[\[93a.7\]]ba'i yul/_/zhes gsung ngo /_/skyabs kyi sbyin bdag mo su ka b+ha'u'i zhal snga nas/_dran rig rnam par rtog pa ni/_/ma rig pa yi stobs las 'byung /_/sna tshogs med shar ngo bos stong /_/rtsa bral nam mkha'i rjes thob can/_/zhes gsung ngo /_/mi las 'das pa AR+ya de ba'i
[\[93b\]]
[\[93b.1\]]zhal snga nas/_'od gsal gdod nas dag pa'i dang /_/mtha' bzhi las ni rnam grol ba'i/_/rang gnas rtsa ba 'dus ma byas/_/spros bral 'di ni gzigs mor che/_/zhes gsung ngo /_/dran pa gcig pa'i rnal 'byor ma b+ha su ri ka'i zhal snga nas/_kun la khyab pa 'od gsal dang /_/_
[\[93b.2\]]'gro 'od med pa'i bdag nyid can/_/spros bral dus rnams thams cad pa/_/chos sku 'gro ba mi 'dor ro/_/zhes gsung ngo /_/smra ba'i seng ge ka la a le ba'i zhal snga nas/_grub mtha'i lta ba ming du brjod/_/ming rnams rnam par rtog pa ste/_/de nyid stong pa chos kyi sku/_/ming
[\[93b.3\]]las grol ba phyag rgya che/_/zhes gsung ngo /_/rtse gcig gi rnal 'byor ma ka ri d+ha ri ma'i zhal snga nas/_bde gshegs btsun mo ming med ma/_/nam mkha'i 'o ma rab 'thungs nas/_/smra bsam blo yi yul las 'das//_gnyis snang za zhing nam mkha' 'jo/_/de mthong bas ni
[\[93b.4\]]grol bar 'gyur/_/zhes gsung ngo /_/blo gros mi bzad pa shAn+ta de ba'i zhal snga nas/_tshe 'di'i blo log thar pa'i lam/_/snang phyir ma 'brang 'khrul pa grol/_/dus gsum chig chog gnad kyi mtshang /_/dri med rang snang phyag rgya che/_/zhes gsung ngo /_/chos kyi sbyin bdag mo a nu
[\[93b.5\]]tA ra'i zhal snga nas/_go cha 'jig rten pa yi sgrog_/ma grol 'phags lam zin mi 'gyur/_/de srid bde ba dang mi 'phrad/_/rang snang dag tshe zhing khams 'char/_/zhes gsung ngo /_/brtul zhugs mthar phyin Dom+bi pa'i zhal snga nas/_dmigs pas ched du ma bzung ba'i/_/_
[\[93b.6\]]shes pa yul las ma 'phros pa/_/bde gsal mi rtog dri ma med/_/dngas ma yid 'bral la phyag rgya che/_/zhes gsung ngo /_/'dod pa la blo log pa rnal 'byor ma dz+nyA na bi ma la'i zhal snga nas/_sgom blo'i 'dun pa dri ma ste/_/rig pa so la bzhag pa yi/_/ma byas shes pa skyon
[\[93b.7\]]las grol/_/'dzin rtog dmigs pa'i steng du ni/_/spros bral 'char bar mi 'gyur ro/_/zhes gsung ngo /_/shes rab spyan ldan ka ma la'i zhal snga nas/_dngos don rang rig ye shes kyi/_/lhan cig skyes pa'i nyams myong ni/_/tshig gi spyod yul ma yin te/_/brda
[\[94a\]]
[\[94a.1\]]yis mtshon pa seng ge'i gsung /_/zhes gsung ngo /_/bdag med kyi sgra sgrogs ma pad+ma d+ha nu'i zhal snga nas/_gnyug ma ngo bo nyid kyi gshis/_/blo yi yul na gnas pa min/_/mtshon du yod la ngos gzung bral/_/yang dag bla ma'i brda las rig_/ces
[\[94a.2\]]gsung ngo /_/'khrul pa'i sgrog grol ba b+hi na pa'i zhal snga nas/_ji ltar chu zla'i dkyil 'khor bzhin/_/snang ba'i rang mtshang ngo bos stong /_/dngos por 'dzin pa 'khrul pa ste/_/der 'dzin grol bas phyag rgya che/_/zhes gsung ngo /_/sdom pa'i tshul khrims can me kha la'i zhal
[\[94a.3\]]snga nas/_ji ltar dri za'i grong khyer bzhin/_/chos rnams rang bzhin brtags na dben/_/bden zad brdzun zad yi ge zad/_/tshig gi lam chad blo las 'das/_/zhes gsung ngo /_/sbas pa'i rnal 'byor go rak+Sha'i zhal snga nas/_rtog pa yid bzhin nor bu la/_goms
[\[94a.4\]]'dris phyi bdar byas pa yis/_/brtan pa thob pa mdog phyin te/_/de tshe dgos 'dod mngon du 'gyur/_/zhes gsung ngo /_/'khor ba'i yid phyung ba mo ku ma la sUR+ya'i zhal snga nas/_rang snang sprin rum ma dngas na/_/dpal gyi be'u'i 'od mi gsal/_/rnam rtog rgyang du ma bsrings na/_/_
[\[94a.5\]]ye shes nye ru mi 'dod do/_/zhes gsung ngo /_/rlung la dbang phyug pa tso bo ri ka'i zhal snga nas/_zung 'jug gnas pa'i yi ge ni/_/'gros kyi rnam shes yi ge sel/_/nyams myong gsal bas bdag 'dzin zhig_/'di yis nyams kyi 'phen len 'jig_/ces gsung ngo /_/dpal
[\[94a.6\]]mi'i seng ge'i spyod pa can u mu ka ri'i zhal snga nas/_bde chen chos dang sprul pa yi/_/'khor lo gsum gyi lte ba la/_/gnas pa'i yi ge bde gshegs kyi/_/ma lus kun gyi sku gsung thugs/_/zhes gsung ngo /_/brda la rang ngo mthong ba na du ba'i zhal snga nas/_snying gi dbus su
[\[94a.7\]]ngo sprad pa'i/_/bla mas bstan pa mchog gi don/_/lhun grub rang ngo shes pa ni/_/gnad de nges pa'i shes pas mthong /_/zhes gsung ngo /_/dge ba'i chos sdud tshul khrims can b+ha tsa la'i zhal snga nas/_bzhi rdzogs rang byung ye shes su/_/tshos ma'i rkyen la rag mi las/_/rang rig 'od
[\[94b\]]
[\[94b.1\]]gsal dngos po'i gshis/_/rten 'brel gang gi thabs kyi sa rig_/ces gsung ngo /_/lung rigs gnyer gyi dbang phyug te pa'i zhal snga nas/_bla ma'i gsung gas ldongs pa bsal/_/de mthong ming gi sde snod la/_/bltas tshe gdams par ma gyur pa'i/_/yi ge gcig kyang
[\[94b.2\]]bor du med/_/ces gsung ngo /_/gsal ba'i mdangs ldan ma karma li ka'i zhal snga nas/_nam mkha' dbyings kyi glegs bam la/_dkar dmar sna tshogs yi ge rnams/_/rnam rtog 'khrul pa blo yi chos/_/don la glegs bam yi ges stong /_/zhes gsung ngo /_/bde ba lam
[\[94b.3\]]khyer thabs la byed pa dan+ti ba'i zhal snga nas/_nang gros phyi yi rkyen zhu bas/_/rtsol ba ma byas dang gis su/_/khams 'dus rang la gnas pa yis/_/ye shes shar bas las las grol/_/zhes gsung ngo /_/bde ba lam du slong ba na ka ra'i zhal snga nas/_rmi lam dbang gis
[\[94b.4\]]sgo nga ru/_/grol lam bskyed rdzogs 'dab gshog rgyas/_/mos gus dad pas sbubs phye pas/_/ma rig 'khrul pa'i rgya las grol/_/zhes gsung ngo /_/rtog pa byin rlabs las shar ba tsa ra'i zhal snga nas/_mchog gi nor bu rin po che/_/snying la bcangs pa'i brtse gdungs
[\[94b.5\]]gis/_/dpal gyi gter mdzod yongs su 'gengs/_/grogs dag nor bu'i gces 'dzin gyis/_/zhes gsung ngo /_/sems can gyi don byed tshul can b+hi ka la'i zhal snga nas/_ded dpon med par rgya mtsho yi/_/mchog gi gling don mi 'grub bzhin/_/yon tan du mas rab
[\[94b.6\]]brgyan kyang /_/bla ma med par srid mthar min/_/zhes gsung ngo /_/rtog pa shing bzo la shar ba kha pa'i zhal snga nas/_dngos rnams sgyu ma'i rang bzhin te/_/bden med ltos dang 'khrul pa 'jig_/'khor ba'i mtshang mthong rang bzhin med/_/spang bya ma rnyed gnyen po stor/_/_
[\[94b.7\]]zhes gsung ngo /_/bya ba nan tan gyi ye shes khong du chud pa mo rdzu nu ta ri'i zhal snga nas/_'khor ba ma grub gzhi yis stong /_/myang 'das ma grub blo yis stong /_/sa lam ma grub bden pas stong /_/'bras bu ma grub yul gyis stong /_/zhes gsung ngo /_/re dogs kyi dri ma
[\[95a\]]
[\[95a.1\]]dang bral ba ka na pa'i zhal snga nas/_gzhi med rtsa ba bral ba yis/_/chos rnams gdod nas stong ba las/_/'khor ba gang yin myang 'das ci/_/'bras bu ma mthong nyams len grol/_/zhes gsung ngo /_/sems la dmigs pa'i rnal 'byor ma ga da ra'i
[\[95a.2\]]zhal snga nas/_ji ltar chu shing sdong po la/_/nam zhig snying po yod gyur tshe/_/de yi dus su gsal ba las/_/'bras bu gzhan du mthong ba min/_/zhes gsung ngo /_/ye shes kyi spyan dang ldan pa ka na ra'i zhal snga nas/_/phyi rol lha yi byin rlabs min/_/nang du rig pa dngas las
[\[95a.3\]]'byung /_/'dzin pa chad pas nyams myong 'bar/_/rig pa dngas pa'i stobs las ni/_/sgyu rtsal sna tshogs 'char bar 'gyur/_/zhes gsung ngo /_/sdug bsngal dang du len pa'i bzod pa dang ldan pa badzra sid+d+hi'i zhal snga nas/_man shel ma dag phyi rol rkyen/_/mi 'jug g.ya' dag
[\[95a.4\]]ngos der ni/_/sna tshogs dar gyi kha dog len/_/sems pa'i las kyang de bzhin no/_/zhes gsung ngo /_/de kho na nyid snang ba rdo rje'i mgur las ma rig pa sgo nga'i sbubs rnam par phye ba zhes bya ba'i le'u ste dang po'o//_//yi ge lam du 'khyer ba ta ka na'i zhal snga nas/_
[\[95a.5\]]mtha' bzhi las ni grol ba yi/_/sangs rgyas skye 'gag dri ma bral/_/rnam par rtog med bde gsal dang /_/gnyis snang bral ba phyag rgya che/_/zhes gsung ngo /_/rtog pa rang grol gyi rnal 'byor ma hu lu ka'i zhal snga nas/_gang gis ma bcos ma bslad pa/_/dbyer med dbyings
[\[95a.6\]]su gcig pa yi/_/chos kyi sku yis kun la khyab/_/rnam rtog gis bcings mngon mi 'gyur/_/zhes gsung ngo /_/bden pa gzigs pa ti lo pa'i zhal snga nas/_dran rtog tha mal shes pa ni/_/'ching ba mtha' dag nyon mongs 'gyur/_/dran rig ldang rlung bde ba bcad/_/de tshe shes
[\[95a.7\]]pa yul mi gso/_/zhes gsung ngo /_/chu bo rgyun gyi rnal 'byor pa ma ti la'i zhal snga nas/_lha yi lus kyis tha mal gyi/_/rtog pa yang ni bden par byed/_/rlung gi ngag la bde ba yis/_/yid kyi tha mal shes pa spong /_/zhes gsung ngo /_/bla ma'i byin rlabs zhugs pa nA ro
[\[95b\]]
[\[95b.1\]]pa'i zhal snga nas/_dpal ldan yon tan kun gyi gzhi/_/'di med par ni rnyed mi 'gyur/_/mos gus med par byin brlabs la/_/'jug pa'i yul med smin mi 'gyur/_/zhes gsung ngo /_/gnod pa byed pa la ji mi snyam pa'i bzod pa dang ldan pa karma ka ri'i zhal snga nas/_rang
[\[95b.2\]]gi don du chos kyi sku/_/gzhan gyi don du gzugs sku gnyis/_/bla ma'i dus thabs bsten las byung /_/'di med mchog gi dngos grub stor/_/zhes gsung ngo /_/nus pa la thugs rjes brgyan pa sa li pa'i zhal snga nas/_byams pa snying rje byang chub sems/_/'di med byang chub mchog
[\[95b.3\]]gi lam/_/nam du yang ni phrad mi 'gyur/_/grogs dag gces pa dor mi bya/_/zhes gsung ngo /_/bde ba'i gos kyis dros ta ra a ling gi zhal snga nas/_phan bde'i sa bon bskrun pa'i gzhi/_/byams pa'i sa gzhi snying rje chu/_/bdas pa'i ser la byang sems kyi/_/myu gu skye
[\[95b.4\]]'gyur gzhan du min/_/zhes gsung ngo /_/spros bral sgra 'gros la shar ba tsa ta la'i zhal snga nas/_rno la dar chags drag po'i mig_/gsal dngas phyar bas bying rmugs sel/_/rtog pa chod rjes chos nyid kyis/_/rang ngo rjes kyi shes pa zin/_/zhes gsung ngo /_/tshe 'di'i so
[\[95b.5\]]tshis zhig pa a nu se ra'i zhal snga nas/_res gsor rje ba dum bu'i 'gros/_/lta stangs 'jog 'dor rnam gnyis kyis/_/brjes pas nang phrad ngos gzung bral/_/des ni gnyug ma'i rang ngo mthong /_/zhes gsung ngo /_/dpa' gdeng lam du khyer ba b+hi ta'i zhal snga nas/_lhan cig
[\[95b.6\]]skyes pa seng ge'i gsang /_/smra bsam blo yi yul ma yin/_/ma skyes mi 'gag 'od gsal dang /_/rang rig spros bral phyag rgya che/_/zhes gsung ngo /_/zab mo'i chos la bzod pa ru pa ti'i zhal snga nas/_gnyug ma rang la gnas pa yi/_/ye shes khu ba 'thungs pa'i ros/_/_
[\[95b.7\]]myos pa gyad kyi spyod lam 'dzin/_/gdeng ldan 'khor ba'i g.ya' dang bral/_/zhes gsung ngo /_/mi'i khyu mchog te kho na ti pa'i zhal snga nas/_sna tshogs rkyen las shar ba yi/_/snang ba'i chos rnams stong pa las/_/ma 'das rang gi ngo bos dben/_/gnyis med de ni phyag rgya che/_/_
[\[96a\]]
[\[96a.1\]]zhes gsung ngo /_/gtsang sme dor ba phag gi spyod pa can bi ga ma'i zhal snga nas/_dngos po sna tshogs sems nyid de/_/snang ba las ni gzhan 'gyur pa'i/_/phyi rol don ni yod ma yin/_/chu bo'i mthong snang de yis shes/_/zhes gsung ngo /_/bdag nyid chen po
[\[96a.2\]]a lu ki'i zhal snga nas/_gdol pa'i lag na mtshon thogs bzhin/_/tsan ta li yi rtog pa 'joms/_/bde gsal pheng gis gzung ba yis/_/dri med dngas ma sems la 'phel/_/zhes gsung ngo /_/pheng gi sgra sgrog sa ma b+hi tu ra'i zhal snga nas/_bung ba'i sgra skad pheng
[\[96a.3\]]gi dbyangs/_/dpal gyi be'u'i nang na sgrogs/_/'di yis gzung 'dzin rtog pa 'joms/_/sems pa'i 'od zer yid pham byed/_/ces gsung ngo /_/lta stangs lam du khyer ba la bya de ba'i zhal snga nas/_srid gsum mi g.yo ye shes kyi/_/skye ba'i zhing ni bcing ba'i gdan/_/_
[\[96a.4\]]phra rags gcod pa ka ra Na/_/dpal gyi rdo rje'i mig las 'khrungs/_/zhes gsung ngo /_/go cha'i brtson 'grus can su ka ma la'i zhal snga nas/_g.yas su mnyam par bzhag nas ni/_/de yi thugs rjes g.yon du gzung /_/mdun du rnam par lta ba ni/_/rdo rje lta bu'i ting nge 'dzin/_/zhes
[\[96a.5\]]gsung ngo /_/mi rtog pa'i mdangs dang ldan pa rat+na a ling gi zhal snga nas/_thabs kyis ma chun shes rab kyis/_/lam mi 'dod de shes rab kyis/_/ma zin thabs kyang de bzhin no/_/gnyis 'dzom mkha' lding gshog pa 'dra/_/zhes gsungs ngo /_/sbyangs pa'i las can ka d+ha pa'i zhal
[\[96a.6\]]snga nas/_thabs kyi gzhu la shes rab mda'/_/ma bral dad pas bskul ba yi/_/bsod nams ye shes tshogs bsags pas/_/dam pa gnyis ni thob par byed/_/ces gsung ngo /_/'gyu ba stod la gnon pa ka ma la'i zhal snga nas/_rig pa sor bzhag rgyal sa 'dzin/_/dar med rlung
[\[96a.7\]]gis 'phro rgod 'dul/_/shes pa gzengs smad rma bya'i mig_/don gyi gnad rig der 'dzin pas/_/dam pa gnyis ni thob par byed/_/ces gsung ngo /_/nga rgyal lam du slong ba mo kun ma si ta mo'i zhal snga nas/_mdun du zug pas rtsa ba zin/_/drug pa'i lta stangs rkyen mi g.yo/_/mthong
[\[96b\]]
[\[96b.1\]]mthong rma byas gzhan snang 'gags/_/shes pa chig tshugs mi rtog lam/_/zhes gsung ngo /_/bsod nams kyi tshogs lam du khyer ba'i DA ki sa la'i zhal snga nas/_rdul med zhabs la bsnyen bkur ba'i/_/rnam par smin pa skar mda' bzhin/_/ma rig mun sel sprin bral lam/_/der
[\[96b.2\]]ni dpal gyi be'u mthong /_/zhes gsung ngo /_/sbyor ba'i brtson 'grus dang ldan pa b+ha ri d+ha ra'i zhal snga nas/_mchog gi nor bu rin po che/_/yid la dran pa tsam gyis kyang /_/'khor pa'i rgyun chags rab bcom nas/_/bla med byang chub thob par byed/_/ces gsung ngo /_/'khrul pa rkyen
[\[96b.3\]]thog tu grol ba b+ha do de ba'i zhal snga nas/_rtog pa thugs phrad yul mi dmigs/_/shes pa so mas 'khrul pa sel/_/rig pa yul rjes mi 'brang ba'i/_/chig chod ye shes skye ba'i rten/_/zhes gsung ngo /_/me long lta bu'i ye shes khong du chud pa mo so ri saM g+ha pa'i zhal snga nas/_dran
[\[96b.4\]]snang chig chod so ma'i rtsal/_/'khrul pa'i snang ba thugs phrad sel/_/dmigs med rten bral 'dzin pa'i rten/_/rig pa sor bzhag rgyal sa 'dzin/_/zhes gsung ngo /_/'dod pa'i blo log tan+d+ha ba'i zhal snga nas/_sgrub pa 'dod blo mi zhugs pa'i/_/dmigs med 'khor gsum dag
[\[96b.5\]]pa'i lam/_/'bras bu re ltos bdud kyi yul/_/mchog don spu ris med pas 'grub/_/ces gsung ngo /_/sgyu lus kyi rnal 'byor ma kun+d+ha li'i zhal snga nas/_'khrul 'khor las dang shing gi mi/_/bya ba rnams la 'dod pa med/_/de bzhin 'dod pa'i blo bral ba/_/'dzin med skyes
[\[96b.6\]]pa 'phags pa'i lam/_/zhes gsung ngo /_/nam mkha' lam du 'khyer ba ku ku ri pa'i zhal snga nas/_nam mkha'i bdud rtsi byung ba yis/_/grub mtha'i 'dod pa ji snyed tshem/_/ma bcos rnal ma'i steng du ni/_/rig pa mdung tshugs 'dzin rtog grol/_/zhes gsungs ngo /_/yongs su
[\[96b.7\]]mthar phyin pa'i brtson 'grus can badzra bi ma la'i zhal snga nas/_shes pa tha mal yul mi dmigs/_/gnyug ma'i ngo bo 'dzin rtog med/_/zhen med rang grol ngo bo gshis/_/rnal 'byor ma yi gzigs mo sa/_/zhes gsung ngo /_/rnal 'byor pa su ka d+ha nu'i zhal snga nas/_'gron
[\[97a\]]
[\[97a.1\]]bu'i spyan gyis dri med 'dzin/_/snang bag cung la bor ba yis/_/rang nyid nyams myong 'gyur med gsal/_/ngo bo mthong tshe rang snang grol/_/zhes gsung ngo /_/'od gsal rang ngo phrad pa d+harma b+ha dra'i zhal snga nas/_sems nyid 'od gsal dngos bo'i don/_/_
[\[97a.2\]]rang bzhin ngo bos sangs rgyas rgyu/_/dmigs med gdod nas dag pa yi/_/ye shes de mthong ma rig sel/_/zhes gsung ngo /_/du ma ro gcig gi rnal 'byor pa b+ha ta li'i zhal snga nas/_ngo bo spros bral dri ma med/_/'gro ba kun la rang bzhin gnas/_/shel gong 'dam gyis
[\[97a.3\]]gos pa bzhin/_/glo bur 'khrul pa'i rtog pas 'gribs/_/zhes gsung ngo /_/mnyam gzhag dngas pa ma ti pa'i zhal snga nas/_snying gi dbus su dran pa'i gling /_/pha wang mig gis rab tu 'dzin/_/yul snang mi dmigs phra rags 'gags/_/ma bcos rang lugs spros bral
[\[97a.4\]]lam/_/zhes gsung ngo /_/yon tan mngon par grub pa'i bsam gtan dang ldan pa ma a re ta la'i zhal snga nas/_ka ra Na bcings lcags sgrog gis/_/srid pa gsum po g.yo mi 'gyur/_/rgyal po brtson du bzung ba yis/_/'bangs rnams 'phra bar mi nus so/_/zhes gsung ngo /_/_
[\[97a.5\]]yul snang sgyu mar ngos zin pa a b+hi ta'i zhal snga nas/_rus sbal mig gis rnam rtog bcad/_/de dus chos rnams nam mkha'i dang /_/rjes thob yul snang rang bzhin med/_/bden med mthong bas 'khrul pa grol/_/zhes gsung ngo /_/ting 'dzin zas kyis 'tsho ba'i rnal 'byor
[\[97a.6\]]ma tsaN+Da bi ma la'i zhal snga nas/_gyen gyi lta stangs tshangs pa'i gsang /_/dbang po rang snang phyag rgya che/_/chos nyid ngo bo thabs kyis zin/_/spros bral 'char ba yi ge'i gnad/_/ces gsung ngo /_/gzhan don la bsnyel ba mi mnga' ba sa ha la'i zhal snga nas/_pha dang ma ru
[\[97a.7\]]ma gyur pa'i/_/srid pa gsum na sems can med/_/bde med 'khor bar gnas pa la/_/snying rje mi skye smyon pa yin/_/zhes gsung ngo /_/bsgrub pa lhur 'dzin mo ru ru su ka'i zhal snga nas/_spros bral 'char ba gsang gi gnad/_/'phags lam gzhung ni byang chub sems/_/_
[\[97b\]]
[\[97b.1\]]gzhan don lhur blangs rang don rdzogs/_/'di la dngos grub nye bar gnas/_/zhes gsung ngo /_/rtsa rlung las su rung ba ni la pa'i zhal snga nas/_dran rtog 'od gsal la bcings pas/_/rang rig ye shes lnga yi mdangs/_/sa chu me rlung nam mkha' yi/_/snang ba rgyu lam 'bras bu'i
[\[97b.2\]]rtags/_/zhes gsung ngo /_/mi g.yo ba'i bsam gtan dz+nyA na d+ha ra'i zhal snga nas/_dngas ma'i 'od zer du bar snang /_/smig rgyu ltar snang bde ba'i 'od/_/gsal ba srin bu me khyer 'ong /_/mi rtog 'od zer mkha' ltar snang /_/zhes gsung ngo /_/de kho na nyid rab tu snang dang rdo
[\[97b.3\]]rje'i mgur las gser gyi nyi ma rnam par snang ba zhes bya ba'i le'u ste gnyis pa'o//_//dbang phyug dam pa'i mnga' bdag in+d+ra b+hu ti'i zhal snga nas/_'dod chags kyis ni bde ba 'dzin/_/zhe sdang gis ni gsal ba sbor/_/gti mug gis ni mi rtog 'babs/_/nga
[\[97b.4\]]rgyal phrag dog yon tan rgyu/_/zhes gsung ngo /_/lha'i rgyal po de ba ra mi'i zhal snga nas/_grong khyer rnams kyi mi gtsang lud/_/zhing la 'bru rnams skyed par byed/_/de bzhin rnal 'byor rgyud la ni/_/nyon mongs kyis ni ye shes 'phel/_/snang ba rang grol de ltos dang /_/zhes gsung
[\[97b.5\]]ngo /_/gsang spyod mthar phyin me go ba'i zhal snga nas/_mchog gi dngos grub sbas pa'i lam/_/ma gsangs bgegs chen skye bar 'gyur/_/gang 'dir mngon sum med pa'i gzugs/_/rtogs pa gong du 'phel bar 'gyur/_/zhes gsung ngo /_/nyin mtshan med pa ce spyang gi spyod pa
[\[97b.6\]]can a nu shri'i zhal snga nas/_lha yi thig le ma bstan par/_/phyag rgya'i 'od zer phyir mi spro/_/rigs ngan gdol pa'i spyod lam gyis/_/bdud rtsi 'thungs na bcud du 'gyur/_/zhes gsung ngo /_/na ba la rtog ba shar bkod ta ri tog tse pa'i zhal snga nas/_rtog pa spang bar mi bya'o/_/_
[\[97b.7\]]mi mthun lam du bslang ba yis/_/'gal ba'i rkyen rnams grogs su 'char/_/thabs 'dis gnyen po'i bya ba stor/_/zhes gsung ngo /_/e waM gi glu len pa de ba su kha'i zhal snga nas/_ji ltar nags la mched pa'i me/_/rlung gis rab tu sbor ba ltar/_/brtan pa thob pa'i rnal 'byor la/_/_
[\[98a\]]
[\[98a.1\]]de tshe rkyen ngan grogs su 'gyur/_/zhes gsung ngo /_/sems can don byed kyi bsam gtan dang ldan pa d+ha ra ni'i zhal snga nas/_yid kyi yul du gyur pa yi/_/blo snang ri mo su bas pa'i rjes/_/dran bas ma gos spu ris bral/_/dngas ma'i ye shes 'char ba'i sa/_/zhes gsung ngo /_/dus
[\[98a.2\]]skad cig mas 'das par rtogs pa shar badzA lan+d+ha ra'i zhal snga nas/_mi rtog spros bral 'dus ma byas/_/rang bzhin med pas skye 'gag bral/_/gnyis snang grol ba'i de nyid ni/_/gnyug ma lhan cig skyes pa'i dang /_/zhes gsung ngo /_/dga' ba'i mdangs ldan ma bi ka su ra'i zhal snga nas/_ma bcos shes
[\[98a.3\]]rab 'byung ba'i sa/_/gnyis snang rkyen dang bral ba'i dbus/_/mtshan ma rang sar grol ba de/_/dran brjed mtshams su ma bu phrad/_/ces gsung ngo /_/bya ba'i rnal 'byor pa rA hu la'i zhal snga nas/_dngos rnams sgyu ma'i rang bzhin te/_/phug khrus tshe 'di'i mngon zhen bzlog_/bden 'dzin grol ba 'khrul lam
[\[98a.4\]]chad/_/des ni ye shes 'bar bar byed/_/ces gsung ngo /_/phrag dog lam du slong ba mo dza ki ri'i zhal snga nas/_ngal ba don med tshe 'di'i ched/_/rtsol sgrub tshi chad sdug bsngal rgyu/_/don dam spyod lam ma spangs pa'i/_/'khrul pa bzlog par mi 'gyur ro/_/zhes gsung ngo /_/'ching ba las grol ba d+harma pa'i
[\[98a.5\]]zhal snga nas/_chos rnams ngo bo gzhi rtsa bral/_/gnyug ma rang ngo rtog pa yis/_/'dam gyis ma gos dngas pa'i dang /_/gnas lugs snang stong rkyen dang bral/_/ces gsung ngo /_/thos pa shes rab can dzo ki a ling gi zhal snga nas/_sna tshogs rang bzhin med pa'i gshis/_/der ni gzhi lam 'bras gsum mnyam/_/_
[\[98a.6\]]snang ba med pa'i chos nyid ni/_/de ni snang ba rang gis bstan/_/zhes gsung ngo /_/thugs rje'i rgyan dang ldan pa gser gling pa'i zhal snga nas/_'dod pa'i 'bras bu ster ba yi/_/yid bzhin nor 'dra byang chub sems/_/sangs rgyas ma bcos lhun grub sku/_/'gro ba kun la rang bzhin gnas/_/zhes gsung
[\[98a.7\]]ngo /_/mnyam pa nyid kyi ye shes khong du chud pa pad+ma bi ma la'i zhal snga nas/_rtogs pa'i bum pa bzang po nas/_/ched 'dzin rtsol ba ma byas pa'i/_/chos kyi sku dang gzugs sku gnyis/_/rang gzhan don du dang gis 'byung /_/zhes gsung ngo /_/dran pa so la 'jog pa d+ho ka ri pa'i zhal snga nas/_rkyen phyir mi 'brang tshangs pa'i spyan/_/_
[\[98b\]]
[\[98b.1\]]dran pa sor gzhag der 'dzin bral/_/yengs pa'i shes pas yul mi 'dzin/_/ka ra Na bcings bde ba'i stan/_/zhes gsung ngo /_/'od gsal gyi rnal 'byor ma karma sid+d+hi'i zhal snga nas/_'jig rten gsum bdag gyen la blta/_/rdo rje gtsug tor spros bral dang /_/dri ma med pa'i phyag rgya che/_/_
[\[98b.2\]]dbang po rang snang der ltos dang /_/zhes gsung ngo /_/rgyud rnam pa bzhi yis grol bas ga dza'i zhal snga nas/_thos pas grol ba tshig gi gnad/_/mthong bas chog pa dong yi gnad/_/'dra man ma zhugs seng ge'i gsang /_/ru tra'i sel med smin rjes grol/_/zhes gsung ngo /_/bsam
[\[98b.3\]]pa'i shes pa can sa li ta su ka'i zhal snga nas/_snang la rang bzhin med pa'i sgra/_/snying la zhen pa 'khrul pa 'jig_/sgyu ma'i mtshang rig bden 'dzin bral/_/gser la ra med 'dod dgur bsgyur/_/zhes gsung ngo /_/grub chen brgyad ldan me di ni'i zhal snga nas/_byas pa
[\[98b.4\]]don med sdug bsngal gyi/_/khur bor bde 'dod thar pa'i lam/_/sgrub pa nan tan dngos grub rgyu/_/yun du bsrings na mngon du 'gyur/_/zhes gsung ngo /_/dag rnam par dben pa'i rnal 'byor ma a nu ki ri'i zhal snga nas/_/rtsol sgrub mi chad 'bras bu stor/_/chu la thug
[\[98b.5\]]srub thon mi bya/_/gser mtshon mthong ba'i sa la ni/_/ngal dung spangs na mngon du 'gyur/_/zhes gsung ngo /_/rtogs pa'i ye shes dbang nyams las shar ba g+ha d+ha pa'i zhal snga nas/_ma bcos zla ba tshes pa'i spyan/_/rnam pa'i lta stangs spros dang bral/_/'jam pa'i rlung
[\[98b.6\]]gzung gnyug ma'i dang /_/ye shes rgyud la 'char bar byed/_/ces gsung ngo /_/bde chen zung 'jug gi rnal 'byor ma su ni d+ha ri'i zhal snga nas/_zhun thar 'byongs pas 'phro rgod 'dul/_/des ni dngas gsal dri med 'dzin/_/phra rags mi mthong zla tshes mig_/yul snang ma
[\[98b.7\]]gzigs 'dzin rtog bral/_/zhes gsung ngo /_/bden pa gzigs pa a dzu ba'i zhal snga nas/_bla mas ngo sprad gnyug ma'i don/_/rgyud la 'jug pa byin rlabs mthu/_/rtogs na yon tan kun gyi gzhi/_/'di yis lam 'khor los bstung /_/zhes gsung ngo /_/bsgom pa'i
[\[99a\]]
[\[99a.1\]]shes rab shrI a pa ka'i zhal snga nas/_khyud ni ma yi me drod kyis/_/shin tu sgo nga rgyas bar byed/_/dbugs kyang rgya las grol la khad/_/bya phrug nam 'phang gcod par 'gyur/_/zhes gsung ngo /_/rtog pa mkha' 'gro brda las byung ba kam+pa la'i zhal
[\[99a.2\]]snga nas/_ji ltar dra ba dbang po'i gzhu/_/mkha' la shar pa 'byung ba'i dngas/_/snang la rang bzhin med pa'i bdag_/'di yis chos rnams rang mtshan bstan/_/zhes gsung ngo /_/sems la dbang thob pa'i rnal 'byor ma b+hi nu ka ri'i zhal snga nas/_sna tshogs snang ba dngos po'i
[\[99a.3\]]chos/_/rang gi ngo bo rnam par dben/_/ji ltar chu snang zla ba bzhin/_/khong du chud pas 'khrul pa 'jig_/ces gsungs ngo /_/lta stangs lam du khyer ba kun+d+ha ri'i zhal snga nas/_rno dar chags pa khyab 'jug mig_/rkyen la gzigs pa gnyis snang 'joms/_/yul snang ma mthong
[\[99a.4\]]nam mkha'i dbyings/_/der 'dzin grol bas spros dang bral/_/zhes gsung ngo /_/snang ba sgyu mar 'byongs pa legs smin ka ra'i zhal snga nas/_ku ma'i ri yi rnam pa la/_/mi gnyis mtshungs par bsnol mar blta/_/steng dang 'og gi rnam pa ni/_/de dus gang yang mthong mi
[\[99a.5\]]'gyur/_/zhes gsung ngo /_/thos pas mtha' chod pa k+Sha na'i zhal snga nas/_nges pa'i don mthong sgro 'dogs chod/_/mos gus phyin ci ma log pa'i/_/blo la khams rnams dang gis 'du/_/gcig la yon tan kun mtha' yas/_/zhes gsung ngo /_/rang gi skyon gcud
[\[99a.6\]]ba la mkhas pa mo su ka b+hi ru'i zhal snga nas/_thos dang sgom dang bsam pa'i mtha'/_/rig pa snyems dang bral bas 'bad/_/de yi rgyu ni yid ches te/_/rtsa ba mos gus mchog las byung /_/zhes gsung ngo /_/rang gnas kyi ye shes ngos zin pa ku li pa'i zhal snga nas/_
[\[99a.7\]]sor bzhag dus gsum chig chod kyi/_/snang phyir mi 'brad dus gsum grol/_/rnal ma'i rang khang spros bral 'dzin/_/ma bcos pa ni chos kyi sku/_/zhes gsung ngo /_/ched du mi 'dzin smyon ma lta bu'i rnal 'byor ma dzanyA na b+hi nu'i zhal snga nas/_rma bya rgya ru chud pa bzhin/_/rig
[\[99b\]]
[\[99b.1\]]pa so la bzhag pa yis/_/bde ba gsal ba sgrog tu 'jug_/rnam rtog rlung gis bskyod mi 'gyur/_/zhes gsung ngo /_/rtogs pa'i ye shes dbang nyams la shar ba dza yin+ta'i zhal snga nas/_ma yengs rig pa dran pa'i rtsis/_/spyod 'gros bzhi la bzung ba yis/_/bden pa zad
[\[99b.2\]]pa don gyi gsang /_/mthong pas 'khrul pa yul la 'jig_/ces gsung ngo /_/ka ki dung 'bud ma a u da ra'i zhal snga nas/_mchog don dran pa la ma chags/_/yengs pa'i sems la de nyid stong /_/gang la rang bzhin med pa yi/_/mtshang brjed 'khrul pa'i dri ma 'go/_
[\[99b.3\]]zhes gsung ngo /_/rtog pa glegs bam bltas pa la shar ba rtsa ba ri'i zhal snga nas/_yi ge bzhi yis bka' rgyud khrol/_/thub pa'i spyod lam rnam gsum gyis/_/bde gshegs lung gi rgyud pa zin/_/gnad rig gsang ba'i gter mdzod brtol/_/zhes gsung ngo /_/sems
[\[99b.4\]]'jug par byed pa la mkhas pa mo ku la tsaN+Da'i zhal snga nas/_bdag med don mthong yul ngos der/_/chos rnams ma lus zad pa'i sa/_/rig byed 'dzin pa bram ze'i bu/_/gsang tshig pha yi gsung las rnyed/_/ces gsung ngo /_/phra rags bcad pa tsam pa ka'i zhal snga nas
[\[99b.5\]]rtsa dang rlung dang rig byed gsum/_/shes pa lung khyer spros bral gyis/_/steng du bcings pa gsang gi gnad/_/bshig rjes bde gsal mi rtog 'char/_/zhes gsungs ngo /_/snying rje'i mdangs ldan ma shrI sid+d+hi'i zhal snga nas/_bde dang stong ba gsal ba'i nyams/_/rtog
[\[99b.6\]]pa'i g.yo 'gul las grol ba/_/rig pa chig tshugs lam khyer gyis/_/lta stangs dor shul spros bral dang /_/zhes gsung ngo /_/'gro rnams gzigs ba ri ri'i zhal snga nas/_gnyis med gnyis su snang ba yi/_/blo de 'khrul pa'i snang ba de/_/'di yis srid pa'i nying
[\[99b.7\]]mtshams sbyor/_/snang ba rang grol de ltos dang /_/zhes gsung ngo /_/zung 'jug gi rnal 'byor ma d+ha ri su kha'i zhal snga nas/_ma dag dri ma can gyi blo/_/nya phyis 'od kyi snang ba la/_/dngul 'dzin shes pa skyes pa'i tshe/_/nya phyis dngul gyis stong par byos//_zhes gsung ngo /_/_
[\[100a\]]
[\[100a.1\]]de kho na nyid rab tu snang ba rdo rje'i mgur las ye shes kyi mdangs rnam par dngas pa zhes bya ba'i le'u ste gsum pa'o//_//spu ris yid la mi byed gtum ma la'i zhal snga nas/_yul gyis ma bslad so ma'i rang /_/mdzod spu'i bar na dbang po
[\[100a.2\]]dngas/_/snang ba rang grol yi ge mig_/'di yis yid la byed pa 'jig_/ces gsung ngo /_/myur du mngon par rdzogs par byang chub pa'i thabs la mkhas pa me ti ta'i zhal snga nas/_yul gyi gsal cha ma 'gags la/_/shes pa der 'dzin bral ba can/_/rtog pa'i 'phen
[\[100a.3\]]las rnam grol ba/_/smin ma'i mtshams na rab tu gnas/_/zhes gsung ngo /_/snang ba dpe char shar ba me kha la'i zhal snga nas/_lam la gang 'phen rten 'brel 'gros/_/'di la gdam ngag yul gyis ston/_/tshogs drug dpe char shar ba yi/_/rtogs pa'i rkyen
[\[100a.4\]]bskul snang bas byed/_/ces gsung ngo /_chos kyi dbyings kyi ye shes thugs su chud pa mo b+hi ma la si ti'i zhal snga nas/_lam gyi grogs su 'gyur ba ni/_/gcig tu ngas pa ma yin te/_/rtog pa'i rten du gang gyur pa/_/de ni las kyi phyag rgya yin/_/zhes gsung ngo /_/_
[\[100a.5\]]dmigs med nyams su myong ba ka li pa'i zhal snga nas/_mnyam gzhag mi bskyar bshig rjes blta/_/dmigs bral shes pa 'dzin las grol/_/de tshe dus kyi rjes mi 'brang /_/rnam rtog chos nyid dang du grol/_/zhes gsung ngo /_/gti mug lam slongs pa mo b+ha la ta'i zhal
[\[100a.6\]]snga nas/_bying rgod bya ras ma slebs pa'i/_/gsal dngas phyed pa'i 'phro la bshig_/rjes srong ba ni bsgom gyi gnang /_/'di yis phra rags dri ma sel/_/zhes gsung ngo /_/brda la go ba longs pa ka na pa'i zhal snga nas/_rtsa ba rang dro brda yis rtogs/_/nges pa bla ma'i
[\[100a.7\]]gsung las skyes/_/don mthong bas ni sgro 'dogs chod/_/mkha' 'gro mthu yis bar chod sel/_/zhes gsung ngo /_/rang gi tshig rgyun du byed pa'i smon lam la gnas pa mo mo ha ri su ka'i zhal snga nas/_yang dag don la yi ge med/_/smra bsam brjod pa'i yul las
[\[100b\]]
[\[100b.1\]]'das/_/bla ma'i brda thabs che ba yis/_/rtags pa'i 'char sgo 'byed par 'gyur/_/zhes gsung ngo /_/rtog pa gru bzo la mkhas pa kan+ti pa'i zhal snga nas/_dmigs pa ma bcos blo rten zhig_/mtshan ma rang grol sgom dang bral/_/'dzin med spros bral rnam rtog nub/_/nyams
[\[100b.2\]]len grol bas grol ba thob/_/ces gsung ngo /_/sems rnam par dben pa'i rnal 'byor ma shI ma nu ra'i zhal snga nas/_blo rtogs ma zhugs tha mal gyi/_/shes pa de nyid gnyug ma yi/_/rang kha bcos bslad dang bral ba/_/bsam du med do sgom dang bral/_/zhes
[\[100b.3\]]gsung ngo /_/rang rig blo rten dang bral ba da'u ba ri'i zhal snga nas/_chos rnams gzhi yis stong pa'i sar/_/shes pa yul med blo rten shig_/dbyings der rtog pa'i rtsa ba bra/_/yid la mi byed rtsol las 'das/_/zhes gsungs ngo /_/gnyis med ye shes kyi rnal 'byor ma
[\[100b.4\]]kaM ka d+ha ri'i zhal snga nas/_thog ma tha ma dbus mi dmigs/_/rig pa mkha' lding rten mi 'tshol/_/rtsa bral nam mkha'i rjes thob can/_/bsam med nyams myong dmigs dang bral/_/zhes gsung ngo /_/rnam rtog gzhi med du mthong ba u ti ba'i zhal snga nas/_chos
[\[100b.5\]]rnams gzhi med skye 'gag grol/_/rtog bral blo yis ma gos pa/_/dri med mtshan ma rang sar dngas/_/rig pa gcer bu de ltos dang /_/zhes gsung ngo /_/sems kyi don dang rjes su 'bral par byed pa'i ye shes kyi mdzod 'dzin ma shrI si su ba'i zhal snga nas/_rig pa
[\[100b.6\]]bsgrims nas glod pa yi/_/dang der phra rags rtog pa yal/_/spu ris med pa dran med dbyings/_/dri med ye shes 'char ba'i sa/_/zhes gsung ngo /_/gnyug ma srangs su chung pa kam+ba la'i zhal snga nas/_yul gyi gsal cha ma 'gags pa'i/_/shes pa der 'dzin bral
[\[100b.7\]]ba'i gnas/_/rtog pa'i yal sa sna yi rtse/_/ma yengs srangs der ye shes 'chang /_/zhes gsung ngo /_/smon lam la gnas pa mo na ru ta'i shal snga nas/_ma skyes pa la 'chi ba med/_/chos rnams rang gi ngo bos dben/_/ma dran pa la brjed pa med/_/blo yis
[\[101a\]]
[\[101a.1\]]mtha' grol yid byed bral/_/zhes gsung ngo /_/ngo sprad gnad la phog pa d+ha ka ri'i zhal snga nas/_yid la mi byed gnyug ma'i lam/_/spu ris ma dmigs rtog pa chad/_/blo rten dri ma snying la dag_/rnam rtog chos nyid ngang du grol/_/zhes gsung
[\[101a.2\]]ngo /_/chos brgyad dang bral ba mo shrI d+ha ni'i zhal snga nas/_sna tshogs yul snang gzhi med du/_/phug khrus 'khrul pa yul las ldog_/yengs med nam mkha' mdung tshugs kyi/_/srangs der rtog pa skye lam chad/_/zhes gsung ngo /_/rtog pa'i dri ma dag pa sa pa ka ra
[\[101a.3\]]pa'i zhal snga nas/_rtog ba grol ba'i rjes thob ni/_/yid kyi spu ris ngos gzung bral/_/dmigs med dang der blo mtha' grol/_/gnyug ma ngos gzung med par sangs/_/zhes gsung ngo /_/'khrul pa'i sgrog grol ba mo su kha sid+d+hi'i zhal snga nas/_/tshogs drug yul du ma
[\[101a.4\]]spyad pa'i/_/dran med mya ngan 'das pa'i lam/_/rnam par mi rtog chos kyi dbyings/_/yid dang bral bas phyag rgya che/_/zhes gsung ngo /_/chags sdang grol ba sarba b+ha ga la'i zhal snga nas/_gzung 'dzin lam gyi sa bon gyi/_/de nyid skye ba med pa'i ngang /_/chos rnams
[\[101a.5\]]rtsa bral gzhi yis stong /_/gnyis snang grol bas 'khor 'das med/_/ces gsung ngo /_/sangs rgyas kyi zhing yongs su dag par byed pa'i smon lam la gnas pa mo badzra ha lu'i zhal snga nas/_rig pa bsgrims nas klod pa yis/_/dad der yid 'pham sems ngal sos/_/rtog
[\[101a.6\]]pa chos nyid ngang du grol/_/de yis ye shes lnga rdzogs byed/_/ces gsung ngo /_/gdams pa lha la gsan pa kam+pa la'i zhal snga nas/_rnam par rtog pa'i rang bzhin ni/_/ngo bo chos skur grol gyur kyang /_/skye bos mthong bar mi 'gyur ro/_/rang gsal thabs kyis chod pa ni/_/_
[\[101a.7\]]bla ma dus thabs bsten par rig_/ces gsung ngo /_/rtog bral ro'i spyod pa can pu tra li'i zhal snga nas/_'jig rten bde sdug skyes pa'i rgyu/_/de ni las yin sems la bsags/_/de yi ngo bo yid kyi las/_/rig pa sems nyid gdod nas dag_/ces gsung ngo /_/las
[\[101b\]]
[\[101b.1\]]kyi sa bon bsregs pa su ka to'i zhal snga nas/_yengs na gnas pa'i bar du ni/_/rig pa so zin dran pa 'khyim/_/ngo bo 'dzin rtog las grol ba/_/blo yi snang ba gzhi rtsa bral/_/zhes gsung ngo /_/ha ha ha'i gad rgyangs can a ha ra'i zhal snga nas/_'khor ba spangs pa'i
[\[101b.2\]]pha rol na/_/mya ngan 'das pa yod ma yin/_/'khor ba rang bzhin med pa yi/_/mtshang de mya ngan 'das pa'o/_/zhes gsung ngo /_/'gro ba thugs rjes 'dzin pa nA ga bo d+hi'i zhal snga nas/_ngo bo ci yang snang ba ste/_/rang bzhin cir yang ma yin no/_/mtshan nyid gzhi rtsa bral ba can/_/skye
[\[101b.3\]]med ngo bo nyid ltos dang /_/zhes gsung ngo /_/las dang 'jug pa'i stobs dang ldan pa mo shrI sid+d+hi'i zhal snga nas/_dran nas brjed pa'i mtshams de na/_/blo dang bral ba'i ye shes gnas/_/rkyen bral dbus na rab tu 'ging /_/de mthong na ni grol bar 'gyur/_/zhes gsung
[\[101b.4\]]ngo /_/bden 'dzin mi brten ma dbang na'i zhal snga nas/_yul snang dkar dmar sna tshogs la/_rkyen gyis snang ba'i dus nyid du/_/skye ba med dang bral ba yin/_/bden pa zad pa mig gis stong /_/zhes gsung ngo /_/ye shes kyi spyan dang ldan pa d+ha ri su kha'i zhal snga nas/_dngos
[\[101b.5\]]po gcig la tha dad du/_/snang ba'i nad kas dngos po'i chos/_/sems las phyis gyur pha rol na/_/don de yod pa ma yin no/_/zhes gsung ngo /_/blo'i mtha' grol bar ta na'i zhal snga nas/_ma skyes dngos gzhi rtsa ba bral/_/gzhi med blo 'das de kho na/_/dran med
[\[101b.6\]]dbyings na gnas pa ni/_/dngas ma rkyen gyis bslad mi bya/_/zhes gsung ngo /_/nyon mongs pa mi sdud par byed pa'i stobs dang ldan pa mo ta di la'i zhal snga nas/_tshogs drug ji ltar shar gyur kyang /_/bden 'dzin bcad pas bag mi chags/_/'khrul pa'i rgyu grol las mi
[\[101b.7\]]sog_/'khor ba rang sar grol bar 'gyur/_/zhes gsung ngo /_/dpa' bo rdo rje a ka ra'i zhal snga nas/_'khor bar skye ba'i rgyu de las/_/de ni nyon mongs pas bskyed de/_/nyon mongs yid yin gzhi rtsa bral/_/de mthong srid pa'i 'khor lo 'jig_/ces gsung ngo /_/_
[\[102a\]]
[\[102a.1\]]rdzu 'phrul gyi 'od dang ldan pa mo shrI pa ra na'i zhal snga nas/_skye med ngang la sna tshogs shar/_/shar ba de nyid skye med las/_/ma 'das chu dang 'khyag pa bzhin/_/dbyer med rtogs na phyag rgya che/_/zhes gsung ngo /_/snang ba'i rang mtshan gzigs pa la
[\[102a.2\]]lan+ta li zhal snga nas/_gzugs ni gzugs kyis stong pa ste/_/rang bzhin med pa'i chos rnams la/_/'khor ba dang ni mya ngan 'das/_/rmi lam du yang ma mthong ngo /_/zhes gsung ngo /_/mi rtog pa'i ye shes dang ldan pa mo ta pa sa ri'i zhal snga nas/_ma dang sring mo bu mo yi/_/_
[\[102a.3\]]tha dad sgo nas bos pa'i ming /_/'gro ba bzang mo'i ngo bo las/_/ma gyur pa ni ngo mtshar yul/_/zhes gsung ngo /_/rtsol ba dang bral ba sa mu dra'i zhal snga nas/_/mthun 'jug bkrol ba'i rjes de la/_/snang ba rtsa bral mtshan ma grol/_/'dzin med rang gi blo rten zhig_/ma
[\[102a.4\]]byas shes pa de ltos shig_/ces gsung ngo /_/bdud dang gzhan smra bar byed pas mi tshugs pa'i stobs dang ldan pa mo bi ma si ta'i zhal snga nas/_'jig rten sna tshogs las las byung /_/sna tshogs rang gi ngo bos stong /_/rgya mtsho nang gi gza' skar bzhin/_/bden par 'dzin
[\[102a.5\]]pa 'khrul pa'i blo/_/zhes gsung ngo /_/chos rnams rang bzhin med par shes pa bya tri pa'i zhal snga nas/_nyams su myong bas ngos gzung bral/_/sems nyid rtsa bral der ngos zin/_/sna tshogs snang la rang bzhin med/_/chos rnams gzhi med der ngos zin/_/zhes
[\[102a.6\]]gsung ngo /_/rnam par rtog pa 'bigs pa'i ye shes dang ldan pa mo rat+na sid+d+hi'i zhal snga nas/_gzugs ni dri za'i grong khyer 'dra/_/sgra rnams brag ca'i rnam pa can/_/yid ni rmi lam 'phar ma bzhin/_/rang bzhin gang yang ma mthong ngo /_/zhes gsung ngo /_/thabs las
[\[102a.7\]]mi 'da' ba'i ye shes can dz+nyA na ka ra'i zhal snga nas/_dmigs pas bzung ba yid kyi las/_/bshig pas dngas ma gsal bar 'gyur/_/dper na 'phrul gyi me long bzhin/_/blo 'dzin dri ma bsten mi bya/_/zhes gsung ngo /_/shes rab kyi pha rol tu phyin pa la rang bzhin gyis
[\[102b\]]
[\[102b.1\]]goms pa'i rnal 'byor ma de ba sa ri'i zhal snga nas/_lhan cig skyes pa'i ye shes ni/_/gang gi rgyud la skyes pa'i tshe/_/nyams su myong ba brjod mi nus/_/brda yis mtshon pa thabs kyi gnad/_/ces gsung ngo /_/ye shes kyi mdzod 'dzin ma si ra nu sa'i zhal snga nas/_rig pa
[\[102b.2\]]bsgrims nas klong pa yi/_/dang der phra rags rtog pa yal/_/spu ris med pa dran med dbyings/_/dri med ye shes 'bar ba'i sa/_/zhes gsung ngo /_/dpal gyi mdzod 'dzin ma ra si ni'i zhal snga nas/_gnyug ma rgyud la skyes pa yi/_/shes pa 'di 'dra brjod mi shes/_/chos
[\[102b.3\]]rnams ngo bos dben pa yis/_/gshis de blo yi yul ma yin/_/zhes gsung ngo /_/de kho na nyid rab tu snang ba rdo rje'i mgur las gnyug ma rang gi ngo bo gzigs pa zhes bya ba'i le'u ste bzhi pa'o//_//'jig rten gyi bya ba btang zhing rgyal rigs dman pa'i sa bzung ba dA ri ka'i
[\[102b.4\]]zhal snga nas/_'di ltar 'di la sems gnas pa/_/de ni mnyam par gzhag pa'o/_/blo ldan dpa' bos 'dus byas dang /_/'dus ma byas kyi gnad la blta/_/zhes gsung ngo /_/thugs rje'i dpal ldan li ta pu ki'i zhal snga nas/_kye ma mtshan ma'i 'du shes ni/_/bshig
[\[102b.5\]]nas mtshan med la gnas na/_/de yis chos rnams ma lus pa/_/stong pa rab tu shes par 'gyur/_/zhes gsung ngo /_/'jig rten gyi bya ba gnas su btang ba u na la na'i zhal snga nas/_gdod nas ma skyes rang gi sems/_/'od gsal ba yi rang bzhin can/_/kye ma
[\[102b.6\]]don dam byang chub sems/_/nam mkha' dang mtshungs 'dus ma byas/_/zhes gsung ngo /_/bde ba'i 'byung gnas ma shrI la li ta'i zhal snga nas/_sgyu ma'i rta dang glang po ltar/_/snang ba'i dus na ngo bos stong /_/kye ma rnam rtog gis brtags pa'i/_/zhen yul de nyid gzhi
[\[102b.7\]]yis stong /_/zhes gsung ngo /_/sgrol ma'i byin rlabs zhugs pa kam+pa la'i zhal snga nas/_dang po shes bya rnam rtog tu/_/ma shes 'khor ba stong mi 'gyur/_/ngo bo gzhi med rtsa ba bral/_/'di la rang bzhin yod ma yin/_/zhes gsung ngo /_/dad pa'i stobs ma su ka rat+na'i
[\[103a\]]
[\[103a.1\]]zhal snga nas/_chu shing gi ni snying po bzhin/_/chos rnams snying po med pa can/_/bdag med rtogs pa don gyi mchog_/de mthong srid pa hru la por byed/_/ces gsung ngo /_/brda la shes rab kyi mig phye ba ka na ye na pa'i zhal snga nas/_kye ma rang bzhin
[\[103a.2\]]ma bcos pa'i/_/shes pa rang rkya mi 'gyur ro/_/ma byas shes pa so ma ni/_/gnyen po ma bral lhug par gnas/_/zhes gsung ngo /_/rgya mtsho'i mdangs len ma dz+nyA na sid+d+hi'i zhal snga nas/_shes pa rten med bdag po bral/_/gcer bu blo yis ma gos pa/_/shes pa rang kha skye
[\[103a.3\]]'gag grol/_/rtog pas ma gos dri ma med/_/ces gsung ngo /_/rtog pa phyag rgya ma la shar ba a nan+ta'i zhal snga nas/_chos rnams rang bzhin dngos med la/_/don de byis pas mi shes pas/_/rang bzhin skye ba med pa'i bdag_/bla ma'i gsung las nges mthong 'gyur/_/_
[\[103a.4\]]zhes gsung ngo /_/dpal gyi 'od zer dzam+b+ha la'i zhal snga nas/_skye med mtshan ma'i dngos po yis/_/'du shes rnam par grol 'gyur na/_/phyi dang nang gi skye mched la/_/kun du spyod par mi 'gyur ro/_/zhes gsung ngo /_/dbang la rtog pa shar ba u ti ku pa ti'i zhal snga nas/_
[\[103a.5\]]gzugs dang tshor ba 'du shes dang /_/'du byed rnam par shes pa ni/_/rang gi ngo bos rnam par dben/_/gzhi med rtsa bral de ltos dang /_/bden pa rang 'dzin gzhi la 'jig_/ces gsung ngo /_/shes rab 'byung gnas ma shrI du ka ri'i zhal snga nas/_glo bur rkyen las skyes pa yi/_/_
[\[103a.6\]]dran rig rtog pa bden pa stong /_/'gro 'ong med pa'i 'od gsal la/_/'di la 'khor 'das yod re skan/_/zhes gsung ngo /_/bdag med mas byin gyis brlabs pa sa ga la ba'i zhal snga nas/_dpal ldan thugs kyi dkyil 'khor gyi/_/ye shes me long de ltos dang /_/'das dang
[\[103a.7\]]ma 'ongs da ltar gyi/_/chos rnams stong par gsal bar 'gyur/_/zhes gsung ngo /_/bde ba'i stobs dang ldan ma sing+ga sing nga'i zhal snga nas/_kye ma yongs su skyo ba'i yid/_/ma skyes bla med mchog gi lam/_/rnyed par gyur pa ma yin pas/_/'khor ba las ni yid dpyang bya/_/zhes
[\[103b\]]
[\[103b.1\]]gsung ngo /_/khar sa pA Ni la bskor ba byas pas dbugs phyin pa na ri pa'i zhal snga nas/_bla ma'i brda las nges rnyed pas/_/des ni chos rnams stong par rig_/byis pas med pa'i chos la rtog_/des ni las las grol mi 'gyur/_/zhes gsung ngo /_/'gro ba'i dug sel ma d+harma lang ge'i
[\[103b.2\]]zhal snga nas/_dngos po yi ni mtshang rig pas/_/dngos med yongs su shes par 'gyur/_/chos rnams sgyu ma'i rang bzhin las/_/ma 'das bden par 'dzin pas 'khrul/_/zhes gsung ngo /_/'od gsal nang phrad pa tsan+ti ba'i zhal snga nas/_'od gsal 'gro 'ong med pa yi/_/_
[\[103b.3\]]bsam med sgom dang bral ba ni/_/gnyug ma srangs su chud pa las/_/'char 'gyur gzhan gyi spyod yul min/_/zhes gsung ngo /_/nor bu'i spyan ldan ma b+ha ra a ra li'i zhal snga nas/_sna rtser yid bcings gnad kyi gsang /_/ma yengs mi rtog skye ba'i sa/_/ka ra Na yis bde rlung
[\[103b.4\]]bzung /_/bde chen thig le gnas par byed/_/ces gsung ngo /_/zag med bde ba la rgyal ba shrI k+Shu ti'i zhal snga nas/_bskal pa gang+gA'i bye snyed du/_/gser gyi rgyal ba'i mchod pa gus/_/bla ma'i ba spu khung gcig la/_/sku ma nyed song la khyad par 'phags/_/zhes gsung ngo /_/thugs
[\[103b.5\]]rje'i 'od zer can su ka d+ha na'i zhal snga nas/_bsod nams til dang ri rab khyad/_/su zhig thar pa'i grong mchog 'dod/_/bla ma gtsug tu bkur bar bya/_/'di brjed mchog gi dngos grub yal/_/zhes gsung ngo /_/ma rig sgo nga'i sbubs 'byed pa'i a li pa'i zhal snga nas/_snang ba
[\[103b.6\]]gzugs kyi ngo bos stong /_/chos rnams sgyu mar blo thag bcad/_/bden 'dzin rgyud la brten mi bya/_/grub mtha'i lta ba 'dod pa spang /_/zhes gsung ngo /_/brtson 'grus kyi stobs ldan ma ri d+ha ru'i zhal snga nas/_gang la mngon par zhen pa yi/_/blo de thong cig bdud yin no/_/gnyis
[\[103b.7\]]snang shes pa grol gyur na/_/'khrul pa chos nyid dang du dngas/_/zhes gsung ngo /_/brda las don mthong bas 'khrul pa'i sgrog bcad pa su ta la li pa'i zhal snga nas/_nyon mongs gnyen por ma song ba'i/_/chos kyis sangs lam rnyed ma yin/_/kye ma rgyud dang ma 'brel pa'i/_/lta
[\[104a\]]
[\[104a.1\]]bsgom ming yin ci phyir rung /_/zhes gsung ngo /_/bsod nams kyi rgyan ldan su ri ka ri'i zhal snga nas/_ma bcos rnal ma'i thig le ni/_/snying la brten nas 'khrul pa 'jig_/shes pa rkyen gyis mi bslad do/_/yul gyi rjes su 'brangs gyur na/_/khro bo'i
[\[104a.2\]]rig pa rten par byed/_/ces gsung ngo /_/dur khrod kyi keng rus mthong ba la rtog pa shar ba kum+pa ri pa'i zhal snga nas/_ji ltar lha dbang brgya byin gyi/_/ming de gang la 'ongs btsal kyang /_/phyogs rnams kun nas mi rnyed ltar/_/lus la bdag kyang de bzhin no/_/zhes gsung ngo /_/zab
[\[104a.3\]]mo dpal gyi 'od ldan ma'i zhal snga nas/_rmi lam du yang yod pa ru/_/ma mthong btsal bas ma rnyed pa/_/byang chub lam yin brtag par rigs/_/bdag med sgom dang rnal 'byor pa/_/zhes gsung ngo /_/sems la dbang thob pa kha d+ha ga ga ti pa'i zhal snga nas/_'od gsal
[\[104a.4\]]dngos med ngo bos stong /_/chos dbyings ye shes de ltos dang /_/stong nyid rig pa'i rang bzhin du/_/'dug pa nus pa'i rtsal yin te/_/me long lta bu'i ye shes so/_/zhes gsung ngo /_/thar pa'i lam ston ma dz+nyA na badzra'i zhal snga nas/_me long lta bu'i ye shes zung /_/rig
[\[104a.5\]]dang stong pa gnyis med las/_/ma 'das pa nyid ye shes yin/_/gsal ba so sor rtog pa la/_/rtsal ni bya ba grub pa'o/_/zhes gsung ngo /_/rtsa rlung las su rung ba dben pa i la pa'i zhal snga nas/_chos rnams rang bzhin ngo bos stong /_/gang gis rmi lam lta bur
[\[104a.6\]]shes/_/de la 'ching ba mtha' dag bral/_/skye dang 'chi ba mi mthong ngo /_/zhes gsung ngo /_/rtog pa'i dpal dang ldan pa ma ba su d+ha ri'i zhal snga nas/_stong pa dag kyang ma mthong ba'i/_/mig des dngos po'i gnas thabs mthong /_/'khrul snang dag pa'i dus der ni/_/_
[\[104a.7\]]sku gsum zhing khams 'char bar 'gyur/_/zhes gsung ngo /_/gnas ngan len dang bral ba ke du a la pa'i zhal nas/_ji ltar ded dpon rgya mtsho las/_/ma phyin gling don mi 'grub ltar/_/'khor ba'i blo sna ma log par/_/thar pa'i lam rnyed ma yin no/_/zhes gsung ngo /_/_
[\[104b\]]
[\[104b.1\]]legs pa'i 'byung gnas ma su kha ku le'i zhal snga nas/_byis pa tshe 'di mig bltas nas/_/'jig rten che thabs bsgrub pa ni/_/phyi ma rnam smin sog pa'i rgyu/_/rang mgo rang gis 'tshogs par bas/_/zhes gsung ngo /_/rtog pa khyad par 'phags pa ga na pa'i zhal snga
[\[104b.2\]]nas/_chos rnams dngos po med pa yi/_/ngo bo nyid kyi ye shes ni/_/gdod ma nas ni rang bzhin gyis/_/rnam par dag pa'i rang bzhin can/_/zhes gsung ngo /_/dpa' mo blo gros bzang mo b+ha ga d+ha ri'i zhal snga nas/_ma skyes mi 'gag yi ge med/_/mtshan ma med
[\[104b.3\]]cing mtshan nyid med/_/rjes su mi mthong mi dmigs pa/_/yang dag rdzogs pa'i byang chub mthong /_/zhes gsung ngo /_/bsags sbyangs sngon du song ba'i rten las 'phro can tsa dur ki pa'i zhal snga nas/_snang stong skye ba med pa yis/_/rkyen dang bral ba'i shes pa ni/_/blos
[\[104b.4\]]ma byas kyi rang kha ste/_/ma bcos rnal ma spros dang bral/_/zhes gsung ngo /_/pad+ma 'od ldan ma su d+ha ra'i zhal snga nas/_'di la rtag dang chang la sogs/_/grub mtha'i lta bas reg mi nus/_/blo 'das smra bsam yul ma yin/_/yi ges stong bas ming las grol/_/_
[\[104b.5\]]zhes gsung ngo /_/mthong lam ye shes rgyud la shar ba'i man pa'i zhal snga nas/_chos rnams dngos po med pa las/_/byung ba ngo mtshar rmad kyi chos/_/ltos dang skal ldan rigs kyi bu/_/mthong na mchog gi skal bar ldan/_/ces gsung ngo /_/bde ba'i 'dod 'dzom
[\[104b.6\]]shrI sa ba ri'i zhal snga nas/_nges par yang dag brtan gyur pa/_/'di ni lam gyi dam pa ste/_/spangs pa mthar thug sangs rgyas kyi/_/ye shes bla med yongs rdzogs byed/_/ces gsung ngo /_/ma dad pa'i snang ba sgyur nus pa ka na ku na pa'i zhal snga nas/_skye bo 'khrul
[\[104b.7\]]pa'i ngo gang la/_/'khor ba rang rgyud pa ru snang /_/de ni 'phags pa'i snang ba la/_/sgyu ma tsam du rab tu gzigs/_/zhes gsung ngo /_/bzang mo dge ba'i 'od ldan ma su kha d+ha ri'i zhal snga nas/_rnal 'byor pa yi snang ba la/_/bden brdzun gnyis snang grol ba yis/_/'khor
[\[105a\]]
[\[105a.1\]]ba mthong par mi 'gyur te/_/gzod nas zhi zhing dag pa'i dbyings/_/zhes gsung ngo /_/gnyid kyi sgrib pa dag pa ang tsing pa'i zhal snga nas/_mkha' la zla ba chu nang du/_/nam du yang ni 'phos pa med/_/chu zla rang gi ngo bos stong /_/chos rnams der
[\[105a.2\]]shes 'khrul pa 'jig_/ces gsung ngo /_/rig pa'i rgyal mo a su d+ha la'i zhal snga nas/_yod pa dang ni med pa yi/_/blo 'dzin de ni dri ma ste/_/rnal 'byor mtha' gnyis rnam spangs la/_/dbus la gnas par mi bya'o/_/zhes gsung ngo /_/de kho na nyid rab tu snang ba rdo
[\[105a.3\]]rje'i mgur las snying gi me long rnam par dag pa zhes bya ba'i le'u ste lnga pa'o//_//drod kyi ye shes thob pa bo d+hi pi pa'i zhal snga nas/_skye bo 'khrul pa ma khegs pas/_/gzung 'dzin gnyis su lta ba'o/_/sems byung de yi khams kyis ni/_/mtshan nyid gzung bas
[\[105a.4\]]log rtog khegs/_/zhes gsung ngo /_/shes rab kyi stobs ldan ma d+hi ri d+ha la'i zhal snga nas/_rtog pas gzung bas skye mched kyi/_sgo dbye dbang po rnam lnga shar/_/de yis yul la zhugs gyur pas/_/dug lnga skyes nas las bsags pas/_/srid pa'i 'khor lo
[\[105a.5\]]grub par byas/_/zhes gsung ngo /_/'jigs pa lnga dang bral ba seng ge ba'i zhal snga nas/_ji ltar mun pa'i rgya rum ni/_/snang byed nyi mas bsal ba ltar/_/spros med lhan cig skyes pa yis/_/dang der chos rnams dag par 'gyur/_/zhes gsung ngo /_/byin rlabs kyi
[\[105a.6\]]dpal ldan ma su ka ta'i zhal snga nas/_chu 'dzin dag ni nam mkha' la/_/dngas tshe gud na yib min ltar/_/mtshan ma rang sar grol ba yi/_/dbyings na 'khor ba yod ma yin/_/zhes gsung ngo /_/gnyis 'dzin mdud pa khrol ba ki la la ki'i zhal snga nas/_bdag tu
[\[105a.7\]]'dzin pa 'khor ba'i rgyu/_/bdag 'dzin nyon mongs zhing yin te/_/bdag 'dzin las kyi sa bon no/_/bdag tu 'dzin pa 'khrul pa'i lam/_/zhes gsung ngo /_/dpa' mo shes rab bzang mo dz+nyA na li ta ra'i zhal snga nas/_bdag 'dzin rtog pa'i gzhi yin te/_bdag 'dzin rnam
[\[105b\]]
[\[105b.1\]]rtog ma mo yin/_/bdag 'dzin bag chags snod yin phyir/_/ma spangs mya ngan 'das mi thob/_/ces gsung ngo /_/'khor ba'i bde ba la snying rje'i gnas su gzigs pa tsan+d+ha li pa'i zhal snga nas/_'di ltar chos rnams thams cad kyi/_/rang bzhin mnyam pa nyid yin te/_/_
[\[105b.2\]]sgyu ma lta bur shes par bya/_/rmi lam smig rgyu brag ca dngos/_/zhes gsung ngo /_/gyad kyi stobs ldan ma d+ha ra ma hA'i zhal snga nas/_mi g.yor sprul pa chu zla dang /_/chos rnams gzugs brnyan las ma 'das/_/nam mkha' lta bur shes gyur na/_/dus gsum mi dmigs spros
[\[105b.3\]]bral 'char/_/zhes gsung ngo /_/mkha' 'gro'i byin rlabs zhugs pa dza la si pa'i zhal snga nas/_'dzin bral rig pa nyams las grol/_/phyag rgya chen po blo bral la/_/brtags na 'khrul la bsams na ldang /_/bsgoms na 'tshal la btsal na 'jig_/ces gsung ngo /_/bkra
[\[105b.4\]]shis dpal 'dzin ma bi ma la sid+d+hi'i zhal snga nas/_dpyad na stong la rig pa 'gag_/snang dang stong pa'i rkyen dang bral/_/brjod du med pa'i tshig tu brjod/_/chos rnams ming med yi ge bral/_/tshig gi lam las 'das pa can/_/zhes gsung ngo /_/nor bu'i 'od ldan ma su kha d+ha
[\[105b.5\]]ri'i zhal snga nas/_mtshan ma rang zhi skye 'gag brla/_/mtshan nyid med pa'i mtshan nyid can/_/bsam yid bral ba de ltos dang /_/'di ni ngo mtshar gzigs mor che/_/zhes gsung ngo /_/rtogs pa'i mthar phyin karma badzra'i zhal snga nas/_blos byas bsam gtan gzugs
[\[105b.6\]]brnyan te/_/rtog pa nyid 'bru 'khrul pa'i mkhar/_/bsgoms na yod la ma bsgoms med/_/de ni rkyen la rag lus so/_/zhes gsung ngo /_/pad+ma'i mdangs ldan ma b+ha su ka ra'i zhal snga nas/_don gyi lhan cig skyes pa yi/_/phyogs su gang zhen nye mi nus/_/rang bzhin
[\[105b.7\]]gnyug ma'i bsam gtan ni/_/rang la babs pas rgyun mi 'chad/_/ces gsung ngo /_/gnyis snang gi dri ma dag pa pad+ma badzra'i zhal snga nas/_'khor ba thog ma med pa ru/_/yang nas yang du 'khyam pa'i rgyu/_/byis pas rtog pa don du bzung /_/des ni srid pa dra ba btags/_
[\[106a\]]
[\[106a.1\]]zhes gsung ngo /_/bde ba'i rgyan dang ldan pa mo dz+nyA na sa ga'i zhal snga nas/_chos rnams rang bzhin spros dang bral/_/gang yang yod pa ma yin te/_/smig rgyu chu yis dben pa bzhin/_/chos rnams der shes grol bar 'gyur/_/zhes gsung ngo /_/yi ge
[\[106a.2\]]bdun pas nyon mongs kyi dug thon pa a nan+ta badzra'i zhal snga nas/_rlung sems 'od gsal la bcings pas/_/gnyug ma srangs su chud par byed/_/rig pa yul gyi rjes mi 'brang /_/phyi rol chags zhen bzlog par 'gyur/_/zhes gsung ngo /_/bzang mo dad pa'i stobs can ma su
[\[106a.3\]]ni bi ka'i zhal snga nas/_rig pa byi 'phur dum bu'i gnad/_/lta stangs 'jog 'dor res gsor gyis/_/mi rtog ltengs ka bslang nas ni/_/tha mal mngon zhen ldog par byed/_/ces gsung ngo /_/bla ma'i brda las don gyi rang ngo shes pa ba su d+ha ra'i zhal snga nas/_kye ma mthong bar
[\[106a.4\]]dka' ba'i chos/_/phra zhing zhi ba'i bdag nyid can/_/chos rnams dmigs su med pa la/_/yi ger 'jug pa nus ma yin/_/zhes gsung ngo /_/rdzu 'phrul dpal ldan ma su ka ra ki'i zhal snga nas/_yid la byed pa dang bral ba/_/der 'dzin rtog med 'du shes grol/_/bdag ces
[\[106a.5\]]bya ba gang yang btsal/_/ngo bo stong pas mi rnyed do/_/zhes gsungs ngo /_/rtog pa rkyen thog tu khel ba pra dz+nyA pha la'i zhal snga nas/_dngos 'dzin grol na bde ba che/_/thabs kyis mchog tu gyur pa'i sman/_/'khor ba'i nad rnams 'joms par byed/_/'di las lhag pa'i sems yod
[\[106a.6\]]min/_/zhes gsung ngo /_/ye shes kyi 'byung gnas ma shrI a li ta'i zhal snga nas/_ji srid gces 'dzin ma zhig par/_/'ching ba'i rgyu dang bral ba min/_/bdag tu 'dzin pa grol ba dang /_/srid pa'i 'khor lo 'jig par 'gyur/_/zhes gsung ngo /_/'bras bu rang chas su gzigs
[\[106a.7\]]pa tsar+ya ba'i zhal snga nas/_skye ba'i chos rnams ma lus pa/_/kun gyi rang bzhin 'gro 'ong med/_/rtog med spros bral yang dag mtha'/_/'dus ma byas shing lhun gyis grub/_/ces gsung ngo /_/tshul khrims kyi rgyan dang ldan ma sing g+ha d+ha li'i zhal snga nas/_tshig gis gtan la
[\[106b\]]
[\[106b.1\]]mi phebs te/_/bla ma'i brda las nges mthong bya/_/nyams su myong ba ngos gzung bral/_/'di ni rnal 'byor ma yi yul/_/zhes gsung ngo /_/rtsa ba'i don dbang bzhi las rnyed pa a ba d+hU tI pa'i zhal snga nas/_mi mthun lam du ba slang pa yis//_/_'gal ba'i rkyen rnams
[\[106b.2\]]grogs su 'gyur/_/'dis ni sna tshogs lam du slongs/_/bgags sol snang ba rang sar grol/_/zhes gsung ngo /_/zla ba'i 'od zer ma g+ha ma li ti'i zhal snga nas/_nam mkha' mdung tshugs bsam gtan mkhar/_/rig pa sor bzhag gnad kyi mtshang /_/bde gsal
[\[106b.3\]]rgyun mi 'chad par byed/_/yul la yengs par mi bya'o/_/zhes gsung ngo /_/rten 'brel gyi 'gros la byang ba kr-iSh+Na pa'i zhal snga nas/_kye ma ngo bo nyid kyis zla ba/_/gzugs kyi rang bzhin de ltos dang /_/stong pa'i tshan nyid gsal 'gyur gyis/_/gzugs kyi mtshar mthong de nyid
[\[106b.4\]]shes/_/zhes gsung ngo /_/lha'i rgyan ldan par ba ki ri'i zhal snga nas/_/de rig mya ngan 'das rtogs byed/_/dngos po med la dngos po ru/_/'dzin pa'i dmigs pa can rnams la/_/thar pa nam yang yod ma yin/_/zhes gsung ngo /_/spros bral gyi ye shes ngos zin pa
[\[106b.5\]]ko sha pa'i zhal snga nas/_chos rnams thams cad ngo bos stong /_/bden zad brdzun zad yi ge zad/_/don zad nam mkha'i rang bzhin can/_/bsam du ma btub bsgoms las grol/_/zhes gsung ngo /_/dpal gyi 'od 'dzin ma rat+na li ti'i zhal snga nas/_rtog bral yul gyi
[\[106b.6\]]rjes mi 'brang /_/snang ba had pos der 'dzin grol/_/sor bzhag tshogs drug lhug pa'i ngang /_/bsgom blo 'dun pa dri ma yin/_/zhes gsung ngo /_/mos gus kyis rgyud smin pa Ar+ya sing+ga'i zhal snga nas/_chos rnams ma lus rnam kun ni/_/rjod byed tshig dang brjod bya'i don/_/_
[\[106b.7\]]rnam pa gnyis kyis stong 'gyur bas/_/gzhi rtsa med pa'i bdag nyid can/_/zhes gsung ngo /_/bzod pa'i stobs ldan ma na ta ra'i zhal snga nas/_/tshogs drug yul gyi snang ba ni/_/sna tshogs rkyen gyi snang ba ste/_/rkyen snang sgyu ma las ma 'das/_/rang bzhin med de ngo mtshar
[\[107a\]]
[\[107a.1\]]yul/_/zhes gsung ngo /_/dngos rnams bden med du gzigs pa rat+na badzra'i zhal snga nas/_ji srid 'bras bu 'dod pa'i blo/_/ma grol mya ngan las mi 'da'/_/gang gi mthar thug ngos zin pa'i/_/blo de nyid ni rnam rtog go/_/zhes gsung ngo /_/dpal
[\[107a.2\]]gyi 'od zer shrid+d+hA na'i zhal snga nas/_mchog tu 'dzin pa'i dri ma de/_/lam gyi bdud du shes par bya/_/re ba med pa'i snying dkyil na/_/bla med nor bu rin chen gnas/_/zhes gsung ngo /_/gnyen po'i 'phrang chod pa dza ra na'i zhal snga nas/_dpa' bo blo gros ldan pa yis/_/chos
[\[107a.3\]]kyi rang bzhin zhi ba ru/_/shes tshe ring du mi thogs par/_/srid pa'i 'khor lo 'jig par byed/_/ces gsung ngo /_/bde ba'i mdangs ldan ma shrI ka su ta'i zhal snga nas/_'das dang ma 'ongs da ltar gyi/_/thub pa'i gsung gi sde snod rnams/_/rnam grangs tha dad don gcig
[\[107a.4\]]par/_/bla ma'i brda las rab tu blang /_/zhes gsung ngo /_/go yul rjes la 'khyil ba ra tri ta'i zhal snga nas/_yid la ma byas dngas ma'i dang /_/gang yang ma skyes gnyug ma'i gshis/_/ma bcos rnal ma chos kyi sku/_/bdag med gnyis sdus chos kyis stong /_/zhes gsung
[\[107a.5\]]ngo /_/byin rlabs kyi 'byung gnas ma su ri su ka'i zhal snga nas/_mtshang mthong ched 'dzin blo mi 'char/_/chos rnams bden pa zad pa ru/_/mthong pa'i dus bden pa grol/_/des ni srid pa hrul por byed/_/ces gsung ngo /_/re dogs shigs pa tsan+d+ra go mi'i zhal snga nas/_
[\[107a.6\]]gzugs ni gzugs kyis stong pa ste/_/chu shing bzhin du snying po med/_/khams rnams rang gi ngo bos dben/_/chu yi sbu ba lta bu'o/_/zhes gsung ngo /_/bde ba'i stobs ldan ma b+ha ta ra'i zhal snga nas/_smig rgyu bzhin du skye mched rnams/_/rang bzhin ma grub ngo bos
[\[107a.7\]]stong /_/snang ba rang sar grol ba'i mtshang /_/de nyid ltos dang rnal 'byor pa/_/zhes gsung ngo /_/'bras bu la bsgrub blo bral ba a sho ka ra'i zhal snga nas/_rtog pa btsal pas mi rtog pa/_/nam du yang ni mi rnyed de/_/tshol ba'i dus nyid rtog pa las/_/ma 'das dran
[\[107b\]]
[\[107b.1\]]pa'i spu ris so/_/zhes gsung ngo /_/dpal gyi 'od ldan ma su ka to'i zhal snga nas/_kye ma rtog pa'i rang bzhin ni/_/rang bzhin ngo bos stong gyur pa/_/de tshe rtog pa ma spangs par/_/de tshe rtog pa ma spangs par/_/rang bzhin gyis ni gro bar 'gyur/_/zhes gsung ngo /_/shrI tsan+d+ra pa'i zhal snga nas/_
[\[107b.2\]]mi rtog 'dod pa'i blo de nyid/_/ngo bo rtog pa'i bdag nyid de/_/rtog dang mi rtog gnyis med pa/_/de ni rtsa ba'i don yin no/_/zhes gsung ngo /_/rnal 'byor pa thams cad kyi de kho na nyid rab tu snang ba grub pa thob pa rnams kyi rdo rje'i mgur las dpal gyi 'od zer rnam par shar ba zhes bya
[\[107b.3\]]ba'i le'u ste drug pa'o//_//nyams myong tshogs drug gis bskor ba b+hu ta'i zhal snga nas/_phyag rgya che la bsgom du med/_/blo yis 'dun ba mi rten te/_/bsgom pa bdag po la gtod cig/_/ces gsung ngo /_/bde ba'i 'od zer can sing+ga li'i zhal snga nas/_mi
[\[107b.4\]]bsgom shes pa de ltos dang /_/skye 'gag 'phel 'grib med pa yi/_/ma byas pa yi shes pa ni/_/ngo mtshar ltang mo'i yul yin no/_/zhes gsung ngo /_/rig pa dngas pa la rten 'brel gyi gnas gzigs pa dzai ta ri'i zhal snga nas/_ji ltar rgyal po rigs ngan gyi/_/spyod pa byas na
[\[107b.5\]]bya ba bzhin/_/sgrub pa po ni don med pa'i/_/spyod pa gzhi dang bcas la spang /_/zhes gsung ngo /_/rtog pa'i 'byung gnas ma ma d+ha ro ha'i zhal snga nas/_zil dang ra bcud len sman gyi mchog_/skyugs na nad du 'gyur ba bzhin/_/sgom nyams mu cor smras pa na/_/yongs su yal
[\[107b.6\]]bar 'gyur ba yin/_/zhes gsung ngo /_/byings rmugs rno ngar gyis bsal ba b+hi ta ka ma'i zhal snga nas/_snang ba stong pa'i ngo bo ru/_/grol bar mthong ba'i mig de ni/_/dri ma med pa'i ngo bo'i rtsal/_/de ni rtogs pa'i gdeng yin no/_/zhes gsung ngo /_/dbang phyug gi stobs dang ldan
[\[107b.7\]]ma bu ga d+ha la'i zhal snga nas/_stong pa'i rang bzhin 'gag med du/_/'char ba gang gis shes 'gyur ba/_/blo ldan de ni skal ba bzang /_/las grol med na thar bar byed/_/ces gsung ngo /_/stong nyid rang gi ngo bo rjes la zin pa rat+na dza la'i zhal snga nas/_skyes la ma 'gags
[\[108a\]]
[\[108a.1\]]gsal ba yi/_/shes pa skad cig dang po la/_/yul dang sgong phrad pa bzhin/_/de nyid brtags pas rang bzhin med/_/ces gsung ngo /_/bde ba'i mdangs ldan ma a dzu li'i zhal snga nas/_stong pa nyid kyis yongs su 'dzin/_/rig pa spros bral
[\[108a.2\]]'dus byas min/_/rtog med sems kyi ngo bo la/_/'khor dang mya ngan 'das ma grub/_/ces gsung ngo /_/lta ba ming las grol bas grub mtha'i 'dod pa zhig pa b+ha dra pa'i zhal snga nas/_sna rtser yid bcings 'gyu ba dang /_/yul snang ma mthong der 'dzin bral/_/dus gsum
[\[108a.3\]]yid la ma byas pa'i/_/de tshe dran ba'i rim mo 'jig_/ces gsung ngo /_/bde ba'i mdangs ldan ma si ri bye na'i zhal snga nas/_shes pa mdung tshugs spros pa zhi/_/de yis rtog pa'i 'gro 'ong tshad/_/'di ltar dbang po rang sna gi_/_yul na bsam med bsgom dang bral/_/zhes
[\[108a.4\]]gsung ngo /_/rlung sems lta stangs kyis 'ching ba kun du ru'i zhal snga nas/_thar lam dgra med mi 'ong bas/_/sgrub pa rkyen khar gtang mi bya/_/las mtha' ma log rab tu gces/_/grogs ni chags sdang skye ba'i rgyu/_/zhes gsung ngo /_/thugs rje dpal gyi sgron ma su ka
[\[108a.5\]]pa'i zhal snga nas/_ri dgas smas ma ji bzhin du/_/u pa gcig pur gnas par bya/_/skye bo'i dbus su rtogs pa 'grib/_/mchog gi don gnyer bas mthar song /_/zhes gsung ngo /_/gnyen po stobs su gyur pas nyon mongs pa la btsan chod kyi rdzis byed pa dza m+bu ta'i
[\[108a.6\]]zhal snga nas/_kye ma 'jig rten che thabs ni/_/thar lam sgrub pa'i mi mthun phyogs/_/klu mchog rnams kyi mgo bo ni/_/de nyid sdug bsngal rten yin bzhin/_/zhes gsung ngo /_/stobs ldan rgyal mo sUr+ya kha d+hi'i zhal snga nas/_dngos po'i zhen chags 'khor ba'i rgyu/_/_
[\[108a.7\]]zhe na med mya ngan 'das pa'i lam/_/'dod pa'i blo yis thar pa 'dor/_/'dod pa dang bral bde ba'i mchog_/ces gsung ngo /_/nyon mongs pa rang sar grol bas 'khrul ba'i sgrog chod pa dzi na mi tra'i zhal snga nas/_phra rags chod pa seng ge'i mig_/'di yi nang na mi rtog
[\[108b\]]
[\[108b.1\]]pa'i/_/rang rig ye shes dri med gnas/_/mig ni zum par mi bya'o/_/zhes gsung ngo /_/byin rlabs kyi 'od zer can b+ha nu d+hA ra'i zhal snga nas/_dri med dngos 'dzin bcings pa'i gnas/_/rlung sems 'od gsal la 'jug pa/_/bde chen rgyal po mchog gi lam/_/'di ni thabs
[\[108b.2\]]kyi rgyal mo yin/_/zhes gsung ngo /_/yul snang brda ru shar bas don gyi gnad rig pa so na shri'i zhal snga nas/_nges pa'i shes pa sma skyes par/_/bden pa mthong par mi 'gyur te/_/bsnyems sel khu 'phrig dag pa'i dbyig_/mchog tu gces pa'i gter yin no/_/_
[\[108b.3\]]zhes gsung ngo /_/dbyings kyi gtso mo dz+nyA na ro ha'i zhal snga nas/_rnal 'byor nges shes gces 'dzin bya/_/so ma nyid bdud kyis byin rlabs so/_/the tshom gyis ni dngos grub 'dor/_/yid ches yon tan kun gyi gzhi/_/zhes gsung ngo /_/rig pa so la bzhag pas bde
[\[108b.4\]]gsal rgyun mi 'chad pa dza ba ri ba'i zhal snga nas/_ka ra na bcings yon tan gyis/_/rig pa srangs su chud pa yis/_/yul gyi gsal cha ma 'gags pa/_/dar 'dzin shes pa grol bar byed/_/ces gsung ngo /_/dpal mo pad+ma kha d+ha'i zhal snga nas/_des ni phra rags
[\[108b.5\]]rtogs pa spong /_/bde rlung rig pa thog babs su/_/'dzin par byed pa'i gnad 'di la/_/lta stangs so ma brje ba gces/_/gsung ngo /_/spros bral ye shes tshogs bsags pa las byung ba shrI sA ga rA zhal snga nas/_rtog pa bsal nas mi rtog pa/_/rgyud la 'gal na 'khrul
[\[108b.6\]]pa ste/_/rtog pa med na ye shes la/_/skye ba'i thabs med ye shes 'gag_/ces gsung ngo /_/bzang mo nor bu'i 'od ldan ma b+hi ga si'i zhal snga nas/_rtog pa gang skye mi dmigs par/_/spyad pas shes rab zas su 'gyur/_/thabs des rnam par rtog pa'i rtsal/_/ye shes chen
[\[108b.7\]]por 'char bar byed/_/ces gsung ngo /_/ngo sprod cig car phog pas phyir mi ldog pa'i sa de nyid du thob pa sUR+ya shrI dz+nyA na'i zhal snga nas/_snying rje'i mda' med stong pa'i gzhus/_/rgyud la myong ba mi skye ste/_/thabs dang bral ba'i shes rab ni/_/go ba'i yul du ltung bar 'gyur/_/zhes
[\[109a\]]
[\[109a.1\]]gsung ngo /_/dpal gyi 'byung gnas sa la dza d+ha ra'i zhal snga nas/_gzhu med snying rje'i mda' yis kyang /_/don byed nus pa ma yin te/_/shes rab dang bral thabs kyis ni/_/lag tu lon pa ma yin no/_/zhes gsung ngo /_/shes pa bden med du slong bas
[\[109a.2\]]'khrul pa'i rkyen las grol ba shrI ta ra'i zhal snga nas/_thub pa'i spyan gyis rlung sems bcings/_/snang ba ma dmigs der 'dzin grol/_/de tshe shes pa yul mi phrogs/_/dus gsum chig chod 'gro 'ong med/_/ces gsung ngo /_/bde chen rgyal mo su la kha d+ha'i zhal snga nas/_mi
[\[109a.3\]]g.yo rtse gcig dang ba'i ngang /_/rtog pa rang grol chos sku/_/rig pa gcer bu sgrib g.yogs bral/_/shes pa rang lugs phyag rgya che/_/zhes gsung ngo /_/'khor gsum yongs su dag pa'i rtsis 'bras bu la 'dod blo bral ba g+hu d+he ri ba'i zhal sngas nas/_sku bzhi thob tu mi ster
[\[109a.4\]]ba'i/_/bgegs de 'dod pa'i blo yin no/_/'di yong sgrib pa mi 'dag pas/_/zhing khams gsal bar mi 'gyur ro/_/zhes gsung ngo /_/dpal gyi sgron me su ka tsan+d+ha'i zhal snga nas/_'dod pa'i blo bral bde chen gyis/_/dus der sdug bsngal bral bar byed/_/'dod pa'i blo rnams
[\[109a.5\]]log pa yis/_/zag pa 'dam rdzab skam par 'gyur/_/zhes gsung ngo /_/nges pa'i shes pas the tshom gyis dri ma sel ba shrI pa ra nA'i zhal snga nas/_kun la khyab pa chos kyi sku/_/rang bzhin skyes ma 'gags pa'i/_/spros dang bral ba'i mtshan nyid de/_/ye shes rang
[\[109a.6\]]gnas rgyun chad med/_/ces gsung ngo /_/bde ba'i ngos 'dzin ma b+ha nu ro ho'i zhal snga nas/_nam mkha'i ngang can gdod nas dag_/mtha' bzhi las ni rnam par grol/_/'das dang ma 'ongs da ltar gyi/_/dus kyis ma bsdus phya rgya che/_/zhes gsung ngo /_/nyon mongs pa rang thog tu
[\[109a.7\]]grol bas gnyen po'i bya ra zhig pa sa ra d+hi ba'i zhal snga nas/_shes pa ngar can de ltos dang /_/nam mkha'i dbyings kyi dbus gnas par/_/rig pa dri med lam gyi mchog_/thig le grol na rnam par mthong /_/zhes gsung ngo /_/bde ba'i sgron la d+ha li'i zhal snga nas/_sems
[\[109b\]]
[\[109b.1\]]la ye shes skye 'gyur ba/_/rig pa drungs pa khro bo'i spyan/_/sor bzhag rnam rtog rlung mi bskyod/_/rten 'brel gyis ni yang dag 'grub/_/ces gsung ngo /_/nyams myong snang ba las grol bas sgom thun 'jog zhig pa nA ga badzra'i zhal snga nas/_bla ma'i byin rlabs ma zhugs pa'i/_/rgyud
[\[109b.2\]]la rtog pa 'char ba min/_/nges pa'i shes pa ma skyes par/_/de nyid zab mo'i don mi mthong /_/zhes gsung ngo /_/'bar ba'i gtso mo a ma ka pa la'i zhal snga nas/_gnyug ma ras su ma chud pa'i/_/rten 'brel che ba bla ma'i brda/_/'di la nges pa stor pa na/_/mtshon byed
[\[109b.3\]]yi ge mang du 'gyur/_/zhes gsung ngo /_/dus gsum skye 'gag gis stong pa'i rig pas rnam rtog rang sar dngas pa pad+ma badzra'i zhal snga nas/_bden par mthong ba 'khrul pa'i blo/_/yang dag bden pa de shig cig/_/'di yis blo mtha'i lta ba gro la/_/des ni gnyis snang mi
[\[109b.4\]]gnas so/_/zhes gsung ngo /_/legs pa'i dpa' mo se ri te ra'i zhal snga nas/_rten 'brel rtsa ba phyin pa yis/_/'khor ba'i sa bon mi gnas te/_/ma rig pa nas rga shi'i bar/_/rten cing 'brel pas 'khor ba stong /_/zhes gsung ngo /_/spros bral gyi don dran pas
[\[109b.5\]]bzung bas rjes la yul rjes mi 'brel pa badzra dz+nyA na'i zhal snga nas/_tha ma la rnam rtog nub pa yi/_/rten la thabs kyi lam mi dgos/_/'khrul pa dag pa'i shes pa la/_/'di la lta ba dgos pa min/_/zhes gsung ngo /_/dpal gyi rgyal mo su ka ra li'i zhal snga nas/_rtog
[\[109b.6\]]pa'i spu ris spangs pa yi/_/shes pa la ni bsgom mi dgos/_/rang snang grol bar gyur pa la/_/sgrub pa nyams su blang mi dgos/_/shes gsung ngo /_/yul snang sgyu mar ngos zin pas shes pa la deng 'dzin zhig pa bi ma la g+hi ti'i zhal snga nas/_tshogs drug yul la
[\[109b.7\]]ma 'phros pa/_/dus gsum rang sar grol bar 'gyur/_/bde chen go 'phang mchog 'dod pas/_/rtse gcig rten las 'da' mi bya/_/zhes gsung ngo /_/rdzu 'phrul gyi 'od zer can pad+ma wa ti'i zhal snga nas/_yengs na de nyid mthong mi 'gyur/_/ma yengs pa ni thabs kyi
[\[110a\]]
[\[110a.1\]]gnad/_/bde gsal stong pa'i rang bzhin can/_/'di yis rab tu rnyed par byed/_/ces gsungs ngo /_//_brda don khong du chud pas 'khrul pa yul thog tu chod pa gir ti dz+nyA na'i zhal snga nas/_le lo 'khrul snang grong khyer dang /_/'dres pa 'dis ni sa ni thar ba'i
[\[110a.2\]]lam/_/dus gsum na yang rnyed pa med/_/brtags na 'khrul pa gzhi yod min/_/zhes gsung ngo /_/dpal gyi bde ster ma sa ri d+ha ri'i zhal snga nas/_'di ni rang snang glo bur ba/_/rtsa bral rang bzhin ni med pa yi/_/mtshang de ltos dang rnal 'byor ba/_/de mthong 'khrul ba 'jig par
[\[110a.3\]]'gyur/_/zhes gsung ngo /_/rnal 'byor pa thams cad kyi de kho na nyid rab tu snang ba rdo rje'i mgur las mi zad pa'i rin po che'i gter mdzod rnam par rdol ba zhes bya ba'i le'u ste bdun pa'o//_//mi mthun pa lam du slong bas 'gal rkyen grogs su 'char ba shrI badzra ba la'i
[\[110a.4\]]zhal snga nas/_'khor ba pa la bde ba med/_/chug yi gnyer ma ji bzhin du/_/sdug bsngal gcig phyir gcig gis sleb/_/tshe 'di ci byas sdug bsngal rgyu/_/zhes gsungs ngo /_/bde ba'i rol myos ma b+hu ga la ma'i zhal snga nas/_bltar ru med pa de mthong na/_/gzung du med pa'i don zin
[\[110a.5\]]te/_/de ni rtsol ba'i nad las grol/_/bde chen rgyal po thob par byed/_/ces gsung ngo /_/rtog pa snga phyis long ma brtags pas ma bsgoms pas shes pa spros bral du gyur pa dz+nyA na tsa kra'i zhal snga nas/_rtogs na yon tan ma rtogs skyon/_/gang gis gos par mi 'gyur ba'i/_/rang
[\[110a.6\]]'byung ye shes 'dus ma byas/_/gnyis med shes bya dngos po'i gshis/_/zhes gsung ngo /_/nyin mongs pa'i skyon gyis ma gos ba b+ha nu ha ri'i zhal snga nas/_rtog pa 'dzin pa'i nyer len byed/_/des ni srid pa'i 'khor lor bcug/_/chos rnams thams cad stong pa ru/_/mi rig pa
[\[110a.7\]]yis bdag tu bzung /_/zhes gsungs ngo /_/don gyi gnad rig pas 'dzin rtog grol pa pradz+nyA tsan+d+ra'i zhal snga nas/_gnyug ma don gyi lhan cig skyes/_/ma bcos rnal ma rang kha la/_/dran pa'i spu ris brten mi bya/_/blo dpyad zhugs na rtog pa'i gzhi/_/zhes gsung ngo /_/'khrul
[\[110b\]]
[\[110b.1\]]pa'i sgrog las grol ba mo su ka le'i zhal snga nas/_las dang nyon mongs bag chags kyis/_/rten de grub pa ma yin te/_/'khor ba gzhi med rang grol la/_/mya ngan 'das pa ji ltar sgrub/_/ces gsung ngo /_/'khrul pa'i sgrog chad pa las ye shes shar ba shrI rat+na ma ti'i zhal snga
[\[110b.2\]]nas/_chos rnams gzhi med rang gi ngo bos stong /_/don dam kun rdzob gang gis gnyis su phye/_/'khor 'das rmi lam nyid du'ang med gyur na/_/grub mtha' zhig pa'i lta ba ji ltar smra/_/zhes gsung ngo /_/brda'i go ba longs pa mo ra li d+ha ri'i zhal snga nas/_spros pa med cing
[\[110b.3\]]skye ba med/_/rnam par mi rtog ma bcos pa/_/snying rje chen po'i rang bzhin te/_/lhan cig skyes pa'i ngo bor rtogs/_/zhes gsungs ngo /_/snang ba'i mtshang mthong bas shes pa rkyen dang bral ba ka mo ro'i zhal snga nas/_sna tshogs snang ba'i gzugs 'dzin te/_/ma bcos lhan cig
[\[110b.4\]]skyes pa yi/_/ngo bo las ni ma 'das te/_chos kyi dbyings kyi rang bzhin can/_/zhes gsungs ngo /_/zab mo don gyi dpal 'dzin ma g+ha dzu d+hA ri'i zhal snga nas/_rags pa'i dngos por snang ba kun/_/stong pa nyid kyi rang bzhin te/_/ce ra ce ra snang ba'i dus nyid du/_/phyug rgyu chen po mthong nas
[\[110b.5\]]yod/_/ces gsungs ngo /_/gnyug ma'i rang ngo mthong bas rtog pas bcing du med pa rA dzA me tog ha li'i zhal snga nas/_dang po 'di ltar snang ba kun/_/phyag rgya chen po'i ngo bo ste/_/rang bzhin med pa'i bdag nyid can/_/chu zla'i dkyil 'khor ji bzhin no/_/zhes gsung ngo /_/zag med bde
[\[110b.6\]]ba'i mdangs ldan ma ru ka li'i zhal nas/_mtshon byed dpe i ldan skyes kyis/_/mtshon bya don gyi lhan skyes rtogs/_/des ni 'gro 'ong med pa'i bdag/_/sems nyid gnyug ma'i rang bzhin no/_/zhes gsung ngo /_/zag med kyi shes pa yul gyis ma phrogs pa shrI dz+nyA na'i zhal snga
[\[110b.7\]]nas/_snang ba'i bla mas dngos rnams gdams par ston/_/sngar 'dris mi de mthong bas ngo shes bzhin/_/bla ma'i ngo sprod gnad la zug pa yis/_/chos rnams rang bzhin skye ba med par rig_/ces gsung ngo /_/rang rig 'od gsal gyi mdangs can ma gang+ga le'i zhal snga nas/_dbang
[\[111a\]]
[\[111a.1\]]po drug gi spyod yul du/_/gang gang snang ba'i dngos po la/_/rang bzhin bden bas dben pa'i phyir/_/stong nyid ci phyir mi gzigs zhes/_/zhes gsung ngo /_/tshe 'di'i zhen ba log pa tsan+d+ra sing nga'i zhal snga nas/_bla ma'i byin rlabs zhugs pa'i mthus/_/e
[\[111a.2\]]waM snying gi dkyil du zhu/_/de yis snang ba'i dngos po 'di/_/rtog ba skye med dang du 'jug_/ces gsung ngo /_/dpa' mo ye shes kyi mdangs 'phrog ma b+ha ga d+ha ra'i zhal snga nas/_tshogs drug yul snang sgyu ma la/_/ngos zin 'khrul ba yul la ldog_/gzhi med rang gis stong
[\[111a.3\]]ba'i mtshang /_/mthong bas bag chags gnas su 'joms/_/zhes gsung ngo /_/rang gi bde sdug khyad du bsad nas gzhan don 'dzin pa pradz+nyA pa la'i zhal snga nas/_rjes la gnyen po bya rab shig_/bde ba'i ro la chags pa na/_/sgom pa nyams kyi 'ching ba ste/_/lha ni bdud
[\[111a.4\]]du bab par 'gyur/_/zhes gsung ngo /_/bzang mo dpal gyi 'od zer can rat+na ro ha'i zhal snga nas/_re ba dang ni dogs ba yis/_/mtshan ma'i chos la rtog pa ni/_/nyams su ma myong skyon yin pas/_/gnyis med rtsi yis zin par bya/_/rang snang rang sar grol bar bya/_/zhes gsung ngo /_/_
[\[111a.5\]]snang ba'i mtshang gis gnyug ma'i ngo bo mthong ba de ba shrI sUr+ya'i zhal snga nas/gang zag lam pa'i rgyud la ni/_/re dogs gnyis su byung gyur na/_/lta ba ma rtogs skyon yin pas/_/'khor ba dang ni mya ngan 'das/_/rang gi sems su blo thag bcad/_/ces gsung ngo /_/dpa' mo
[\[111a.6\]]lha'i sgrol ma b+ha ga dzu lu'i zhal snga nas/_blang bya dor bya gnyis byung na/_/spyod pa goms par ma byas pa'i/_/ro ma snyoms pa'i skyon yin pas/_/dang bzhin sems las phyir gyur ba'i/_/'khor 'das med par shes par bya/_/zhes gsung ngo /_/shes pa rkyen dang bral bas rtog
[\[111a.7\]]pas mi 'ching ba dA na shrI rA dzA'i zhal snga nas/_'phags lam bgrod pa'i dus der ni/_/bsgom bya sgom byed gnyis byung na/_/gnas lugs ngo yis ma zin pa'i/_/rkyen gyi dri ma 'thas pa yin/_/sems ngo skye med shes par bya/_/zhes gsung ngo /_/spros bral gyi rgyan dang
[\[111b\]]
[\[111b.1\]]ldan pa b+ha ba de ba'i zhal snga nas/_mchog gi 'bras bur gyur pa na/_/ma rtogs skyon gyis gol ba min/_/kye ma gang la re ba de'i/_/ma spangs dri ma mi 'dag pas/_/re ba med pa bde ba'i mchog_/ces gsung ngo /_/phrin las kyis gdul bya'i re ba skong ba badzra raSh+mi'i zhal snga nas/_/snang ba
[\[111b.2\]]la ni chags gyur na/_/lam khyed ma shes skyon yin pas/_/bden brdzun dngos po'i chos la blta/_/gang la mngon par zhen pa ni/_/'ching ba'i rgyud de bor de sgrim/_/zhes gsung ngo /_/phyir mi ldog pa'i phyag rgya can rat+na kha d+ha'i zhal snga nas/_lam du mthong ba'i rtags rnams la/_/_
[\[111b.3\]]bdag brod re bas sngon bsu nas/_/dmigs med rtsi yis ma zin pa'i/_/blo bral ma dag skyon yin pas/_/shes ba'i phu thag gcad par bya/_/zhes gsung ngo /_/thos pa'i mtha' tshig gi thog tu bcad ba tsan+d+ra hr-i da'i zhal snga nas/_'khor ba sdug bsngal du mthong bas/_/dogs pas
[\[111b.4\]]skyo na gol ba ste/_/yul ma 'byongs pa'i skyon yin pas/_/mkhas pas dogs pa spangs pa na/_/bde ba'i tshad du chud pa yin/_/zhes gsung ngo /_/'khrul ba chos nyid du shar ba mo ha ra d+ha na'i zhal snga nas/_rtsol ba med pa'i brtson 'grus kyis/_/ngos gzung bral ba'i nyams
[\[111b.5\]]myong bskyang /_/bying rgod la sogs byung gyur kyang /_/de yi skyon ngo shes byas la/_/kho na nyid la glod la bzhag_/ces gsung ngo /_/don gyi gnad rig pas bsam pa'i mtha' chod pa badzra d+ha li ba'i zhal snga nas/_kye ma kye ma tha mal gyi/_/ma bcos shes pa ngos gzung dang /_/rang gi
[\[111b.6\]]rang bzhin nyid la blta/_/'di yi dus su rang snang gi_/chos la brtag dpyad spang bar bya/_/zhes gsung ngo /_/'dod pa'i blo log ma ra sa b+hi'i zhal snga nas/_cir snang ngo bos rang grol bas/_/nyon mongs bag chags kyis mi 'og_/chos dang sems su ro mnyam bas/_/sna
[\[111b.7\]]tshogs gzugs med rtsa bral du/_/grol bas smyon pa lta bu'o/_/zhes gsung ngo /_/byin rlabs kyi nyams 'bar bas bsgom thog babs su 'char pa raSh+mi sUr+ya'i zhal snga nas/_thams cad sgyu ma las ma 'das/_/rang bzhin med pa'i mtshang go bas/_/nang gis phyi rol byin brlabs
[\[112a\]]
[\[112a.1\]]nas/_/mtsho la 'khyag dar zhig pa bzhin/_/snang ba rang sar grol bar 'gyur/_/zhes gsung ngo /_/rig pa snyems las grol ba mo b+ha ga da nu'i zhal snga nas/_'khor 'das ro gcig rtogs pa las/_/des ni gnyis 'dzin shes pa grol/_/'bad rtsol
[\[112a.2\]]med par gdul bya yi/_/don 'byung yid bzhin nor bu ltar/_/'bras bu rang las rnyed par 'gyur/_/zhes gsung ngo /_/tshe 'di'i rtsis bshig pas ci byas chos su song ba rat+na pa li'i zhal snga nas/_gzhi la gnas pa'i 'bras bu ni/_/e ma rang byung bsam mi khyab/_/rang sems skye
[\[112a.3\]]med do shes pas/_/sku gnyis bsgrub pa'i 'dun ma grol/_/thob bya'i 'bras du phyi nang med/_/ces gsung ngo /_/nyon mongs pa rang thog tu [(]brnyil [,]bsnyil [)] ba mo ri b+ha na di'i zhal snga nas/_'di ni gzugs can ma yin pas/_/dus gsum 'gyur ba med par gnas/_/'khor
[\[112a.4\]]ba dang ni myang 'das kyi/_/chos rnams phyag rgya chen po las/_/ma 'das kun la khyab pa'i bdag_/ces gsung ngo /_/lta stangs kyi gzengs smad pas 'jam rlung thog babs su zin pa gi rti ping nga'i zhal snga nas/_gdod nas stong zhing bdag med pa/_/rin chen sems ni phyag rgya
[\[112a.5\]]che/_/rgyu las ma byung skye 'jig med/_/ma skyes ngo bo de mthong bas/_/'khor ba'i thog mtha' chod par 'gyur/_/zhes gsung ngo /_/dus gsum rang sar grol ba mo b+ha ga ta'i zhal snga nas/_sems nyid ngo gsal ngo bos dben/_/sangs rgyas dang ni sems can gyi/_/khyad
[\[112a.6\]]par yod pa ma yin te/_/mar me dang ni 'od bzhin no/_/'di shes 'khor 'das 'dzin rtog bral/_/zhes gsung ngo /_/rtog pa byin rlabs las 'khrungs pa tsan+d+ra pradz+nyA li zhal snga nas/_yid la mi byed don 'di la/_/skye dang 'gag dang 'gro 'ong med/_/rang snang ba ni rang gi sems/_/_
[\[112a.7\]]tha dad par ni mi rtog go/_/gnyis 'dzin bral na phyag rgya che/_/zhes gsung ngo /_/rtog pa rang grol nga ra b+he na'i zhal snga nas/_stong pa nyid la bden pa yi/_/blor 'jog bdag 'dzin mdud par 'gyur/_/byed mkhan ngos 'dzin 'khrul pa 'jig_/de ni gnad kyi gdams pa yin/_/_
[\[112b\]]
[\[112b.1\]]zhes gsung ngo /_/ngo sprod kyi gnad la nges pa'i shes pa skyes pa rat+na bo d+hi'i zhal snga nas/_rtogs pa'i don la mchog 'dzin spang /_/'dag par dka' ba'i dri ma ni/_/ngo bo mthong ba'i rang nyid de/_/mtha' dang bral ba lta ba yin/_/zhes gsung ngo /_/dbang gi nyams kyis bzi ba mo
[\[112b.2\]]b+ha tsa la'i zhal snga nas/_glo bur rkyen las skyes pa yi/_/dran rig rnam par rtog pa ni/_/de nyid ngo bo gzhi med de/_/rang bzhin ma skyes ba yi gzhi/_/de mthong 'khrul pa'i snang ba 'jig_/ces gsung ngo /_/'od gsal gyi rang ngo mkha' 'gro ma'i brda las phrad ba kan+d+ha ri
[\[112b.3\]]pa'i zhal snga nas/_rnam par rtog pa chos nyid du/_/ma shes dbyings kyi ye shes ni/_/mtshang ma mthong bas ngos ma zin/_/e ma de nyid ltos dang kye/_/zhes gsung ngo /_/mi rtog pa'i gnyid log ma sid+ha d+ha na'i zhal snga nas/_de nyid ngo bo 'dus ma byas/_/'gro 'ong med pa'i
[\[112b.4\]]bdag nyid can/_/spros pa nyer zhi 'od gsal dang /_/gdod nas dag pa de ltos dang /_/zhes gsung ngo /_/gnyis snang gi shes pa grol ba bIr+ya dza la'i zhal snga nas/_ma skyes mi skye skye ba med/_/stong nyid las byung skye ba med/_/skye med skye ba'i ngo bos stong /_/rgyu rkyen byed pa po ma
[\[112b.5\]]grub/_/ces gsung ngo /_/bde ba'i ros myongs pa mo g+ha dzu li'i zhal snga nas/_skye med dbyings las shar ba yi/_/chos rnams skye ba med pa'i bdag_/rang bzhin las ni ma 'das te/_/dngos rnams skye ba med pa'o/_/zhes gsung ngo /_/dge ba'i dpal 'dzin bi li ta'i
[\[112b.6\]]zhal snga nas/_bya ba btang ba'i skyes bu bde/_/'jig rten pa la sdug bsngal du/_/ma song ba yi dngos po gang /_/de ni 'phags pas gzigs mi 'gyur/_/zhes gsung ngo /_/rnal 'byor pa rnams kyi de kho na nyid rab tu snang ba grub pa rnams kyi rdo rje'i mgur las dpal gyi
[\[112b.7\]]be'u'i bcud rnam par 'thigs pa zhes bya ba'i le'u ste brgyad pa'o//_//snang ba rgyud la nges skyes pa sa rdza na'i zhal snga nas/_las kyi phyag rgya mtshon byed de/_/chos kyi phyag rgya sgom pa'i lam/_/phyag rgya chen po 'bras bu ste/_/dam tshig phyag rgya phrin las so/_/_
[\[113a\]]
[\[113a.1\]]zhes gsung ngo /_/seng ge'i rtsal dang ldan pa sid+d+ha na'i zhal snga nas/_mtshon byed med na don mi mthong /_/bsgom bya med na lam dang bral/_/'bras bu med na bsgrubs nas ci/_/phrin las med na dgos pa stor/_/zhes gsung ngo /_/don rgyud la sgro
[\[113a.2\]]'dogs chod pa de ba sha ri'i zhal snga nas/_bde ba nyams myong dga' ba ste/_/'dzin grol nyams myong mchog tu dga'/_/bde stong dbye ru med pa ni/_/lhan cig skyes ba'i dga' ba'o/_/nyams las grol na dga' bral lo/_/zhes gsung ngo /_/bde ba'i 'od zer can bi ma
[\[113a.3\]]lad+ha'i zhal snga nas/_myong bas lus sems rnal du gsol/_/zhon med nyams myong 'dzin pa grol/_/spros bral stong pa bde ba'i nyams/_/shes pa der 'dzin bral ba can/_/zhes gsung ngo /_/byin rlabs kyi rgyud pas chod sel ba shrI sa ra ba'i zhal snga nas/_/rang
[\[113a.4\]]gnas rtsa ba 'dus ma byas/_/skad cig ma yi mtshang gis rig_/tol skyes shes pa snga phyir bral/_/der ni gnyis snang mdud pa grol/_/zhes gsung ngo /_/bzang mo nor bu'i 'od ldan ma d+ha na la'i zhal snga nas/_dran rig rnam par rtog pa ni/_/dmigs pa med par mchod
[\[113a.5\]]na/_/bag chags gnas pa'i rten mi 'jig_/mtshan ma rang grol de ltos shig_/gsung ngo /_/blo rten ma bcas pas mtshan ma rang sar grol ba ga dzu d+ha ri'i zhal snga nas/_nye bar len pa'i phung po lnga/_/sgyu ma lta bur mtshan nyid med/_/gang la rang bzhin med pa ni/_/mtshan nyid med pa'i mtshan nyid
[\[113a.6\]]gcig_/ces gsung ngo /_/rdzu 'phrul gyi 'od zer can rad+naM ta'i zhal snga nas/_chos rnams sgyu ma'i ngo bo la/_/rang bzhin yid la ma yin kyang /_/lam du 'khrul pa ma bsal na/_/sgyu mar mthong bas grol ba min/_/sgyu mas sgyu ma 'ching bar 'gyur/_/zhes gsung ngo /_/dus
[\[113a.7\]]gsum ma dmigs pas rtog pa chad pa tha rin+d+ha pa'i zhal snga nas/_chun rjes bshig pa shes rab lam/_/chos nyid spros bral 'char ba'i sa/_/rig pa sgrim glod thabs kyi mchod/_/ma rig bsgom gyis gnad mi rtogs/_/zhes gsung ngo /_/dpal gyi bde ster ma
[\[113b\]]
[\[113b.1\]]su ka ri'i zhal snga nas/_ma chun gnad du chud mi 'gyur/_/ma shigs rjes kyi ngos mi zin/_/ma bsgribs log shes tshar mi chod/_/ma glod spros bral 'char ba'i lam/_/zhes gsung ngo /_/rtsa ba gzhi med mthong bas gnyis 'dzin grol bag ga d+ha ra'i zhal snga nas/_/chos
[\[113b.2\]]rnams ming du shes par gyis/_/de yis bden 'dzin grol ba yin/_/gnas lugs gzhi med mthong bar gyis/_/'di yis zag pa'i zug rngu grol/_/zhes gsung ngo /_/dpal gyi sgron ma ka na li'i zhal snga nas/_'khor ba'i rang mtshan mthong bar gyis/_/de yis myang
[\[113b.3\]]'das 'dod pa grol/_/dran rig ye shes ngo bor mthong /_/'di yis sangs rgyas sgrub blo 'jig_/ces gsung ngo /_/'dod pa yid la zhig pas zag med kyi bde ba 'bar bashrI sUR+ya'u zhal snga nas/_ji ltar til gyi 'bru gu la/_/mar gyis khyab par gnas mod kyang /_/skam lam
[\[113b.4\]]gcun khu ba med/_/til gyi mar gyis don mi nus/_/zhes gsung ngo /_/bum 'dzin ma d+ha na ru'i zhal snga nas/_rigs drug 'khor ba'i sems can la/_bde gshegs snying po yod gyur kyang /_/ma bsgrubs grol ba thob mi 'gyur/_/zhes gsung ngo /_/rnam rtog gzhi med du
[\[113b.5\]]mthong bas gnyen po'i byar las grol ba su ga de ba'i zhal snga nas/_rig pa mdung khyer bsgom gyi gnad/_/ma bsgoms shes pa gnyug ma'i ngang /_/bsgoms dang ma bsgoms gnyis med pas/_/shes pa zung 'jug ngo mtshar che/_/zhes gsung ngo /_/bde ba'i mdangs
[\[113b.6\]]ldan ma b+ha a ra d+ha'i zhal snga nas/_shes pa mtha' bral lta ba'i gnad/_/tha mal shes pa blo rtog bral/_/ma bcos pa ni chos kyi sku/_/bsgrub blo zhig pa ngo mtshar che/_/zhes gsung ngo /_/lam la gang phan grogs su ston shes pas snang ba dpe char shar ba b+ha na sUR+ya'i
[\[113b.7\]]zhal snga nas/_ji ltar sol ba'i sdong po la/_/lo 'bras me tog mi 'byung ltar/_/de bzhin dad pa med pa la/_/yon tan nor bu 'byung mi 'gyur/_/zhes gsung ngo /_/ye shes spyan ldan ras ma d+ha na'i zhal snga nas/_mngal du 'phyes pa'i gling po yis/_/'dam bu'i tshal
[\[114a\]]
[\[114a.1\]]du mi rtol ltar/_/rang bzhin brtson 'grus mi ldan pas/_/thar pa'i grong khyer phyin mi 'gyur/_/zhes gsung ngo /_/seng ge'i lta stangs la rig pa dngas pa da ra tsa'i zhal snga nas/_ji ltar rmi lam sgyu ma bzhin/_/kun rdzob snang ba'i rang bzhin
[\[114a.2\]]stong /_/dri za'i grong khyer ji bzhin du/_/skye dang gnas pas de bzhin no/_/zhes gsung ngo /_/lha'i mdangs 'phrog ma ma ni la'i zhal snga nas/_'di dag yang dag ma yin pas/_/khams gsum do pos rnam par dben/_/chos rnams don du ma grub pas/_/rang bzhin dag pa ngo
[\[114a.3\]]mtshar che/_/zhes gsung ngo /_/dran pa'i rtsal ngo bo skyes pa tsaN+Da lI'i zhal snga nas/_chos rnams rang bzhin rnam par dag_/rgyu med 'khor ba mthong mi 'gyur/_/ma mthong mya ngan 'das pa'i gnad/_/de rtogs nas ni grol ba thob/_/e ma mkha' 'gro gsang ba'i gnad/_/ces
[\[114a.4\]]gsung ngo /_/'bar ba'i gtso mo b+ha nu hi ri'i zhal snga nas/_blo yi mtha' bral gnyug ma'i dang /_/sgom dang bsgom bya las grol te/_/phyag rgya che la bsgom du med/_/ma byas shes pa ngar dang bcas/_/rig pa rten med nam mkha' 'dra/_/zhes gsung ngo /_/shes pa yul la ma
[\[114a.5\]]'phros pas rtog pa chad pa a su ra d+he'i zhal snga nas/_rtog pa mthar phyin 'bras bu'i sa/_/re dogs gol ba dbyings su dag_/don rtogs rnal 'byor nyam da bral/_/'khor ba rang grol ngo mtshar che/_/zhes gsung ngo /_/ye shes kyi spyan ldan ma b+ha nu ha ri'i zhal snga nas/_bden
[\[114a.6\]]gnyis ngo bo tha mi dad/_/snang stong gnyis med zung du 'jug_/snang stong grol ba'i rnal 'byor pa/_/'khor 'das med pa ngo mtshar che/_/zhes gsung ngo /_/rtsa ba'i gnad kyis rang ngo brda las phrad pa g+ha tsa li pa'i zhal snga nas/_nges pa'i shes pas skyes pa la/_/the tshom som nyi yid gnyis
[\[114a.7\]]bral/_/ye shes rgyun chad med pa la/_/skad cig ma yi chos mi gnas/_/zhes gsung ngo /_/dpal gyi 'od 'jom su ka d+ha na'i zhal snga nas/_bar do med pa'i chos nyid la/_/'gro dang 'ong ba'i chos mi gnas/_/blo dang bral ba'i ye shes la/_/'khrul pa'i dri ma rnam par dag/_/_
[\[114b\]]
[\[114b.1\]]ces gsung ngo /_/shes pa so la bzhag pas 'khrul pa'i snang ba la sgrog chad ba tsan+d+hi pa'i zhal snga nas/_rtsi yis zin pa'i lcags bzhin du/_/ngo bo gser du 'gyur ba bzhin/_/bde gsal mi rtogs zin pas/_/dran rig ye shes nyid du 'gyur/_/zhes gsung ngo /_/dbyings
[\[114b.2\]]kyi gtso mo b+ha ta ha'i zhal snga nas/_gang tshe gnad kyi ngo bor rig_/de dus ma rig mun pa dngas/_/gang du 'khrul pa'i snang ba dag_/de ni sku gsum zhing zhes shes/_/gsung ngo /_/A li kA li'i gnad kyis bka' rgyud kyi don grol ba sho sa ri ba'i zhal snga nas/_gang la gter gyi
[\[114b.3\]]khron yod na/_/de la chags pa'i blo 'byung gis/_/gter med pa la chags blo med/_/so bya nags kyi khrod mi snyag_/ces gsung ngo /_/rdzu 'phrul gyi rgyan dang ldan pa'i than mo'i zhal snga nas/_rtsi med sprad ma bde bar gnas/_/nya btang skyar mo sems ngal sos/_/chog med blo ni
[\[114b.4\]]dbul po yin/_/zhes gsung ngo /_/dka' thub kyi srangs tshar bas 'phags pa'i rgyud pa zin pa rat+na de ba'i zhal snga nas/_rgyu yi rnal 'byor rkyen las byol/_/lam pa'i rnal 'byor rkyen dang bral/_/'bras bu'i rnal 'byor rkyen thog 'bab/_/rtog pa'i rkyen du gang ma song /_/zhes
[\[114b.5\]]gsung ngo /_/thugs rje'i 'od ldan ma su ri d+ha na'i zhal snga nas/_rgya mtsho nang gi sems can la/_/chu srin zas su ma gyur gang /_/de bzhin brtan pa thob pa la/_/grogs su ma gyur gang yang med/_/ces gsung ngo /_/'khrul pa ngos zin pas tshogs drug rtog pa'i rkyen bskul du shar
[\[114b.6\]]ba a mo g+ha tsan+d+ra'i zhal snga nas/_lta med lta dang bral ba la/_/lta ba 'di yin ji ltar smra/_/gzhon nu ma yi bde ba bzhin/_/nyams myong brjod par nus ma yin/_/zhes gsung ngo /_/bde ba'i stobs ldan ma sa na li'i zhal snga nas/_gang gis mkhur bar chu blugs na/_/smra brjod
[\[114b.7\]]nus pa ma yin no/_/don gyi rtsi 'thungs rnal 'byor pas/_/phyag rgya chen po brjod mi shes/_/zhes gsung ngo /_/gnad kyi rang mtshang go bas rig pa'i rtsal 'byongs pa su kha dz+nyA na'i zhal snga nas/_chu rnams thams cad rgya mtsho ru/_/lan tshwa'i ro ru gcig pa ltar/_/gdams
[\[115a\]]
[\[115a.1\]]pa'i gnad kyi ngo sbrod du/_/chos rnams don gcig go bar 'gyur/_/zhes gsung ngo /_/sems la dbang thob par nu d+ha ra'i zhal snga nas/_mig ser gyis ni gzir ba yi/_/sa gzhig ser du mthong ba bzhin/_/de ltar don gyi rtsi 'thungs pas/_/cir snang
[\[115a.2\]]gdams par mthong bar 'gyur/_/zhes gsung ngo /_/ye shes bshig rjes la ngos zin pa bi med ba'i zhal snga nas/_skyes bu bdud kyis khyer ba ni/_/de tshe bdag bstod gzhan la smod/_/rmongs pa'i grub mtha' mngon zhen can/_/'di ni lta ba'i bdud yin no/_/zhes gsung ngo /_/dpa'
[\[115a.3\]]mo khyung bya'i lde ma ru can pa li pa da'i zhal snga nas/_mkhas pas khas len spang bar bya/_/thos pas rang rgyud dul ba ni/_/'di yi yon tan dgos pa stor/_/rig byed mthar phyin zhi zhing dul/_/zhes gsung ngo /_/sna rtser yid bcings pas 'gyu ba srangs su chud par nu tsan+d+ra'i zhal snga nas/_
[\[115a.4\]]ji ltar yol bas bcad pa'i rgyab/_/bum pa la sogs mi mngon bzhin/_/de ltar 'dod pa'i mig btsums pas/_/zag pa phyi ru mthong mi 'gyur/_/zhes gsung ngo /_/yid 'phrog rma bya'i lde ru can b+ha ga su na'i zhal snga nas/_gang du gnyis 'dzin grol ba'i tshe/_/de dus 'khrul pa
[\[115a.5\]]rang sar dag_/chos nyid snang ba shar ba la/_/bden pa mthong zhes rab tu brjod/_/ces gsung ngo /_/ngo sprod gnad la phog pa'i phyag rgya chen po thog babs su shar ba mo tsi ra de ba'i zhal snga nas/_/blo mtha' ma mthong lta ba ni/_/shes bya mu las grol bas zhig_/snang stong rkyen dang bral
[\[115a.6\]]ba las/_/skye ba med pa'i phyag rgyas bcings/_/zhes gsung ngo /_/bde ldan ma dung gi thor cog can ba ta mi'i zhal snga nas/_'dzin blo thong la rtog pa chod/_/chos rnams gzhi ru mnyam pa la/_/brgyad dang bral ba rnal 'byor yin/_/ye shes sku ni las las grol/_zhes gsung ngo /_/_
[\[115a.7\]]ngo sprod gcig gi thog tu chos rnams kun gyi don rig sa g+ha dzu de ba'i zhal snga nas/_ji ltar dbang po dngas pa'i mig_/long na gzugs rnams mi mthong bzhin/_/de ltar 'dod pa'i blo med na/_/sgrib pas mthong bar mi 'gyur ro/_/zhes gsung ngo /_/gtum mo 'brug gi slag pa can bi ta la'i
[\[115b\]]
[\[115b.1\]]zhal snga nas/_gang zhig gzugs med bar du ni/_/de la gri ba ma 'ong ba bzhin/_/de ltar 'dod ba'i blo yod phyir/_/sgrib pa spangs par 'gyur ma yin/_/grogs dag 'dod pa'i blo dang bral/_/zhes gsung ngo /_/nyams kyi man ngag mar me gcig nas gcig tu spel ba'i lugs de kho na nyid
[\[115b.2\]]rnal du mtshon pa las bdud rtsi'i char rnam par phab pa zhes bya ba'i le'u ste dgu pa'o//_//rgyal sras mi'i sang ge rjed ma pa rgya gar rin po che'i zhal snga nas rang 'gyur du mdzad pa/_phyag rgya chen po dum bu khrigs/_/tshig tu nyung la don du 'gril/_/nyams myong skyes ba rdo rje'i
[\[115b.3\]]mgur/_/ma rig mun sel sgron me 'di/_/skal ldan mig gi dbang po yis/_/lta bas mi ngoms blos mi 'khyud/_/sgro 'dogs bklags pa tsam gyis chod/_/e ma ngo re mtshar rdzogs so//[{D2454}]@##/_/rgya gar skad du/_ma hA mu dra ka na ka mA le nA ma/_
[\[115b.4\]]bod skad du/_phyag rgya chen po gser phreng zhes bya ba/_blang ma dam pa rnams la phyag 'tshal lo/_/ljon shing me tog 'dab rgyas 'bras bu mngar mang zhing /_/chos ldan rgyal pos stong gsum zhi dul rgyan gyis mdzes/_/nam mkha' nyi zla'i gar dang rgyu skar gang dang bcas/_/klu
[\[115b.5\]]rgyal spyi bo nor bu rin chen rgyan gyis brgyan/_/mdzes ldan yid 'phrog skyes bu mu tig phra yis spras/_/mtshan ldan sangs rgyas lha mi 'khor gyi tshogs na gsal/_/nor bu rin chen yon tan mang ldan yang /_/ded dpon dang bral rgya mtshor bgrod mi nus/_/thos mang sde snod
[\[115b.6\]]yon tan kun ldan pas/_/byin rlabs dang bral skye med don mi rtogs/_/dbyar gyi dus na sngo rnams skye 'gyur kyang /_/zhing la ma btab lo tog 'byung min ltar/_/'gro drug sems can sangs rgyas rang bzhin yang /_/ma bsgoms rnam grol ye shes don mi mthong /_/mig
[\[115b.7\]]yor the tshom lam gyi 'drul chad de/_/'dod pa'i yul du phyin bar 'gyur min ltar/_/yid ches ma gyur the tshom blo can gyis/_/bde chen po byang chub go 'phang rnyed mi 'gyur/_/bsgom dang mi bsgom rtog pa blo yi yul/_/bsgom min snyam bral yengs su med pa'i sa/_/yid
[\[116a\]]
[\[116a.1\]]la mi byed phyag rgya chen po'i lam/_/kye ho bya bral skye med blo las 'das/_/gsal stong 'od rig chos nyid ye shes sgron/_/bde stong zag med bde chen rgyal po la/_/snang stong rtog med chos nyid spyan pa yis/_/e ma ngo mtshar chos nyid bden pa
[\[116a.2\]]mthong /_/sgyu ma 'od gsal chos skur 'od drad zhing /_/sgyu lus 'od gsal chos sku'i snang ba zung /_/gnyis med lhan skyes chos nyid mjal phrad kyis/_/kye ma bla ma sangs rgyas e sangs rgyas/_/nA ga sa ra tsar ya pa/_/sa wa sa ra ka ma ya/_/shAn+ti b+hu su bi rU pa/_/_
[\[116a.3\]]lde ki u na mi na pa/_/pu d+h+ri tsa tra b+ha tra pa/_/Ar+ya me ka ka ru pa/_/ra bi di to kon+d+ha li/_/b+ha ga pi ra ni lo pa'i/_/kam+ka ko ki a na ha/_/tsan+d+ha sarba ko ha li/_/b+ha de ka na kam+b+ha li/_/Dom+bi he ru dA ri ka_/_kr-iShaN nA ga pra b+hA ka_/_ku ku tsa nu g+ha N+Ta pa//_//gang
[\[116a.4\]]gis ma rtogs rtogs pa'i spyod pa mi bya ste/_/byas na rgyal po'i khrims la dmangs kyis gnod pa bzhin/_/rtogs pa rnams kyis ma rtogs spyod pa mi bya ste/_/byas na glang chen brtan pa 'dam du tshud pa bzhin/_/kye ho grogs dag lhan cig skyes pa de/_/gzhan nas mi rnyed bla
[\[116a.5\]]ma'i zhal la dris/_/don dam zhal gyi ngo bo de rtogs na/_/yid ni 'chi med rlung yang chad pa med/_/chos nyid 'od gsal bde chen gyi/_/zag med mya ngan 'das kyi sku/_/gang gis ma rtogs rtogs med lam/_/bstan par mi nus snying bo'i mchog_/bdag lus rgyal
[\[116a.6\]]ba'i dkyil 'khor la/_/thar lam srog gcod phyi nang gi_/rdul med rdul tshon la sogs kyi/_/dkyil 'khor 'bad rtsol ci yang med/_/bde stong gnyis med nyams myong bla ma yi/_/byin rlabs sgron ma chos nyid rang byung la/_/ma rtogs mi rtogs bsgom du med pa la/_/'di
[\[116a.7\]]dang 'di zhes smrar med lkugs par spyod/_/gang nas ma 'ongs gar yang ni/_/mi 'gro skye med gnyug ma'i lam/_/chos nyid byang chub chos sku yi/_/nyi ma ma rig mun dang bral/_/rus sbal lta bur 'khor ba yi/_/skyon gyis ma gos gdod nas dag_/sgron ma mun bral bla ma
[\[116b\]]
[\[116b.1\]]yi/_/drin gyis ye shes nyi ma 'de/_/ma blta bltas pas mthong ba med/_/ma rtogs rtog dpyod yul min gyis/_/ma sems bsam du ci yang med/_/ma re re dogs yul las 'das/_/bltas pas mthong ba'i yul mi phyin/_/bsgom ba bla ma'i byin rlabs kyis/_/_
[\[116b.2\]]chos nyid don mthong ci yang ni/_/mi sems ngos gzung med par grol/_/bya ba btang ba'i skyes bu la/_/bya bral byar med gzung 'dzin med/_/re dogs dang bral nyams len la/_/mi rtog bsgom du ci yang med/_/e ma ngo mtshar chos nyid bden pa mthong /_/e ma byin
[\[116b.3\]]rlabs nyams myong sgron ma 'bar/_/e ma bla ma'i dad gus yengs pa med/_/e ma 'bras bu rang gsal byin rlabs gsal/_/rang rig gdod ma ma skyes pa/_/stong pa ma bcos lhun gyis grub/_/sems nyid rang rig rang gsal gyi/_/nor bu gsal dngas go ma 'gags/_/_
[\[116b.4\]]bsgom dang mi bsgom rtog bcas kyis/_/rang bzhin 'od gsal rnyed mi 'gyur/_/bsgom med yengs su med pa la/_/ma bcos yengs med lhug pa nyid/_/rang rig lhan cig skyes pa yi/_/chos nyid bde chen smrar med la/_/bdag gzhan bde sdug blo las 'das/_/chos
[\[116b.5\]]nyid bden mthong chos sku'i klong /_/rang rig rang gis rtogs pa la/_/chu khams gser dang nam mkha' bzhin/_/sangs rgyas sems can 'khor 'das dag_/spang blang tha dad ci yang med/_/dug gsum rang grol chos kyi sgron ma yi/_/rtsa rlung bde stong gnyis
[\[116b.6\]]med la/_/tha mal rnam rtog dngos por 'dzin pa yi/_/chags sdang mdud pa rang sar gzung 'dzin grol/_/ye shes lus can chos nyid gsal dngas la/_/mtha' bral brten med dmigs su med pa'i phyir/_/'khrul dang ma 'khrul 'khrul gzhi 'khrul pa yi/_/rtsa
[\[116b.7\]]ba skye med bya bral ngang du chad/_/'ja' tshon lta bu sgyu ma'i sku/_/dam tshig phyag rgya zhen med kyi/_/dbang po rang snang thugs phrad kyis/_/chos nyid bden pa mthong ba yin/_/zag med bde chen chos nyid nyi ma yi/_/las kyi phyag rgya chos nyid ye shes sgron/_/skye med
[\[117a\]]
[\[117a.1\]]byang chub kun rtog bral ba yi/_/'khor ba'i sdug bsngal bde chen klong du sad/_/bdag lus rgyal ba'i dkyil 'khor gyi/_/dba' bo mkha' 'gro chos kyis ni/_/phyag rgya rtsa rlung byang chub sems/_/gnyug ma dmigs su ci yang med/_/sems nyid bde stong
[\[117a.2\]]chos nyid kyi/_/don rtogs phyag rgya chen po'i lam/_/dmigs bya dmigs byed dmigs med la/_/ci yang bsam du med pa nyid/_/bdag med seng ge'i sgra sgrogs kyis/_/stong nyid ting 'dzin sgron ma yis/_/bde sdug rtag chad la sogs kyi/_/sgrib pa ma lus sel
[\[117a.3\]]bar byed/_/dge dang mi dge'i las rnams ni/_/'dzin med gnyug ma'i ngang du yal/_/chos nyid bde ba chen po'i sku/_/rang rig gnyis med dang du 'phrod/_/pi wang sgra bzhin dam tshig gi_/_sgron ma bral na bde med phyir/_/dam tshig nyi ma ye shes kyi/_/nyi ma chos
[\[117a.4\]]nyid nyi ma mthong /_/dbang bzhi bgrod pas lam bzhi mthong /_/sku bzhi phyag rgya bzhi ru grol/_/thabs ldan zung 'jug rdo rje'i sku/_/bdag lus rgyal ba'i dang du rdzogs/_/bag chags ye shes rang grol la/_/rtag chad spang blang sgro skur ci yang med/_/gdong nas dag pa chos
[\[117a.5\]]nyid gnyug ma la/_/sgrib byed byid rgod re dogs ci yang med/_/bsam gyis mi khyab rang rig 'od gsal la/_/dran pas gzung dang gzung 'dzin ci yang med/_/nyon mongs rang dngas rnam rtog chos sku la/_/dus gsum sangs rgyas btsal du ci yang med/_/gser 'gyur rtsi
[\[117a.6\]]ltar khams gsum nyid/_/bde chen chos nyid rol gang ba/_/don dam 'khor ba kun rdzob dag_/mtha' bral chos nyid dbu ma'i lam/_/gtsang dang mi gtsang rtog pa yi/_/rme sha gzung 'dzin 'khor pa'i chos/_/'khrul pas bde chen mthong ba med/_/ma mthong
[\[117a.7\]]rnal 'byor de mi rnyed/_/tha mal shes pa snying gi dbus su sad/_/tshogs drug dag na bde ba rgyun mi 'chad/_/brtags pa thams cad don med sdug bsngal rgyu/_/bsgom du med pas gnyug ma'i ngang la zhog_/phyag rgya chen po rang la lhun gyis grub pa ste/_/mi bsam mi rig
[\[117b\]]
[\[117b.1\]]'bad pa med pa'i ngang la zhog_/chad pa med de sngon du nyams myong rang gis myong /_/rtag par mi 'gyur mngon zhen med pa zung du 'jug_/shing rta'i 'khor lo gnyis dang mi ldan gar yang 'gro bar mi nus ltar/_/sbyin sogs 'bad pa byas kyang bla ma mi ldan dngos grub dam pa
[\[117b.2\]]min/_/bya rgod rtsal rdzogs 'dab mar bcas pa dag gis nam mkha' gcod cing rgyu/_/skal bzang rnams ni dbang dang byin rlabs gdams pa khong du chud pas bde/_/rgya mtsho zab cing rgya che dag gi nang na nor bus gang ba la/_/klu yi rgyal po rnams kyis mnga' mdzad gang yin
[\[117b.3\]]de ni ngo mtshar che/_/snang grag thams cad ye nas chos sku 'gyur med yin pa la/_/rtogs dang nyams myong ldan pa'i rnal 'byor rnams kyis longs spyod ngo mtshar che/_/gser 'gyur rtsi yi nus pa yis/_/lcags rnams gser du bsgyur ba ltar/_/rin chen dbang gi nus pa
[\[117b.4\]]yis/_/nyon mongs ye shes gnyis med bsgyur/_/rtog pa yid bzhin nor bu la/_/nyams su myong ba'i mdog phyung bas/_/spyod pa'i nus pas dgos 'dod 'byung /_/ro snyoms ldan pa rnams kyis 'grub/_/rang la bde chen yod kyang ma rtogs 'khrul pas bsgribs/_/de bsal
[\[117b.5\]]'dod pas bsod nams ye shes tshogs pa bsags bya/_/tshogs gnyis ma bsags bskal pa brgya ru 'bad byas kyang /_/bla ma mi ldan bde ba chen po rtogs mi 'gyur/_/dus gsum sangs rgyas ngo bo gcig_/de yi rang bzhin rang gi sems/_/rtogs par 'dod na ji bzhin zhog_/goms
[\[117b.6\]]par byas na mngon sum 'gyur/_/bla ma dag las dang por rang gi sems rtogs bya/_/de nas chos rnams kun dang tha dad med byas la/_/gnyis med rtogs shing dur khrod gnas su 'dug nas ni/_/nyams rtogs smyon pa'i brtul zhugs dang gis spyang /_/rta dang glang po rgya mtsho 'dra na
[\[117b.7\]]mnyam nyid bde/_/spre'u'i chu yi ri mo bris pa 'dra na spros par 'gyur/_/chu bo nyi ma sman dang 'dra na dbyer mi phyed/_/gtsug phud dmigs dang 'khor los sgyur rgyal lta bu 'thob/_/sa la gnas pa kun kyang skal ba bzang /_/rgya mtsho'i gting du phyin na dbul dang bral/_/ral gri lag na
[\[118a\]]
[\[118a.1\]]thogs na longs spyod che/_/phyogs med sa la phyin na gnyen dang phrad/_/sems ma gdungs na lta ba che/_/zhen pa med na ro snyoms yin/_/'bad pa bral na bsgom pa'i mchog_/gnyis snang bral na rdzogs sangs rgyas/_/la la ras d+hU tI gsum/_/rang byin rlob cing bcing bar bya/_/bla ma sems dang snang ba gsum/_/_
[\[118a.2\]]rtogs pa bskyed phyir bsten par bya/_/phyag rgya chen po gser phreng las tshogs 'khor dang po byin rlabs shugs 'byung gi le'u ste dang po'o//_//lA yi dzA lan biR+Wa pa/_/ka ma in+d+ra kha ra b+ha/_/bi kun tha g+ho ra kha/_/to ka b+he Ni bi na si/_/g+hu na an dzo kan tha ri/_/_
[\[118a.3\]]d+ha bu ta pa bo te le/_/o tra sa ka ni tra yi/_/kam+ka sa na ga na si/_/tsa ba su ku si ya li/_/su ta d+harmA ku ru na/_/rA hu ku su ku ma dri/_/la kha d+ha kha par pu/_/d+ho ka bi Da Ne ra pa/_/tsa ma d+ha kha snying po pa//_//khyi rgod mi srun snal sbrang rtsi bskus na phyogs rnams kun du za bar
[\[118a.4\]]byed/_/blo dman skal ba med pa'i gang zag dag la gdams pa byin na rang rgyud sreg_/glang chen brtan la dpa' ba'i snal ral gri bskur na dgra dbung thams cad 'joms/_/skal bzang blo ldan skye med rtogs pa'i snang ba thugs phrad dag gis rnam rtog 'joms/_/skye med rtogs
[\[118a.5\]]kyang nyams su myong bral na/_/de yang srin po'i lag na bu khyer 'dra/_/nyams su myong yang gnas lugs ma rtogs na/_/glang chen sna la lcags kyu rgyab pa 'dra/_/sangs rgyas mchod sogs rnams la don mi 'byung /_/'dod dang rtsol ba yod na sangs mi rgya/_/byin rlabs
[\[118a.6\]]bla ma'i ngang gis nyams myong 'phel/_/blo yi cha la yin gyi don ma yin/_/gang yang ma lta dbus su ltos/_/mchog dang dga' bral bde ba che/_/sngags rigs gsang ba smyon spyod nas/_/rnal 'byor rtags kyis bsgyur bar bya/_/dus kyi sna rtse bdag byin brlab ldan
[\[118a.7\]]na/_/phyi dang nang gi spyod pa dag gis sangs mi rgya/_/bde ba rab rgyas snang ba dag dang khyad med na/_/zhen pa btang bas nyams myong mchog thob 'gyur/_/rje btsun dam pa brten na de nyid mthong /_/nags tshal mthongs su bsgoms na dben pa 'thob/_/chos rnams sems
[\[118b\]]
[\[118b.1\]]su rtogs na mi mthun med/_/nam mkha'i 'o ma 'thungs na tshim par 'gyur/_/bde dang stong pa mtha' bral nyid rtogs na/_/dpag bsam shing rten pa yis mnyan byas te/_/ma tshol skyes bu rkyal bas 'gro shes na/_/bram ze pa dang ma las bu skye 'gyur/_/'dod
[\[118b.2\]]chags zhe sdang gti mug gis/_/gzung 'dzin chags sngar rang sar chad/_/rmi lam sgyu 'dra zhen med kyis/_/nyams myong gsal snang go ma 'gags/_/gsal lo gsal lo bde chen gyi/_/bla ma byang chub lam mkhan gsal/_/gnyis med chos nyid gsal dngas kyi/_/_
[\[118b.3\]]nyams myong gnyug ma'i ngang du gsal/_/bde'o bla ma bde chen bde/_/bde bar mi 'dzin cir yang mi rtog bde/_/gzung 'dzin rang 'grol 'dzin pa rang dngas pa de/_/bya bral skyes bu byar med blo 'das bde/_/stong ngo stong ngo tha mal lus/_/sgyu lus zhen med dbyings su
[\[118b.4\]]stong /_/zung 'jug skye med ngang du stong /_/rang rig lhan skyes sku ru stong /_/rig go rig go rang gi sems/_/cir yang mi 'dzin rtog med rig_/gar yang mi dpyod smra med rig_/rtog dpyod yul las 'das par rig_/mi rtog rtog med rtog dpyod yul las 'das/_/mi sems
[\[118b.5\]]bsam med bsam du ci yang med/_/rten dang rten med 'gro 'ong gnas dang bral/_/'khor 'das bde sdug bde chen klong du sad/_/ma bcos yengs med rang bzhin lhug pa la/_/sems byung rgyun chad 'od gsal 'gro 'ong bral/_/snang ba smrar med slob dpon yang su med/_/chos nyid rang
[\[118b.6\]]gsal rig pa chos skur 'phrod/_/sems nyid ma mthong ci yang med/_/da lta bltar med bstan du med/_/ma yengs yengs med yengs su med/_/bsgom med bsgom du med pa yin/_/bral lo bral lo 'khor 'das bral/_/bde chen chos nyid klong du bral/_/rig pa smrar med ngang du
[\[118b.7\]]grol/_/bsgom pa zhen med dbyings su bral/_/bya ba byar med skam sar gnas/_/e ma chos nyid chos nyid mthong /_/kye ma sangs rgyas kye sangs rgyas/_/kye ho byang chub go 'phang thob/_/e ma ngo mtshar 'chi rgyu med/_/snang srid mi bden gdod nas brdzun/_/dgra zun ye med
[\[119a\]]
[\[119a.1\]]'khrul snang yin/_/byas pa thams cad don med sdug bsngal dang /_/chags sdang bral na sangs rgyas yin/_/byas pa thams cad don med sdug bsngal rgyu/_/byar med bde'o rnal 'byor rtsol med bde/_/ci la bsams kyang dgos 'dod mi 'byung bas/_bsam
[\[119a.2\]]du med pa gnyug ma'i ngang la bde/_/sems nyid bde chen thig le'i sku/_/bde stong dbyer med sems kyi rgyun/_/nam mkha' lta bur brjod med kyis/_/chos nyid bltar med bstan du med/_/e ma ngo mtshar bla ma'i sku/_/stong nyid spros bral rtog med dang /_/snang stong dbyer med
[\[119a.3\]]stong pa'i dbyings/_/chos sku skye med rgyun du ldan/_/snang sems sangs rgyas sems can dag_/nyi ma dang ni 'od bzhin du/_/spang thob las grol zhe 'dod med/_/gang la med pa de sangs rgyas/_/shes bya snang la rang bzhin bral/_/shes pa gsal la rtog med de/_/_
[\[119a.4\]]sems nyid bde chen zag med la/_/yengs med bsgom du ci yang med/_/sems nyid bla ma sangs rgyas sku/_/snang sems 'dus byas dge ba'i gzhi/_/chos sku ngan song ting 'dzin lam/_/nga rgyal gnyis med byang sems ldan/_/chos nyid ma bcos 'khor ba yi/_/thog
[\[119a.5\]]mtha' re dogs snyam dang bral/_/bsgom bya sgom byed blang dor spangs/_/'bras bu rang gsal rang gi mchog_/rang rig lhan cig skyes kyi sku/_/ngo bo rig pa rang gsal gyi/_/'gro drug sangs rgyas snying po la/_/dam tshig rtog med rgyan dang ldan/_/snang sems chos nyid chos kyi
[\[119a.6\]]ni/_/sku can mnyam bral rtog med kyi/_/dag pa'i sgyu lus byang chub lam/_/zung 'jug skye med bde 'gro'i rgyan/_/snang sems rang rig bde chen spros dang bral/_/sgyu ma rtsa rlung rlung sems brjod du med/_/rmi lam 'od gsal bde chen zung 'jug la/_/sku bzhi ye shes
[\[119a.7\]]gsal snang go ma 'gags/_/bltar med blta ru med pa yi/_/rang sems rnam dag bla mar snang /_/snang ba stong pa bde chen sku/_/bde stong dbyer med byin rlabs rgyan/_/sems nyid bltar med blo 'das kyi/_/rtsa ni gsal stong mkha' 'gro'i gsang /_/snang ba stong nyid
[\[119b\]]
[\[119b.1\]]bde chen sku/_/snang stong dbyer med mkha' 'gro'i rgyan/_/bya bral rtog med rlung sems kyi/_/snang ba stong pa spros dang bral/_/stong nyid bde chen brjod du med/_/bde stong mtha' bral rlung gi rgyan/_/rang sems bde chen byang chub sems/_/zag med bde chen chos kyi sku/_/_
[\[119b.2\]]snang ba 'od gsal stong pa'i klong /_/bde stong ye shes byang chub rgyan/_/snang ba rmi lam bden pas stong /_/gzung 'dzin chags sdang 'khrul snang yul/_/brtags pas chu shing snying po med/_/zhen med gang snang lam gyi rgyan/_/gang nas ma 'ongs gar yang ni/_/mi 'gro mi rtog
[\[119b.3\]]sems nyid la/_/bltar med bstan du med pa yi/_/chos nyid ngo bo mthong gi rgyan/_/'khor ba sdug bsngal bde med kyang /_/bla ma'i byin rlabs ngo sprod lam/_/bying rgod bsgom pa nyams kyi dgra/_/rang rig 'od gsal mthong gi rgyan/_/nyams myong bya bral blo 'das kyi/_/_
[\[119b.4\]]bsgom pa dmigs brtags bzung 'dzin bral/_/cir yang rtog med lhun grub la/_/re dogs dgag sgrub rang grol rgyan/_/ye shes lus can stong pa nyid/_/snying rje rgyan ldan byang chub lam/_/stong nyid snying rje dbyer med phyir/_/bde chen phyag rgya chen po'i sku/_/bde'o
[\[119b.5\]]shugs 'byung zhen med kyi/_/blo 'das nyams myong gnyug ma'i lam/_/bsgom med yengs su med pa yi/_/chos nyid ye shes rgyan ldan bde/_/gang yang mi rtog cir mi sems/_/cir yang mi 'dzin rtog dpyod bral/_/byar med rig pa dang gsal ba/_/bcas bcos mi
[\[119b.6\]]bya rang grol rgyan/_/bde'o ci bder rtog med nyams/_/stong ngo chos nyid blo 'das dang /_/spyod do ro snyoms shugs 'byung lam/_/grol lo re dogs rang grol rgyan/_/cir yang med do snang srid yul/_/gar yang stong ngo ngos 'dzin sems/_/rtog dpyod med do 'khor 'das
[\[119b.7\]]lam/_/mi bsgom mi dpyad gnyug ma'i rgyan/_/chu rgyun gnas pa'i nyams bstan na/_/spyod pa bags kyis 'gro bar bya/_/bla ma dam pa'i gdams ngag gis/_/chags sdang rtog pa zhi bar byed/_/phyag rgya chen po gser phreng las tshogs 'khor gnyis pa sgom don
[\[120a\]]
[\[120a.1\]]nyams kyi le'u ste gnyis pa'o//_//ti lo nA ro b+ha su tra/_/gos can d+hU tI ra ma ya/_/spyod pa ra tri mai tri pa/_/b+ho ta legs sbyin pad+mo zhabs/_/badzra d+harma dzo ki ni/_/kah+Na me kha ma hA la/_/ri ri rang ga ka so ri/_/'bar ba tsin+d+ha bi rU ba/_
[\[120a.2\]]dz+nyA na badzra me d+ha pa/_/DoM bi b+ha ta ri bo pa/_/ka ma kri ta pra dz+nyA ru/_/badzra ka na nam se/_/ho ra si ti ka ra na/_/b+hU ti ta ma ta bra man//_//ri rab gser gyi ngos la bya gnas pa/_/bya yi rang bzhin bor nas gser du snang /_/mkhas pa dag gis skye ba med rtogs na/_/_
[\[120a.3\]]dngos po'i rang bzhin bor nas bde ba che/_/bdag nyid gdod ma nyid nas sangs rgyas yin pa la/_/rnam rtog dbang gis sangs rgyas nyid ni ngas ma mthong /_/rtogs pa'i dus na mthong ba med de thos pa med/_/gnyis med gang gis rtogs pa de ni phyag rgya che/_/byis pa chung ngu ma yis
[\[120a.4\]]gsos pas stobs dang ldan pa bzhin/_/blo chung dag kyang bla ma'i gdams bar rim gyis theg pa che/_/rlung mkhris bad kan 'dus pa'i nad kun sman gyi nus pas sel ba ltar/_/nga dang bdag tu 'dzin pa'i nad rab thams cad bla ma'i gdams pas bsreg_/long pa'i tshogs
[\[120a.5\]]kun mig ldan gyis/_/skyes bus 'khrid par byed pa ltar/_/ye shes lam ston bla ma yi/_/spyan pas byang chub 'khrid par byed/_/'khor los sgyur rgyal dpung gi tshogs/_/gling rnams kun la dbang byed bzhin/_/lhan cig skyes pa'i ro rnyed nas/_/'khor ba dbang sgyur
[\[120a.6\]]bde ba che/_/rigs ldan rigs mchog rigs kyi dbang /_/bla ma mkha' 'gro chos nyid grogs/_/lta spyod bsgom don lhan cig skyes/_/dpe don ye shes bden pa mthong /_/las can rnal 'byor dbang gi lam/_/sku gsum chos nyid 'od gsal me/_/sems nyid
[\[120a.7\]]gsal dngas sgyu ma'i sku/_/rnam grol phyag rgya zung du 'jug_/'gro drug skyes pa sdom gsum rgyan/_/lta bsgom spyod pa zhen med skas/_/rang lus bde chen ngo bor rig_/dgag sgrub spang blang nyams dang bral/_/re dgos rang gsal bla ma'i drin/_/bdag ma rtogs
[\[120b\]]
[\[120b.1\]]pa'i gong nas 'bras chan dag dang ro 'di khyad par che/_/rtogs nas mngar ba'i 'bras chan dag dang rul ba'i ro 'di khyad par med/_/de bzhin ma rtogs dus na 'khor ba dag dang sangs rgyas tha dad brtags/_/rtogs pa'i dus na 'khor ba dag ni ye nas sangs rgyas chen po'i sku/_/bya
[\[120b.2\]]ba btang na man ngag yin/_/zhe 'dod med na rtogs pa yin/_/bde ba dngos med bsgom pa yin/_/bsgrub bya med na spyod pa yin/_/thabs dang shes rab a dzan lta/_/bla ma chu yi rgyun gyis rab tu khyab/_/lhan cig skyes pa'i dpag bsam shing dag la/_/'bras bu lhun grub dang
[\[120b.3\]]la rab tu rdzogs/_/sangs rgyas kun gyi sdom pa'i mchog_/rang yid rtogs la mi gnas pas/_/gnyug ma'i sems kyis gar rtogs pa/_/sangs rgyas thams cad nges mthong yin/_/rnal 'byor pa yis gang thos thams cad dam pa ste/_/mthong ba de yis skye med
[\[120b.4\]]rtogs phyir slob dpon mchog_/byas pa kun gyis gnyis med gsal phyir thabs yin te/_/dge sdig 'bras bu skyes bu de la gnyis mi 'gyur/_/gang las bla ma dam pa las/_/dbang las lhan cig skyes pa yi/_/ro yis kun la khyab pa ste/_/skye med rgyas thebs
[\[120b.5\]]rdo rje 'dzin/_/bde dang stong pa dbyer med snying ga pad+ma dag la rdzogs/_/skye med yid la byed pa bsam gyis mi khyab bde chen sems/_/snang grag thams cad ro snyoms rnam gsum rnal 'byor rnams kyis spyod/_/rje btsun dag gi byin rlabs shar bas dbyer med rdzogs
[\[120b.6\]]sangs rgyas/_/chos rnams kun dang rang gi sems rnams du mar spyod/_/rtogs pa thams cad nyams myong gdams pa don bral na/_/nor bu mching bu dag la rang bzhin du bden/_/chos rnams de dang ldan na re dogs med pas rang bde zhig_/dang po blo ldan rtogs pa skyed/_/gnyis
[\[120b.7\]]pa nags su sna rtse bsgom/_/nyams su myong ba skyes pa na/_/spyod pas khyad par 'gro bar bya/_/gang gang lhan cig skyes pa de/_/glang po che yi mig bzhin du/_/gzer re bskyed nas zug rngu 'byung /_/glod na zhen med bsam gtan mchog_/bde'o bde'o gnas med bde/_/'dod
[\[121a\]]
[\[121a.1\]]pa med pa'i rang bzhin bde/_/brtags pa thams cad der shes bde/_/bsgrub pa med pa'i sangs rgyas bde/_/go cha chen po bgos nas kyang /_/nor bu lta bu'i snying stobs kyis/_/rang gi sems la grub gtad na/_/mi ro'i khog par bde chen thugs/_/_
[\[121a.2\]]gang gis gang du gang las ni/_/rtog cing dpyod pa'i blo las ni/_/dngos 'dzin gdon gyi dbang song phyir/_/cir yang mi 'dzin blo gros mchog_/snang ba chos nyid nyi ma la/_/gzung 'dzin khri mon smag tu tshud/_/sems nyid rang gsal chos sku nyid/_/ma rig mun pa'i 'dra bas
[\[121a.3\]]gtums/_/gnyis med bde chen bla ma'i drin/_/shugs 'byung zhen bral nyams kyi klong /_/rang grol rang bzhin spyod pa'i 'gros/_/re dogs las grol chos kyi sku/_/skye med kun rtog spangs pa yis/_/byang chub lam chen rtog dang bral/_/mi rtog 'dzin med blo las
[\[121a.4\]]'das/_/gang du btsal yang rtog med dang /_/rang bzhin dri med thabs dang shes rab kyis/_/rang bzhin sems gang las ni sangs rgyas kyi/_/yon tan rin chen rin thang med kyi mdzod/_/dam chos nyi ma bla ma'i drin gyis ltos/_/'khrul bcas bden las 'das pa yi/_/nyon
[\[121a.5\]]mongs 'ching ba gcod mdzad kyi/_/chos nyid bden pa mnga' brnyes pa'i/_/bshes gnyen skye med 'od gsal mthong /_/shes rab mig bral dngos po yi/_/gdon 'joms bdag gzhan bde chen sku/_/cir yang rtog med bya bral gyi/_/nyams myong ye shes sgron ma gsal/_/gang gis
[\[121a.6\]]dngos dang dngos med du/_/'dzin te mar me lta bu ru/_/blo yi yul min spang dka'i phyir/_/blo 'das bcas bcos rgya mdud shig_/thabs bral shes rab sgron ma nyid/_/nam mkha'i me tog shes rab lam/_/ri bong rwa ltar don med kyi/_/spang bya mthar 'dzin blo dang bral/_/gang
[\[121a.7\]]gis gnyis med don rtogs na/_/chos nyid ma mthong chos sku yi/_/chos nyid nyi ma yengs su med/_/de nyid phyag rgya chen po yin/_/shes dang shes bya las grol gyi/_/'khor 'das stong nyid 'od gsal ba/_/bltar med bstan du med pa yi/_/blo 'das shes rab sgron ma
[\[121b\]]
[\[121b.1\]]nyid/_/snying rje rgyun ldan gru gzings kyis/_/'gro rnams la bong ba bzod med kyi/_/sdug bsngal rgya mtsho chen po las/_/ma lus sgrol mdzad thabs kyi skas//_snang sems gnyis med thabs dang ni/_/shes rab dbyer med byang chub lam/_/chu dang 'o ma lta bu ru/_/ro mnyam nyams myong dbyer
[\[121b.2\]]mi phyed/_/yod med gzung 'dzin mtshan nyid dang /_/mtshon bya rang bzhin dri med kyi/_/gnyis med ye shes chos nyid sgron/_/dus gsum sangs rgyas kun gyi gsang /_'gro rnams bde sdug skyon yon gzhi/_/nam mkha' la ni sprin bzhin du/_/ma lus sems can thams cad la/_/_
[\[121b.3\]]yid bzhin nor bu lta bur gnas/_/dgag sgrub re dogs las grol gyi/_/nyams myong ba ltar med bstan du med/_/yang dag don gyi de nyid la/_/yang dag don mthong rnam par grol/_/ris drug sdug bsngal sems kyis ni/_/snang ba nyams myong bde chen la/_/snang ba mthun
[\[121b.4\]]snang med pa ru/_/bla ma'i drin mthong rnal 'byor grol/_/don chen nyi ma byang chub kyi/_/chos nyid ye shes spyan pa yi/_/nyams myong sgron la thams cad kyi/_/bde chen smrar med don mthong bde/_/kun rtog ching pa gcod mdzad kyi/_/bla ma'i drin thob zhen med nyams/_/gang
[\[121b.5\]]gis byar mi byed par/_/gnas pas 'khor bar bde mi rnyed/_/sgra don 'brel med thos nas ni/_/shes rab yul las 'das pa'i phyir/_/bla ma'i drin gyis sems dang ni/_/nor bu rin chen yon tan ldan/_/dad gus yengs med dam tshig gi_/sgron ma bdag lus
[\[121b.6\]]rgyal ba'i mdzod/_/bde chen yon tan 'byung gi gnas/_/bltar med don mthong ngo mtshar che/_/gang nas ma 'ongs gar yang ni/_/'gro 'ong las grol gnyug ma yi/_/nyams myong smrar med yengs su med/_/bsgom pa 'bral med blo las 'das/_/chos nyid 'od gsal
[\[121b.7\]]dag pa'i sems/_/byang chub gsal snang chos kyi dbyings/_/bde chen ye shes sku can gyi/_/sems kyi nor bu dri med rnyed/_/ma bltas bde chen mthong du med/_/ma rtogs nyams myong blo las 'das/_/ma sems rtog pa chos nyid klong /_/cir yang bya bral yengs su med/_/_
[\[122a\]]
[\[122a.1\]]di ring mchog la gnas pa'i nyams myong rin po che/_/brtags pa ma yengs gnyug ma yengs su med pa'i ngang /_/yengs med gzugs kyi bdag 'dzin dngos po 'joms mdzad pa'i/_/gnas lugs dge sdig spang blang ci yang bsam du med/_/dmigs
[\[122a.2\]]med yid la mi byed dran pa yi/_/kun rtog 'ching ba gcod mdzad ye shes sgron/_/rgyu ba chos nyid chos sku'i klong du chad/_/ma bsgoms dmus long mthong ba'i yul min phyir/_/bsgom pa bdud rtsi'i ro tshor bla ma'i drin/_/byin rlabs brgyud pa bla ma'i nyams myong la/_/bde ba'i
[\[122a.3\]]ro tshor ngos gzung ci yang med/_/'khor ba dang ni mya ngan 'das/_/rtog med rtog dpyod yul las 'das/_/bsgom dang bsgom pa cir yang med/_/mi 'dzin 'dzin rtog 'khrul pa spangs/_/chos kyi spyan can chos kyi ni/_/sku can chos kyi sgron ma yin/_/tshogs gnyis chos
[\[122a.4\]]kyi rnga bo che/_/byang chub lam chen chos kyi dung /_/bdag med 'od gsal sgra sgrogs dus/_/nor bu rin chen 'dod 'jo'i ba/_/'chi med bdud rtsi bcud kyis len/_/ljon shing me tog 'bras ldan gyis/_/rgya mtsho ri rab bum pa bzang /_/nam mkha' nyi zla glu gar rtse/_/_
[\[122a.5\]]mngon sum dang ni rjes dpag gis/_/brtags pa don shes don mthong gi_/yid ches nges dang bcas pa yis/_/sngar 'dris ma bu dam tshig mjal/_/chos dang chos min mnyam nyid las/_/tha dad 'gro rnams brdzun blo yis/_/thar pa'i srog gcod tshe 'di yi/_/rnam
[\[122a.6\]]rtog thar med chu srin kha/_/snying rje dang ni stong pa nyid/_/ya bral tha dad don mi mthong /_/stong dang snying rje dbyer med lam/_/'khor ba mya ngan 'das mi gnas/_/zhen pa'i blo can rtog pa yis/_/yul gyi rgya mdud su mi 'dod/_/'dod yon lhan cig skyes pa yi/_/bde ba'i
[\[122a.7\]]ros gang skye med lam/_/rang bzhin dge ba'i sems nyid 'di/_/gnyug ma'i bde chen mngon sum gyi/_/lhan skyes ro tshor brjod med na/_/rtags kyis de nyid don mi rnyed/_/bde chen 'khor 'das rtog pa yi/_/blo can rmongs rnams 'ching ba'i phyir/_/gang dang gang du bltas
[\[122b\]]
[\[122b.1\]]gyur kyang /_/de nyid blo yi yul las 'das/_/rang rig bde chen mtshon du med pa'i lam/_/lhan cig skyes pa'i yid can gnyug ma'i ro/_/bla ma'i drin rtogs skye med bsgom pa yi/_/nyams las don mthong skye med ngo mtshar che/_/'gro rnams 'ching byed las la ni//rnam grol don
[\[122b.2\]]shes rang rig gi/_/sems rtogs mya ngan 'das kyi mchog_/de nyid spros pa'i yul dang bral/_/sems nyid nor bu rin chen mdzod/_/'khor 'das srid zhi mya ngan 'das/_/dge sdig sa bon bag chags rtsa/_/thar lam byang chub rnyed kyi sku/_/rang sems chos nyid nam mkha'
[\[122b.3\]]yi/_/grong du grol na 'gro rnams kun/_/rnam dag ye shes nyi ma ste/_/rnam grol byang chub gzhan 'ga' med/_/'gro rnams bde chen ros gang yang /_/thabs bral de nyid don mi mthong /_/thabs ldan bya bral skyes bu la/_/'chi med 'gro 'od yul las 'das/_/gang gang 'dzin de
[\[122b.4\]]dngos po yi/_/gdon gyi dbang gyur rmongs rnams la/_/'ching las thar lam med pa'i phyir/_/thar pa'i lam ston 'dzin med ltos/_/rlung gi rta zhon rtog bcas yid kyi bu/_/gzung 'dzin sbrang ma 'dod yon rjes su snyeg_/gang snyegs bde med 'khor ba'i 'khrul bcad de/_/ye shes
[\[122b.5\]]byang chub rtsa rlung chos nyid zung /_/gang gang rig 'dzin rtog pa yi/_/dbang song 'dod yon ltad mo nyid/_/bdag gzhan ltos med mthong ba las/_/rang rgyud ma mthong 'dod mi tshim/_/dngos med dngos dang bral ba yi/_/chos rnams dngos dang dngos min phyir/_/gang dang gang du 'dzin
[\[122b.6\]]de nyid/_/blo yi yul yin 'dzin rtog phyir/_/stong dang stong nyid 'bras bu rung /_/dngos por 'dzin pa'i gdon chen gyis/_/gzhan dbang bran ltar ma bkol na/_/gang la gnas pa de mi mthong /_/mos pa'i blo ldan gus pa'i blo gros mchog_/las kyi mtshams sbyar bag
[\[122b.7\]]chags rtsa ba can/_/yid kyi lus can chos nyid don mthong gi_/gzhan don nor bu dpag bsam shing ltar mthong /_/ting 'dzin bying rgod las grol rtog pa yi/_/rlung gis mi bskyod rtog med chos kyi ni/_/sku can bla ma chos nyid chos sku yi/_/ri bo nyi ma ma rig mun bral mdzod/_/_
[\[123a\]]
[\[123a.1\]]'gro la brtse ba'i blo can thugs rje yis/_/rgya mtsho mi g.yo dpal ldan rdo rje 'dzin/_/thugs rje'i mnga' bdag thugs kyi dkor mdzod nas/_/ye shes sgron ma byang chub lam mkhan mdzod/_/me tog 'bras ldan 'gyur med dpag bsam shing /_/'chi med
[\[123a.2\]]bdud rtsi'i ros gang ku sa li/_/bdag med bde chen spros bral rtsed mo yi/_/'gyur med don ston dngos po'i gdon 'joms mdzod/_/skye med 'od gsal stong nyid 'od 'phro yi/_/nor bu rin chen yon tan kun ldan gyi/_/dpal ldan dpal gyi 'byung gnas A tsar+ya/_/gnyis med
[\[123a.3\]]spros bral stong nyid sgra sgrogs mdzod/_/bde chen bde ba'i 'byung gnas sangs rgyas kun gyi gsang /_/mi 'jigs seng ge 'jigs bral ma hA paN+Di ta/_/bung ba me tog bcud ldan sbrang rtsi len bzhin du/_/rang bzhin rtog med blo 'das sgron ma'i don ston mdzod/_/bsod nams
[\[123a.4\]]mchog gis brgyan pa yi/_/nam mkha'i yon tan mi zad gter/_/sangs rgyas ye shes d+harmA bzhi/_/d+hA tu byang chub chos thob mdzod/_/skye med blo ldan nam mkha' lta bu yi/_/chos rnams stong nyid 'od gsal 'dus ma byas/_/mtha' bral bdag med spros bral chos sku yi/_/tshogs
[\[123a.5\]]ldan nyi mas ye shes don rtogs shog_/rang bzhin lhan skyes 'gro rnams lhan cig skyes kyi sku/_/chos rnams rnam dag mya ngan 'das kyi dbyings/_/rnam rtog dang bral tshogs gnyis lhun grub sangs rgyas spyan/_/tshogs rje tshogs kyi bdag po chos nyid don mthong shog_/sangs
[\[123a.6\]]rgyas kun sdom bcom ldan mkha' 'gro ma yi sdom/_/bde ba'i 'byung gnas bde chen nyi ma bde ba kun gyi dpal/_/bla ma'i gsang mdzod gdams ngag snying po don gyi gsang ldan mdzod/_/bde chen bdag med bde ba chen po'i tshogs dang ldan gyur cig_/srid dang zhi ba rnam
[\[123a.7\]]dag ni/_/ro mnyam dkyil 'khor ldan gyi gtso/_/tshogs kyi 'khor lo tshogs kyi mchog_/tshogs rje tshogs bdag dpal ldan shog_/gnyis med 'dzin dang bral ba yi/_/chos rnams dngos med stong pa nyid/_/chos nyid 'od gsal tshogs kyi ni/_/'khor lo byang chub
[\[123b\]]
[\[123b.1\]]don mthong shog_/bsgom bya sgom byed dmigs pa yi/_/kun rtog 'ching ba gcod mdzad kyi/_/tshogs kyi 'khor lo tshogs kyi ni/_/byams mgon rgyun dang ldan par shog_/zhi ba'i blo gros bdag med mya ngan 'das kyi dbyings/_/ji srid bde chen byang chub mchog gi sems/_/snying
[\[123b.2\]]rje'i rgyun ldan gsang sngags snying po'i don gyi bcud/_/sgyu ma byang chub lam can sangs rgyas byang chub 'od/_/dngos dang dngos med brtan g.yo gnyis dang gnyis 'dzin gyi/_/lam stor khyab bdag bcom ldan mi yi seng ge ni//sangs rgyas grong khyer tshogs kyi 'khor lo'i grong
[\[123b.3\]]mchog tu/_/byang chub sgron ma ye shes sgron ma'i 'od ldan zhing /_/sems can rnam dag gdod nas sangs rgyas rang bzhin yang /_/ris drug rmongs rnams ma rig mun pa'i sprin tshogs kyis/_/yang dag lam bral bde gshegs nyi ma nub rnams la/_/tshogs kyi 'khor
[\[123b.4\]]lo ye shes 'od 'bar me bo che/_/chos rnams rang bzhin spros bral mya ngan las 'das pa'i/_/chos nyid bde chen byang chub lam gyi rtsa ba can/_/gnyis med 'od gsal ma nyams zag med myang 'das kyi/_/bde spyod 'gro mgon thugs kyis 'dzin par shog_/ma rig mun bsal
[\[123b.5\]]ye shes nyi ma'i byang chub 'od/_/dpal ldan chos kyi byang chub chos kyi sgron ma yi/_/ye shes byang chub bshes gnyen at+ma ta kr-i ni/_/chos kyi blo gros chos nyid gzungs kyis 'dzin par shog_/dge ba'i blo can yon tan kun gyi gnyen gcig po/_/thugs rje'i rtsa brtan
[\[123b.6\]]mi yi seng ge byams pa yi/_/ljon shing bshes gnyen nor bu rin po che/_/mi zad gter chen grib la skyod bar shog_/dpal ldan 'jig rten gsum na yon tan kun gyi gtso/_/mi mchog rgyal po lha dang lha min kun gyi ni/_/gtsug gi nor bu yon tan kun ldan dam pa'i
[\[123b.7\]]rje/_/zhing skyes nor bu rin chen rgyan dang ldan par shog_/rnam rtog las grol bcom ldan 'das lhun grub chos kyi ni/_/sman pa nyon mongs zug rngu 'byin mdzad 'gro ba yi/_/mgon gyur rje btsun las can las las grub pa yi/_/las kyi nyon mongs zug rngu mi zad dbyung du gsol/_/bde gshegs
[\[124a\]]
[\[124a.1\]]nyi ma chos nyid chos kyi spyan can gyi/_/zla ba'i 'od zer dri med shel gong dngas gsal gyi/_/bla ma'i bdud rtsi'i chu rgyun 'chi med sgron ma yis/_/sngags skyes 'khor ba'i dri ma ma lus dag par mdzod/_/dpa' khyod thugs rjes 'gro ba'i sdug bsngal ma lus sel
[\[124a.2\]]mdzad sgron ma'i pha/_/dpal ldan dri med thabs dang shes rab bdag gzhan phan pa'i rgyur gyur pa/_/rgyud ldan bla ma mtshungs med dpa' bo yon tan kun gyi gter gyur pa/_/srid mtsho las sgrol 'khor ba'i 'khor lo rgyun gcod dpa' chen rol mdzad pa/_/dpal ldan rgyal ba'i tshogs
[\[124a.3\]]kyi mchod pa chos kyi spyan dang ldan pa'i bu/_/tshogs rdzogs kyi mchod pa srid mtsho ma lus skems byed bu/_/bde gshegs mchod pa dpag bsam shing chen yon tan kun gyi rgyan lta bu/_/mkha' 'gro'i gsang tshig sangs rgyas skye med tshogs kyi 'khor lo'i bu/_/ma ma ma
[\[124a.4\]]gcig bcom ldan yum gyur tshogs kyi 'khor lo bde chen ma/_/gnyis med byang chub lam mkhan tshogs 'khor bdag med chos kyi spyan can ma/_/gang zhig gang gi drin gyis bdag blo'i pad+mo kha 'byed nyi ma'i 'od/_/mthong thos dran gyi sgron ma ma rig mun sel ye shes byang chub
[\[124a.5\]]sgron/_/[(]rnam [,]rnal [)]'byor nyams myong mkhas pa rtogs tshad spel legs mu rig rin chen phreng /_/'gro drug nor bu rin chen yon tan med kyi dus/_/bde gshegs chos kyi spyan mnga' sangs rgyas sras po yon tan rin chen gdung rgyud ldan/_/yid la mi byed phyag rgya chen po byang chub lam
[\[124a.6\]]gyi bag chags rtsa ba 'chang /_/chos nyid chos kyi don ldan chos mchog lam chen yid 'ong gser gyi phreng bar ldan/_/gnyis med ye shes las byung khyab bdag 'gro mgron nor bu rin chen chos kyi mdzod/_/don yod lugs gzigs sde snod rnam grol don mthong rnam dag thugs de'i
[\[124a.7\]]dgongs pa nyid/_/gang gis drin gyis ma mthong mthong phyir mthong ba'i lam ltar bde chen don mthong zhing /_/the tshom blo bral yid ches sgron ma byang chub gsal dngas dri med rtog dang bral/_/gnyug ma'i nyams myong zhen med chos nyid 'od gsal nyi mas ma rig mun pa sangs/_/'dir phrad
[\[124b\]]
[\[124b.1\]]smon lam mtshams sbyor bag chags las kyi rtsa ba can/_/bsam pa'i sdong po rnam mdzes sgrub pa'i me tog 'bras ldan gyi/_/byang chub ljon shing las 'bras yid ches bsil grib la/_/sngar 'dris mi dang phrad bzhin smon lam ma bu cis mi mjal/_/phyag rgya chen po gser gyi phreng
[\[124b.2\]]ba las tshogs 'khor gsum pa gnyis med yid ches rang gsal gyi le'u ste gsum pa'o//_//phyag rgya chen po rdo rje'i glu rin po che gser gyi phreng ba zhes bya ba grub pa thob pa'i rnal 'byor pa dang paN+Di ta mang pos gsungs pa rnams rje btsun mnga' bdag mai tri pas gzhung
[\[124b.3\]]gcig tu bsdebs pa'i gdams pa rdzogs so/_/paN+Di ta de nyid dang /_lo tsA ba mar pa chos kyi blo gros kyis bsgyur ba'o//[ {D2455}]@##/_/rgya gar skad du/_pradz+nyA le kha nA ma/_bod skad du/_shes rab kyi phrin yig ces bya ba/_shes rab kyi pha rol tu phyin pa la phyag
[\[124b.4\]]'tshal lo/_/rje btsun spyan ras gzigs dbang phyug dang lha mo sgrol ma la phyag 'tshal lo/_/de nyid gsum gyi rin chen rnam par dag gyur pa/_/gsang las shin tu gsang gyur mkha' dang mtshungs pa snang /_/lha mo kun 'gro bde ba mchog gi sa gzhir gyur/_/shes rab don dam
[\[124b.5\]]gyur pa khyod la phyag 'tshal lo/_/sangs rgyas go 'phang grub don thob pa'i rgyur gyur cing /_/yid bzhin nor dang bum pa bzang po ltar snang ba/_/de yi shin tu gsang ba'i phrin yig mnyan 'os pa/_/de nyid don gyi go 'phang bshad byar spring bar bya/_/de nas sgrub po la phan phyir/_/_
[\[124b.6\]]shes rab phrin yig pad rdo rjes/_/gsang las shin tu gsang gyur pa/_/de kho na nyid rab gsal bya/_/swa sti dag pa kun grol ba/_/nam mkha' lta bur skye ba med/_/rang rig tsam gyi shes bya dang /_/mchog tu dga' ba byed pa mo/_/mtshan ma med cing snang ba med/_/dngos dang
[\[124b.7\]]dngos med rnam par spangs/_/chos rang bzhin zhes bya ba/_/mchog tu dri ma med pa'i gnas/_/mtshan min thams cad yang dag spangs/_/mtshan nyid thams cad yang dag rdzogs/_/bdag med dri ma med pa'i gzhi/_/rdo rje gsum byung dri ma med/_/'dod pa'i don gyi
[\[125a\]]
[\[125a.1\]]gnas gyur pa/_/yid bzhin nor bu bzhin du 'byung /_/lha yi dpag bsam shing lta bu/_/mchod pa mchog gi gnas gyur pa/_/de na gnas pa'i lha mo des/_/shes rab lha mo bla na med/_/rdor gsum mi phyed sbyor ba yis/_/de kho na nyid pad+mar ldan/_/_
[\[125a.2\]]nang gi gnas kyi rang bzhin gyis/_/mchog tu dga' ba byed pa la/_/dngos dang dngos med rang bzhin gyis/_/'bad de yang dag mkhyen par gsol/_/rba rlabs med cing snang ba med/_/rang gi lus la gnas gyur kyang /_/'bar ba chen mo de srid kyi/_/dus gsum bdag
[\[125a.3\]]gis ma shes so/_/mchog tu dga' ba'i gzugs can ma/_/rang bzhin med pas mdzes pa ste/_/skye ba med pas kun rtogs pas/_/thams cad du ni khyab byed ma/_/'dod pa yon tan bzang sngar ldan/_/lus dang lus la kun du gnas/_/dmyal ba la sogs thams
[\[125a.4\]]cad la/_/gsang ba'i spyod pas rol pa ste/_/mdog dang yan lag rnam par spangs/_/gsang las shin tu gsang gyur 'di/_/dpal ldan bde chen zhal snga yi/_/bka' drin gyis ni bdag gis rtogs/_/dri ma med cing khyab pa mo/_/rang rig mtshan nyid gcig bu ste/_/skye
[\[125a.5\]]ba med la rtogs bya'i phyir/_/ji bzhin du ni rnam par gnas/_/dngos dang dngos med mchog 'dzin pa/_/zad par bya phyir ji bzhin gnas/_/bla ma'i zhal snga'i bka' drin gyis/_/dge ma ji bzhin shes nas ni/_/yang dag gus dang bcas pa yis/_/nus pa ji bzhin
[\[125a.6\]]bsgom pa'ang byas/_/de ltar na yang da bar du/_/gcig tu mi 'gro ci yi phyir/_/yang na bdag la skal med dam/_/ji ste bdag gi sems rgyud la/_/yang dag pa yi sbyor ba yis/_/ji skad gsungs bzhin mi gnas sam/_/rang gi rang bzhin gyis dag pa/_/mngon
[\[125a.7\]]par byang chub byed pa mo/_/phung lnga rdo rje gsum sogs la/_/ji bzhin yang dag gnas pa ni/_/slob dpon dpal ldan zhal snga nas/_/snying rjer zhugs pa'i thugs kyis ni/_/'bad de de bzhin rtogs bya'i phyir/_/yang dag ji bzhin bdag la gsungs/_/dpal ldan bde chen
[\[125b\]]
[\[125b.1\]]mgon po yis/_/khyod kyis dngos la bdag blo bskyed/_/bka' lung stsal cing gnas pas na/_/de la 'dir ni the tshom med/_/de nyid gsal bar shes nas su/_/nyin dang mtshan du bsgom byas kyang /_/gang phyir bden par gsal ba ru/_/mi snang bas te stong ngam ci/_/yid
[\[125b.2\]]bzhin nor bu mkha' mtshungs pas/_/rdzogs sangs rgyas kyis gsungs so lo/_/de ltar gsungs pa'i tshig de dag_/bden pa dang ni mi bden yin/_/mkha' mtshungs gang yin bden pa ste/_/gang zhig shes nas bsgom gyur kyang /_/gang dngos gsal bar mi ston pas/_/_
[\[125b.3\]]yid bzhin nor mtshungs brdzun pa yin/_/bdag gis khyod ni don dam gyis/_/kun du 'char bar shes pa ste/_/de ltar na yang mi dmigs pas/_/sgyu ma tshogs kyi gzugs 'dzin yin/_/rdzogs sangs rgyas kyis don dam du/_/nges par skyon dang yon tan dag_/grogs 'dus
[\[125b.4\]]pa las ji bzhin 'gyur/_/gsungs pa'i ngag de bden pa ste/_/shes rab bden par smra ba khyod/_/gang gis rtogs pa'i rang bzhin yang /_/bdag med bzhi yang 'dus pa yis/_/de dang mtshungs par de gnas so/_/bzang mo dri ma med 'bar ma/_/'on kyang gang gis bdag
[\[125b.5\]]shes nas/_/yun ring dus su rnam dpyad kyang /_/ma dmigs pa de gang du yib/_/mchog tu dga' bar byed pa'i gzugs/_/mngon par byang chub byed ba'o/_/ye shes sgron ma'i snang ba ni/_/phyogs bcur gsal bar bteg nas su/_/dri dang phreng sogs na bza' dang /_
[\[125b.6\]]bza' bca' ston mo de bzhin gzhan/_/gnyis su med pa'i sbyor ba yis/_/rgyun mi 'chad par rtag tu ni/_/bdag gi shes rab bsten gyur kyang /_/skad cig kyang ni 'gyur ba med/_/mngon rtogs dri med 'jug pa'o/_/de bzhin nyid shes dag pa yi/_/khyod kyi dam tshig spyod pas
[\[125b.7\]]ni/_/byang chub lam ni ston pa po/_/rgyud las ji skad 'byung ba bzhin/_/rgyun du bar chad med par ni/_/'dod yon lnga po bsten pa yis/_/bdag gi byis pa nas bzung ste/_/shin tu bdag nyid rig pa yis/_/bsten pa dang ni bsgoms gyur pas/_/dge ba yi ni sa gzhi khyod/_/_
[\[126a\]]
[\[126a.1\]]bdag la ci phyir yid mi rton/_/sems gnyis ldan pa'i bud med la/_/su zhig la ni rton byed ces/_/yang dag mgon pos gsungs ba gang /_/de ni bden par nye bar gnas/_/sgyu ma dag ni thams cad la/_/bud med sgyu ma khyad par 'phags/_/rnam pa du
[\[126a.2\]]mas phan btags pas/_/gang gis rnam kun bsten byas shing /_/khams gsum ma lus bar bltas kyang /_/mi snang gcig pu ga na gnas/_/khyod kyis gnad ni dran med par/_/byis pa gang gis khyod bsgoms na/_/de rnams don med phung 'gyur zhing /_/byang chub rgyur khyod
[\[126a.3\]]gnas pa min/_/gnad ni legs par shes ldan pa/_/gang gis khyod ni bsgoms gyur na/_/byang chub snying bo'i bar du yang /_/de rnams sangs rgyas bya phyir gnas/_/bzang mo khyod dngos shes gyur nas/_/gang gis ma bsgoms de la yang /_/grogs mos lag pa bsdams
[\[126a.4\]]te song /_/rigs ngan dang ni mtho ba'ang rung /_gnad shes nas ni mdzar gyur nas/_/bzang mo nang du'ang snang byed cing /_/lan 'ga' 'ang mdza' ba'i ngo med cing /_/ma rabs rnams kyi rang bzhin ni/_/mtshang brtol na ni nges pa ru/_/skye bo de yi gdong gi ni/_/pad+ma lta zhing dbang
[\[126a.5\]]du 'gyur/_/cho 'brang can gyi skye bo yang /_/'jug pa lam ni 'di nyid de/_/tshig tsam chad pa byas na yang /_/'chi ba na yang 'gyur ba med/_/gnyi ga dag pa'i rigs las byung /_/cho 'brang can du skyes pa yin/_/bya ba dang ni bya min dang /_/snod dang snod min 'dir khyad med/_/_
[\[126a.6\]]khyed la bdag gis rnam kun du/_/mchod byas lan 'ga' nga mi lta bas/_/shes rab khyod kyi rigs spyod yul/_/da ltar bdag gis khong du chud/_/bud med rnams kyi rang bzhin ni/_/shin tu 'phyar la g.yo ba yin/_/mchu rkan la sogs skam pa ste/_/mtshang 'dru mang
[\[126a.7\]]bos ci zhig bya/_/khyod ni nyin dang mtshan dag dang /_/skad cig gcig kyang ma yengs par/_/sgo man skad cig nyid kyis ni/_/bla na med pa'i gnas thob byed/_/gang gis nye bar bsgoms pa yis/_/sangs rgyas go 'phang rgyu yin pa'i/_/khyod kyi spyod pa 'di lta bu/_/ji skad
[\[126b\]]
[\[126b.1\]]gsungs bzhin sngar ma shes/_/mang po smra ba ci zhig dgos/_/yid brtan rung ba 'ga' yang med/_/'gyod dang gnyid dang rmugs pa yis/_/rmongs pas khyod ni mi shes na/_/khyod kyi rang gi rang bzhin gang /_/gsal ba ru ni de smros shig_/rdor gsum sa bon las byung
[\[126b.2\]]bas/_/gsum gyis bskyed par the tshom med/_/'dod chags zhe sdang sogs dri mas/_/sems can thams cad rmongs pas na/_/bye ba du ma'i nang nas kyang /_/gang gis khyod shes su yang med/_/mang du smra ba ci zhig dgos/_/smad 'tshong g.yon can gyis bskor
[\[126b.3\]]bzhin/_/don dam du ni grub med pas/_/sgyu ma mchog gi gzugs 'dzin ma/_/bskal pa bye ba grangs med par/_/rmongs pa khyod ni ma shes te/_/bza' dang btung sogs chags pa yis/_/srid pa'i brtson rar lhung bar 'gyur/_/de la shin tu chags pa yis/_/'byor
[\[126b.4\]]ster khyod ni brjed par 'gyur/_/phyag rgya'i chags la 'jug pa yis/_/rgyal 'gyur rdo rje can mchog ma/_/bla ma'i zhabs kyi bka' drin las/_/bzang mo khyod kyi rang bzhin ni/_/ji ltar yang dag gnas pa bzhin/_/thams cad bdag gis shes par 'gyur/_/khyod kyi rang
[\[126b.5\]]bzhin ma lus pa/_/thams cad bdag gis shes pas na/_rmi lam na yang slu mi nus/_/de bas bdag la blo gtod cig_/khyod kyi lam ni gcig pu nyid/_/mkhas pas cho ga bzhin sbyangs te/_/gang bzhugs sangs rgyas nyid phrad par/_/rgyal ba rnams kyis yang dag
[\[126b.6\]]bstan/_/zab mo de yang bdag gis ni/_/ji srid sbyang ba ma byas pa/_/de srid khyod kyi lus reg las/_/byung ba'i bde ba rnyed ma yin/_/gti mug 'obs kyis 'khrigs pa dang /_/zhe sdang gis ni sdong dum ldang /_/'dod chags tsher ma nyam nga bas/_/byang chub lam ni bgod
[\[126b.7\]]par dka'/_/phung po'i shing ni thog mtha' med/_/'dod yon yal ga gyen 'grengs pas/_/nam mkha'i mthong ni g.yogs pas na/_/lam de dam por bkag ste gnas/_/phung po nyon mongs de bzhin du/_/'chi bdag lha bdud chom po pa/_/sdang ba mang pos bskor
[\[127a\]]
[\[127a.1\]]nas su/_/rnam rtog chen po las byung ba'i/_/srid pa'i rtswa dang lcug ma dang /_/rdo rgyal la sogs ldan pa'i nags/_/shin tu rgya chen rgal dka' bar/_/phung po'i shir rta brten nas su/_/gti mug 'obs ni rgal dkar gnas/_/kun rtog rtswa dang ldum
[\[127a.2\]]sogs pa'i/_/skyibs su 'bad de yib par byed/_/lha bdud la sogs chom po pa/_/de lta bu yi phyogs na gnas/_/yang dag lam zhugs 'gron po dag_/sems kyi nor bu 'phrog pa yis/_/rab tu sdang bas 'joms par byed/_/dkon mchog gsum gyi mdzod po che/_/_
[\[127a.3\]]yon tan nor gyis yongs bkang pa/_/byang chub lam la gnas pa yi/_/mel tshe ba yis de mthong nas/_/ye shes rdo rje sta re ni/_/so ni rnon por bdar ba yis/_/byang chub kyi ni lam 'gog pa'i/_/phung po shing ni kun bcad nas/_/cho ga bzhin du gtubs nas su/_/yid kyi
[\[127a.4\]]shing de las byung ba'i/_/nyon mongs ldum dum tsher mar bcas//bdag med me la bsreg par bya/_/nga rgyal rdo yi tshogs de ni/_/shes rab rdo rje phye mar bya/_/gti mug 'obs ni 'khrigs pa dag_/byang sems rgyun mi 'chad bas dag_/yang dag lam zhugs 'gron po la/_/_
[\[127a.5\]]'tshe byed 'dul bar dka' ba yi/_/'chi bdag bdung sogs chom po pa/_/bcom pas de dang des 'bros 'gyur/_/byang chub lam ni yangs pa na/_/byang chub 'gegs bya'i phyir gnas pa/_/phyogs bcur gnas pa'i sdang ba rnams/_/thabs kyi lus ni dri med pas/_/shes
[\[127a.6\]]rab ral gri rnon po yis/_/'bad pas de dag bcom nas su//lam bzang de ru zhugs nas ni/_/thams cad der ni ci dgar 'gro/_/byang chub lam ni sbyangs pa yis/_/kun du shin tu dri med pas/_/rmad byung bsam gyis mi khyab ba'i/_/grogs mo khyod ni sbyangs pas na/_/rang
[\[127a.7\]]bzhin dri med dag cing zhi/_/rang rig bdag med mnyam pa nyid/_/'dong pa'i don gyi 'bras ster ba/_/go 'phang bla med thob par 'gyur/_/khyod kyi rang bzhin ro myang na/_/'di ni 'di 'dra zhes bya ba/_/sangs rgyas kyis kyang brjod mi nus/_/rang rig skye ba med pa nyid/_/sangs rgyas
[\[127b\]]
[\[127b.1\]]kun gyis phyag byas pa/_/dbang po las 'das gang yin 'thob/_/mchog tu dga' ba las byung dag_/shin tu rnyed dka' go 'phang ni/_/bsam gyis mi khyab bla na med/_/mya ngan 'das gnas zhes bya ba/_/mngon par byang chub byed ba'o/_/bla ma'i zhal snga'i bka' drin ni/_/nyin dang mtshan
[\[127b.2\]]du bsgom pa yi/_/chos gcig gis ni thob par 'gyur/_/shin tu gus pas bsgom pa las/_/gzhan du de ni thob pa min/_/de ni rang bzhin dag pa ste/_/dus kun du ni 'dus ma byas/_/rtag dang chad pa rnam par spangs/_/thabs dang shes rab dri ma med/_/skye ba med par rtogs pa yis/_
[\[127b.3\]]sems can kun la yang dag gnas/_/sangs rgyas byang chub bsam mi khyab/_/bla na med par der shes bya/_/sangs rgyas kun gyi gnas de ni/_/sangs rgyas nyid ni thob byed pa'o/_/de ltar sems dang sems byung gi_/don gyi rang bzhin rtogs nas ni/_/rdo rje dri med gsum sbyor ba/_/ji ste
[\[127b.4\]]shes nas rnam bsgoms na/_/ye shes rdo rje rab sbyor gyis/_/des ni grogs mo 'grub par 'gyur/_/dngos dang dngos med las 'das pas/_/nam mkha' lta bur khyab pa ste/_/dri med zhi ba thabs bcas par/_/brten par bya zhes 'dren pas brjod/_/thabs dang bral na khyod kyi min/_/_
[\[127b.5\]]thabs kyang khyod dang bral na min/_/de gnyis phan tshun bral ba yis/_/'grub pa nam yang yod ma yin/_/thabs dang yang dag ldan pa ru/_/mdza' mo khyod ni ji bzhin 'gyur/_/bdag gis kun du shes zin na/_/de las gzhan pa ci smrar yod/_/bla ma'i zhal snga'i bka' drin ni/_/_
[\[127b.6\]]bdag gi byang chub snying po'i bar/_/sangs rgyas nyid du brtan bgyid na/_/de bas bdag la drin gyis g.yogs/_/dpal ldan bde chen zhal snga nas/_/bdag ni sangs rgyas nyid bya'i rgyu/_/thabs dang yang dag ldan pa yi/_/blo gros chen mo khyod la ni/_/pad+ma rdo rje nges par ni/_/_
[\[127b.7\]]sangs rgyas kyis zhes ji skad du/_/spring ba de bzhin grogs mo mchog_/thabs dang bcas par bya dgos par/_/dpal ldan bde chen rdo rje can/_/de skad phrin brdzongs de bzhin du/_/bdag ni sangs rgyas rgyu nyid du/_/khyod kyis de ltar myur du gyis/_/bdag la ji bzhin
[\[128a\]]
[\[128a.1\]]gsal po ru/_/phrin las skad cig myur du bskur/_/khyod kyis pa'am brjed ngas pa/_/bdag gis tshe 'dir gnas mi bya/_/bying dang rgod ba sbangs nas su/_/dus kun nyin dang mtshan du ni/_/rgyun du bar chad med pa ru/_/skad cig skad cig khyod dran pas/_/_
[\[128a.2\]]dngos grub don kun bdag la sbyin/_/gal te nge ltar ma gyur na/_/de tshe bdag ni smra bab pas/_/ji ltar byed pa ltos shig dang /_/ji bzhin rgyud kyi de nyid kyi/_/theg pa yis ni bcings nas su/_/yang dag pa yi khyim du ni/_/dge mas kun nas bcug nas ni/_/skye ba med par
[\[128a.3\]]rtogs pa yi/_/sems dang sems byung rang bzhin gyis/_/'bad de srung ba byas nas su/_/de nyid sangs rgyas sa mchog tu/_/thabs kyi lcags sgrog gis bcings te/_/ye shes rdo rje'i gzer btab la/_/bdag med rdzong du bzhag nas ni/_/de nas bdag gis bsgrub par bya/_/_
[\[128a.4\]]de ltar khyod la spring bya ba/_/ji ltar gyur pa bdag gis springs/_/'dzom dang ngo dga' spangs nas su/_/bzang mo la ni kun bzlas kyis/_/gal te byams par mi byed na/_/de tshe ci zhig smra ru yod/_/'on te min na than 'di dag_/rdo rje 'dzin ma'i snying la zhog_/khyod kyi lam
[\[128a.5\]]dang sbyang ba yi/_/bye brag dag kyang ngas shes la/_/rigs dang gzugs kyi rang bzhin dang /_/bdag gis khyod kyi kun 'byung dang /_/don dam gnas kyang shes pas na/_/de bas bdag la blo gtod cig_/bla ma'i zhal snga'i bka' drin gyis/_/thabs kyi mchog dang bcas pa ru/_/_
[\[128a.6\]]shes bya thag pa rab sra bas/_/de dang de ru rgyug byed pa/_/bdag gis bzung ste bcings zin pas/_/da ni 'bros sa ga la yod/_/de bas lha mo bdag dga' bas/_/dbang gyur dam tshig la mnos la/_/dpal ldan bde chen zhal snga'i bka'/_/yon tan rgya mtshos bskyang bar gyis/_/_
[\[128a.7\]]khyod kyi rang bzhin gzung med cing /_/rmad byung ji bzhin rig nas ni/_/dpal ldan bde chen spyod pa ni/_/bka' yis de bzhin 'jug par bya/_/rdo rje gsang ba'i tshig ldan pa/_/shes rab phrin yig mnyam med pa/_/dpal ldan bde chen zhal snga yi/_/bka' drin gyis ni bdag
[\[128b\]]
[\[128b.1\]]gis byas/_/shes rab ri bo srub shing gis/_/shes bya'i 'o mtsho bsrubs las byung /_/ye shes bdud rtsi rang byung ba/_/mngon sum sangs rgyas byed pa po/_/shes rab phrin yig la 'bad de/_/skyes bu gang gis de rig nas/_/'bad de rnam par bsgoms pas na/_/de ni rdo rje 'dzin
[\[128b.2\]]dngos 'gyur/_/shes rab kyi phrin yig slob dpon chen po pad+ma rdo rjes mdzad pa rdzogs so//_//paN+Di ta chen po shAn+ta b+ha dra dang /_bod kyi zhu chen gyi lo tsA ba 'gos lha btsas kyis bsgyur cing zhus te gtan la phab pa'o//[ {D2456}]@#//rnal 'byor rtog pa'i gegs sel ba zhes bya
[\[128b.3\]]ba/_rje btsun bla ma rnams dang /_dpal rdo rje sems dpa' la phyag 'tshal lo/_/ci phyir zhen gang gis gang la gang ltar bsgom/_/rtags dang yon tan bar chad gegs skyon bsal/_/de dag shes na goms pas byang chub 'thob/_/ma thos mi shes mi grub yang na 'gyangs/_/dang po ci
[\[128b.4\]]phyir bsgom pa gzung 'dzin gnyis/_/ma spangs ji bzhin ma bsgoms rnal 'byor pas/_/phyag 'tshal mchod bshags sbyin pa mang byas kyang /_/bsod nams 'phel yang ye shes rdzogs mi 'gyur/_/gnyis pa gang gis rnal 'byor dang ldan pa/_/thos mang brtson zhing dam tshig sdom
[\[128b.5\]]gnas shing /_/mchod dang sbyin mos byang chub sems ldan pa/_/de ni theg chen gsang ba'i snod yin bsgom/_/gsum pa gang la zhe na rang gi sems/_/ji bzhin ma bcos ye nas rnam dag cing /_/spros bral yod med rtag chad mtha' spangs pa/_/de la g.yeng ba med par rtag tu gnas/_/_
[\[128b.6\]]bzhi pa gang ltar bsgom pa bsgom bya dang /_/bsgom pa gnyis med rang gi ngo bo la/_/ci yang med la cir yang snang gsal bar/_/bying rmugs spros pa'i rtog pa med par bsgom/_/lnga pa de rtags rnal 'byor brtson ldan la/_/dang po gnyid dang 'dod sred chung bar 'gyur/_/de nas
[\[128b.7\]]rim gyis rmi lam 'dod la sogs/_/rtog pa ji bzhin cho 'phrul gzugs kyang ston/_/drug pa de yi yon tan bsam brjod pa/_/mngon sum tshe ring nad rnams gso ba dang /_/bgegs sel la sogs yon tan mang po 'byung /_/de bzhin rim gyis byang chub lam la 'jug_/bdun pa
[\[129a\]]
[\[129a.1\]]bar chad bgegs ni rnal 'byor ba/_/gnas sbang gnas 'tshol gzhan du 'gro 'dod na/_/gnod sbyin gzhan dang gzhan du 'gro 'dod de/_/rnal 'byor sems la zhugs nas gnas gzhan 'phen/_/gal te rnal 'byor bsgom zhing gnas bzung bas/_/smra bcad par skabs nang du gzhan 'jug dang /_
[\[129a.2\]]phyir byung khengs grags 'dod brkam zas nor tshol/_/yi dgas 'dod sred can gdon de sems zhugs/_/gal te rnal 'byor sems 'khrugs 'thab 'dod cing /_/'khor la gshe dang gzhan la spyod byed na/_/'byung po'i bdag po ye ba sho na pa/_/sgrub pa de yi snying la zhugs
[\[129a.3\]]pa yin/_/gal te rnal 'byor 'phres shing nyal la dga'/_/zas skom sred cing bzlas la mi brtson na/_/lto 'phye nyal brtson snyom byed ces bya ba/_/rnal 'byor sems la zhugs nas gnas par byed/_/gal te rnal 'byor rang gi longs spyod rkyen/_/yo byad srung zhing
[\[129a.4\]]so 'dzugs srung ma bsko/_/gsog phyir 'dod tshol gzhan du gtong 'dod na/_/gnod sbyin nor bsrung zhes bya sems la zhugs/_/gal te rnal 'byor pha ma spun tshogs la/_/chags nas smon lam rim gros srung byed na/_/lhan cig skyes pa'i bag chags ma byang bas/_/nyon
[\[129a.5\]]mongs ma sbangs byang chub ring bar 'gyur/_/gal te rnal 'byor gza' skar 'jug phod dang /_/dus dang lo zla bzang ngan na rtsi byed na/_/dbyer med mnyam pa nyid dang 'gal bas na/_/byang chub thob par rab tu dka' bar 'gyur/_/gal te rnal 'byor thos mang rtogs che zhing /_/bsgom
[\[129a.6\]]brtson bsnyems pas bdag bstod gzhan smod na/_/nyon mongs ma spangs nga rgyal 'phel 'gyur bas/_/phyir yang lhung zhing byang chub ring bar 'gyur/_/gal te rnal 'byor bdag la gzhan dag gis/_/sngon dang da ltar ma 'ongs gnod byed ces/_/zhe sdang skyes nas rig sngags
[\[129a.7\]]gsod gtong na/_/zhe sdang dbang gis byang chub ring bar 'gyur/_/gal te bdag la gzhan gyi mchod bkur zhing /_/bsngags pa mang brjod bstod la sems dga' na/_/'gro la phyogs char gyur te chags sems kyis/_/byang chub lam la 'dis kyang ring bar 'gyur/_/gal te rnal
[\[129b\]]
[\[129b.1\]]'byor 'khor mang 'du long dag_/rgyal po lta bur mang por brten na ni/_/khengs grags yin pas bsgom pa g.yeng ba'i rgyu/_/byang chub lam las shin tu ring bar 'gyur/_/brgyad pa skyon bsal thabs ni rnal 'byor ba/_/sems la bar chad mtshan ma de byung na/_/'di ltar
[\[129b.2\]]bsams nas mtshan rtog bsal bar bya/_/chos su ci snang sems las gzhan med cing /_/sems kyi rang bzhin chos nyid ngo bo la/_/bzang ngan sbong len 'dod sred byams sdang sogs/_/rtog dang rtog pa'i dbang gis bgegs byung na/_/sems la bltas na gang yang
[\[129b.3\]]mi snang bas/_/snang med sems rtog mtshan ma ga la yod/_/bdag rtog mtshan mar sems la bzung nyes pas/_/rtog pa thams cad spangs shing rtog med gnas/_/rtog pa med pa la yang gnas pa med/_/de ltar ring du gnas na rtog bgegs ni/_/myur bar zhig nas
[\[129b.4\]]ji bzhin bsgom pa la/_/bar chad sems kyi rtog pa 'byung mi 'gyur/_/byang chub 'bras bu myur du thob par 'gyur/_/rnal 'byor ba'i rtog ba'i gegs sel ba zhes bya ba dngos grub brnyes pa'i slob dpon mkhas pa chen po sangs rgyas gsang ba'i zhal snga nas mdzad pa
[\[129b.5\]]rdzogs so//[ {D2457}]@##/_/dpal 'khor lo sdom pa la phyag 'tshal lo/_/byis pa'i rjes su byis pa 'breng /_/byis pas byis pa 'jig 'gyur pas/_/'dir byis pa grol bar bya ba'i phyir/_zhes ba 'chad par bsams so/_/byis 'ching lam du dkyer ba
[\[129b.6\]]bshad/_/de la 'dul ba don yod par grub pa zhes bya ba rnal 'byor chen po'i rgyud las/_gang gis rmongs pa 'ching 'gyur zhing /_/du 'bod mthar ni nges 'gyur ba/_/de nyid kyis ni grol 'gyur zhing /_/shes rab stobs kyis bde ba thob/_/ces gsungs pa'i don
[\[129b.7\]]mkhas pas mngon du bsten par bya ste/_gang de la mchog tu bsdam par bya ba yin pas thog mar rgyud brtag par bya'o/_/de la cha mnyam pa ni 'dod chags la sogs pa'i nyon mongs pa yun ring por skye bar mi 'gyur yang dngos po des de la 'dod chags la sogs pa mi
[\[130a\]]
[\[130a.1\]]'byung ba ma yin no/_/nyon mongs pa chung ba ni 'dod chags la sogs pa'i dngos po chen po dang /_mang po dang /_lhag pa dang phrad cing mngon du gyur pa la ni nyon mongs pa bul bar skye la/_'bring dang chung ngu la ni shin tu cha phra ba'o/_/gang zag 'dod chags
[\[130a.2\]]spyad pa ni chags pa'i dngos po chung ngu dang /_ngan pa la yang chags pa chen por 'gyur na/_de las bzlog pa la lta ci smos te yun ring du chags pa'o/_/dbang po mnyen pa dang /_de bzhin du 'jam pa dang /_mi brlang ba dang /_lus ngag gis gzhan la tho 'tshams pa ma yin pa
[\[130a.3\]]dang /_dbral bar dka' ba dang /_dman pa la mos pa dang /_spro ring ba dang /_de la 'du ba dang /_yid mi bde ba mang ba dang /_kun dga' ba mang ba dang /_khro gnyer med pa dang /_mdog gsal ba dang /_'dzum pa sngon du gtong ba dang /_sha rtsi dmar zhing 'gro ba mgyogs pa
[\[130a.4\]]dang /_'khun bur smra zhing mi brtan pa'i bsam pa sna tshogs su rgyu pa'o/_/zhe sdang dang ldan pa'i gang zag ni sha rtsi nag cing stobs che ba/_/drang por 'gro zhing brlang smra ba/_thams cad mnar sems dang ldan pa/_zhe sdang ba'i dngos po chung ngu la khong khro pas kun nas dkris pa
[\[130a.5\]]sdug po dang /_mang po skyed par byed na 'bring dang chen po la lta smos ci dgos te yun ring du gnas par byed do/_/dbang po mi mnyen mi 'jam gzhan la tho 'tshams/_/dpral bar sla/_/yid 'byung ba sla/_mu cor smra/_spyi brtol che/_mi mos pa mang /_las kyi mtha' dam brtan/_
[\[130a.6\]]brtul zhugs dam brtan/_yid mi bde ba mang /_'khrug pa mang /_bzlog dka'/_gnod bzhin du gnas/_khro gnyer dang ldan/bzhin gyi mdog mi gsal ba'o/_/gti mug dang ldan pa'i gang zag ni rmongs par 'gyur ba'i dngos po chung ngu la yang gti mug gis kun
[\[130a.7\]]nas dkris pa sdug po dang /_mang po skyed par byed na gzhan lta ci smos te yun ring du gnas par byed do/_/dbang po bul ba dang /_blun pa dang /_zhan pa dang /_lus kyi las kyi mtha' lhod pa dang /_ngag gi las kyi mtha' lhod pa dang /_nyes par sems pa dang /_nyes
[\[130b\]]
[\[130b.1\]]par smra/_nye bar byas pa'i las byed/_/le lo che/_sgrub mi phod/_smra ba zhan/_yid mi 'jug_/brjed pas shes bzhin du mi spyod/_log par 'dzin/_/dbral bar dka'/_yid 'byung bar dka'/_dman pa la mos/_glen dig lkugs/_lag pas
[\[130b.2\]]brda byed/_legs par gsungs par dang /_nyes par bshad pa'i chos rnams kyi don kun shes par mi nus/_rkyen gyis phrogs/_gzhan gyi drir la 'jog_/sha mdog nges pa med/_dal bar rgyu'o/_/gang zag nga rgyal dang ldan pa ni/_khengs par gyur pa'i
[\[130b.3\]]dngos po chung ngu la yang nga rgyal gyi rgyu kun nas dkris pa stug po dang /_mang po skye bar byed na 'bring dang chen po la lta ci smos te yun ring du gnas par byed do/_/dbang po rgod pa dang /_dbang po 'dam bu ltar mtho/_khengs lus cher brgyan pa la sbyor ba'i rjes su brtson/_btsan
[\[130b.4\]]ngag tu smra zhing mi 'dud/_pha ma nye du bla ma lta bu dag la dus gsum du rkyen du 'bab pa'i mchod pa mi byed/_lus mi 'dud/_gsong por smra ba dang /_phyag 'tshal mngon du ldang thal mo sbyar zhing 'dud par byed pa'i ngang tshul can ma yin pa dang /_bdag nyid kun tu 'dzin/_
[\[130b.5\]]bdag bstod gzhan la smod/_rnyed pa dang bkur sti 'dod/_grags pa 'dod/_/tham thom gyi snod gyur/_/dbral cing yid 'byung ba dka'/_/rgya chen po la mi mos/_/snying rje chung /_bdag dang /_sems can dang /_srog dang gso ba dang gang zag tu lta ba shas che/_
[\[130b.6\]]khro gtum che/_'khrug pa dang ldan pa yin te/_de lta bu dang mthun pa ni nga rgyal gyi rtags so/_/phrag dog dang ldan pa'i gang zag ni sha mdog sngo nag pa/_'dus pa'i yul med par rgyu ba/_gzhan la gnod par smra zhing /_nges pa med pa'i bsam pa sna tshogs rgyu ba'o zhes
[\[130b.7\]]gsungs pa 'di dag nges par slob dpon gyis brtags la gdams par bya'o/_/de yang gsungs pa/_/bsregs bcad bdar ba'i gser bzhin du/_/yongs su brtags te nga yi bka'/_/blang bar bya yis gus phyir min/_/zhes gsungs pas yongs su sgrol ba la
[\[131a\]]
[\[131a.1\]]bsam gyis mi khyab par 'dod pa dang /_rgyu ma dag pa la bsam gyis mi khyab par 'dod pa dang /_phyogs tsam la bsam gyis mi khyab par 'dod pa dang /_rab tu thal ba bsam gyis mi khyab par 'dod pa ste/_'di dag ni rmongs pa rnams kyi dan rtags yin te/_mkhas
[\[131a.2\]]pas kun du spang bar bya ba yin no/_/blang bar bya ba ni mchog tu gsang ba bsam gyis mi khyab pa ste/_/de yang gsang ba bsam gyis mi khyab pa dang /_bzod pa bsam gyis mi khyab pa dang /_thabs bsam gyis mi khyab pa dang /_gnyid bsam gyis mi khyab pa dang /_'pho ba bsam gyis mi
[\[131a.3\]]khyab pa dang /_'bras bu bsam gyis mi khyab pa dang drug go/_/gsang ba bsam gyis mi khyab pa ni bla ma'i gdams pa'o/_/bzod pa bsam gyis mi khyab pa ni dug lnga spas pa'i lam du 'khyer ba'o/_/gsang ba bsam gyis mi khyab pa la sogs pa kha cig kyang dug lngar 'dus mod kyi dgongs pa can yin
[\[131a.4\]]no/_/dug lnga lam du ji ltar 'khyer na/_gcig gi stong nyid gang yin pa/_/de ni kun gyi stong nyid yin/_/zhes gsungs pas/_'dod chags kyi stong nyid ji lta ba bzhin du zhe sdang la sogs pa'o/_/de la phyi nang gi gzugs la sogs pa yid du 'ong ba gcig la chags pa skyes pa
[\[131a.5\]]de yang kha dog la sogs par ma grub pas na brtag pa'i mtha' bsal ba'o/_/rlung rjes su dpag pa las shes pa de bzhin du shes rig ma 'gags pa'i sgo nas chad pa ma yin no/_/de gnyis kyi bar de gnyis ka'i bdag nyid can gyi dngos po yang yod pa ma yin te/_de bas na bzhi
[\[131a.6\]]pa ni rjes thob kyi shes pas dpag bar bya ba'i de nyid dus su spros pa ci yang yod pa ma yin no/_/de la 'dod chags ma spangs rnam par dag pa'o/_/zhe sdang la sogs pa la smras te/_de ni phan tshun spangs te 'gal ba ma yin no/_/chos kyi dbyings rtogs pas ma lus pa'i yul dug med
[\[131a.7\]]par byas so zhes gsungs so/_/sngar smos pa ltar stong pa nyid ni kun du sbyar bar byas la/_dug lnga'i btsal thabs ni zhe sdang btsal ba bzhin du kun du blta bar bya'o/_/de la nang par ldang pa'i dus su de ring ni bdag gi zhe sdang gi dngos po bdag gis skyes pa'am/_phas rgol
[\[131b\]]
[\[131b.1\]]ba'am/_gzhan dag phan tshun 'thab pa'am/_zhe sdang skyes pa gang yang rung ste/_de dag mchog gi dngos grub thob par byed pa'i yan lag yin pas zhe sdang ci byung tshor bar shog shig par smon lam btab la/_nam tshor ba'i dus su zhe sdang de nyid bsam gyis mi khyab par bya'o/_/gal
[\[131b.2\]]te de'i nyin par zhe sdang ma byung na sngar bdag nyid zhe sdang skyes pa'am/_phan tshun sdang ba dang /_gzhan gyi phan tshun zhe sdang skyes pa la dran pa bskyed la de nyid rang bzhin med par bya'o/_/de ltar nang gcig bzhin du smon lam btab la bya'o/_/de ltar byas pas zhe sdang gi dug gis mi tshugs par bya'o/_/_
[\[131b.3\]]zhe sdang skyes so cog lam du shes tsam na/_dug gzhan la yang de bzhin du shes par bya ste/_zhe sdang yid kyi gang zag gis zhe sdang yi dam du byas pas de las su rung ba dang /_'dod chags la sogs pa la sla bar 'ong ba de bzhin du gang gi zhad che ba de thog mar yi dam du bya'o/_/_
[\[131b.4\]]de nas gzhan la sbyar ba ni snga ma bzhin no/_/cha mnyam pa dang /_nyon mongs pa chung bas kyang thog mar gang yang rung ba cig yi dam byas la/_de las su rung ba ngang rim gyis spo bar bya'o/_/de ci'i phyir zhe na/_las dang po'i gang zag gis gcig la mchog tu ma gdams na
[\[131b.5\]]dug lnga mang du 'byung bas yid gtong snying mi 'dod de/_gzhug lhod pa skye bar 'gyur ro/_/de dag ni sngon du bstan par mi bya ste/_nam sgom pa'i dus su gzod gang la de gdams pa zhes sngon du bstan pa'i don de ni de nyid yi dam du gdams pa'o/_/dug lnga'i 'jigs pa btul nas mi
[\[131b.6\]]'jigs pa la zhugs pa 'di ni mchog tu gsang ba'o/_/snod shin tu bzang ba la gdams par bya'i/_snod ngan tshig tsam la brten nas bag med du spyod pa la ni ma yin no/_/thams cad bsam gyis mi khyab pa ni/_/gtor ma dang ni bzlas pa dang /_/dkyil 'khor me dang chu
[\[131b.7\]]yi las/_/phyag rgya gdugs sogs mchod pa dang /_/phyag dang bskor ba bya ba dang /_/lugs ma'am bris pa la sogs dang /_/gsung rab bri sogs rtsom pa dang /_/thams cad dus su rnal 'byor pas/_/thams cad rang bzhin rtog mi bya/_/gnyid ni bag med mi log ste/_/_
[\[132a\]]
[\[132a.1\]]ji ltar pad+ma kha zum pa/_/grib mas non pas zum pa ste/_/grib sel stobs kyis rgyas pa ltar/_/gsal ba 'das nas ma rig pa/_/sa mthug gyur pa'i stobs kyis te/_/dbugs dag me long dkyil 'dus ltar/_/rim gyis bsdus te ma rig pa/_/_
[\[132a.2\]]shes rab kyis ni spyang byas nas/_/gcig shos la ni nges 'dus pa/_/ma goms pa las yid mi 'byung /_/goms pas yid gnyis med ba ni/_/rab tu 'bad pa'i sems goms yin/_/gsang ba 'dus pa las/_'pho ba'i dus su bsam mi khyab/_/las kyi shugs
[\[132a.3\]]kyis 'pho ba dang /_/rnal 'byor lceb pa'i man ngag go/_/bsgom bya smig rgyu la sogs la/_/mthong 'og de nyid gnas pa dang /_/rang bzhin gyis grub rdo rje'i lus/_/bdun gyi 'pho ba spangs nas su/_/srid mi 'jug ste mtha' gnyis spang /_/sbyor sems sngon du btang ba yis/_/_
[\[132a.4\]]mthong nas ldang 'gyur mi 'jug byed/_/'da' bar mi 'gyur mchog grub pa'o/_/rkang pa dang ni kha dang lte/_/snying ga spyi gtsug mig rnams te/_/rlung ni gang nas 'pho 'gyur ba/_/rim pa bzhin du skye zhing 'thob/_/dmyal ba yi dgas byol song dang /_/mi dang lha dang ye shes so/_/_
[\[132a.5\]]de nas sgo gzhan dgag byas la/_/mig nas rlung ni phul bar bya/_/bla ma'i zhal la gnas pa'o/_/de bzhin lceb pa'ang zhal la gnas/_/rnal 'byor mi shes gang zag gis/_/mi dang lha yi skye ba ru/_/blang ba'i sems ni gcig bya/_/rdo rje mkha' 'gro'i nang nas kyang /_/_
[\[132a.6\]]'chi ka'i sems ni gtso yin pas/_/gang ltar bsams pa de ltar 'gyur/_/zhes gsungs so/_/'on sdig pa can yang de ltar 'gyur ram zhen mi 'gyur te/_sdig che las kyis bskal nas ni/_/man ngag 'dod na mi phrad de/_/gal te phrad na glang gzer dang /_/smyo 'bog
[\[132a.7\]]sogs pas mi dran no/_/'o na tshogs bsags pa la 'da' ka'i sems med kyang bde 'gro ru skyo'o zhe na/_tshogs du ma bsags kyang 'chi kar sems ngan skyes na rgyal po ma skyes dgra lta bu'o/_/de bas na 'da' ka ma'i bsam gyis mi khyab pa la shin tu 'bad par bya'o/_/'bras bu bsam
[\[132b\]]
[\[132b.1\]]gyis mi khyab pa ni sku dang ye shes te/_gser ni mi gtsang nang du bcug gyur kyang /_/'bar ba'i rang bzhin nam yang mi spong ltar/_/nges pa gang zhig 'jig rten chos spyod kyang /_/bsam pa'i rang bzhin nam yang de mi spong /_/zhes gsungs pas gzugs skus 'gro ba'i don byed pa na
[\[132b.2\]]yang 'jig rten gyi bya ba ngan pa dang bral ba'o/_/de ltar rgyu dang 'bras bu thams cad du gnyis su med pa kho na yin zhing /_dug lnga shin tu btsal bar bya ba yin kyang thog ma med pa'i dus nas phyin ci log la goms pa'i dbang gis shes rab dang bral nas log pa'i shes rab rgyu bas dben pa
[\[132b.3\]]ru gnas te/_mi rtog pa'i nus pa rnyed nas tshogs kyi gseb tu phyin kyang zhe sdang la sogs gang byung yang dran pa dang mi 'bral zhing gzhan gyi dbang du mi 'gro na dus la bab pa'o/_/yang na kun du rgyu nyid bya ste/_gnas gcig tu yun ring du gnas par mi bya ste/_mi dang khyi 'dra bas khyi
[\[132b.4\]]yang rang gi gnas ni stobs che la/_yul gzhan du dul bar 'gyur ro/_/de bzhin du mi yang rang gi gnas na nyon mongs pa dul bar dka' ste/_yul gzhan du nyon mongs pa thul bar sla bas kun du rgyu'i tshul la gnas par bya'o/_/gang zhig bdag gis byas bsod kyis/_/_
[\[132b.5\]]kun kyang 'tshe ba med par shog_/gang gi lam nas 'gro ba yis/_/sangs rgyas nyid du grub par shog_/dug lnga sbas pa'i lam mchog tu gsang ba bsam gyis mi khyab ba zhes bya ba slob dpon 'phags pa lhas mdzad pa rdzogs so//[ {D2458}]@##/_/rgya gar skad du/_
[\[132b.6\]]yo ga lak+Sha Na sa t+ya/_bod skad du/_rnal 'byor gyi mtshan nyid bden pa/_rje btsun ma sgrol ma la phyag 'tshal lo/_/phyogs bcu dus kun sangs rgyas dang /_/chos dang dge 'dun tshogs bcas la/_/thal sbyar gus pas phyag 'tshal nas/_/rnal 'byor bsgom pa'i man ngag
[\[132b.7\]]ni/_/rin chen sna tshogs tshogs pa ltar/_/rnal 'byor pa rnams sgrol ba'i phyir/_/mdor bsdus nas ni bshad par bya/_/nam gyi cha smad gnyid las sad/_/bdag ma gtogs pa'i sems can la/_/thog ma nyid du snying rje bsgom/_/de nas bdag nyid la bltas nas/_/ding
[\[133a\]]
[\[133a.1\]]gi nyin zhag 'di la ni/_/slong ba'i sems can dag la ni/_/ji srid 'ongs kyang ser sna yi/_/dri mas mi gos nyid du bya/_/gal te bslab pa las 'gal ba'i/_/yid la rgyu ba phra mo yang /_/bsam pa nyid du mi bya na/_/ngag dang lus kyi smos ci dgos/_/bdag
[\[133a.2\]]la di ring khro ba dang /_/brdeg pa la sogs 'byung bar shog_/des kyang 'khrug par mi bya'o/_/le lo byung na shes bzhin gyis/_/mgo la me 'bar bzhin du dor/_/bdag gis 'gro 'am nyal 'dug rung /_/spyod lam ji ltar gnas 'dug kyang /_/yid ni lha yi nga rgyal dang /_/skad
[\[133a.3\]]cig tsam yang mi 'bral bar/_/rang nyid yin par rtag tu bsam/_/'khor ba mya ngan 'das pa yi/_/shes dang shes bya bdag gis ni/_/de ring nyid nas bdag gis brtag_/bstod dang smad pa grags ma grags/_/gzhan dag ji ltar zer yang ni/_/de nyid brag ca lta bu dang /_/_
[\[133a.4\]]'on pa lta bu bdag gis bya/_/chags pa'i gzugs sgra dri ro reg_/'dod yon lnga la gang du yang /_/rnam shes 'phro ba'i yul byung yang /_/ngag tu ma thon bar du bzlog_/gzugs su snang rnams sku nyid yin/_/sgra rnams gsung du bdag nyid brtag_/sems can byang
[\[133a.5\]]chub rgyu yin phyir/_/de yi shes pa ye shes yin/_/sems can ji ltar mthong gyur kyang /_/de dag nyid la blo phyag bya/_/'di dag nyid la brten nas bdag_/sangs rgyas nyid du 'grub pas na/_/dge ba'i bshes gnyen dam pa yin/_/mang po tshogs par gyur pa na/_/ro dang
[\[133a.6\]]dur khrod 'du shes bskyed/_/grong du 'jug par byed pa na/_/btson ra khri mon 'du shes bskyed/_/rgyal po'i pho brang 'gro ba na/_/ngan 'gro nad dang 'ching ba dang /_/g.yang sa chen po'i 'du shes bskyed/_/gal te bud med tshogs mthong na/_/mi gtsang rdzas ni sum cu dang /_/_
[\[133a.7\]]'khor ba'i lam 'dren yin par bsam/_/nye du pha ma bu tsha rnams/_/de la chags spangs btang snyoms bsam/_/dgra rnams mthong na 'di dag gis/_/bzod rdzogs byang chub yin par bsam/_/bdag gi longs spyod rdzas la yang /_/'dir ni rtsod pa'i rgyu dang ni/_/phyi mar
[\[133b\]]
[\[133b.1\]]ngan 'gror 'khrid par bsam/_/bdag la bstod pa brjod na yang /_/'di ni nga rgyal 'phel byed pas/_/ngan 'gror 'khrid par byed pa yin/_/gal te smod pa byung na yang /_/'di la bzod bsgom byang chub kyang /_/mtshan ma rdzogs par rab tu bsam/_/gnas la zhen pa byung gyur na/_/_
[\[133b.2\]]rmi lam grong khyer ji bzhin du/_/rnal 'byor pa yis rab tu bsgom/_/bdag gis deng gi nyin zhig la/_/ngag las bzlas brjod kha ton bya/_/klag sogs bslab las mi 'gal bar/_/de ring bdag gis smra bar bya/_/lus kyi g.yo ba thams cad kyang /_/mchod dang bskor ba la
[\[133b.3\]]sogs pa/_/ngal so don yod nyid du bya/_/rnam rtog gnyen por ma bsdams na/_/tshig tu brjod pas ci zhig 'grub/_/de bas rnam pa thams cad du/_/gnyen po'i dpung tshogs bskyed nas ni/_/nyon mongs rnams ni dbyis phyin bya/_/bza' btung zhim bo za ba'i tshe/_/rol zhen pa
[\[133b.4\]]spang bya zhing /_/mi gtsang rgyu las byung ba dang /_/tha mar mi gtsang 'gyur bar bsam/_/reg bya 'jam po tshor ba'i tshe/_/reg bya ji bzhin yin par bsam/_/'dir mang smos pa ci zhig dgos/_/gang du nyon mongs 'phel ba yi/_/khyim pa'ang rab tu byung yang rung /_/de dag rab tu spang bya
[\[133b.5\]]zhing /_/nyon mongs rnam par mi 'phel ba'i/_/sgrub pa'i grogs mchog gang yang rung /_/de dag bsten pa mig ltar bya/_/bdag ni de ring nas brtsams te/_/byang chub snying por mchis bar du/_/rtag tu rab tu byung ba dang /_/tshangs par spyod pa nyid du bya/_/nyin mtshan dus las
[\[133b.6\]]ma yol bar/_/thun mtshams gsum du bsgom par bya/_/srog dang rtsol ba bkag pa dang /_/rlung med pa yi mar me ltar/_/rtag tu spros bral bsgom bar bya/_/de nas ldang tshe nga rgyal gyis/_/mtshan dang dpe byad skur ldan pa'i/_/lha yi nga rgyal brtan por bsam/_/mtshan
[\[133b.7\]]mo'i thun la bab pa'i tshe/_/bde gshegs ji ltar gzims pa ltar/_/'jig rten rtog spangs bdag nyid nyal/_/mdor na chos rnams thams cad kun/_/rmi lam lta bur brtag par bya/_/rnal 'byor sgom rnams gtsor bya yis/_/lus ngag dge ba gtsod mi bya/_/chos spyod
[\[134a\]]
[\[134a.1\]]rnam bcu la sogs la/_/nyon mongs pas ni ma yengs par/_/bsgrims nas bdag gis 'bad pas bsgrub/_/rtag tu 'chi bsam ma chags blos/_/dngos po ci la'ang ma chags par/_/spyod lam ji ltar gnas kyang bsgom/_/bsod nams sems can
[\[134a.2\]]kun la bsngo/_/byang chub bzang po bdag gis ni/_/rnal 'byor sgom pa brtsams pa yis/_/dge ba zla zer dri med des/_/bdag dang 'gro ba ma lus pas/_/dpal ldan rdo rje 'chang 'grub shog_/rnal 'byor gyi mtshan nyid bden pa mkhas pa chen po dpal byang chub bzang po'i zhal
[\[134a.3\]]snga nas mdzad pa rdzogs so//[ {D2459}]@##/_/rgya gar skad du/_pradz+nyA taR+sha gan+b+ho shi pA ri ka thA nA ma/_bod skad du/_shes rab brtsams pa dus kyi gtam zhes bya ba/_byang chub sems dpa' sa'i snying po la phyag 'tshal lo/_/bde chen 'khor lo zag med spros pa rgyas pa'i
[\[134a.4\]]sku dang chos/_/tshogs pa'i zhing dang dngos grub rtsa ba rnams la phyag 'tshal te/_/gal te brtson 'grus pha rol phyin ba'i dus min gyi/_/yin pa'i rtags dang ldan dus rtag tu bzod med brtsam/_/slob dpon slob ma tshol ba dang /_/rin chen rnyed par bsgrub pa dang /_/slob ma don
[\[134a.5\]]drin slar 'don dang /_/dbang bskur med par slar 'dod dang /_/re ba'i gos kyis 'gro ba dang /_/lci ba'i zas kyis 'tsho ba dang /_/mi phyed rnyed sogs rtsod pa dang /_/drag pos gzhan zil gnon 'dod dang /_/sku gzugs rtsod pas 'jig pa dang /_/mig can 'gran zlas rtsod gyur
[\[134a.6\]]dang /_/dge slong gnas la rtsod pa dang /_/grub mtha' skur bas sun 'byin dang /_/'gro rnams spyod pa lta ba dang /_/mkha' 'gro 'bras bur 'pho ba dang /_/rin chen grags pa 'das pa dang /_/mi rnams g.yo sgyus 'tsho ba dang /_/shing rnam sa g.yab mos g.yab pa dang /_/_
[\[134a.7\]]ri rnams cho nges 'debs pa dang /_/chu rnams me yi 'od 'byin dang /_/skal ba can la grags min brjod/_/rtsod rtags nyi shu rdzogs pa yis/_/bram ze mo yi mar me 'dra/_/kye lha dang drang srong 'tsho ba'i dus 'das bsam/_/snying rjes dman pa rjes 'dzin zla 'byung dus/_/skyabs
[\[134b\]]
[\[134b.1\]]su 'gro ba dam pa'i rten 'brel na/_/'chi ba'i dus tshe sdug bsngal sogs 'byung 'gyur/_/kye skye ba bzang thob skyes ngan bud med kyis/_/lus dang ngag yid sdom pa mchog gsum la/_/brtse ldan dmigs med 'brel ba mi gnas pa/_/dam par 'gyur tshul bral na nges par 'ching /_/_
[\[134b.2\]]kye dngos grub nye bar rnyed par ma btsal na/_/rang gi bde chen 'bad pas rtogs mi 'gyur/_/'od gsal ma brnyes nyon mongs lam mi 'gyur/_/ngag dang mi ldan chos nyid rgyas gdab bral/_/bden pa bral bas nges 'byin rnyed mi 'gyur/_/brtul zhugs brtan te ma byas gsal mi
[\[134b.3\]]rnyed/_/sems kyi mel tshe bral bas mchog thob min/_/dbang po ma yengs skye ba rnal 'byor rnams/_/'dod pas ma g.yeng bya ba la mi 'jug_/man ngag 'gro la ma g.yeng gnyid ma ldog_/dam pa'i brgyud pa ma bskam 'bras ma bcad/_/kye/_kye ma rtag tu phyi nang mnyam
[\[134b.4\]]par blta/_/dus ni yun thun 'di la ma rdzogs na/_/dus 'gyur ba yis dus rab rnyed mi 'gyur/_/de bas brtson 'grus dus la bab kyis byos/_/rtogs pa'i sangs rgyas bram ze ste/_/'dod la rab chags b+ha b+hi ti/_/ngoms med nyams bral b+ha lo sha_/da ni dus 'das nyi ma 'dra/_/_
[\[134b.5\]]bdag gis gdams pa 'di bris pas/_/rim gyis lam la rtsol 'gyur shog_/shes rab brtsam pa dus kyi gtam zhes bya ba b+hang+ga la'i mkhas pa dpal nges par sbyangs pa dpal ldan gnyis su med pa'i rdo rjes bram ze b+ha lo la gdams pa rdzogs so//_//_
[\[134b.6\]{D2460}]@##/_/rgya gar skad du/_/sa mAd+hi sam+b+har pa ri brta/_bod skad du/_ting nge 'dzin tshogs kyi le'u/_'jig rten mgon po la phyag 'tshal lo/_/dang po'i snying rje'i stobs las byung /_/rdzogs pa'i byang chub sems brtan bya/_/srid pa'i longs spyod bde ma chags/_/yongs su
[\[134b.7\]]'dzin pa rgyab kyis phyogs/_/dad sogs nor ni phun sum tshogs/_/bla ma sangs rgyas dang mnyam gus/_/des bstan dam tshig spyod pa ni/_/yongs su bskyed la rab tu brtson/_/bum pa gsang ba'i dbang bskur ba/_/bla ma'i drin gyis yongs su thob/_/lus ngag sems ni rnam
[\[135a\]]
[\[135a.1\]]dag pa'i/_/sgrub pa po de dngos grub snod/_/ting 'dzin yan lag las byung ba'i/_/tshogs ni yongs su rdzogs pa las/_/myur du dngos grub thob 'gyur ba/_/de ltar gsang sngags tshul gnas yin/_/ting 'dzin yan lag nyams gyur cing /_/de yi mi mthun
[\[135a.2\]]phyogs gnas na/_/skye ba bye ba stong gis kyang /_/ting 'dzin rab tu grub mi 'gyur/_/ting nge 'dzin ni rab grub phyir/_/gsang sngags spyod gnas rnal 'byor pas/_/de las gzhan pa'i sems spangs te/_/g.yeng med brtson pas 'bad par bya/_/ting nge 'dzin gyi yan lag
[\[135a.3\]]dang /_/mi mthun phyogs gang nges bya'i phyir/_/ting 'dzin yan lag mi mthun phyogs/_/de ni mdor bsdus nas bshad bya/_/tshul khrims phun sum tshogs pa dang /_/longs spyod rnams la ltos med nyid/_/bzod ldan dam bca' brtan pa dang /_/skye bo 'du 'dzi rnam par spang /_/_
[\[135a.4\]]lus dang ngag yid las rnams la/_/shes bzhin dang ni ldan pa dang /_/sangs rgyas skur 'dogs dran pa yi/_/lus kyi rjes dran yang dag ldan/_/dus gang du ni bya ba yi/_/rjes dran de la brtan pa dang /_/sgrib pa lnga ni spang ba dang /_/zas kyi tshod rig spyod lam ran/_/_
[\[135a.5\]]'jig rten chos ni thams cad la/_/rtag tu sems ni btang snyoms dang /_/yo byad bsnyungs 'di yan lag ste/_/go bzlog pa ni mi mthun phyogs/_/ting 'dzin tshogs kyi le'u bkod pa'i bsod nams des/_/'gro bas ting 'dzin rdo rje lta bu thob par shog_/ring nge 'dzin gyi
[\[135a.6\]]tshogs kyi le'u slob dpon mkhas pa chen po dpal mar me mdzad ye shes kyi zhal snga nas mdzad pa rdzogs so/_/rgya gar gyi mkhan po de nyid dang /_zhu chen gyi lo tsA ba dge slong shAkya blo gros kyis bsgyur cing zhus te gtan la phab pa'o//[ {D2461}]@##/_/rgya gar skad du/_loka
[\[135a.7\]]a ti tasap+ta ka bid+hiH/_bod skad du/_'jig rten las 'das pa'i yan lag bdun pa'i cho ga_/sangs rgyas dang byang chub sems dpa' thams cad la phyag 'tshal lo/_/dpal rdo rje sems dpa' la phyag 'tshal lo/_/phyag gnas phyag byed phyag rnams ni/_/gang tshe tha dad mi
[\[135b\]]
[\[135b.1\]]dmigs pa/_/de 'dir sngags pa'i phyag yin te/_/rdo rje'i phyag ces brjod pa yin/_/mchod gnas mchog byed mchod pa rnams/_/gang cho sna tshogs mi dmigs pa/_/de tshe mchod pa chen po ste/_/rdo rje'i mchod pa zhes brjod do/_/bshags bya 'chag byed bshags pa
[\[135b.2\]]rnams/_/gang tshe rnal 'byor pas ma mthong /_/rang bzhin dag par yang dag mthong /_/de 'dir bshags pa'i mchog yin no/_/rjes yi rang bya thams cad dang /_/bdag dang rjes su yi rang ba/_/rnal 'byor pa yis mnyam par mthong /_/rjes su yi rang dam pa yin/_/sgyu
[\[135b.3\]]mas sprul pa'i sangs rgyas la/_/sgyu mas sprul pa'i lus can phyir/_/brag ca lta bu'i chos rnams ni/_/bstan par yang dag skul 'debs pa/_/sprul pa dag dang mtshungs par ni/_/thal mo sbyar nas skul byed cing /_/rdo rje rnal 'byor mnyam par mthong /_/skul bar byed pa'i
[\[135b.4\]]mchog tu 'dod/_/mya ngan 'das bzhed sangs rgyas rnams/_/'khor bar sprul pa bzhin du ni/_/sems can sprul ba'i don gyi phyir/_/bzhugs par gsol 'debs de nyid rig_/'jig rten 'das pa nyid kyi phyir/_/de 'dir gsol 'debs mchog tu 'dod/_/dmigs pa
[\[135b.5\]]can du 'jug pa nyid/_/thams cad 'jig rten pa nyid yin/_/rdzogs pa'i byang chub rmi 'dra la/_/de nyid rig pas rmi 'drar rig_/rmi 'dra'i srid par gnas pa yin/_/sems can rnams la phan btags pas/_/chos dbyings bzhin du dpag med par/_/dge ba thams cad yongs
[\[135b.6\]]bsngo na/_/de 'dir bsngo ba dam pa ste/_/sangs rgyas kun gyis rab tu bsngags/_/'jig rten las 'das pa'i yan lag bdun pa'i cho ga slob dpon mkhas pa chen po dpal mar me mdzad ye shes kyis dpal bsam yas lhun gyis grub pa'i gtsug lag khang chen por mdzad pa rdzogs
[\[135b.7\]]so/[ {D2462}]@##/_rgya gar skad du/_su ga ta shA sa na rat+na b+ha hi da dra nA ma/_/bod skad du/_bde bar gshegs pa'i bstan pa rin po che'i gru bo zhes bya ba/_bcom ldan 'das 'jig rten dbang phyug la phyag 'tshal lo/_/brtse ldan rtogs bcas lung gis phyug_/smra mkhas
[\[136a\]]
[\[136a.1\]]skyo ba med yid thul/_/sbyangs sdom dbang po rab zhi ba'i/_/bla ma la btud de bstan bshad/_/shin tu rnyed dka'i dal ba sprin 'dra las 'bras rjes 'brel sdug bsngal can/_/gnas la rab dad 'gro la brtse dang chos rab rnam 'byed brtson 'grus dang /_/gus pas mchog
[\[136a.2\]]gsol cho ga bzang ldan mnyam par 'jog brtson legs bsngor bcas/_/bsam bya bsgrub bya rnal 'byor mchog spyod srid zhi'i rgya mtsho sgrol ba'i gru/_/rus sbal gyis ni gnya' shing dang /_/yungs 'bru khab kyi bu gar dang /_/rtsig ngos la ni sran 'bras ltar/_/dal ba shin tu rnyed dkar
[\[136a.3\]]gsungs/_/gang phyir las can kun gyi las/_/rgyun ltar thur du ltung phyir dang /_/der yang mi dge 'phel phyir dang /_/min yang legs spyad bya dka'i phyir/_/rten 'di thob dka' de bzhin du/_/ji tsam rnyed dka' de tsam gyis/_/snying po med pa'i lus 'di las/_/snying po dam pa
[\[136a.4\]]btsal bar bya/_/de phyir bdag la legs 'dod pas/_/skyes bu'i don bsgrub bya ba'i phyir/_/rgya mtshor bying bas rnyed pa yi/_/gru bo lta bur lus 'di spyad/_/srog 'di 'dus byas yin phyir dang /_/mi sdod phyir dang rkyen mang phyir/_/de bzhin snying po med pa'i phyir/_/'chi bdag gis
[\[136a.5\]]bdag myur za nges/_/lus dang longs spyod sdug pa yi/_/mdza' rnams rjes 'brang mi 'gyur zhing /_/mgon med gcig pu gyi nar ni/_/'jig rten pha rol 'dong bar byed/_/re zhig tshe rabs 'ga' lta zhig_/nyon mongs mi 'gyur gdeng thob pa'am/_/bdag la yang ye mi
[\[136a.6\]]snang na/_/ci phyir bdag yid bde bar 'dug_/de bas 'bad pa thams cad kyis/_/tshe 'di'i dgos pa khyad bsad cing /_/mgo la me shor bsgrims pa bzhin/_/mkhas pa slad ma'i don bsgrub bya/_/mthong dang ma mthong myong ba yi/_/rnam smin rgyu mthun dbang gi las/_/mngar
[\[136a.7\]]skyur kha la rang rgyu bzhin/_/slu med las 'bras 'brel par 'dod/_/mkha' ltar 'gag med sems nyid la/_/sna tshogs bag chags sprin tshogs 'khrigs/_/smin gyur char gyi rgyun 'bab pas/_/rjes myong lo tog smin par byed/_/chos kun rten cing 'brel 'byung zhing /_/_
[\[136b\]]
[\[136b.1\]]rten med de yi rten yin te/_/brten pa'i rgyu 'bras gshis yin phyir/_/dkar gnag las 'bras 'brel pa nyid/_/slu med so sor nges phyir dang /_/chung las che nyid 'byung phyir dang /_/sngon byung da dung myong 'gyur phyir/_/blo ldan blang dor 'bad par rigs/_/de ltar las de dang
[\[136b.2\]]de yi/_/'bras bu sdug bsngal bsam yas kyis/_/skye dgu kun du gdung ba yang /_/me lce yi ni so ma la bzhin/_/de ni 'du byed 'gyur ba dang /_/sdug bsngal gyi yang sdug bsngal sogs/_/skye rga na dang rgud dang 'chi/_/phrad bral bsrung dka' tshol la sogs/_/ji
[\[136b.3\]]ltar bkra shis rna nag dang /_/dri mi zhim dang mi gtsang bzhin/_/sdug bsngal nye bar len pa la/_/lhan skyes rtag tu 'brel pa yin/_/rmongs rnams sdug bsngal gyis skrag bzhin/_/de yi rgyu la dga' mgur spyod/_/mi gang nad la dug bzhin du/_/shes pas gnyis
[\[136b.4\]]spong de mkhas pa/_/bskal mang rnyed dka'i dal ba legs rnyed brag rum u dum+bA ra bzhin/_/gang thob srog 'di'ang rtag tu mi rung ri gzar khrod kyi klung rgyun 'dra/_/lus can rnams kyi dkar nag las kyang sa bon dang ni lo tog mtshungs/_/'di dag tu ni sdug bsngal gdung ba'ang me 'obs
[\[136b.5\]]'bar ba'i me lce bzhin/_/zhes bya ba ni bsam par bya ba'i gnas bzhi'i chos mdor bsdu ba'o//_//skyabs gsum thar pa las 'bras la/_/rab dang mngon 'dod yid ches dang /_/rnyog med yid gzhungs rnam par nges/_/gus sbyor the tshom med par rgyu/_/yon tan shes pa nyid
[\[136b.6\]]dang de/_/cig shos skyon mthong yid 'byung bcas/_/rtags myong khong du chud gyur la/_/brten nas dang ba thob par 'gyur/_/bya ba kun sngon 'gro phyir dang /_/byed pa yi ni rgyu nyid phyir/_/sa bon tshig las myu gu bzhin/_/chos kun spro ba med la min/_/'di na gang la rab dang yod/_/_
[\[136b.7\]]de yis dngos gang bsgrub dka' ba/_/de yang gzhan gyis bya sla bas/_/rab tu sla bas 'grub par 'gyur/_/sems can chos dang chos nyid la/_/brtse rtogs mtshan ma med snying rje/_/mi bzod mngon du byed rtog med/_/don shes dri ma zad sbyor rgyu/_/gnyen tshogs sdug bsngal
[\[137a\]]
[\[137a.1\]]mthong dran dang /_/gang zag chos bdag med nyid dang /_/rigs lung man ngag gis phye bas/_/mthong phyir gzhan zhugs brtse ba skye/_/sku gnyis lhun gyis 'grub pa'i rgyu/_/rin chen sems kyi rgyu phyir dang /_/ji ltar khab la khab len bzhin/_/'gro
[\[137a.2\]]ba sdud par byed phyir te/_/de bzhin de yi khyad par gyis/_/rgyal sras mdzad pa khyad par phyir/_/sman shing ljon pa lta bu yi/_/phun tshogs snying rje bskyed par byos/_/sgyu mas sprul pa'i grong khyer du/_/skyes bu de dag dga' dang gdung /_/yul dus rnam kun shin tu ba/_/snang
[\[137a.3\]]mtshungs don ma grub rtogs shes/_/ma 'gags mu mthar thug min dang /_/skye ba med las skye phyir ni/_/snang 'gyur gang skye med dang /_/rten 'brel rtsa ba zad phyir stong /_/de la gang snang la sogs phyir/_/'khor ba'o de nyid de tshe der/_/dpyad na mkha' ltar dben pa na/_/_
[\[137a.4\]]rang bzhin mya ngan 'das par brjod/_/de ni mi rtogs rtogs dka' zhing /_/rtogs na nges par grol 'gyur phyir/_/rab zab zab cing ngo mtshar phyir/_/mkhas pas 'dzin pa rnam par gzhig_/'bras bu bzang rnams mthong nyid dang /_/'grub pa 'bad pa la rag phyir/_/_
[\[137a.5\]]rgyun 'brel goms pas don thob shes/_/bsam brtson phyir mi ldog brtson 'grus/_/gzhan skyon 'di yi yon tan rig_/gnyid sogs snyom bral zhum med dang /_/thabs sbyangs snying brtan rtul phod dpa'/_/skal ldan spro ba rnam par 'phel/_/rlung med rnam g.yo
[\[137a.6\]]mi 'byung bzhin/_/brtson bral legs spyad ga la yod/_/spro ldan skad cig nyid la yang /_/ri rab thal bar brlag sems bskyed/_/kye ma ho gzhan du yid brtan med/_/nying mtshams tshe na long med de/_/gson tshe 'ang bsil khang mar me bzhin/_/ci phyir bdag blo
[\[137a.7\]]ngal bar gnas/_/bdag nyid pad+mo dmar gsal rab dga' dri med dad pa'i nyi zer 'bar bas rnam phye ba/_/mtha' yas 'gro la brtse ba'i chab brlan rjes chags ut+pal mig gi rdzi rab dkrugs nas ni/_/sna tshogs snang sems shes bya'i dkyil 'khor rten cing 'brel 'byung
[\[137b\]]
[\[137b.1\]]rang bzhin stong pa nyid rig dang /_/srid pa'i dgra tshogs skyon mang gis skrag phang du sbrul 'ong brtson pa bzhin du brtson par bya/_/zhes bya ba ni bsgrub par bya ba'i gnas bzhi'i chos mdor bsdu ba'o/_/srid zhi'i skyon yon dran byas nas/_/bdag dang gzhan gyi don bsgrub phyir/_/_
[\[137b.2\]]yid bzhin nor la byi dor bzhin/_/de nas dngos grub mchog gsol bya/_/gang phyir bskal pa brgya phrag tu/_/'bad kyang phyogs tsam mi rnyed pa/_/gang gi drin gyis bde chen nyid/_/skad cig nyid la thob bya'i phyir/_/rgyun gyi rnal 'byor cho ga yis/_/ji bzhin mngon du byas nas
[\[137b.3\]]su/_/re ba nyid dang gdung ba dang /_/gus pas rten gnyis gsol ba gdab/_/gang tshe lhar bcas bla ma yi/_/byin rlabs snying la gang babs pa/_/de tshe shel ltar dang ba yi/_/sems thob spro bas non par 'gyur/_/rnam dag gsum gyis bsgyur byas nas/_/'od
[\[137b.4\]]gsal gyis ni dri med bya/_/zung du 'jug pas ye shes te/_/dbang bsgyur sbyor bas phrin las bsgrub/_/lha dang sngags dang ting 'dzin nyid/_/snang grag dran pa nyid med nyid/_/sna tshogs bral ba kun snang zhing /_/gang snang gzhan gyi dbang can no/_/'di dag lus ngag
[\[137b.5\]]yid rim bzhin/_/dri ma 'khru bar byed phyir dang /_/mchog byed ro gcig byed pa'i phyir/_/don sgrub byed phyir rnam par gzhag_/bdag nyid rtogs par byed phyir dang /_/rtogs pas grol phyir grol ba nyid/_/gzhan don rnam par 'phrul ba'i phyir/_/lam 'di theg gzhan
[\[137b.6\]]las khyad 'phags/_/rnal 'byor chen po rang gi sems/_/dri med rab dang sim byed phyir/_/mkha' dang zla 'od bden mthong zhing /_/mi rtog 'od gsal bde chen brjod/_/sgyu ma nyid dang de snang dang /_/de dag ji bzhin chos rnams kun/_/sems yin de nyid 'od gsal
[\[137b.7\]]phyir/_/blo mchog rnam par mi rtog go/_/rang bzhin kun du ma 'gags shing /_/rnam pa sna tshogs rang snang ba/_/kun khyab rnyog pa med mtshan nyid/_/skal bzang 'od gsal ting 'dzin bshad/_/mchog mthong phyir dang rdul med phyir/_/dngos bral dngos la mngon chub phyir/_/_
[\[138a\]]
[\[138a.1\]]chags bral zag pa med rab zhi/_/sim gyur bde ba chen por 'dod/_/de ltar 'di skyes dge ba yang /_/mtshan ma med cing rgya che nyid/_/stong nyid snying rjer bcas sems kyis/_/mchog spyod sku gnyis legs bsngo bya/_/rmi lam yul gyi 'du byed bzhin/_/_
[\[138a.2\]]gang phyir gang du gang gis gang /_/ji ltar bsgrub pa mi dmigs phyir/_/dge ba mtshan ma med par gsungs/_/dmigs med dmigs par rab gsal ba/_/ngo bo ngo bo med rjes 'brel/_/rnam lnga yan lag snang ba'i gzhi/_/rgyal sras rnams kyi tshogs rab yin/_/gang zhig chog shes
[\[138a.3\]]gang zag shes/_/shes rab thabs bcas chags bral chags/_/mi gnas mya ngan 'das bsngo ba/_/bdag nyid chen po'i ngo mtshar rmad/_/gang snying cod pan chu skyes dmar rgyas lha mchog gis mtshan rdzogs sangs stong ldan mgon pos brgyan/_/phyi nang gsang bdag dri med ye
[\[138a.4\]]shes lhan cig skyes rol 'od kyi sbyor bas rnam par rtsen/_/sprin bral mkha' dang zla rgyas zer ltar dag cing rab gsal bde chen yid rab sim pa dang /_/gang skyes dge tshogs rin chen mda' de'ang brtse ba'i gzhus bskyong 'gro la yongs 'phen de dpa' bo/_/zhes bya ba ni rnal 'byor du bya
[\[138a.5\]]ba'i gnas bzhi'i chos mdor bsdu ba'o//_//srid mtshor rab gnas nyon mongs chu srin kha gdengs gnas/_/sdug bsngal rlabs 'khrug gting mtha' med mngon 'jigs pa dang /_/zhi ba mching bu'i mtsho chen dkar 'khyil gnyis ka las/_/sgrol byed bstan pa rin
[\[138a.6\]]chen gru mchog bzang 'di yin/_/legs sbyar bdag blo rab dang dga' ba dang /_/snying brtses yid gzhungs 'bad byas dge ba 'dis/_/'gro rnams sngon gyi rgyal bsam bsgral ba/_/de dag legs sgrol ded dpon mchog bdag gyur/_/bde bar gshegs pa'i bstan pa rin po che'i
[\[138a.7\]]gru bo zhes bya ba grub pa brnyes pa'i paN+Di ta chen po a dzi ta mi tra gup+tas mdzad pa rdzogs so//[ {D2463}]@##/_/rgya gar skad du/_shrI ban+d+ha bi muk+ta shA s+t+ra/_bod skad du/_dpal 'ching ba rnam grol gyi bstan bcos/_bcom ldan 'das 'jig rten dbang phyug la phyag 'tshal
[\[138b\]]
[\[138b.1\]]lo/_/gang zhig ma rtogs rtogs dka' rtogs na de nyid dus/_/'ching ba mi bzad shin tu grol dka' grol 'gyur ba/_/bdag dang gzhan don phun tshogs rdzogs pa'i sangs rgyas lam/_/ngo mtshar de ni 'gro ba bsgral phyir bdag gis bshad/_/gyad kyi nor bu la sogs bzhin/_/_
[\[138b.2\]]snying po de ni gzhan min gnas/_/gang phyir thams cad rang gis rang /_/'ching dang gol bar 'gyur ba'i phyir/_/'di na 'ching ba gang yang med/_/'ching ba gang yin de grol ba'o/_/de ni stong dang rten 'brel 'jug_/de phyir phongs pas mi rtogs so/_/dman dang log pa'i bshes
[\[138b.3\]]gnyen gyis/_/zin gyur bsod nams brtson 'grus zhen/_/sbyangs stobs blo gros chung ba yi/_/skye bo rnams kyis rtogs dka'o/_/rtogs ldan snying brtse man ngag mkhas/_/bshes gnyen dam pa btsal bar bya/_/de ni srog lus longs spyod sogs/_/rnam kun dri med gus pas bsten/_/_
[\[138b.4\]]ji srid bdag sems brtan gyur pa/_/de srid lus dang grib ma bzhin/_/de yi rjes su bstan pa ni/_/rten 'brel stong nyid bdud rtsi'i chu/_/skom pas gdungs la chu bsil bzhin/_/dga' mgu mi zad dang bas btung /_/lam gzhan phun tshogs nges 'byung min/_/de shes
[\[138b.5\]]thabs dang shes rab yin/_/de ni chos sgo kun gyi sgo/_/rtogs dka' rtogs byed dam pa'i lam/_/ji ltar rten 'brel tsam nyid phyir/_/de ni ji ltar stong ma yin/_/gang phyir stong pa nyid yin na/_/de ni mkha' ltar 'gag med phyir/_/ci phyir rten cing 'brel mi 'byung /_/_
[\[138b.6\]]de phyir de gnyis gnyis ma yin/_/de la rten 'brel ji lta bu/_/de yi stong nyid gang zhe na/_/nyon cig 'di ltar snang ba'i dngos/_/dbang po'i gzhu ltar rab gsal ba/_/sna tshogs bde dang sdug bsngal sogs/_/'di dag rang 'byung rgyu med min/_/rgyu gzhan ma yin ma nges
[\[138b.7\]]min/_/mngar skyur kha la rang rgyu yin/_/sems nyid rten cing 'brel par 'byung /_/ji ltar mkha' la sprin bzhin no/_/kye ma srid pa'i nags tshal du/_/sdug bsngal lo 'bras cher lhags shing /_/nyes par spyad pa'i yal ga can/_/'dzin pa'i me tog rab gsal
[\[139a\]]
[\[139a.1\]]ba'o/_/de rgyu chags sdang tshul min sdong /_/bdag tu lta ba'i rtsa brtan te/_/mi shes bag chags bcas drod gsher/_/sa chen 'byung ba las bskyed pa'o/_/mkha' la snod kyi 'jig rten ltar/_/e ma'o rten med rten gyur pa/_/rten 'brel brtan pa
[\[139a.2\]]rnams kyi mchog_/re zhig rten ni ma grub na/_/brten pa ji ltar rnam gzhag rung /_/bdag med de lta bden min na/_/des bskyed chags sogs las rnams sogs/_/gang du ji ltar nges par bya/_/de ma grub na sdug bsngal gang /_/de myong nyid kyang su zhig brjod/_/_
[\[139a.3\]]ji ltar sdong po'i rtsa phyung na/_/bcad pa'i bya ba grub pa ltar/_/gzhir gyur bdag rtogs rnam bzlog pas/_/mkhas pa de bzhin srid pa gzhig_/bsregs bcad bdar bas gser sogs bzhin/_/'di ltar bdag dang gzhan pa zhes/_/bya ba ji ltar rten dang gnas/_/_
[\[139a.4\]]ngo bo mtshan nyid brtag par byos/_/de la lus ngag rlung dang yid/_/phyi nang bar sogs 'di dag ni/_/nam yang rten byed gnas gyur pa/_/sus kyang nges par mi nus so/_/gang phyir bdag de snang rung na/_/dmigs gyur dmigs pa med pa'i phyir/_/mi snang sems dang
[\[139a.5\]]sems min smos/_/sems ni rang bzhin stong bdag nyid/_/sems min mi rtag rten 'brel bdag_/rnam par dpyad na spros med do/_/rtag la bya ba 'gal ba'i phyir/_/gang na ci 'dra bdag bstan byos/_/mdor na 'dir mang smra mi bya/_/bdag de rang gi sgo gsum las/_/_
[\[139a.6\]]gzhan na 'dir snod ci zhig byas/_/mtshon gyi rma ltar nyes pa yang /_/byis pa rnams kyi rang rtags dang /_/log sred skye bo'i rtsod par zad/_/gzhan min de dag rnam dpyad na/_/ji ltar gang zhig bdag tu 'gyur/_/de min de rten de gnas gang /_/gang yang 'di dag de rten dang /_/de
[\[139a.7\]]gnas phyogs kyang rnam dpyad kyi/_/tshul 'dis bdag dngos bdag mtshan nyid/_/sgyu ltar legs grub bstan pa yin/_/ltos shig tshul 'di chu shing 'dra/_/ngag ni brag ca mkha' 'dra yid/_/rdul tsam dmigs pa yod min na/_/'di la ji ltar bdag tu brtag_/phyi ni phyi
[\[139b\]]
[\[139b.1\]]rol nang yang gzhan/_/des na bar yang de dag min/_/gang yang de ni dkar sogs min/_/ring dang thung dang sbom dang phra/_/mthug dang srab ces bya la sogs/_/mtshan nyid nges par nus ma yin/_/ci ste shing la 'khril shing bzhin/_/de ni kun gzhi 'am bag chags la/_/_
[\[139b.2\]]brten te mi mngon gnas she na/_/snang dang mi snang rnam dpyad dang /_/de nyid sems dang sems min zhes/_/sngar bzhin brtag pa mtshungs par 'gyur/_/'on te sems ni gang yin pa/_/de nyid bdag ces bya zhe na/_/sems ni dmigs med 'od gsal phyir/_/da ni bdag de
[\[139b.3\]]bdag med 'gyur/_/e ma'o shin tu rtogs dka'i gnas/_/e ma'o e ma shin tu rmad/_/e ma'o mkhas pas shes par rung /_/e ma'o shes bral shes pa'i dbyings/_/de ltar 'gro ba 'di na bdag_/med kyang nga dang nga yi zhes/_/gzung dang 'dzin pas brlabs pa yi/_/skye bo
[\[139b.4\]]smyos pa 'di dag ci/_/'on kyang 'jig rten log pas mig_/bsgribs nas gzung dang 'dzin pa ni/_/ji ltar snang ba ji bzhin bzhag_/snang la snang ltar rab chags srid/_/sdug bsngal 'khor los sgyur ba'i rgyu/_/bdag cag de las 'da' min nam/_/gal te bdag nyid ma grub kyang /_/_
[\[139b.5\]]de 'dzin nyid du bden zhe na/_/'di nyid e ma'o 'gro kun gyi/_/log par 'ching ba mi bzad pas/_/mgo la me shor bsgrims pa bzhin/_/rings par myur du ldog par bya/_/grogs dag 'di ltar mngon sum du/_/yang dag rig pa'i mig nyid kyis/_/bdag de ma grub des na
[\[139b.6\]]'dir/_/gzhan zhes bya ba'ang yod min na/_/yu bu thams cad snyam dang /_/nga'o snyam dang gzhan snyam dang /_/gzhan gyi'o zhes log rtog pa/_/'di dag ji ltar gang du dogs/_/dper na rmi lam bu shi ba/_/bu nyid med na de shi yang /_/bden par yod pa ma yin pa/_/de bzhin
[\[139b.7\]]yu bu'i 'dzin pa yang /_/e ma'o shin tu ngo mtshar gnas/_/gang zhig gcig nyid rtogs pa yis/_/thams cad rnam par grol 'gyur ba/_/'di la the tshom su zhig skrag_/'khor dang mya ngan 'das pa'i chos/_/phung po khams dang skye mched sogs/_/theg gsum theg gsum
[\[140a\]]
[\[140a.1\]]nges 'byung lam/_/ma lus bdag min bdag gis min/_/bdag med stong pa'i mtshan nyid de/_/med phyir med la med nyid du/_/tshul bzhin nges par byas pa la/_/kye ma khyod la skyon ci yod/_/gang gang bdag dang bdag gi zhes/_/'dzin pa'i 'ching
[\[140a.2\]]ba thams cad kyang /_/phyi min nang min par yang min/_/de bzhin lus ngag yod ma yin/_/de dag las min der gnas min/_/de bzhin chags dang sdang sogs kyi/_/ma lus yid la byed pa yang /_/dpyad na re zhig gang la gang /_/gang du gang gis chags pa dang /_/sdang
[\[140a.3\]]bar 'gyur ba'ang ga la yod/_/gzugs sdug sgra snyan dri zhim dang /_/ro mngar reg 'jam yid bde'i rkyen/_/'di dag gang gis de shes la/_/ci zhig phan btags 'brel ba yod/_/de shes pas kyang de dag la/_/chags dang rab tu chags 'gyur gang /_/de ni phyi nang bar dag
[\[140a.4\]]dang /_/lus sogs dngos po gang zhig yin/_/de min de la de brten dang /_/skyes dang gnas dang 'gag 'gyur ba/_/sgyu ma yi ni rta glang ltar/_/don du grub pa yod ma yin/_/gang gis bdag la brnyas sogs dang /_/smad sogs brdeg sogs byas pa'i rgyu/_/sdang dang rab
[\[140a.5\]]sdang sems 'byung ba/_/'di yang sngar bzhin bdag sems dang /_/gang yang pha rol de yi sems/_/mkha' 'dra mtshan ma med pa yin/_/de bzhin gzhan de'i ngag nyid dang /_/lus ni dri sgra shing lta bu/_/yin na sgyu mas sgyu ma yi/_/rgyal ltar des 'dir bdag
[\[140a.6\]]gnod gang /_/bdag gi'ang de bzhin ngag dang lus/_/de ltar lus can thams cad kyi'ang /_/mtshungs phyir 'di dag skye ba dang /_/gnas dang 'gag 'gyur mi dmigs so/_/gang phyir phan tshun 'brel med phyir/_/dpyad na thams cad spros med phyir/_/yul dus rnam
[\[140a.7\]]kun dri med phyir/_/mkha' la 'phur ba'i bya rjes bzhin/_/de ltar stod pa'i spyod yul 'dir/_/rmi lam sgra dang 'ja' bzhin du/_/gang la gang zhig ji ltar chags/_/de bzhin sdang ba 'ang gang du dogs/_/pha dang ma dang chung ma bu/_/gnyen dang bshes pa de bzhin dgra/_/_
[\[140b\]]
[\[140b.1\]]sgyu ma ji bzhin de bzhin pas/_/'dzin pa thams cad gzhig par bya/_/de nyid kyis na chags sogs kyis/_/las byed de yang ji lta bu/_/yang yang shes rab brtan po yis/_/mkhas pas sngar bzhin brtag par byos/_/de phyir bde dang sdug bsngal yang /_/bems pos
[\[140b.2\]]rnam par myong min la/_/rig la dngos po yod min te/_/thog med dus nas log sbyangs pa/_/'khrul pas 'dzin pa nyi tshe ba/_/de yang dngos po med pa nyid/_/de ltar med la med nyid du/_/blo bzang rnams kyis goms byas na/_/smyos bas gnyen la dgra bzhin du/_/_
[\[140b.3\]]mi bzad 'ching bas bcings pa de/_/sbrul mdud rang gis 'grol ba bzhin/_/nges par rnam par grol bar 'gyur/_/rnam grol rnam grol las byung ba'i/_/'bras bu lhun gyis grub pa gang /_/don gnyis phun tshogs ngo mtshar ba/_/de ni bum pa bzang po bzhin/_/dpal
[\[140b.4\]]'ching ba rnam grol gyi bstan bcos rgya gar gyi slob dpon chen po grub pa brnyes pa'i dpal ni ska lang+kas mdzad pa rdzogs so//_//rnal 'byor gyi dbang phyug chen po shrI dza ga ta mi trA nan+da'i zhal snga nas/_kha che'i paN+Di ta chen po bud+d+hA shrI b+ha dras gtan la phab nas bod kyi lo chung
[\[140b.5\]]gnubs tshul khrims shes rab kyis bsgyur ba'o//[ {D2464}]@##/_/rgya gar skad du/_bi shud+d+ha daR+sha na tsar+ya u pa de sha nA ma/_bod skad du/_lta spyod rnam dag gi man ngag ces bya ba/_bcom ldan 'das shAkya seng ge la phyag 'tshal lo/_/rmi lam lta bur phyi rol
[\[140b.6\]]min/_/sgyu ma lta bur bden don med/_/nam mkha' lta bur mtshan nyid bral/_/chos kun rang bzhin 'od gsal ba'o/_/'gro 'ong gnas med byang chub sems/_/rgya chen sems can don la mkhas/_/tshogs gnyis dbyer med lam gyi mchog_/stong nyid snying rje'i snying po
[\[140b.7\]]bsgom/_/lta spyod rnam dag gi man ngag ces bya ba kha che'i rigs kyi paN+Di ta chen po dpal chos kyi shAkya shrI b+ha dra'i zhal snga nas mdzad pa rdzogs so//_//mkhas pa chen po de nyid kyi spyan sngar lo tsA ba byams pa'i dpal gyis khro phu bzang lung du bsgyur ba'o//_//_
[\[141a\]]
[\[141a.1\]{D2465}]@##/_/rgya gar skad du/_tsit+ta rat+na bi sho d+ha nAM mA rga laM/_bod skad du/_sems rin po che sbyang ba'i lam 'bras/_rje btsun mi pham mgon po la phyag 'tshal lo/_/rnyed dka'i dal 'byor myur du 'jig_/las dang de 'bras sdug bsngal yin/_/de spong
[\[141a.2\]]shes rab snying rje bsgom/_/skyes gsum lam gyis don gsum thob/_/dam pa gsum gyis bsod nams bsags/_/rgya chen thabs kyis yang dag spel/_/shes rab zab mos rnam dag bya/_/zung 'jug bsngo bas rgyas gdab bo/_/kha che'i rigs las bal
[\[141a.3\]]yul du sku 'khrungs pa'i paN+Di ta chen po dpal lnga rig pa'i mchog bud+d+hA shrI dz+nyA na'i zhal snga nas gsungs pa sems rin po che sbyang ba'i lam 'bras zhes bya ba rdzogs so//_//mkhas pa chen po de nyid kyi spyan sngar lo tsA ba byams pa'i dpal gyis bal yul yam 'gal gyi gtsug
[\[141a.4\]]lag khang du bsgyur ba'o//[ {D2466}]@##/_/rgya gar skad du/_ban+d+ha bi muk+to pa de sha nA ma/_bod skad du/_'ching ba rnam grol gyi man ngag ces bya ba/_'phags pa spyan ras gzigs dbang phyug la phyag 'tshal lo/_/kye ho gang gis 'ching bar byed pa'i rgyu/_/de
[\[141a.5\]]nyid grol bar byed pa'i lam/_/'di na 'ching ba gang yang med/_/'ching ba gang yin des grol ba'o/_/'dod chags bde ba chen por dag_/zhe sdang 'od gsal me lce 'bar/_/gti mug rnam par mi rtog nyid/_/dug gsum sku gsum lhun gyis grub/_/'ching ba rnam
[\[141a.6\]]grol gyi man ngag ces bya ba/_rnal 'byor gyi dbang phyug shrI dza ga ta mi tra A nan+da'i zhal snga nas gsungs pa rdzogs so//_//rnal 'byor gyi dbang phyug de nyid kyi spyan sngar lo tsA ba byams pa'i dpal gyis bal yul gu lang gser khang du bsgyur ba'o//_//_
[\[141a.7\]{D2467}]@##/_/rgya gar skad du/_sid+d+ha sad+mA rga ni rna laM ta/_bod skad du/_grub pa dam pa'i lam nges pa/_bcom ldan 'das 'jig rten dbang phyug la phyag 'tshal lo/_/kha r+sa pA Ni 'jig rten dpal/_/thugs rje chen po ston pa'i mthus/_/gdul dka'i rang sems gdul ba
[\[141b\]]
[\[141b.1\]]la/_/snying po bla med rnam gsum thob/_/kye ma ho 'dzam gling skye bo nyon/_/'gro ba'i bshes gnyen 'di skad smra/_/gang zhig 'ching bar byed pa'i rgyu/_/de nyid grol bar byed pa'i lam/_/sdug bsngal rgya mtsho sgrol ba'i gru/_/thub pa'i bstan pa rin po che/_/de yi ngo bo lam
[\[141b.2\]]dang thabs/_/bshes gnyen kun dga'i gdams pa yin/_/e ma'o/_/mi lus rin chen rnyed par dka'/_/rnyed dka'i dal 'byor sprin ltar g.yo/_/'khor ba thams cad sdug bsngal te/_/rang sems mya ngan 'das pa yin/_/rgya mtshor bying bas rnyed pa'i gru/_/chu
[\[141b.3\]]rgyun drag po'i dba' dang ni/_/dug can sbrul gyi tshang bzhin dang /_/ston gyi nam mkha'i gung bzhin no/_/longs spyod ci 'dra khyim gyi sbra/_/bshes pa ci 'dra tshong khang mi/_/rang lus ci 'dra sbrul gyi lpags/_/tshe srog ci 'dra ri gzar chu/_/kye ma ho mi rtag srin po yi/_/_
[\[141b.4\]]khar chud ma gyur de srid bar/_/grogs dag srid pa ru bzlog la/_/sgrim par gyis shig bzhin bzang dag_/sgyu ma'i grong khyer yangs pa na/_/rmi lam skyes bu longs spyod pa/_/sems nyid rten cing 'brel bar 'byung /_/snang sems de ltar shes par bya/_/ltos
[\[141b.5\]]shig lus ni chu shing 'dra/_/ngag ni brag ca mkha' 'dra yid/_/rdul tsam dmigs pa yod min na/_/bu dag gang la su zhig 'ching /_/yu bu thams cad nga snyam dang /_/nga'o snyam dang gzhan snyam dang /_/gzhan gyi'o zhes log rtog pa/_/'di dag ji ltar gang du
[\[141b.6\]]dogs/_/ji ltar rmi lam bu shi ba/_/bu nyid med na de shi yang /_/bden par yod pa ma yin pa/_/de bzhin yu bu'i 'dzin pa yang /_/chos kun rmi lam 'dra ba'i phyir/_/zas gos nor dang grogs bshes dgra/_/sna tshogs snang ba 'di dag kun/_/sgyu ma yi ni rta glang
[\[141b.7\]]bzhin/_/gang shar sor bzhag dran pa yin/_/dran pa rang grol bral ba ste/_/bral ba ro mnyam lhun gyis grub/_/snying po'i gseb lam rnam pa gsum/a+th-i+i/[ {D2468}]@##/_/rgya gar skad du/_swa tsit+ta yo gi gran+tha ka to pa de sha_/bod skad du/_rnal 'byor pa rang
[\[142a\]]
[\[142a.1\]]gi sems mdud pa 'grol ba'i man ngag_/bcom ldan 'das 'phags pa spyan ras gzigs dbang phyug la phyag 'tshal lo/_/e ma ho gdod nas ma skyes pa/_/'khor dang 'das pa'i byed rgyu can/_/gzhan min rang gi snying dbus gnas/_/bla
[\[142a.2\]]ma'i zhal las shes par 'gyur/_/kye ho bzhin bzang nga la nyon/_/gang gis 'ching bar byed pa'i rgyu/_/de nyid grol bar byed pa'i lam/_/'di na 'ching ba gang yang med/_/rmi lam grong khyer yangs pa na/_/sgyu ma'i skyes bu longs spyod pa/_/longs spyod dus na longs
[\[142a.3\]]spyod med/_/snang sems de ltar shes par bya/_/sna tshogs snang ba rang gi sems/_/de ni sprul pa'i tshogs 'dus bzhin/_/rang sems dbang po'i gzhu 'dra ba/_/gnyug ma 'od gsal lhun gyis grub/_/gang shar thams cad de yin te/_/de ni gang du'ang ma shar ba'o/_/_
[\[142a.4\]]de phyir gang skyes de ma skyes/_/ma skyes pa nyid skye ba'i tshul/_/me long gzugs dang pi wang sgra/_/dge slong sprul pa rdzu 'phrul bzhin/_/yod dang med dang skye 'gag dang /_/'gro 'ong mtshan nyid rtogs par gyis/_/sgyu ma yi ni rta glang ltar/_/snang ba rten cing 'brel par
[\[142a.5\]]'byung /_/de nyid ston gyi mkha' bzhin du/_/'od gsal chos gsum sbyar bar bya/_/e ma'o rnal 'byor rgyal po che/_/e ma'o ma bcings ma grol ba'o/_/e ma'o ma spangs lhun gyis grub/_/e ma'o e ma'o bde ba che/_/ma rtogs 'gro la rang dbang du/_/snying rje
[\[142a.6\]]chen po'i dbang gis na/_/dmigs med rnam kun yongs rdzogs pa'i/_/bsod nams ye shes phun tshogs 'gyur/_/rang gi sems kyi mdud pa 'grol ba'i gdams pa rdzogs so//_//bla ma mi tra A nan+da zhes bya ba sbas pa'i sangs rgyas de nyid bod yul kha ba can gyi
[\[142a.7\]]mthil bkra shis kyi tshong 'dus chen po 'gur mo rin po che'i gling du byon pa'i tshe mdo sngags kyi bdag po chen po/_rgya/_'bre/_lam/_lo/_dro/_gshen drug gis zhus pa'i don du gsungs pa/_phyag rgya chen po tshig chod kyi do ha gnubs lo tsA bas bsgyur ba'o//[ {D2469}]@##/_/rgya gar skad du/_
[\[142b\]]
[\[142b.1\]]shrI sap+ta yo ga mArga bi ni sh+tsa ya/_bod skad du/_dpal rnal 'byor bdun gyi lam rnam par nges pa/_bcom ldan 'das 'jig rten dbang phyug la phyag 'tshal lo/_/'jig rten mgon la phyag 'tshal te/_/de yi zhal gyi bka' drin gyis/_/gdul dka'i rang sems 'dul ba
[\[142b.2\]]la/_/snying po'i man ngag rnam bdun thob/_/kye ho bzhin bzang nga la nyon/_/thog med 'khor ba'i 'khor lo 'dir/_/khyed cig gang gis 'khor gyur pa/_/e ma ho de nyid de yi rgyu/_/gdod nas rnam grol rang gi sems/_/gang phyir thams cad rang gi ngang /_/'ching dang
[\[142b.3\]]grol bar 'gyur ba'i phyir/_/'di na 'ching ba gang yang med/_/'ching ba gang yin de grol ba'o/_/grol ba'i lam ni mkhas par rig_/kye kye e ma ho e ma ho/_/sdug bsngal rgya mtsho sgrol ba'i gru/_/rgyal ba'i bstan pa rin po che/_/'di yi ngo bo byang chub sems/_/de yi ngo
[\[142b.4\]]bo stong pa nyid/_/de dbyer med pa can yin no/_/'grub pa tshad med rnams kyi bdag_/bskul ba bsgyur ba spro ba dang /_/dran dang bral ba lhun gyis grub/_/gnyug ma 'od gsal byang chub sems/_/mi rtag sdug bsngal bdag med kyi/_/srid la chags med bskul bar bya/_/phyi
[\[142b.5\]]nang gsang ba'i rnam dag gis/_/snang sems ye shes bsgyur bar bya/_/rten 'brel stong nyid snying rje yis/_/'khor 'das 'gro ba'i don rab spro/_/gang shar sor bzhag dran pa yin/_/dran pa rang grol bral ba ste/_/bral ba ro mnyam lhun gyis grub/_/gang shar ngo bo ma bcos
[\[142b.6\]]pa/_/gnyug ma'i de nyid yul dbang gis/_/sna tshogs 'gyu ba stong pa ni/_/sems nyid zab mo'i 'od gsal yin/_/'od gsal gang yin de yi ro/_/brtse chen rab 'byams byang chub sems/_/de yi 'bras bu rdzogs sangs rgyas/_/dpal ldan 'jig rten dbang phyug
[\[142b.7\]]zhal/_/bla ma'i mthu yis 'dzam gling gi/_/mig byin grogs po'i ming can la/_/ngal so'i man ngag rnam pa bdun/_/dpal rnal 'byor rnam pa bdun gyi lam rnam par nges pa rnal 'byor dbang phyug chen po shrI dza ga ta mi tra A nan+da'i thugs kyi 'khor lo dam pa bkra shis kyi tshong
[\[143a\]]
[\[143a.1\]]'dus chen po dpal 'gur mo rin po che'i gling du dge ba'i bshes gnyen chen po rgya/_'bre/_lam/_lo/_dro/_gshen drug gi don du mdzad pa'i bstan bcos de kho na nyid rnal du mtshon pa'i man ngag rdzogs so//[{D2470}]@##/_/rgya gar skad du/_sa
[\[143a.2\]]mA d+hi a b+hi She ka_/bod skad du/_ting nge 'dzin gyi dbang bskur ba/_dpal ldan 'jig rten dbang phyug 'khor los sgyur ba la phyag 'tshal lo/_/gang zhig dpal ldan bdud bzhi'i dgra bcom byang chub mchog dbang nyid brnyes nas/_/thugs rjes mi bsnyel lus can gzhan yang zhi
[\[143a.3\]]ba bla med lam bzang du/_/smin mdzad dbang stsol sa gsum bdag po spyan ras gzigs dbang la btud de/_skal ldan ting 'dzin ye shes sems spyod rnam dag dbang bskur cho ga bshad/_/yid 'ong gnas su bde ba yi/_/rkyen tshogs dam tshig kun ldan pas/_/snying rje chen
[\[143a.4\]]po mdun bzhag la/_/gus pas sngon du gsol ba gdab/_/'dom gang srid 'phags nam mkhar ni/_/thub pa chen po 'khor los sgyur/_/bde chen yum dang lhan cig skyes/_/dpag med sras bcas bsgom par bya/_/sna tshogs dngos kun mchod pa'i sprin/_/kun du bzang
[\[143a.5\]]spyod ji bzhin du/_/mchod byas sdig pa bsal nas su/_/rnam dag dbang bskur de rjes nod/_/lha dang bdag gnas rnam gsum du/_/rdo rje 'bru gsum mngon bsams la/_/dad dang thugs rje dam tshig gis/_/kha dog rim gsum 'od zer phyung /_/sku mchog snying po oM
[\[143a.6\]]las 'od zer dkar po dang /_/gsung rgyun dri med AHlas de bzhin dmar po'i 'od/_/rnam dag thugs bdag hUM las rnam 'phros rab sngo zer/_/bdag lus ngag yid gnas gsum la reg dri gsum sel/_/de rjes bdud rtsi dkar dmar sngo/_/dag byed rnam gsum man
[\[143a.7\]]ngag bzhin/_/de 'og ye shes rnam gsum byug_/mthar ni gnyis med zhi ba'o/_/shin tu gsang ba bde ba che/_/thig le gsum rgyun sbyor ba ni/_/de rjes blo gros chen pos bsgom/_/dbang bskur nas ni gshegs par rol/_/ting nge 'dzin gyi dbang bskur rdzogs
[\[143b\]]
[\[143b.1\]]so//_//gnubs lo tsA bas bsgyur ba'o//[ {D2471}]@##/_/rgya gar skad du/_pa ra wa sha mA na/_bod skad du/_pha rol dbang du bya ba/_'phags pa thugs rje chen po dang ldan pa la phyag 'tshal lo/_/shin tu snying rjes non pa'i yid/_/lus can mya ngan 'das
[\[143b.2\]]pa la/_/bsam pa thag pas mgron gnyer ba/_/de yis pha rol bsdu ba bshad/_/nam langs mun pas slebs pa dang /_/gnyid du nye dang sad pa'i dus/_/dga' dang gdung ba skyes pa nas/_/de yi cho ga spyan ras gzigs/_/bdag gi lus gang lha yin te/_/ngag ni yi ge bzhi
[\[143b.3\]]nyid do/_/rnam par rtog dang mi rtog sems/_/snying rje che dang stong pa nyid/_/mig gnyis nyi zla 'bar ba dang /_/lce steng A kA'i phreng bas brgyan/_/lte ba me thab 'khyil pa'i dbus/_/dpal ldan 'dod pa'i lha mo yi/_/mi gang dbang du bya ba de'i/_/smin phrag snying dang lte
[\[143b.4\]]ba'i dbus/_/dga' dang dad dang gdung ba nyid/_/thig le pad+mo a yig gzugs/_/byams pa yi ge a yi rgyun/_/bdag gi sprul pa las skyes reg_/rab tu mi bzod snying rje can/_/dga' ba'i blta bas rnam par bzhu/_/btang snyoms tshad med blo gros che/_/yi ge
[\[143b.5\]]lnga brjod pad+mo 'byed/_/oM AHhri dza hUM/_'bum phrag lnga rab ma yengs dang /_/lhag bsam bar chad spangs bsnyen bsgrub/_/bde gshegs ring bsrel sku khrus sogs/_/brtse ldan rnams kyis sngags chur bcas/_/me tog dmar pos gdong bkrus la/_/lce dkyil sbrang rtsi
[\[143b.6\]]ldan sngags brjod/_/oM AHhrI lo ka nA tha ma hA kA ru Ni ka ho sa ma haM/_che ge mo'i tsit+ta mahA sA d+ha tsal tsal pra tsa la pra tsa la dzaHdzaH_blo gros bzang po snying rjes myos gyur pa/_/skye bo 'di dag thabs gang phrin las kyis/_/bde bar rung na bdag cir gyur sla'o zhes/_/nyin mtshan
[\[143b.7\]]rtag tu yid byed mi 'bral na/_/rnal 'byor rgyal po brtag pa 'dis/_/zhag gsum drug gam dgu nyid na/_/lcags kyus gzhus pa'i yal ga ltar/_/gdon mi za bar de dbang 'gyur/_/pha rol dbang du bya ba gnubs lo tsA bas bsgyur ba'o//_//_
[\[144a\]]
[\[144a.1\]{D2472}]@##/_/rgya gar skad du/_rat+na tsakra a b+hi She ka u pa de sha kra ma/_bod skad du/_rin po che 'khor lo'i dbang gi man ngag gi rim pa/_dpal kun du bzang po la phyag 'tshal lo/_/rnal 'byor dbang phyug bde chen po/_/dkyil 'khor sgyu ma la gnas shing /_
[\[144a.2\]]dang po gnyis gsum bzhi pa yi/_/man ngag rdzogs la phyag 'tshal 'dud/_/mthong ba'i chos las rab non/_/dbang dang man ngag 'brel bcas pa'i/_/rgyud rnams kun la rab 'jug pa/_/in+d+ra b+hU ti bdag gis bshad/_/thabs dang shes rab la sogs rgyud/_/phyi
[\[144a.3\]]nang sbas dang mthar thug pa'i/_/dbang gi rim pa ngo bo ru/_/rdo rje bdag pos yang dag bshad/_/de bas rgyud kun dbang yin pas/_/man ngag can gyis shes par bya/_/rgyud kyi tshig la rab goms shing /_/smra ba'i tshig lam rmongs kyang /_/dbang dang man ngag ma thob pa/_/de
[\[144a.4\]]dag ngal ba don med yin/_/dbang dang man ngag 'dod pa yis/_/rang srog lus dang rdzas rnams kyis/_/bla ma slob dpon mnyes byas la/_/thabs la mkhas pas 'dod pa blang /_/man ngag thob pa'i skyes bus kyang /_/srog lus gtang bar phangs pa ltar/_/man ngag
[\[144a.5\]]dam pa de bas phangs/_/de bas btsal thabs mkhas par bya/_/bla ma'i drin lan mi shes shing /_/man ngag phyal bar spel ba dang /_/thos nas mi mos mi sgom na/_/mthong ba'i chos la dmyal tshogs 'tshed/_/bla ma'i drin lan mi brjed cing /_/man ngag btsal ba'i thabs
[\[144a.6\]]mkhas pa/_/mos shing bsam gtan mchog gzhol ba/_/rgyal sras kun gyi nang na mchog_/dbang bskur rim pa yang dag pa'i/_/gnas dang dus dang slob dpon dang /_/slob ma dang ni gleng gzhi dang /_/dkyil 'khor dag dang der 'jug rim/_/dbang bskur rim dang rnam
[\[144a.7\]]grangs dang /_/bskur ba'i gnas dang thabs dag dang /_/sgrib byang tshad dang sa non dang /_/de 'brel man ngag rim pa dang /_/rtags dag dang ni brda dag dang /_/rdzas dag dang yang dgos pa'i don/_/nus pa'i tshad dang 'bras bu ste/_/rnam pa nyi shus mngon par brjod/_/de dag
[\[144b\]]
[\[144b.1\]]kun gyi mtshan nyid dang /_/bum pa'i dbang dang gsang ba'i dbang /_/gsum pa shes rab ye shes dbang /_/de ltar de bzhin yang bzhis bshad/_/rgyud rnams kun gyi tshig don rnams/_/ma lus 'dir ni 'dus pa yin/_/dang por bum dbang gleng gzhi nas/_/yang dag
[\[144b.2\]]brtsams te bdag gis bshad/_/kye ho shAkya seng ge la/_/bltams tshe klu rgyal dga' sogs pas/_/bum pa'i chu yis khrus byas dang /_/mngon par rdzogs par byang chub tshe/_/sa yi lha mos bum pa yang /_/bkra shis brjod nas phyag tu phul/_/'khor los sgyur rgyal
[\[144b.3\]]rgyud 'byung ba/_/spyi bor dbang bskur gleng gzhi yin/_/gnas ni ri sogs yul khams dang /_/sgrub khang gnas dang maN+Dal sa/_/bkra shis yid dga' rjes mthun par/_/so so'i rgyud las gsungs pa yin/_/dus ni bla mas gnang ba yin/_/slob ma dad pa yod pa dang /_/_
[\[144b.4\]]dam chos 'byung dang sgrub pa dang /_/dgos pa phun sum tshogs pa ste/_/rnam pa bzhir ni brjod pa yin/_/slob dpon yon tan kun ldan zhing /_/dbang dang dam tshig ldan pa dang /_/rkyen thub sa bon gzi brjid che/_/snying rjer ldan zhing slob la brtson/_/rigs can kun
[\[144b.5\]]gyis bkur ba'i sa/_/dbang mchog bskur bar gsungs pa yin/_/slob ma dad par ldan pa dang /_/slob dang sgrub la dga' ba dang /_/rtsa ba'i sngags zlos byed pa dang /_/sngags rgyud dag la dga' sems dang /_/gzhan yang tshe phyi don 'don dang /_/gzhan yang glegs bam
[\[144b.6\]]mchod rten sogs/_/zhal sros rig pa spyi dang ni/_/gzhan yang tshe 'phos ched du ste/_/rnam pa 'di dag rgyal bas gsungs/_/de re la yang gleng gzhi dag_/rgyud rnams kun las rgyas par bstan/_/dkyil 'khor slob ma rab 'bring tha/_/ting 'dzin me tog rdul tshon rim/_/_
[\[144b.7\]]gzhan yang lugs 'bur bzo bris dang /_/glegs bam mchod rten bla ma sogs/_/de kun spyan sngar bum dbang ni/_/bskur du rung bar bde gshegs gsungs/_/de dag so so'i cho ga'i rim/_/so so'i rgyud las gsal bar bya/_/rdul tshon la sogs byed pa'i tshe/_/_
[\[145a\]]
[\[145a.1\]]sa ni dag par bya ba dang /_/bgegs bsal ba dang gzung ba dang /_/bum pa'i sta gon bya ba dang /_/lha dang slob ma yo byad rnams/_/ji ltar sta gon bya ba dang /_/sngon du bsnyen pa'i rim pa dang /_/thig gdab pa yi cho ga dang /_/tshon rtsi dag ni dgye ba dang /_/rgyan
[\[145a.2\]]rnams bkod de mchod pa dang /_/ye shes dbab dang mchod sogs dang /_/ji ltar grags pa'i tshogs bya/_/gang zag dang pos rang gis bri/_/gnyis pa gsum pas phab ste bri/_/bzhi pas yid kyis bya ba yin/_/lugs ma la sogs de bzhin no/_/yang na slob ma'i snod
[\[145a.3\]]dang sbyar/_/yang na mos pa'i dbang du gsungs/_/der 'jug pa yi rim pa ni/_/ku sha so shing skud pa dang /_/dag pa'i chus reg gtsang byas pa'i/_/thun mong sdom gnas sems bskyed pa/_/sgor bkug me tog sbyin bya zhing /_/gdong g.yogs gsol btab spro bskyed
[\[145a.4\]]de/_/kun byed chu yis gsal dag bya/_/snying la rdo rjer der gzhan bsgom/_/yol ba'i nang du drangs nas su/_/bskor ba phyag 'tshal gsol ba gdab/_/mna' yi dam tshig cho ga sbyin/_/thun mong bsrung ba'i dam tshig dbog_/phyi yi dbab pa'i dam tshig gis/_/_
[\[145a.5\]]phyi rol rdo rje 'dzin pa dbab/_/phyi yi me tog phreng dor ro/_/phyi yi rang gi lha yang sbyin/_/lhung ba'i mtshan ma shes bya bsgom/_/sha mig dag 'gyur snga ltas su/_/ci mthong bri ba'i cho ga bya/_/de nas sha yi mig phye ste/_/gzugs brnyan dkyil 'khor bstan par bya/_/de kun
[\[145a.6\]]rgyud nas rgyas par gsungs/_/dkyil 'khor mthong ba'i 'og tu ni/_/dbang gi maN+Dal gnas su bzhag_/mgo la me tog phreng btags pa/_/lha'i dbang ste dang por bshad/_/chu dang dbu rgyan rdo rje dang /_/dril bu ming dang rnam pa lnga/_/slob ma rig pa'i dbang zhes bya/_/de nas
[\[145a.7\]]seng ge'i khri steng du/_/rig byed slob dpon dbang sbyar bya/_/gong ma brtan par bya ba'i phyir/_/rdo rje dril bu brtul zhugs gnyis/_/phyag rgya dam tshig gsum pa yin/_/dbugs dbyung ba dang lung bstan pa/_/phyir mi ldog sogs rim pa yin/_/de kun bum pa'i dbang yin te/_/_
[\[145b\]]
[\[145b.1\]]der yang bum khrus byed phyir ro/_/gzhan yang dbang gi rnam grangs ni/_/so so'i rgyud kyi rjes 'brangs te/_/ji skad gsungs pa de shes bya/_/bum pa'i dbang la rnam gsum ste/_/phyi dang nang dang sbas pa'o/_/spyi la thun mong khyad par te/_/thun mong phyi pa'i rgyud dang mtshungs/_/_
[\[145b.2\]]de mtshungs bum pa'i bcud nang du/_/mi 'chi bcu phyed dag dang ni/_/btung ba snum pos gang byas pa/_/khyad par bum pa zhes gsungs so/_/nang gi slob dpon bla ma'i sku/_/bum pa'i nang nas 'bab pa'i chus/_/slob ma'i spyir blugs sems skul byed/_/sbas pa'i bum pa bde
[\[145b.3\]]chen gnas/_/stong phrag bdun cu'i rtsa lam nas/_/thugs ka'i ye shes sems dpa' la/_/lha yi chu yis khrus byas pa/_/sbas pa'i thabs kyis bum pa'o/_/phyag rgya ma yi bum pa nas/_/sems kyi chu dang mtshal chen sems/_/thabs kyi gsang ba'i nor bu la/_/dag pa'i
[\[145b.4\]]chu yis khrus byed pa/_/sbas pa'i shes rab bum par bshad/_/de nas bum pa'i dbang la yang /_/dbang rnam bzhir ni nges gsungs te/_/bum pa'i bum pa thun mong ste/_/gsang dbang khyad par bum pa'o/_/shes rab ye shes sbas pa gnyis/_/de ltar rnam gsum bum
[\[145b.5\]]pa yang /_/yod med mtha' las yang dag grol/_/bum pa'i dbang ni bzhi pa yin/_/de'i gnas spyi bor bum brtan bya/_/phyi yi spyi bor chu yi khrus/_/nang gi spyi bor tshangs pa'i sgor/_/sems 'bebs sbas pa sems phyir 'bebs/_/dbang bskur ba yi thabs mchog ni/_/_
[\[145b.6\]]slob mas bsgoms nas bzed pa'i tshul/_/mnyes pa'i bla mas sbyin par mtshungs/_/bsam mthun bde thabs dam pa'o/_/phyi nang sbas pa'i bum pa yis/_/srog gcod rku dang log par g.yem/_/lus kyi nyes gsum byang bas na/_/lus kyi dri ma dag par bshad/_/nyon
[\[145b.7\]]mongs sgrib dang shes bya'i sgrib/_/sa bcu dag gis byang bar gsungs/_/dkyil 'khor mthong bas tshogs kyi lam/_/phreng bas mos spyod sbyor lam dag_/chu dang dbu rgyan sa dang po/_/mthong lam rnam par dag par gsungs/_/rdo rje dril dang bdag po yis/_/sa gnyis
[\[146a\]]
[\[146a.1\]]pa nas brgyad pa'i bar/_/sgom lam rnam par dag par bshad/_/brtan par byed pas 'bras bu lam/_/sa bcu dag par rgyal bas gsungs/_/de ltar dbang thob slob ma la/_/bla mas man ngag drin sbyin bya/_/dkyil 'khor bri ba la sogs pa'i/_/slob
[\[146a.2\]]dpon spyi yi las dag dang /_/bskyed pa'i rim pa'i man ngag dang /_/zhi sogs bya ba'i las dag dang /_/thun mong sgrub sogs man ngag sbyin/_/thun mong bum sogs phyi rgyud sbyin/_/khyad par nang gi de bzhin no/_/nang gi bum pa'i dbang rdzogs na/_/bden pa gnyis kyi man
[\[146a.3\]]ngag bstan/_/sbas pa'i bum pa'i dbang thob nas/_/sbas pa'i kun rdzob spyod gsum bstan/_/mdor na ji bzhin sgra dang ni/_/dgongs ma yin dang bkri don dang /_/tshig gi don dang yan lag don/_/tshogs la bshad rim gnas par bshad/_/dngos grub myur ba'i rtags dang
[\[146a.4\]]ni/_/so shing dor dang rmi lam dang /_/ci mthong dri dang me tog dor/_/dbab pa dag las shes par bya/_/phyi yi sbas pa'i ngag brda dang /_/lnga bsdus phyag rgya de la bstan/_/'dri bas dge slong gsang phyir bstan/_/dbang rdzas dag gi khyad par ni/_/mgo la 'dogs pa'i me
[\[146a.5\]]tog phreng /_/spyi bor dag pa'i chu yin no/_/de yang bum pa'i bye brag las/_/rin chen dang ni thod sogs phreng /_/mgo la bcing ba'i dbu rgyan yin/_/dpral bar rigs dang rjes mthun pa'i/_/rtags kyi rdo rje de sbyin bya/_/dril bu kha yi tha dkar sbyin/_/ming la dbang rdzas dag
[\[146a.6\]]pa'i mtshan/_/dam tshig rdor dril lag tu sbyin/_/gsor gsil sgra dang bcas pa'o/_/phyag rgya'i bdag po'i phyag rgyar bsgom/_/dbugs dbyung ba dang yon tan brjod/_/lung bstan pa la chos gos dbyibs/_/phyir mi ldog la de nyid bstan/_/gzhan yang zhar la
[\[146a.7\]]'ongs pa'i rdzas/_/cod pan me long dung dang ni/_/gser byas thur ma la sogs pa'i/_/so so'i rgyud kyi rjes 'brangs te/_/ji ltar 'byung ba de bzhin bya/_/de las gzhan pa'i thun mong dang /_/rin chen bdun dang nye ba'i bdun/_/bkra shis brgyad dang nyer brgyad sogs/_/_
[\[146b\]]
[\[146b.1\]]bya ba'i rgyud dang gnyis ka dang /_/rnal 'byor rgyud las gang bstan pa/_/rnal 'byor bla ma'i gnas skabs su/_/rdzogs par yod ces rgyal bas gsungs/_/dbang bskur bla ma'i dgongs pa yang /_/spyi dang khyad par shes bya ste/_/mkha' dang mnyam pa'i ye shes las/_/_
[\[146b.2\]]snying rje slob ma la bskyed de/_/bu yi 'du shes nyer bzhag nas/_/byams sems dga' sems btang snyoms sems/_/rtse gcig ci yi dgongs rgyud yin/_/khyad par so so'i dgongs pa ste/_/me tog lha dang bcas pa de/_/slob ma de la thim par bsam/_/rgyud
[\[146b.3\]]rnams so so'i rjes mthun pa'i/_/lha dang lha mo ji lta bas/_/bdud rtsi'i bum pas dbang bskur ba/_/chu yi dgongs pa'o ye shes lnga'i/_/rtags su sku lnga rdzogs byed pa/_/dbu rgyan hUM las rdo rje bskyed/_/de 'og rgyud lnga sbyang bya ste/_/ye shes lngar grub rdo rje'o/_/_
[\[146b.4\]]shes rab dbyangs kyis ngag sgrib sbyangs/_/dril bu'o ming gi bdag po yi/_/dngos grub rjes su 'dzin par bshad/_/yang na/_phreng ba'i yi dam rgyal ba'i dbang /_/chu khams mi bskyod rnam par dag_/dbu rgyan rin chen mnyam nyid de/_/rdo rje kun rtog 'od dpag med/_/_
[\[146b.5\]]dril bu bya grub gdon mi za/_/ming ni chos dbyings snang mdzad sku/_/rdo rje brtul zhugs sems dag byed/_/dril bu ngag ni rnam dag ste/_/phyag rgya dam tshig lus dag pa'o/_/yang na/_rdo rje thabs kyi ngo bo ste/_/dril bu de bzhin shes rab sbyangs/_/gnyis med
[\[146b.6\]]phyag rgya dam tshig 'dod/_/gzengs bstod pas ni lung bstan no/_/ji skad bsgo ba bka' yin no/_/yon tan brjod pas dbugs phyung bas/_/de kho na nyid kyis phyir mi ldog_/gzhan yang rgyud kyi rjes 'brangs te/_/ji lta'i dgongs rgyud de dang des/_/slob ma rnams ni yongs
[\[146b.7\]]smin bya/_/nus pa'i tshad ni rnam pa lnga/_/dri ma 'khrud dang sgrib byang dang /_/las byed pa dang 'bras bu la/_/mngon du phyogs dang bdud bzhi ni/_/'joms pa'i nus pas brjod pa ste/_/phreng bsam dag dri ma dang /_/mos pa'i spyod pas sgrib pa 'khru/_/'dod lha ma nyes pa'i
[\[147a\]]
[\[147a.1\]]las yin te/_/'bras bu mthong ba'i lam la phyogs/_/yi dam dngos grub nye ba yin/_/gzung 'dzin phung po'i bdud rnams bcom/_/chu dang dbu rgyan gyi nus pas/_/'khor 'das dri ma rnam gnyis 'khru/_/sa ni dang po'i sgrib pa dag_/las ni rdo rje
[\[147a.2\]]rin chen gyis/_/rigs kyi nga rgyal byed ba yin/_/'bras bu bsgom lam phyogs pa dang /_/rdo rje dang ni rin chen gyi/_/thun mong dngos grub 'grub pa yin/_/nyon mongs pa yi bdud rnams bcom/_/rdo rje dril bu bdag po yis/_/g.yeng ba lnga yi dri ma 'khru/_/sa gnyis pa
[\[147a.3\]]nas brgyad pa yi/_/bar gyi sgrib pa sbyangs pa yin/_/pad+ma las dang sangs rgyas kyi/_/rigs kyi nga rgyal las byed yin/_/'bras bu mthar phyin la phyogs shing /_/gsum po'i thun mong grub pa yin/_/'chi bdag bdud bcom tshe la dbang /_/brtan byed dbang gi rim pa yis/_/_
[\[147a.4\]]g.yeng ba phra mo'i dri ma 'khru/_/sa bcu'i sgrib pa dag par byed/_/las ni brten par byed pa ste/_/brtul zhugs kyis ni me tog brtan/_/chu dang dbu rgyan dam tshig gis/_/bum pa brtan par bka' stsal gyi/_/rdo rje dril bu lung bstan gyis/_/dbugs phyung bas ni bdag po'o/_/_
[\[147a.5\]]yang na kun gyis thams cad do/_/sangs rgyas sa la mngon phyogs dang /_/dngos grub brtan byed 'bras bu'o/_/lha yi bdud gcod bum pa yin/_/'bras bu bzhi ni me tog la'o/_/rgyu mthun chu dang dbu rgyan gyis/_/rdo rje dril bu rnam smin yin/_/skyes bu byed pa ming gis te/_/_
[\[147a.6\]]brtan pa dri med 'bras bu ste/_/yang na 'bras bzhi bstan zhes pa'o/_/rgyud las gsungs pa'i yon tan ni/_/bsam yas ji snyed bstan pa kun/_/dbang gi 'bras rab yin par gsungs/_/'bras bu yod dang rgyu 'byung ste/_/dbang thob rgyu ni yon yin te/_/ji ltar rgyud
[\[147a.7\]]lus gsungs pa yin/_/las kyi dang por dbang bya ba/_/dang po'i dbang du gsungs pa yin/_/gnyis pa gsang ba bshad bya ste/_/kye ho ston pa rdo rje 'dzin/_/'dod chags chen po'i ting 'dzin gyis/_/'khor rnams bsdu ba rnam mdzad nas/_/yum gyi gsang ba'i dkyil 'khor
[\[147b\]]
[\[147b.1\]]du/_/gsang ba byang chub sems rab bskur/_/de ltar dpal 'dus la sogs pa'i/_/rgyud rgyal kun la grags pa rnams/_/gleng gzhi zhes su rnam par bshad/_/gnas ni bud med dkyil yin te/_/lhan cig skyes dang zhing skyes dang /_/sngags skyes pa zhes grags pa la/_/_
[\[147b.2\]]sme sha can dang mthu chen dang /_/gar mkhan btso blag mkhan la sogs/_/so so'i rgyud la grags pa yi/_/ji ltar rigs kyi rjes mthun pa'i/_/shes rgyud sbyangs shing yon tan ldan/_/byin gyis brlabs pa'i gnas bya ste/_/sangs rgyas gtso bo'i yum du gzung /_/_
[\[147b.3\]]bum pa'i dbang rnams rdzogs pa dang /_/rak+ta 'bab pa'i dus dang ni/_/bla ma yum gyi gnang ba ni/_/gnyis pa'i dus su rnam par brtag_/slob dpon rnam pa gsum du shes/_/dang po thabs mchog yab kyis te/_/gnyis pa gsang ba'i gzungs ma la'o/_/gsum pa
[\[147b.4\]]gnyis su med pas bya'o/_/slob ma bum dbang rdzogs pa dang /_/snying po bzlas pas byed pa dang /_/brtul zhugs dam tshig 'dod pas bya'o/_/dkyil 'khor lus su gsungs pa dang /_/dkyil 'khor b+ha gar bstan pa'o/_/de yang lus kyi dkyil 'khor dang /_/lha yi mtshan
[\[147b.5\]]nyid shes bya ste/_/lus ni 'dom gang gru bzhi pa'o/_/yang na gru bzhi 'byung ba bzhi/_/steng 'og g.yas g.yon sgo bzhi'o/_/tshon sna kha dog sna lnga'o/_/yang na bdud rtsi rnam pa lnga/_/rtsa ni thig gi rang bzhin te/_/ka ba brgyad ni rkang brgyad do/_/yan lag rta babs
[\[147b.6\]]mtshan nyid de/_/so sen pa sbu twa ra brgyad/_/snying ni dbus kyi lte ba ste/_/rgyud gang dang ni rjes mthun sbyar/_/lha yi phung po lnga gtso bo/_/'byung ba lha mor shes par bya/_/khams dang skye mched mang po kun/_/sems dpa' sems mar rab tu grags/_/bud med dkyil
[\[147b.7\]]'khor du gsungs te/_/b+ha ga gzhal yas brtsegs par bstan/_/de la gzung ba'i cho ga dang /_/sbyang dang brtag dang byin brlab dang /_/rgyan dang ldan zhing bdug pas bdug_/phyi nang khrus byas lha rnams dbab/_/tshogs kyi 'khor los mchod byas la/_/lha ru nye
[\[148a\]]
[\[148a.1\]]bar brtag par bya/_/de la chang yang drang bar bya'o/_/de la 'jug pa'i rim pa yang /_/bum pa'i bya ba yang bya ste/_/yol bas bar du bcad nas ni/_/gsol gdab de yi ngo yang dgab/_/me tog byin ta drangs nas su/_/dkyil 'khor bskor nas phyag gsum
[\[148a.2\]]btsal/_/nang gi dam tshig brtul zhugs sbyin/_/de bzhin dbab pa yang byas nas/_/me tog dor te mthong ba dri/_/lha dang chos kyi tshig phye ste/_/lus kyi dkyil 'khor rdzogs par bstan/_/legs par mthong ba'i 'og tu ni/_/mdun na gnas pa de nyid la/_/gsang
[\[148a.3\]]ba'i dbang gis sbyor byas te/_/dam tshig 'khor lo drug rim gyis/_/khu ba phyung ste dbang bskur bya/_/dkar dmar spel ba phreng ba'i dbang /_/shu kra zhes te chu yi dbang /_/tshangs sgor mi bskyod dbu rgyan dbang /_/lce la rdo rje de rdo rje/_/rdor bum hUM sgra dril bu'i dbang /_/_
[\[148a.4\]]a ho su kha ming gi dbang /_/dam tshig lces len brtul zhugs dbang /_/blta bar mi bya lung bstan dbang /_/longs spyod rtsar sbyar phyir mi ldog_/bde bas bde thabs dbugs dbyung ba'o/_/'di kun gsang bar bstan pas na/_/gsang ba'i dbang zhes bstan pa yin/_/_
[\[148a.5\]]gsang ba la yang gsum du ste/_/phyi dang nang dang sbas pa'o/_/ga bur tsan+dan bcu phyed bcas/_/sbom po dang ni dbang mo'i rtses/_/slob ma'i kha ru dbab pa phyi'o/_/slob ma'i dus nyid mnan byas te/_/kha yi thad kar gnyis sbyar nas/_/ra ka a ta ra 'bab pa/_/be'u
[\[148a.6\]]'drar rdo rje bzhib pa'i thabs/_/bung 'drar pad+ma lces len pa/_/shes rab nang gi gsang ba'i dbang /_/slob ma rang gi lte ba can/_/rdo rje pad+ma 'dus pas gsungs/_/rdul dang mun pa snying stobs te/_/'og sgo'i kha ru rab 'bab pa/_/sbas pa'i gsang ba'i dbang du
[\[148a.7\]]gsungs/_/gsang ba'i dbang la yang bzhi ste/_/rdo rje dang ni pad+ma nas/_/dri med chu 'bab bum pa'i dbang /_/yang na gong gi rim de nyid/_/zla ba nyi ma lce la reg_/de ni gsang ba gnyis pa ste/_/bde chen lam sbyangs gsum pa'o/_/thabs dang shes rab gnyis med pa/_/ye
[\[148b\]]
[\[148b.1\]]shes chen po bzhi pa'o/_/de nas ngag gi lam yin te/_/lce yi pad+ma zhes bya ba/_/phyi dang nang dang sbas pa'i lce'o/_/phyi yi pad+ma ngag gi lam/_/nad du tsit+tar der shes bya/_/sbas pa lte ba'i pad+ma la'o/_/thabs ni gtso gzungs slob mar bcas/_/lus ngag sems la dri med
[\[148b.2\]]cing /_/de ni mi phyed mthun pa yin/_/ngag gi sgrib pa des byang nas/_/ngag ni shin tu sbyangs pa ste/_/sangs rgyas sa ni dang po non/_/de yi man ngag gsang ba'o/_/dgongs pa'i don dang nges don dang /_/ji bzhin med dang sbas pa yi/_/don rnams nges par bstan par bya/_/slong ma
[\[148b.3\]]bkri ba'i don bstan bya/_/de ni ma hA yo ga yin/_/thabs dang shes rab rtags su sbyar/_/nang gi sbas pa'i ngag brda dang /_/sbyor ba yi ni brda rnams dang /_/rim gyis mkha' 'gro'i brda skad bstan/_/sbom pos khro mo mnan pa ni/_/lag brda 'dri na shes par bya/_/rdzas ni zla ba
[\[148b.4\]]nyi ma dang /_/bcu phyed rdzas kyi rnam pa yis/_/longs spyod bya yi dor mi bya'o/_/ji snyed sangs rgyas thams cad kun/_/gtso gzungs zhal du thim pa las/_/sku yi dbus su thim pa dang /_/bde ba'i 'bru tshogs gsal ba'i rgyun/_/rdo rje'i lam nas pad+mor 'khyil/_/shu kra
[\[148b.5\]]rak+ta 'dres pa ni/_/yab yum pa yi ngang du gsal/_/ji ltar chu la chu bzhag ltar/_/thim pas sems gyur dgongs pa'i don/_/nus pa'i tshad kyang de bzhin du/_/ji snyed ngag gi dri ma 'khru/_/bud+d+ha'i sar sgrib shin tu dag_/shes rab thabs kyi nga rgyal byed/_/chos kun ro
[\[148b.6\]]gcig shes par nus/_/sangs rgyas sa ni mngon du thob/_/thabs kyi phyag rgyas phung po 'joms/_/nyon mongs shes rab ma yin te/_/'chi bdag gnyis su med pa yis/_/sems 'phros pas ni lha yi bdud/_/'joms pa gsang ba'i nus pa'i tshad/_/thabs ni skyes bu
[\[148b.7\]]byed pa'i 'bras/_/shes rab dri med 'bras bur bshad/_/rgyu mthun khu ba'i ngo bo yin/_/lces len rnam par smin par gsungs/_/yab yum mnyes par mchod bya ba/_/dbang thob pa yi rgyu yin no/_/de nas gsum pa bshad bya ste/_/kye ho dpal ldan 'dus
[\[149a\]]
[\[149a.1\]]sogs las/_/sngags kyi spyad pa spyod pa'i tshe/_/'khor gyi byang chub sems dpa' rnams/_/sngags dang dus sa dang rgyal ba las/_/bslang ste sbas pa'i don bstan pa/_/de lta bu yi gleng gzhi'o/_/lus kyi ngo bo dgon pa la/_/byang chub sems kyi gnas bcas pa/_/bde ba'i stan yang gnas su bshad/_/_
[\[149a.2\]]dus ni dbang gnyis rdzogs pa dang /_/bla mas gnang dang rig mar ldan/_/de yi slob dpon phyi dang nang /_/phyi yi bla ma'o nang rig ma/_/slob ma dbang gnyis rdzogs pa dang /_/sbas pa'i don la yid mos dang /_/nye ba'i snying po zlos pas bya'o/_/gnyis pa gsum pa bzhi pa
[\[149a.3\]]la/_/glegs bam la sogs bya ba min/_/tshe 'phos pa yang de bzhin min/_/sems kyi dkyil 'khor dkyil 'khor mchog_/de la bzung bar gnang ba yin/_/rig ma bzung dang sta gon dang /_/sbyang dang sems bskyed byin rlabs dang /_/dbang bskur bla mas bya ba yin/_/_
[\[149a.4\]]lo grangs bcu gnyis bcu drug dang /_/nyi shu nyi shu lnga lon pa/_/lhan cig skyes pa'i bu mo dang /_/sring mo grogs mo ma yin te/_/de sems sbyang ba mchog yin no/_/yang na lha yis lung bstan pa'i/_/zhing skyes ma ni rung ba yin/_/sngags skyes bzlas dang bsgom ldan pa'i/_/_
[\[149a.5\]]rnal 'byor ma ni so so med/_/dkyil 'khor lhar bcas sngon dang 'dra/_/sbas pa'i dkyil 'khor bzhi po la/_/rtsa yi 'dab ma gnas nas su/_/pad+ma'i sna 'dra'i yi ge rnams/_/rgyud las gsungs pa brtag par bya/_/g.yas dang g.yon dang dbu ma yi/_/rtsa gsum mtshan
[\[149a.6\]]nyid shes bya ste/_/dkyil 'khor sbyor ba mchog yin no/_/me tog bkram pa'i maN+Dal du/_/ga bur la sogs dris byugs te/_/chos gos rgyan chas ldan par bya/_/de la tshogs kyi ston mo dbul/_/chang yang drang ba byas nas ni/_/rang yang mos pa'i lha ru bsgom/_/'khor lo bzhi yang
[\[149a.7\]]de dang 'dra/_/rdo rje pad+mo rnam gnyis kyang /_/rgyud las 'byung ba ji bzhin du/_/bla mas byin rlabs tshul bzhin bya/_/'jug pa'i tshul ni dben pa ru/_/yol bas bar du bcad nas ni/_/'jug par gsol ba gdab par bya/_/ngo yang bkab nas drang bar bya/_/brtul zhugs sdom
[\[149b\]]
[\[149b.1\]]pa sbyin pa dang /_/ye shes dbab pa de byas te/_/bud med rnams ni kun la yang /_/rab tu dga' ba'i sems bskyed de/_/bskor ba la na gsum byas nas ni/_/yid kyis me tog gtor nas kyang /_/mos pas phyag kyang btsal bar bya/_/shes rab spyan dang sangs rgyas spyan/_/_
[\[149b.2\]]phye ste mtshan dang dpe byad ni/_/mar me'i 'od la bstan par bya/_/lus kyi dkyil 'khor dang por bstan/_/de nas sems kyi dkyil 'khor ni/_/'khor lo rnam bzhi legs par bstan/_/dkyil 'khor mthong ba'i 'og tu ni/_/dbang gi rim pa brtsam par bya/_/chags pa'i glu
[\[149b.3\]]dang dga' ba'i gar/_/rol pa'i brda rnams mtshon par bya/_/chags pa'i mtshan nyid phreng ba'i dbang /_/chu 'byung mtshan khrus chu yi dbang /_/b+hag tsum skra gzung dbu rgyan dbang /_/pad+mar rdor bcug rdo rje'i dbang /_/de gnyis bskyod pa dril bu'i dbang /_/dam tshig ha skad ming gi
[\[149b.4\]]dbang /_/de dag brtan pa sar 'byung ba/_/bltas pas dga' ba rdo rje yi/_/brtul zhugs dbang du de brjod do/_/bgad pa dril bu'i brtul zhugs so/_/'khyud pa dam tshig phyag rgya yin/_/kha phrad pa ni dbugs phyung ba/_/ku tsa mnye ba lung bstan yin/_/pad+mar tsum byas phyir mi
[\[149b.5\]]ldog_/de yang gsum pa la yang gsum/_/phyi dang nang dang sbas pa'o/_/shes rab ye shes dbang zhes bya/_/rig ma gtad pa'i rim pa ni/_/phyi rol shes rab ye shes yin/_/shes rab la brten bde ba yi/_/ye shes skye phyir de skad do/_/shes rab rang sems ye shes las/_/bde ba 'gog
[\[149b.6\]]pa bde chen po 'am/_/shes rab 'khor lo'i rtsa lam du/_/bde ba'i ye shes 'bab pas na/_/bde ba myong ba nang gi bshad/_/dmigs su med pa'i shes rab las/_/skad cig ye shes byung nas ni/_/sems dang lus kyi bde thob pa/_/sbas pa shes rab ye shes so/_/'di la yang ni dbang bzhi tshang /_/lta sbyin
[\[149b.7\]]brda phrad la sogs pa/_/bum pa'i dbang du 'dod pa yin/_/pad dang rdo rje phrad sogs pa/_/gsum pa gsang ba'i dbang yin no/_/zhu ste bde ba babs pa ni/_/gsum pa yi ni gsum pa yi/_/dga' byed bde byed bzhi par 'dod/_/de ni gsum pa'i rnam grangs yin/_/bskur
[\[150a\]]
[\[150a.1\]]ba'i gnas ni snying la ste/_/sems kyis len par byed pas so/_/bud med sgyu ma la brten te/_/bde de dang po sems kyis myong /_/de 'og lus kyis myong ba yin/_/skal ba med pa'i sems can la/_/rtsa 'gog pas na cha shas myong /_/de mtshon bde ba rnyed pa
[\[150a.2\]]dang /_/thun dang zhag dang lo yi bar/_/ji srid bskal pa'i bar du ni/_/sangs rgyas bde chen thob par 'gyur/_/bde gshegs yon tan bsam yas thob/_/thabs kyi dam pa mchog yin no/_/sems kyi sgrib pa kun byang ste/_/thams cad kun mkhyen yi shes ldan/_/sangs
[\[150a.3\]]rgyas sa gnyis non pa ste/_/rdo rje 'dzin pa'i sa zhes zer/_/de dang 'brel ba'i man ngag ni/_/sems kyi rang bzhin 'od gsal ba/_/sems kyi rig pas brtan gyur na/_/gzung 'dzin gnyis kyi lam 'gog pas/_/las kyi mdud pa grol bar 'gyur/_/byang chub sems kyi
[\[150a.4\]]'od zer gyis/_/bsod nams rlung las bskyod pa na/_/ye shes chen po 'bar byas te/_/bde chen gnas nas zhu nas su/_/'khor lo bzhi la 'bab pa na/_/dga' ba rnam bzhi rim par bskyed/_/til gyi 'bru bzhin bde sa gang ba/_/bde ba chen po'i sku zhes bya/_/de yis
[\[150a.5\]]las kun byed pa ni/_/rtsa ba lnga dang yan lag lnga'i/_/rlung bcu'i rtsol bas byed pa yin/_/de lta'i tshul du bstan pa ni/_/steng gi sgo la brten pa yi/_/man ngag rim pa de la brten/_/yang na de la brten pa ni/_/dang por rlung gi de nyid bslab/_/de nas rlung dang 'dres pa yi/_/_
[\[150a.6\]]sngags kyi de nyid bslab par bya/_/rlung dang sngags ni rab sbyor bas/_/dbugs kyi 'byung 'jug mtshan nyid can/_/rdo rje'i bzlas pa bslab par bya/_/de yi sems kyi dmigs pa dang /_/sgyu ma lta bu'i ting 'dzin gnas/_/'od gsal ba yi gnas thob nas/_/gnyis
[\[150a.7\]]med ye shes thob 'gyur ba'i/_/steng gi man ngag bslab par bya/_/'og gi sgo la brten pa ni/_/rdo rje pad+mar sbyor ba las/_/bskyod pa'i rlung gis drod bskul bas/_/sra ma ka ni bde bskyod de/_/shu kra su kha'i rang bzhin can/_/'khor lo bzhi la brgyud nas kyang /_/bde
[\[150b\]]
[\[150b.1\]]bskyod gnas su sbrul 'khyud de/_/gsang ba'i pad+mor ma sbos par/_/til 'bru lta bur gang ba ni/_/bde ba ji srid bskal ba'i bar/_/rab tu dga' ba'i bde bas myong /_/ye shes chen pos gnas pa'i tshe/_/sangs rgyas sems can thams cad dang /_/mtshan mar btags pa
[\[150b.2\]]thams cad kun/_/bde chen nyid las gzhan ma yin/_/bde chen nyid las gzhan pa'i chos/_/sangs rgyas nyid kyis ma brnyes so/_/rang sems las su rung ba'i rtags/_/phyi yi yul la snang ba ni/_/dang por smig rgyu lta bu dang /_/gnyis pa du ba lta bu dang /_/gsum pa glog
[\[150b.3\]]gi rnam pa dang /_/bzhi pa mar me lta bu dang /_/lnga pa nam mkha' 'dra ba'o/_/rlung dang rtsa dang 'khor lo dang /_/skad cig dga' bzhi'i rnam pa kun/_/ngag brda ji ltar grags pas brjod/_/sbom po khro bo mnyam sbyar ba/_/dbang gsum thob pa'i lag brda yin/_/gsum pa yi ni
[\[150b.4\]]rdzas dag ni/_/rang dang rig tu bcas pa yi/_/dri chen chu dang rak+ta dang /_/ga bur maM sa'i shel sogs rdzas/_/'jigs pa med par bza' bar bya/_/bud med rnams ni spyad par bya/_/de yi gzugs lta sgra ni mnyan/_/dri dag kyang ni man ma par bya/_/gsang ba'i pad+mar tsum+ba bya/_/_
[\[150b.5\]]glang po'i lag pas g.yon pa blang /_/dung gi phur pas gdab pa dang /_/'da' 'da' ya bcu gzung bar bya/_/mdor na rig la snang ba'i rdzas/_/de kun dgongs pa bstan pa yang /_/sprul pa chos dang longs spyod dang /_/bde ba chen po'i 'khor lo bzhi/_/mgrin dang gsang ba'i
[\[150b.6\]]'khor lo gnyis/_/spas pa yin te rnam pa drug_/lte ba snying ga rkan dang ni/_/spyi bo dag la rim pa ste/_/sbas pa mgrin pa gsang bar gnas/_/drug cu rtsa bzhi brgyad dang ni/_/bcu drug sum cu rtsa gnyis ni/_/rtsa yi grangs te 'dab ma yin/_/_
[\[150b.7\]]ka nas brtsams nas sa yi bar/_/g.yas dang g.yon du mnyam sbyar ba/_/drug cu rtsa bzhi sprul pa'o/_/ka sogs dang po chos sku brgyad/_/longs spyod A li bcu drug yin/_/bde chen A li mnyam sbyar gnyis/_/a dang hUM dang oM dang haM/_/sprul chos longs
[\[151a\]]
[\[151a.1\]]spyod bde chen dbus/_/'khor lo chags pa dmar po ste/_/yig 'bru dkar po sems rang bzhin/_/sprul dang longs spyod shes rab la/_/chos dang bde chen thabs su bshad/_/kA li thabs la A li ni/_/shes rab de phyir 'khor lo bzhi/_/shes rab
[\[151a.2\]]thabs kyi sbyor ba dang /_/thabs la thabs kyi sbyor ba dang /_/shes rab shes rab sbyor ba dang /_/thabs la shes rab sbyor ba ste/_/rnam pa bzhi ni gsungs pa yin/_/thabs dang shes rab gnyis med pa/_/sbas pa'i 'khor lo rnam pa gnyis/_/mgrin 'og dkyil 'khor lha
[\[151a.3\]]grangs bzhin/_/tsi ta ti la ka de bzhin/_/pad+ma drug la de ltar gnas/_/lha re'i byang chub sems su bshad/_/gsang ba bde skyong sbubs su ni/_/sangs rgyas rin chen gab tse la/_/dbus su mi shigs yi ge ha/_/re'u mig lnga bcu'i yi ge ni/_/kA li rnams la
[\[151a.4\]]A lis bskor/_/'byung bzhi'i yi ge grwa na gnas/_/bde bskyed pa yi yi ger bshad/_/rlung dkyil gzhu 'dra gsang bar gnas/_/de steng me ni gru gsum pa/_/rlung gis me bskyed lte dbus langs/_/sprul ba'i yi ge bsregs nas su/_/chos kyi yi ge yang bsregs
[\[151a.5\]]nas/_/longs spyod lan gsum bskor byas te/_/gling bu smin phrag g.yas phyung nas/_/bde chen 'khor lor phyin nas bzhu/_/bdud rtsi 'grogs te sngar lam du/_/longs spyod chos dang sprul pa yi/_/'og rnams la brten yig rnams gsos/_/spu yi nyag ma khri yi cha/_/_
[\[151a.6\]]lte ba'i dbus nas 'gro dang 'ong /_/mgrin pa'i 'khor lor song nas su/_/lha rnams kyi ni sems bzhus nas/_/bde skyong gnas su phyin pa dang /_/A li kA li la thim ste/_/kA li 'byung ba'i yi ge la/_/'byung ba lha la thim pa dang /_/ma spros bar du bde chen sku/_/pad+mar
[\[151a.7\]]spros nas longs spyod sku/_/phyogs bcur spros pas sprul sku yin/_/slar 'dus chos kyi sku ru gsal/_/de ni gsum pa'i dgongs pa'i don/_/nus pa'i tshad kyang de bzhin te/_/des ni sems kyi dri ma 'khru/_/rdo rje 'dzin pa'i sgrib pa dag_/phyag rgya bsten pa'i las dang
[\[151b\]]
[\[151b.1\]]ni/_/bde bskyed thob par nus pa yin/_/'bras bu rdo rje 'dzin pa ste/_/rang gi rig pas rig pa 'dzin/_/bde chen nyon mongs bdud bcom ste/_/longs spyod gnas su phung po'i bdud/_/d+harma tsakrar lha bdud bcom/_/sprul par 'chi bdag bdud bcom ste/_/dga'
[\[151b.2\]]bzhis bdud bzhi rnam par 'joms/_/dam tshig 'khor lor phung po 'joms/_/pad+mar rdor bcug nyon mongs 'joms/_/rdo rje pad bskyod lha bdud 'joms/_/bde ba 'bebs pas 'chi bdag 'joms/_/bde chen rnam smin 'bras bu ste/_/longs spyod rgyu mthun 'bras bur
[\[151b.3\]]bshad/_/dri med 'bras bu chos su ste/_/skyes bu byed pa sprul pa'o/_/yang sprul rgyu mthun 'bras bu ste/_/chos kyi 'khor lo rnam par smin/_/longs spyod skyes bu byed pa yin/_/bde chen 'khor lo dri med pa'o/_/yang /_/dam tshig 'khor lo rgyu mthun pa/_/rdo rje pang sbyor
[\[151b.4\]]skyes bu byed/_/bde ba babs pas rnam smin yin/_/chags dang bral ba dri ma med/_/'bras bu rnam pa bzhi ru gsungs/_/bla ma rig ma mnyes ma ni/_/de ni dbang thob rgyur bshad do/_/yang /_'bras bu dga' ba bzhi skyed byed/_/lha sbyin brda phrad bum pa'i dbang /_/de yi 'bras bu dga' bskyed/_/_
[\[151b.5\]]b+ha ga tsum skra bzung dbu rgyan dbang /_/de yi 'bras bu dga' bskyed/_/pad+mar rdor bcug rdo rje'i dbang /_/de yi 'bras bu mchog dga' skyed/_/rdo rje pad bskyod dril bu'i dbang /_/de 'bras lhan cig dga' ba skyed/_/dam tshig ha skad ming gi dbang /_/bde ba chen po skyed par byed/_/ngo bo 'bras bu dbyer med do/_/_
[\[151b.6\]]shes rab la ni brten nas su/_/gnyis med ye shes bskyed pas na/_/shes rab ye shes dbang zhes grags/_/rim pa tha ma bshad bya ste/_/kye ho dpal ldan 'dus sogs par/_/'khor gyi byang chub sems dpa' yis/_/gsang ba'i yi ge mthong ba yi/_/skal ba
[\[151b.7\]]bdag gcig med ces dus/_/ston pas yi ge rnam dag ces/_/yi ge las dben mtshan nyid gsungs/_/bzhi pa'i gleng gzhir shes par bya/_/sangs rgyas rnams kyi ye shes ni/_/bde bar gshegs pa'i thugs la gnas/_/chos kun sems la gnas byas te/_/_
[\[152a\]]
[\[152a.1\]]sems ni ye nas rnam par dag_/de phyir chos kun rnam par dag_/de ni gnas kyi bla mar gsungs/_/dus gsum gcig ste khyad med cing /_/gang du dus gsum dbyer med pa/_/de ni blang dor med pa'i dus/_/mchog ni bla mar de rab gsungs/_/slob dpon ma mthong sems nyid mthong /_/_
[\[152a.2\]]rang sems bla mar snang ba'i phyir/_/kun gyi slob dpon skal ba bzang /_/gnyis med slob dpon dam pa'o/_/'gro kun dbyings las skyes pas na/_/rdo rje sems dpa'i spun yin te/_/bsam gyis mi khyab yul slob pa/_/rgyal ba'i sras kyi dam par bshad/_/sangs
[\[152a.3\]]rgyas kun gyi byang chub sems/_/bla na med par thugs chud pa/_/gnyis su med pa'i ye shes gang /_/de ni dkyil 'khor snying por gsungs/_/'di yi gzhung thos mig phye ba/_/dkyil 'khor mthong ba don rtogs yin/_/rtogs nas goms byed 'jug pa ste/_/mngon du
[\[152a.4\]]gyur pa dngos grub yin/_/gnyis med ye shes dbang 'gyur bas/_/mya ngan 'das dang 'khor ba la/_/ji ltar 'dod par dbang bsgyur bas/_/rig pa rang dbang mchog tu bshad/_/'di dbang thob pa'i rnal 'byor ni/_/bsgyur ba'i dbang la thogs pa med/_/ji snyed theg pa rab
[\[152a.5\]]'byam gyis/_/dbang bskur rnam grangs ji snyed kun/_/gsang ba'i dbang du gsungs pa ste/_/yang dag pa yi grangs las 'das/_/mnyam pa ye shes chen po nyid/_/gcig dang du ma las grol phyir/_/gnas dang gnas min dmigs dbye med/_/sgo gsum dbye ba
[\[152a.6\]]rdul tsam med/_/gnyis med ye shes chen po las/_/sgyu 'phrul dra ba mi 'gog phyir/_/thabs dang thabs byung thabs bsam yas/_/thabs kyi nang na mchog tu gsungs/_/rang rig ye shes rgyal ba nyid/_/khams gsum 'khor ba nyid yin phyir/_/'di la sgrib dang mi
[\[152a.7\]]sgrib ces/_/mnyam pa'i rgyal pos yongs ma gsungs/_/sgrib pa nyid ni byang chub la/_/'khor ba nyid ni mya ngan 'das/_/dbye ba med pa'i sa mchog gis/_/sa yi khyad par zil gyis gnon/_/thams cad sa nyid ye shes dang /_/brjod pa'i tha snyad yul las 'das/_/_
[\[152b\]]
[\[152b.1\]]rang bzhin gyis ni 'od gsal zhing /_/rdzogs pa chen po'i mthar thug pa/_/man ngag kun gyi mchog gi mchog_/de sgrub thabs su gsungs par zad/_/dper na glang po rnyed gyur na/_/glang po'i rjes ni mi btsal ltar/_/rang rig ye shes mngon sum na/_/mtshan ma'i
[\[152b.2\]]rtags ni 'khrul pa'i gzhi/_/yang dag don ni brda las 'das/_/mtshon par bya ba'i yul min yang /_/mdzub mos zla ba bstan pa ltar/_/brda yi sgo nas 'jug pa yin/_/snang dang srid pa ji snyed pa/_/sku gsung thugs kyi rdzas yin pas/_/lhag par spang ba blang dang
[\[152b.3\]]bral/_/ye shes rjes kun las grol bshad/_/rang gi don la mngon sum na/_/rang rig kho na tsam du zad/_/rang rig de yang 'di snyam zhes/_/brjod pa'i tha snyad rnams dang bral/_/'di ni dgongs pa'i mchog tu gsungs/_/rig pa rang dbang gyur pa ni/_/srid pa gsum
[\[152b.4\]]na 'gran zla med/_/'og ma rnams kyi gnyen por che/_/nus pa mang po'i bye brag ldan/_/rgyu dang 'bras bu dbyer med pas/_/rgyu 'bras tha snyad yongs kyis bral/_/rgyu yi nang na'ang mchog yin te/_/'bras bu'i nang na'ang bde mchog go/_/dbang gsum bye brag las grol
[\[152b.5\]]phyir/_/bzhi pa'i dbang zhes grags pa ste/_/rgyal ba rnams kyi thugs kyi gsang /_/thams cad mkhyen par 'dir brjod do/_/'on kyang kun mkhyen ma thob par/_/de nyid nye bar yang mi 'gyur/_/'on kyang 'di yi dbye ba yis/_/de nyid thob bya'i gnas su 'gyur/_/de las rim
[\[152b.6\]]pa mchog yin pas/_/sgrub po rnams kyis nan tan bya'o/_/slob dpon rnams ni ma mnyes shing /_/dbang rnams rim gyis ma bgrod par/_/sngags spyod sgrub pa rtsom byed na/_/de 'bras med cing ngan song ltung /_/dbang rnams bgrod pa ma byas par/_/thugs thub ra chod
[\[152b.7\]]sems kyis ni/_/gang dag man ngag rim bstan na/_/phung byed gnyis ka dmyal bar ltung /_/de ni sngags kyi dam tshig ces/_/smra byed lce la zhing rmo zhing /_/mnar med gnas su nye bar 'khor/_/dbang ma bgrod pa'i gang zag dag_/gal te 'dri bas dge slong yang /_/_
[\[153a\]]
[\[153a.1\]]gtam gyi rigs tsam yang mi brjod/_/de brjod nyes pa'ang brjod mi lang /_/rim pa rdzogs shing snod can la/_/'dri shing gleng slong byed pa na/_/de la de don ma bstan na/_/de yang nyes pa'i gnas su 'gyur/_/gang zhig dbang gi rim pa ni/_/bla ma
[\[153a.2\]]gzhan las rdzogs blangs la/_/man ngag gi ni rim pa ni/_/bla ma gzhan las blang du rung /_/dbang dang man ngag ma bgrod par/_/glegs bam la brten shes rab kyis/_/gang zhig man ngag rim rnyed na/_/de ni sngon sbyangs 'phro can no/_/des kyang bla ma dag pa la/_/dbang gi
[\[153a.3\]]rim pa bgrod par gces/_/rnam smin shes rab sbyangs pa'i mthus/_/lung ngag rtogs pa sbyangs pa dang /_/rin chen 'khor lo'i man ngag 'di/_/dbang ma bgrod la bstan gyur na/_/bdag kyang phung la gzhan yang brlag_/de bas gzhan du bstan mi bya/_/bdag gis
[\[153a.4\]]brtsams pa'i man ngag 'di/_/rim pa tshul bzhin bris pa yis/_/'gro kun gsang sngags snod ldan te/_/tshe 'di nyid la byang chub shog/_/rin chen 'khor lo'i dbang gi man ngag gi rim pa slob dpon in+d+ra b+hU ti'i zhal snga nas mdzad pa rdzogs so//_//_
[\[153a.5\]{D2473}]@##/_/rgya gar skad du/_ni rde sha na a b+hi She ka kra ma nA ma/_bod skad du/_/dbang gi rim pa bstan pa zhes bya ba/_/dpal kye'i rdo rje la phyag 'tshal lo/_/gang la brten te dag byed pa/_/margad lta bur bsgrub pa yi/_/de nyid gsang ba'i dag pa ni/_/e waM rnam pas
[\[153a.6\]]bshad par bya/_/'khor ba'i 'dam du bying ba yi/_/'gro la phan dang bskyab pa'i phyir/_/dud 'gro'i gzugs can spang bya ste/_/dpag bsam lta bur sba bar bya/_/g.yem zhing ldog la ma gus dang /_/de nyid don rnams mi shes pa/_/bskal pa bye ba brgyar smras
[\[153a.7\]]kyang /_/bya gag lta bur shes par gyis/_/dad mos pa rtsen dang ldan pa la/_/spos me rgyun du 'dzin pa ni/_/mkha' snang lta bur bkur ba dang /_/bdud rtsi lta bus tshim par bya/_/sdom pa gsum du rab bstan pa/_/de nyid zung 'jug go 'phang ste/_/dbye ba'i rnam grangs
[\[153b\]]
[\[153b.1\]]bshad pa dang /_/go bya'i tshul du shes par gyis/_/chu dang cod pan rdo rje dang /_/dril bu ming dang rnam pa lnga/_/bya ba'i rgyud kyi rjes 'gro ba'i/_/rig ba'i dbang du rnam par grags/_/rigs kyi dam tshig snod rung dang /_/rjes gnang rdo rje brtul zhugs dang /_/lung bstan
[\[153b.2\]]dbugs dbyung bcu gcig ni/_/brtul zhugs zhes pa phyi yi dbang /_/rnam pa gsum du ngas bshad pa/_/sbyangs pa'i lus su shes par gyis/_/rdul tshon b+ha ga byang chub sems/_/bum pa gsang ba shes rab ste/_/lus ngag yid kyi de nyid la/_/don dang ldan
[\[153b.3\]]pas gnas par gyis/_/lus ngag yid kyi ling thog ni/_/shes rab ldan pas bsal ba dang /_/dbyibs dang sngags dang chos rnams kyang /_/dam tshig las dang phyag rgya che/_/sprul pa longs spyod chos skur ldan/_/ngo bo nyid kyis gnas par mdzod/_/sku gsung
[\[153b.4\]]thugs la rtog mi mnga'/_/ye shes bdud rtsi dri ma med/_/gzugs sogs ngo bo nyid kyis zhi/_/chos dbyings ye shes ngo bor ldan/_/me tog don ldan 'dus ma byas/_/rdo rje'i ming du rab tu grags/_/'od zer sgra ldan seng ge ni/_/pi bang gling bu cang te'u 'dzin/_/tshig
[\[153b.5\]]dang yi ge'i don 'das shing /_/gzung 'dzin spong bar byed pa yin/_/phyi nang dag pas 'jug ba ni/_/phun sum tshogs bas byed pa yin/_/rigs las 'da' bar mi byed cing /_/bcu bzhi la sogs don rnams gang /_/gcig dang de yi 'bras ster ba/_/mya ngan 'das
[\[153b.6\]]bar thub pas bshad/_/khyad par 'phags pa'i thabs bstan pa/_/gus par bya phyir bshad pa yin/_/de dag rjes su snang ba ni/_/rgyas shing gzhan don byed pa yin/_/nyon mongs spong zhing de nyid ldan/_/phyir mi ldog par gnas zhes gsungs/_/de ldan dam pa ster byed
[\[153b.7\]]na/_/sku gsung ldan par lung bstan to/_/phyir mi ldog cing 'khor ba las/_/ngal sos phyir ni slob dpon yin/_/dbugs phyin rdo rje 'dzin pa yin/_/mtshan bcas mtshan ma med pa la/_/sbyin dang tshul khrims la sogs chos/_/seng ge lta bur mkhyen par mdzod/_/_
[\[154a\]]
[\[154a.1\]]gang la bran dang 'dra ba dang /_/zhum zhing rgyags pa spang ba dang /_/gnyid dang rmugs ba bsal bya zhing /_/dus rig brtson 'grus ldan par bya/_/mkhyen pas nga rgyal spang bya zhing /_/'du 'dzi med par sbyin pa dang /_/tshim zhing rtogs dang ldan pa dang /_/_
[\[154a.2\]]gnang ba sbyin pa nyid du bya/_/mkhas pa'i yon tan bkur pa dang /_/phra rab brnyas par mi bya ste/_/bla ma bskyed pa dang po ni/_/rigs ngan yin yang bkur bar bya/_/de nyid mi smra tshod rig cing /_/'jig rten 'phyar g.yeng las mi bya/_/thun mong las dang cho ga rnams/_/_
[\[154a.3\]]mkha' lding phra rab chu gnas dang /_/gnod sbyin 'dre sogs la sogs ldan/_/des kyang grol bar mi 'gyur te/_/ri rab stobs dang mi ldan bas/_/'degs bar byed pa blun po'i chos/_/legs par 'dun pa'i mchog nyid kyang /_/shin tu gsang spyod bya dgos na/_/_
[\[154a.4\]]me rnams chung ngur gyur pa la/_/shing dang rlung gis gnod par byed/_/de bzhin don med spyod pas kyang /_/mchog gi 'bras bu nyams bar byed/_/ba rnams be'u chung mi 'dor bzhin/_/mtshan ma'ang dor bar mi bya'o/_/yang ni stong pa'i byang chub ste/_/mthar thug chos
[\[154a.5\]]rnams brjod par bya/_/rdo rje pad+ma byin brlabs la/_/mnyam par sbyar bas de nyid dbab/_/de nyid ldan pas slob ma yis/_/be'u ltar sbyin par bya ba yin/_/de nas slob mas mnyam sbyar bas/_/g.yo dang phyi dang gnyis sho rab/_/dus kyi rlung ni 'dzin pa ste/_/stong nyid ye
[\[154a.6\]]shes skye bar 'gyur/_/khri dang gsol 'debs sgra sgrogs dang /_/de nyid don ldan skur byed pa/_/snyan du de nyid ldan par yang /_/bzhi pa'i dbang ni rdzogs pa yin/_/mthong ba'i chos las rab ste/_/dri ma med sogs bcu yi bar/_/chu sogs rim gyis shes pa dang /_/chos
[\[154a.7\]]kyi sprin la gnas pa yin/_/gsang ba kun du 'od chen ldan/_/shes rab ma chags pad+ma spyan/_/bzhi pa yid bzhin 'khor lo ste/_/ngo bo nyid ltar 'byung bar 'gyur/_/rdo rje 'dzin pa'i rig 'dzin ni/_/dam tshig ldan las 'byung ba dang /_/phun sum tshogs pas 'grub
[\[154b\]]
[\[154b.1\]]'gyur zhes/_/mi yi seng ges bshad pa yin/_/rdo rje dmyal ba bzod dka'i phyir/_/'jig rten 'phyar g.yeng mi bya ste/_/rtag bar gsang spyod ldan pa dang /_/yang dang yang du 'dud par byed/_/de nyid de yi gsang bar gnas/_/don ldan shes rab thams cad gnas/_/rab
[\[154b.2\]]kyis sbyang ba'i las len zhing /_/gzhan rnams de lta ma yin te/_/rim gyis blang bar bya ba dang /_/tshogs las dngos grub mchog tu 'gyur/_/phyir mi ldog pa'i sa yi chos/_/shes rab ye shes nyon mongs 'joms/_/rang bzhin dag pa'i sems nyid ni/_/bkrus bas
[\[154b.3\]]mi 'dag nam mkha' bzhin/_/gti mug bral zhing 'khrul pa spangs/_/lhan cig skyes pa'i rang bzhin ldan/_/shes dang shes bya'i bdag po mchog_/des na shes rab ye shes brjod/_/chos rnams tshig dang yi ge las/_/pha rol son pa bzhi pa ste/_/rang bzhin ngo bo nyid
[\[154b.4\]]kyi sku'i/_/yon tan rnam pa nor bu'i tshul/_/rang bzhin dag pa 'dus ma byas/_/skad cig rgyu ste ngan 'gro spang /_/de yis mya ngan 'da' ba dang /_/de nyid mchog tu 'gyur bar nges/_/bdag bcas bskal par ngal byas kyang /_/sangs rgyas las ni shin tu ring /_/rgyal po
[\[154b.5\]]mchod pas don 'grub ltar/_/nam yang re bar mi bya'o/_/shes rab snying rje dbyer med pa'i/_/pha rol phyin bcu'i chos rnams ni/_/rtag tu 'bad pa byed pa na/_/skye ba bdun sogs de nyid len/_/dad dang tshul khrims brtson 'grus kyis/_/yang dang yang du len byed na/_/pha rol
[\[154b.6\]]sal 'gro 'o zhes/_/bde mchog rgya mtsho'i rgyud las gsungs/_/rdo rje snying po snying rje che/_/dngos po nyid kyis rnam grol zhing /_/dngos po yis ni 'ching bar 'gyur/_/de yongs shes pas grol ba yin/_/dngos po med pa'ang yongs shes pas/_/dngos po sgom 'gyur shes
[\[154b.7\]]rab can/_/dngos bo med pa'i rang bzhin ni/_/de ltar he ru ka bsgom bya/_/rdo rje rigs kyi le'u las kyang /_/gsungs pa dag ni bsngags pa yin/_/spros pa med pa'i rang bzhin las/_/sngags dang lha ni yang dag gnas/_/rnam snang mi bskyod don yod dang /_/rin chen
[\[155a\]]
[\[155a.1\]]dpag med sems dpa'o/_/mya ngan 'das pa skyed pa yi/_/shes rab ma zhes brjod par bya/_/zhes ni de nyid le'u las gsungs/_/yang dag rdzogs pa'i byang chub mchog_/ut+pal ri rab rin chen dang /_/khyi dang seng ge wa skyes dang /_/phag mo ltar snang len
[\[155a.2\]]par byed/_/gzhan yang spros pa len pa gang /_/sbre'u yis shing thog ji bzhin du/_/nyon mongs zug rngur gyur pa yi/_/sdug bsngal thams cad skyed par byed/_/chags la chags pa skyed byed de/_/btung ba'i mchog tu mi 'gyur ba/_/blun po gang zhig 'thung byed na/_/skom pas
[\[155a.3\]]'chi bas lus 'jig 'gyur/_/thabs dang shes rab don rnams la/_/rtogs shing 'bad pas blang ba dang /_/gsang spyod lta bus 'grub 'gyur na/_/legs pa nyid du sba bar gyis/_/de yis dge ba gang dang gang /_/nges par sems can thams cad kyis/_/dbang gi de nyid rtogs
[\[155a.4\]]gyur nas/_/sku gsum ye shes lngar ldan shog/_/dbang gi rim ba bstan pa rje btsun klu sgrub kyis mdzad pa rdzogs so//_//rgya gar gyi mkhan po ga ya d+ha ra'i zhal snga nas dang /_bod kyi lo tsA ba dge slong ye shes bzang bos bsgyur cing zhus te gtan la phab pa//_
[\[155a.5\]{D2474}]@##/_/rgya gar skad du/_saM k+Ship+ta a b+hi She ka kra ma/_bod skad du/_dbang gi rim pa mdor bsdus pa/_/dpal gsang ba'i 'jam dpal la phyag 'tshal lo/_/dbang bskur ba la rnam lnga ste/_/dbang bskur mi rung skyon bstan dang /_/slob dpon slob ma'i mtshan nyid dang /_/_
[\[155a.6\]]gnas dang dkyil 'khor dbang bskur ba'o/_/dbang bskur mi rung rnam gnyis te/_/rgyud kyi lung dang slob dpon dgongs/_/lung la gsum ste sgra mkhan dang /_/dge slong dang ni rgan po'o/_/dgongs pa la yang rnam bcu ste/_/mu stegs glen pa sgra shes dang /_/nyan thos ma ni
[\[155a.7\]]rgan po dang /_/rang gi bu dang byis pa dang /_/dad pa med dang rgyal po la/_/dbang ni bskur bar ma gsungs so/_/slob dpon mtshan nyid bcu bzhi ste/_/rigs bzang rab tu dpa' bo dang /_/ye shes mkhyen la thugs rje che/_/phrag dog 'dod chags gnyis mi mda'/_/ngo ma
[\[155b\]]
[\[155b.1\]]gnyis dang snyun mi mnga'/_/thams cad mtshan gyis gang ba dang /_/'dzam gling gang ba'i spyan mnga' dang /_/rgyud rnams thams cad rab tu mkhyen/_/khro med rab tu bzang ba dang /_/gtong phod pa de slob dpon no/_/dpal chen ye shes thig le yi/_/rgyud las rdo rje sems
[\[155b.2\]]dpas gsungs/_/slob ma'i mtshan nyid bcu gnyis te/_/kha spub 'dug dang rdol ba med/_/dbang gi snod rab yod pa dang /_/thos pa mang dang dad che ba/_/'dod chags che dang zhi 'dra dang /_/thams cad yod dang gsang thub dang /_/gtong phod phrag dog chung ba'o/_/_
[\[155b.3\]]gnas brtag pa la rnam gnyis te/_/rung dang mi rung brtag pa'o/_/mi rung ba la rnam pa gsum/_/rgyal po mu stegs chom rkun gyis/_/'jigs pa'i sa ni ngan pa yin/_/rung ba'i gnas ni skyon med pa'o/_/dkyil 'khor la yang rnam gsum ste/_/rdul tshon me tog ting nge
[\[155b.4\]]'dzin/_/dbang po rab 'bring don du bya/_/gsum ni rigs chen rgya mtsho yi/_/rgyud las de skad 'byung ba'o/_/dbang bskur ba la rnam bzhi ste/_/bum pa'i dbang ni dang po ste/_/gsang ba shes rab ye shes dang /_/de ltar de bzhin pa zhi pa'i dbang /_/bum pa'i dbang la bcu
[\[155b.5\]]gcig ste/_/chu dang dbu rgyan rdo rje dril/_/ming dang dam tshig brtul zhugs dang /_/bka' stsal lung bstan slob dpon dbang /_/gsang gsum gzhan du shes par bya/_/thabs dang shes rab bdag rig bya/_/thabs ni de la rnam bzhi ste/_/kr-i ya tsa ra yo ga dang /_/yo got+ta ra
[\[155b.6\]]dang rnams so/_/shes rab yo gA nut+ta ra/_/dbang de rnam pa gnyis yin te/_/dgongs pas bshad dang gnyis su gsungs/_/yo ga man chad gcig las med/_/de ni dngos grub grub pa'i dbang /_/yo got+ta ra rnam gnyis te/_/dgongs bshad bum pa dngos kyi dbang /_/_
[\[155b.7\]]dgongs ma yin la rnam drug ste/_/lha min brda phrad bum pa'i dbang /_/de yi 'bras bu dga' ba skyed/_/b+hag tsum skra gzung dbu rgyan dbang /_/pad+mar rdor bcug rdo rje'i dbang /_/dga' ba min pa dga' byed min/_/rdo rje pad bskyod dril bu'i dbang /_/de yi 'bras bu
[\[156a\]]
[\[156a.1\]]rang bzhin dga'/_/bde ba chen po pad+mar bcas/_/de ni ha skad ming gi dbang /_/bde ba chen po'i rang bzhin no/_/ngo bo 'bras bu gnyis pa yin/_/pad gnas byang chub lce yi sa blang /_/de ni dam tshig gsum yin no/_/de skad rdo rje sems dpa' yis/_
[\[156a.2\]]gsang ba'i rgya mtsho'i rgyud nas gsungs/_/dgongs pa ma yin bde ba'i don/_/gsang ba'i rgya mtsho de las byung /_/gsang ba shes rab ye shes dbang /_/a nut+ta ra'i dbang du 'byung /_/de ltar bzhi pa ci las gsungs/_/shes rab ye shes dbang gi don/_/shes rab gang
[\[156a.3\]]lags ye shes gang /_/de gnyis med pa'i rang bzhin mkhyen/_/de yi dbang ni bzhi pa'i don/_/'khor lo bzhi la dga' bzhi gnas/_/de yi yan lag skad cig bzhi'o/_/dang po sprul dang chos 'khor lo/_/longs spyod bde ba'i 'khor lo bzhi'o/_/lte ba snying ga mgrin
[\[156a.4\]]pa dang /_/spyi bo dag la rim bzhin gnas/_/drug cu rtsa bzhi brgyad dang ni/_/bcu drug sum cu rtsa gnyis so/_/de kun pad+ma'i 'dab ma yin/_/pad+ma re re rtsa re yin/_/ka nas bzung ste sa yi bar/_/g.yas skor g.yon skor drug cu bzhi/_/trAM hrIHkhaM aM sa bon bzhi/_/laM
[\[156a.5\]]maM baM taM mnan pas brgyad/_/thog mar a dang tha mar a/_/de ltar bcu drug bskor ba yin/_/a la sogs pa bcu drug gis/_/g.yas skor g.yon skor sum cu gnyis/_/de ltar 'khor lo'i sa bon yin/_/yaM las rlung dkyil gzhu 'dra dang /_/raM las gru gsum me 'dra
[\[156a.6\]]bskyed/_/shes rab thabs las me byung bas/_/las kyi rlung gis yang dag 'bar/_/lte ba'i rtsa yi dbus nas langs/_/dam tshig 'khor lo'i mkha' 'gro tshig_/chos dang longs spyod rdzogs lam gnas/_/longs spyod 'khor lo lan gsum bskor/_/na sa g.yang byung smin
[\[156a.7\]]phrag gnas/_/u rgyan lam b+hu dza lan+d+har/_/phyin nas bde chen 'khor lor zhugs/_/chos dbyings ye shes bdud rtsi gsol/_/bdud rtsi khyer nas slar lam zhugs/_/smin phrag sbu gur lam zhugs te/_/longs spyod 'khor lor ngal bsos te/_/sngar tshig mkha' 'gro
[\[156b\]]
[\[156b.1\]]sos kar 'gyur/_/lte ba'i 'khor lo la gnas nas/_/yang 'gro yang 'ong mthong mi 'gyur/_/skra yi rtse mo khri yi cha/_/de ltar rtogs pa slob dpon drin/_/gtum mo de la bdag phyag 'tshal/_/dbang gi don mdor bsdus pa slob dpon dpal shes rab gsang ba'i zhal snga
[\[156b.2\]]nas kyis mdzad pa rdzogs so//[ {D2475}]@##/_/rgya gar skad du/_tsa tur r+tha sad b+ha ba lo pa de sha nA ma/_bod skad du/_bzhi pa'i don rnam par nges pa'i man ngag ces bya ba/_dpal rdo rje sems dpa' la phyag 'tshal lo/_/kha che ba la bzhi pa'i gtam/_/sngar yang
[\[156b.3\]]yod par ma thos la/_/da ltar yod pa mthong na yang /_/bzhi pa rnyed pa ma yin no/_/don du mi gnyer ma dad dang /_/zab cing rgya che spang ba'i phyir/_/'dir ni bzhi pa bstan pa yi/_/'jug pa bdag las ma byung ngo /_/yul phyogs gzhan na la la dag_/gal te skal ldan
[\[156b.4\]]gyur pa dngos/_/yod pas gter ni mi nub ces/_/bdag blo nges par dbugs dbyung ngo /_/rim pa gnyis kyi dbye ba yis/_/dpal ldan gsang ba 'dus par bstan/_/sbyor ba dang bcas dgyes pa ni/_/rdo rje'i rgyud du mchog tu bstod/_/'khor lo sdom pa zhes bya las/_/_
[\[156b.5\]]bar ma mchog gi tshig gis bshad/_/bskyed pa'i rim pa la gnas nas/_/bdag byin brlab pa rab tu brtag_/thabs dang shes rab sbyor ba yis/_/rim pa gnyis kyang bstan pa yin/_/bskyed pa'i rim pas dag de la/_/gsum pa rnam par gnas pa yin/_/_
[\[156b.6\]]rigs pa dang bcas bzhi pa ni/_/mthong nas slob par byed par 'dod/_/gang gi mthu yis rab bskyed pa/_/ye shes rdo rje ngo mtshar can/_/rigs pa dang bral khyad par cung zad med/_/de la bud med las dang nyon mongs skye/_/rigs pa ldan pas rdo rje las 'byung 'gyur/_/_
[\[156b.7\]]de phyir blo dang ldan pas rigs pa btsal/_/yang dang yang du ltos byed pa/_/phyag rgya sbyor ba 'di 'dra ba/_/rigs pas stong phyir de rnams la/_/shes rab ye shes gnas pa med/_/chos kyi grags pas rnam 'grel las/_/phyogs tsam zhig gis rnam par phye/_/_
[\[157a\]]
[\[157a.1\]]gzhan gyi khyad par byed na ni/_/yang 'bad pa la ltos mi 'gyur/_/tshogs pa gcig la ltos na ni/_/dus gcig skyes pa'i dus gzhan du/_/gal te de nyid la ltos na/_/shin tu dman yang 'phel mi 'gyur/_/de la sogs pa'i rgyud kyis na/_/rdzogs
[\[157a.2\]]pa'i rim pa bsgom pa las/_/rigs pa med pa'i dbang ni yang /_/rigs pa dang bcas blang bar bya/_/rigs pa dang bcas gsum pa ni/_/thob par gyur pa'i de ma thag_/bzhi pa yongs su thob pa la/_/dbang ni mdzes par gyur pa yin/_/chu la sogs pa'i dbang rnams
[\[157a.3\]]ni/_/dag pa'i don du gsal bar gnas/_/bzhi pa ji ltar gnas pa de/_/'bad pas de bzhin bslab par bya/_/de med na ni sangs rgyas med/_/de bzhin dbang yang med par 'gyur/_/de thob na ni sangs rgyas nyid/_/rang nyid yin pa nyid du rtogs/_/de tshe rdo rje slob
[\[157a.4\]]dpon 'gyur/_/de tshe de bzhin gshegs rnams 'dud/_/sangs rgyas kun gyi rang bzhin du/_/grub par 'gyur nyid rang gis mthong /_/ma 'ongs pa na sangs rgyas su/_/de nyid mngon sum nyid du mthong /_/phyag rgya stang stabs ma yin la/_/de yi rgyu ni bsgom pa'ang min/_/_
[\[157a.5\]]de yi tshe na sad byed pa/_/bla ma'i gdams ngag gcig pu yin/_/mi 'khrul don du lan 'ga' zhig_/gzugs dang lang tsho yon tan can/_/shes rab thabs bcas sbyor ba ni/_/de yang rigs pas rnam par spangs/_/mkhas pa rnams la mi dgos shing /_/byis
[\[157a.6\]]pa rtse ba'i 'bras bu can/_/rigs pa gang dang gang dag gis/_/rnam 'grel tshad mar dbang sun phyung /_/slob ma'i dbang du brjod pa ni/_/'di yang ci phyir sun mi dbyung /_/rang gi sa bon las byung ba'i/_/nyes pa dag byed mi gsal te/_/slob dpon gyis bshad zab pa
[\[157a.7\]]yin/_/rigs pa med na de gsal te/_/de ni bdag kyang 'dod mod kyi/_/'on kyang rigs pas khyad par med/_/rdo rje sems gnas gang dang gang /_/gsal zhing 'khrul pa med rnyed pa'o/_/bzhi ba sgrol ma mdzad pa yi/_/shar phyogs kyi ni mkhas pa yis/_/gtam tsam
[\[157b\]]
[\[157b.1\]]yang ni mi shes so/_/de yi chos la bdag gis rtogs/_/'on kyang gti mug bsal ba dang /_/som nyi rab tu zhi ba dang /_/phyin ci log ni bsal ba'i phyir/_/mkhas pas bstan bcos rgyas par mdzad/_/gti mug tu ni rtogs nas spangs/_/som nyi blo ni rang gi rtog pas
[\[157b.2\]]phye/_/phyin ci log gi 'khrul par shes nas bsal/_/des na shin tu legs par mdzad pa yin/_/skad cig gsum las bzhi pa ni/_/gzhan de bskyed pa'i rim pa'i phyogs/_/rim pa yongs su btang nas ni/_/dga' dang bral ba yongs su spang /_/bzhi pa'i sgra ru brjod
[\[157b.3\]]pa ni/_/dgongs pa can du gyur nas gnas/_/gang phyir shes rab ye shes kyi/_/dbang gi rim pa de nyid yin/_/shes rab ye shes gsum pa ni/_/bzhi pa de ni ji ltar 'thad/_/gal te shes rab med gyur na/_/de bzhin zhes kyang ji ltar 'thad/_/gal te shes rab
[\[157b.4\]]blang byas na/_/gsum pa yin gyi bzhi pa min/_/mnyam dang rgyud kyi rang bzhin dang /_/zag med par chad med pa yi/_/dbang ni gzhan du bshad pa gang /_/yang gi sgra yis nges par bstan/_/de yi tshigs bcad las byung ba'i/_/de bzhin sgra yis de 'og bstan/_/gal
[\[157b.5\]]te gsum pa nyid thos pa/_/phyag rgya'i dbye bas 'dod pa dang /_/phyag rgya grangs la ltos pa dang /_/lnga pa la sogs khas blang dgos/_/gal te phyi nang phyag rgya yi/_/dbye bas phye bar 'dod na yang /_/phyi rol phyag rgya las byung ba'i/_/gsum pa yin gyi bzhi pa min/_
[\[157b.6\]]de la zag pa dang bral ba/_/bcos zhes ji ltar rjod par byed/_/lha yi rnal 'byor la dmigs dang /_/sgeg pa la sogs nyams dang ldan/_/gang phyir dga' ba rgyas byed pa/_/sngags kyi tshul gyis rnam par gnas/_/bar chad med par ji ltar 'gyur/_/rgyun mi 'chad
[\[157b.7\]]pa'ang don bzhin ci/_/dga' ba dang bral dga' ba'i mtha'/_/'bras bu mtha' med gang na yod/_/khyad par can gyi kha dog dbyibs/_/lha mo'i rnam par rnam brtags kyang /_/phyi rol las gyur ji 'dra ba/_/dga' bde 'dra rnyed ma yin/_/khyad par can gyi kha dog dbyibs/_/_
[\[158a\]]
[\[158a.1\]]rtogs na khyad par ma yin la/_/gal te mngon sum gyur na lta/_/bden na lha mo lkog tu gyur/_/bla ma slob mas rnam brtags pa/_/brtags pa de las dga' ba gang /_/bsgoms pa'i stobs kyis de 'og tu/_/mngon sum nyid du 'byung ba dang /_/'bras
[\[158a.2\]]bu khyad par can 'byung bas/_/gal te nus na dgos pa la/_/mtha' med zag pa dang bral zhes/_/bya ba la sogs med pa dang /_/dman pa'i bud med ji lta bar/_/dga' dang bde ba'ang de bzhin dman/_/mchog la de bzhin mchog yin te/_/gang phyir sgeg pa las byed
[\[158a.3\]]do/_/de la rim gyis khyad par ram/_/gang gis grangs khyad gyur pa med/_/sangs rgyas 'dren pa byed pa yi/_/bzhi pa des na yod ma yin/_/ji ltar lo ma lci ba dang /_/rtswa sog la sogs du ba gcig_/a ga ru dang ga pur dang /_/tsan+dan la sogs las byung ba'i/_/du
[\[158a.4\]]bas me ni dpog byed pa/_/spyi yin khyad par ma yin no/_/bar bcad med pa'i rgyu la sogs/_/khyad par tshad ma ma yin no/_/khyad par kha cig tsam gyis ni/_/khyad par thams cad 'byung mi 'gyur/_/mtshan nyid mtshan gzhi'i ngo bo yis/_/gang gis dbye brjod
[\[158a.5\]]byed pa/_/kun grags pa yi gtan tshigs kyis/_/gsum pa'i mtshan nyid dag tu bshad/_/mtshan gzhir gyur pa'i bzhi pa ni/_/de las bzlog pa yin par 'dod/_/de tshig byis pa dga' byed kyi/_/mkhas pa la ni ma yin no/_/bstan bcos 'jig rten gang du yang /_/_
[\[158a.6\]]mtshan nyid 'gal bar mi byed do/_/gang phyir mi rtag zag bcas phyir/_/de phyir gsum par 'dod pa yin/_/mtha' yas zag bcas dge ba'i phyir/_/gcig tu bzhi pa gtso bo yin/_/dam pa'i don du yod pa mchog_/mngon du sangs rgyas ster byed pa/_/gang de sgrub pa'i
[\[158a.7\]]mtshan nyid gang /_/'chad pa de la phyag 'tshal lo/_/mi shes pa zhig seng ge yi/_/mtshan nyid gal te ston byed na/_/grags pa ci 'dra bu de la/_/de 'dra'i mtshan nyid ston par byed/_/ji ltar shes pa bzhin brjod pas/_/de bzhin 'di las smra byed de/_/gzhan dag
[\[158b\]]
[\[158b.1\]]sgom par byed pa na/_/gzhan zhig rnyed pa ma yin no/_/zag bcas sgom par byed pa na/_/zag med rnyed pa ma yin no/_/zag med gal te sgom na yang /_/de ni rjes su myong ba med/_/rjes su myong na grub zin pas/_/de la sgom pa ci zhig bya/_/zag pa med la mos pa yis/_/zag bcas gal te
[\[158b.2\]]sgom na yang /_/bdud rtsi 'thung bar 'dod pa yis/_/rtsa dag ci phyir 'jib mi byed/_/mi gsal ba nyid sgom pa yis/_/ci phyir gsal ba rnyed par 'gyur/_/mi gsal ba nyid su yis bsgom/_/sgom bzhin pa na de mi gsal/_/gang gsal ba de bsgom bya min/_/sgom bzhin na yang mi gsal ba'o/_/gsal bar mos nas sgom
[\[158b.3\]]na yang /_/dang po gsal bar mi 'gyur ro/_/de bzhin gal te 'dir 'dod na'ang /_/nyon mongs can la gsal ba med/_/mi gsal ba las gsal 'gyur te/_/bya ba 'di ni bsgoms pa'i stobs/_/nyon mongs med pa bsgoms pa las/_/nyon mongs can du mi 'gyur ro/_/_
[\[158b.4\]]bsgoms pa'i stobs kyis 'di 'dra ba/_/nye bar rnyed pa ma yin no/_/bzhi pa mi rtog pa zhes bya/_/rnam nges 'grel ba yang dag par/_/rnal 'byor mngon sum spyod pas na/_/der ni de bzhin rtogs par bya/_/de ltar shin tu dka' ba'i phyir/_/gsum pa zhes bya bzhi pa yi/_/_
[\[158b.5\]]dpe min pa ni shes bya ste/_/de phyir mnyam par gzhag par bya/_/de ltar min na dpe tsam gyis/_/bsgrub bya bsgrubs pa gang na med/_/bsgrub bya'i rjes 'gro gtan tshigs med/_/dpe yis rab tu bstan par bya/_/tshad ma gnyis kyis rab bsgrubs nas/_/'bral ba yang dag
[\[158b.6\]]dran par byed/_/dpe yis nye bar shes gyur la/_/gtan tshigs nyams pas gang du'ang min/_/gcig gis cung zad sgrub byed ces/_/smra ba ltar na'ang rtog ge min/_/tshes dang chos can grub na ni/_/'brel pa'ang bsgrub par bya ba yin/_/gnas bzhir grub par
[\[158b.7\]]byed pa la/_/sgrub pa 'jug pa smos ci dgos/_/ma grub pa nyid grub don du/_/sgrub par 'jug pa ma yin nam/_/rtog ge pa ni min pa'i tshig_/yod par grub pa med pa'o/_/ma grub pa la dngos po'i chos/_/yod par grub grub rten med chos/_/gnyis ka la brten 'khrul
[\[159a\]]
[\[159a.1\]]pa yin/_/dngos med chos dang 'gal bas na/_/de yi yod pa ji ltar bsgrub/_/dpe las byung ba'i mthar thug pa/_/khyod kyi dpe yis grub pa med/_/ji ltar glang la ba men zer/_/dpe yis res 'ga' grub pa'ang srid/_/lung tshig tshad
[\[159a.2\]]ma yin pas na/_/'di la de yis 'dod pa bya/_/dpe zhes bya ba'i tshad ma 'di/_/pha rol pos kyang ma bsal tam/_/lung las tha dad med pa de/_/gzhan du nye bar 'jal ba ste/_/gnyis su gzung ba nyid med na/_/de yis bcad pa cung zad med/_/nye phyin ring ba'i
[\[159a.3\]]yul dag la/_/dpe zhes bshad par bya ba yin/_/grong khyer du ni ba lang sngon/_/mthong nas dgon par gnas na yang /_/ba lang mthong bar 'gyur ba'i tshe/_/'dra'o snyam pa'i shes pa skye/_/de 'dra ba yi ba lang ste/_/grong khyer du ni bdag gis mthong /_/blo la 'dra bar zhes pas
[\[159a.4\]]na/_/de phyir dpe zhes bya bar gnas/_/ba lang mngon sum mthong bas na/_/sngon gyi ba lang dran 'gyur te/_/da ltar nyid kyi'ang 'dra'o zhes/_/dpe las yongs su gcod par 'gyur/_/de phyir dpe zhes bya ba yang /_/gnyis su 'dzin pa sngon 'gro ba'i/_/ji ltar bshad
[\[159a.5\]]pa'i mthar thug la/_/gnyis su 'dzin pa yod ma yin/_/yongs su smin pa yongs thob par/_/gal te shes nas de 'dzin te/_/gnyis po shin tu bcom pa'i phyir/_/de tshe gcig pu kho na yod/_/yongs su smin la rgyu med phyir/_/thabs kyang yod pa ma yin
[\[159a.6\]]no/_/gzhan zhig brtan bzhin pa na yang /_/gzhan dag glo bur 'byung mi 'gyur/_/gzhan zhes bya ba thog mar bshad/_/de phyir blo dang ldan pas bslab/_/bar chad med pa'i rgyu nyid ni/_/shin tu skye bar mi 'gyur ro/_/gal te sgom pa goms pa yi/_/dbang gis de
[\[159a.7\]]phyir 'dod na yang /_/de lta na yang dus kun du/_/bar chad med par mi 'grub ste/_/sa bon sna tshogs bsgoms pa las/_/rtag tu skye ba'i blo la ni/_/gang las skye ba'i nges pa med/_/gnod pa med dang yang dag don/_/rang bzhin phyin ci ma log phyir/_/blo ni de phyogs
[\[159b\]]
[\[159b.1\]]'gyur ba'i phyir/_/'bad kyang ldog par mi 'gyur ro/_/blo ni de ltar gyur na go_/'di ni bdag kyang 'dod pa la/_/rang bzhin g.yo bar bzod pa dang /_/phyin ci log gi rjes su 'jug_/blo la de yi phyogs gyur pa'i/_/blo gros chen po brdzun pa'i tshig_/de la sogs
[\[159b.2\]]pa phal che bar/_/rdzogs pa'i rim pa sgom par bshad/_/de phyir de ru rtogs bya yi/_/yod pa bshad pa'i dgos pa ci/_/'di yi lung dang tshad ma dang /_/man ngag gsang ba'i mtha' rtogs nas/_/skal ldan dngos rnams la phan phyir/_/bshad kyis mngon pa'i nga
[\[159b.3\]]rgyal min/_/dpal kha che'i slob dpon rin chen rdo rje dang /_/mtshan gzhan phra bar rtogs pa'i dpal zhes bya'i/_/yang dag bzhi pa 'byung ba'i gtam tsam 'di la byas pa med/_/bzhi pa med ces log par gyur na mi rung snyam/_/bzhi pa rnam par nges pa'i man ngag gces bya
[\[159b.4\]]ba'i rab tu byed pa kha che'i slob dpon chen po rig byed kyi mtha' 'dzin pa dpal rin chen rdo rjes mdzad pa rdzogs so//_//rgya gar gyi mkhan po bid+yA b+ha dra dang /_lo tsA ba dge slong tshul khrims bkra shis kyis bsgyur ba'o//[ {D2476}]@##/_/rgya gar skad du/_
[\[159b.5\]]a b+hi She ka ni ruk+ti/_bod skad du/_dbang bskur ba'i nges pa bstan pa/_bdud kyi stobs rab tu 'joms pa la phyag 'tshal lo/_/'jam dpal gzhon nur gyur pa la phyag 'tshal lo/_/sku gnyis kyis gnas khyab pa po/_/bde ba chen po chos kyi sku/_/rtag pa rdo rje
[\[159b.6\]]'chang btud de/_/dbang gi don ni nges brjod bya/_/de ltar nyid du yod pa yi/_/mnyam 'jug rgya chen bde ba che/_/de ni bsgrub bya yin sems pa/_/dbang gi rjes thogs grol 'gyur bas/_/de ni rigs pa ma yin no/_/mnyam 'jug rgya chen gzhan ltos pa/_/rang dbang
[\[159b.7\]]grub pa ji ltar 'gyur/_/nyams bcas ji ltar bsgrub byar 'gyur/_/rigs 'gyur btang ste nyams pa'i phyir/_/de bas bsgrub bya zag med pa/_/nyams pa med pa bla med pa/_/bde ba dri med nam mkha' 'dra/_/'gro ba'i don ni mdzad spyod pa'o/_/de nyid skyob pa
[\[160a\]]
[\[160a.1\]]rnams kyi sku/_/chos kyi sku zhes dran par bya/_/de la brten nas sku ni yang /_/longs spyod sprul pa'i mtshan nyid do/_/de la brten rnams bsgrub bya ste/_/theg pa chen po bla med pas/_/bdag gzhan don dag bsgrub bya'i phyir/_/gzhan du de yang dgos
[\[160a.2\]]pa med/_/de bsgoms pas bsgrub bya ba yi/_/sku ni pha rol phyin theg par/_/rab gsal ro gcig bsam mi khyab/_/chos zhes bya ba 'dir thub chen/_/shes rab pha rol phyin pa'i lam/_/bsgoms pa nyid kyi stobs kyis kyang /_/sbyin sogs las kyi thob bya ba/_/_
[\[160a.3\]]de gtsor gyur pa'i gnyis pa'o/_/'dir yang sku gsum bsgrub bya nyid/_/pha rol phyin pa'i rim bzhin du/_/sbyin dang tshul khrims bzod brtson 'grus/_/bsam gtan shes rab sogs ming gis/_/rnal 'byor rgyud du'ang bsgrub bya ste/_/lha yi rnam pa'i phyag rgya yis/_/_
[\[160a.4\]]gtso bo dang ni dkyil 'khor ba/_/spro ba dang ni bsdus pas so/_/la lar bde chen bsam mi khyab/_/bsgoms pa nyid kyi stobs kyis kyang /_/bsgrub bya sku gnyis brtan gyur pa/_/mdor na lhan cig skyes grags pa'o/_/chos rnams dag ni thams cad kyang /_/de nyid
[\[160a.5\]]las byung bsgom pa dang /_/lus la sogs pa'i las rnams kyang /_/de yi rang bzhin nyid brtags nas/_/rnam pa gnyis par bgrang bya ba/_/rgyu ni bsod nams tshogs nyid kyis/_/lhan cig skyes grags rnal 'byor zhes/_/bsgrub bya de bzhin sku gnyis po'ang /_/de
[\[160a.6\]]phyir rgyud rnams thams cad du/_/phyag rgya nyid kyi brda dang ni/_/ngo bo nyid kyis mtshon bya ba/_/dbang bskur bas ni chos sku'o/_/gtso bo de nyid gcig pu zhig_/mtshon par bya ba 'ga' yis rig_/'di ni de nyid thabs bcas pas/_/mtshon par bya ba gzhan dag
[\[160a.7\]]'dod/_/phyag rgya yi ni sku gsum mo/_/rnam par phye nas mtshon bya ba/_/shes rab ye shes dbang bskur zhes/_/mkhas pa rnams ni smra bar byed/_/de la phyogs dang po'i dgongs pa 'di yin te/_bde ba chen po'i rang bzhin bsam gyis mi khyab pa longs spyod rdzogs pa dang
[\[160b\]]
[\[160b.1\]]sprul pa'i sku'i rten du gyur pa/_yid bzhin nor bu ltar 'gro ba ma lus pa'i don mdzad pa/_kun nas nyon mongs pa'i bag chags kyi sa bon spangs pa/_shin tu rnam par dag pa'i sangs rgyas kyi yon tan gyi sa bon gyi gnas/_/kun gzhi gnas gyur pa'i mtshan nyid
[\[160b.2\]]can chos kyi sku zhes bya ba/_'bras bu'i gtso bo shin tu rnam par dag pa chos kyi dbyings kyi ngo bo ni bsgom pas bsgrub par bya ba rnal 'byor gyi rgyud las bstan te/_/de mi shes pas ni bsgom par mi nus pa'i phyir dang /_/da ltar ni de la dmigs pa'i ye shes med pa'i phyir dang /_
[\[160b.3\]]de thob par byed pa'i ched du bsgom pa don med par thal bar 'gyur ba'i phyir dang /_'jig rten las 'das pa'i lam la rag lus pa yin pas de la mngon du phyogs pa ma yin te thob par rigs pa ma yin no/_/de lta bas na de ston par byed pa de bzhin gshegs pa thams cad kyis
[\[160b.4\]]byin gyis brlabs pa'i phyag rgya'i mtshan nyid kyis rnam par mi rtog pa bde ba chen po tsam rab tu snang ba nyid kyis de kho na nyid dang cha 'dra bas/_de nyid ni 'di yin no zhes dus phyis de bzhin du mos pa'i stobs dang /_rgyud las gsungs pa'i mtshan nyid dang ldan pa'i phyag rgya dang yang
[\[160b.5\]]dag par sbyor bas bla ma'i man ngag nyid kyis byang chub kyi sems nor bu'i nang du gnas pa dang /_phyir shor ba gnyis kyi bar na gang dmigs pa de gzhan dmigs pa thams cad dang 'gal bar gyur pa gnyis su med par snang ba bde ba chen po'i ye shes kyi snang ba can de ni dper
[\[160b.6\]]gyur pa yin par blta bar bya'o/_/de nyams su myong bas 'dra bar gyur pa nges par bya ba yin pas dpes bstan par bya ba yang don dam pa'i ye shes so/_/dpe 'dis legs par mtshon par bya ba nyid de/_thar pa 'dod pa don dam pa'i ye shes la mos ba rnams la dpe 'dis
[\[160b.7\]]nye bar bstan par bya ba nyid yin no/_/der dam pa'i ye shes bla ma'i man ngag nyid kyis nges par byas nas/_bskyed pa'i rim pa dang rdzogs pa'i rim pas lha'i rnal 'byor dang /_lhan cig skyes pa'i rnal 'byor dang /_nam mkha'i rdo rje bsgoms pas des mtshon pa'i de kho na
[\[161a\]]
[\[161a.1\]]nyid mchog tu gus pas rgyun mi 'chad par dam tshig dang ldan pas bsgom par bya'o/_/bsgom pa de yongs su rdzogs pa na lha la sogs pa bsgoms pa'i stobs dang /_dam tshig gis phye ba'i bdag nyid kyi bde ba nyid du 'jug pas myur du sku gsum thob par 'gyur
[\[161a.2\]]ro/_/de bas na shes rab ye shes kyi dbang bskur ba'i dus su gtso bo chos kyi sku gcig pu nyid sku gnyis kyi rten du gyur pa kho na mtshon par bya ba yin no zhes phyogs dang po smra bar byed par sems so/_/yang phyogs gnyis pa'i bsam pa ni 'di yin te/_bde ba chen po zag pa med pa
[\[161a.3\]]nyams par mi 'gyur ba bsgrub par bya ba yin na yang de lta na yang de ni sgrub pa med par bsgrub par mi nus so/_/de lta bas na de bzhin du de'i sgrub pa yang shes par bya'o/_/de'i sgrub pa byed pa ni 'jig rten dang 'jig rten las 'das pa'i tshogs dang /_mthong ba dang /_bsgom pa'i lam gyi ngo bo de yin
[\[161a.4\]]no/_/dam tshig ji lta ba dang mngon par rtogs pa ji lta ba bzhin du de bzhin gshegs pa thams cad lha la sogs pa'i rnal 'byor gyis rgyud las rgyas btab la de nyid kyang shes rab ye shes kyi dbang bskur ba de kho na nyid kyi mtshan nyid can gyi ye shes bskyed pa la rgyu nyid yin pas brtson pa nas bzung nas
[\[161a.5\]]ji ltar 'byung ba bzhin du yang dag par mtshon par bya ba yin no/_/de la re zhig mdor bsdu na dpal gsang ba 'dus pa la sogs pa'i rgyud las gsungs pa'i mtshan nyid dang ldan pa'i sgrub pa pos 'dod par bya ba'i phyag rgya gang gi gzugs la sogs pa gang mthong ba dang /_nu ma sra ba la
[\[161a.6\]]sogs pa la reg pa dang /_chags pa dang bcas pa'i tshig thos pa dang /_ma mchu'i ro myang ba dang /_lus su gtogs pa'i ri dwags kyi lte ba'i dri la snom pa dang /_de rnams sgyu ma lta bu nyid du nges par spyod pa de dang lhan cig skyes pa'i dga' ba de nyid rnam par snang mdzad la sogs
[\[161a.7\]]pa'i de bzhin gshegs pa dang /_gzugs rdo rje la sogs pa'i rdo rje'i bdag po'i ngo bo nyid ni tshogs kyi lam gyis bsdus pa'i rtsom pa nyid yin par mtshon par bya'o/_/gang phyag rgya de nyid la dam du 'khyud pa dang du len pa'i nu ma la sogs pa sra ba gang yin pa ni sa'i ngo bo nyid reg pa'i
[\[161b\]]
[\[161b.1\]]ye shes kyi yul du gyur pa ste/_rang gi snang ba tsam nyid yin pas phyi rol na don mi dmigs pa'i phyir sems gzhan du 'jug par mi 'gyur ro/_/de lta bu'i rnam pa'i shes pa dang lhan cig skyes pa'i dga' ba gang yin pa de ni rnam par snang mdzad dang /_sangs rgyas spyan
[\[161b.2\]]dang gti mug dang longs spyod du rnam par gzhag pa'i gti mug dga' ma dang /_gti mug rdo rje ste thabs rnam par gzhag pa bsnyen pa'i mtshan nyid can gyi yan lag dang po ste/_nges par 'byed pa'i cha dang mthun pas bsdus pa de'i rjes thegs la mtshon par bya ba yin no/_/de yang /_
[\[161b.3\]]bsgrub bya sgrub pa'i sbyor ba ni/_/gang yin bsnyen pa yin par 'dod/_/ces gsungs pas so/_/'di dang phyis 'byung ba dag la rnam par snang mdzad la sogs pa'i de bzhin gshegs pa thams cad bsdus pa dang /_sangs rgyas spyan la sogs pa'i lha mo rnams dang /_gti
[\[161b.4\]]mug rdo rje la sogs pa'i byang chub sems dpa' rnams dang /_gti mug dga' ma la sogs pa'i lha mo rnams shes pa dang ldan pa'i bla ma dang slob ma dag gis man ngag ji lta ba bzhin du spro ba dang bsdu ba la sogs pa bya ba yin no/_/de nas chos kyi dbyings kyi phyag rgya de nyid kyi
[\[161b.5\]]pad+ma'i lus dang ngag dang yid stong pa nyid kyi gru gsum pa nang stong pa nyid dang /_gong ma gong ma'i sa rnam par dag pa'i mtshan nyid yin pa'i phyir steng yangs pa dang /_dmigs par gyur pa'i chos kyi dbyings shin tu rnam par dag pa'i ngo bo dbyer med pa'i yang dag pa'i ye shes kyi ngo
[\[161b.6\]]bo nyid yin pa'i phyir/_dbyug pa ltar sra zhing mkhrang ba nyid kyis nam mkha' dang mtshungs pa'i stong pa nyid la dmigs pa yin pas/_kha gyen du bltas pa'i rdo rje dang gnyis su med par byed pa ni ma mthong ba'i chos kyi dbyings mthong ba yin la zag pa med pa'i lam gyi ngo bo ste/_chos
[\[161b.7\]]kyi dbyings kun du 'gro ba rab tu rtogs pa'i mtshan nyid can yin no/_/de ni phyag rgya las shes par bya'o/_/de la gang gis rdo rje dang pad+ma dag gnyis su med par byed pa'i ye shes gang yin pa de dag bye zhing bral ba'i bdag nyid la rgyab kyis phyogs pa gang dmigs par gyur pa de chu'i
[\[162a\]]
[\[162a.1\]]khams kyi ngo bo nyid de/_gang de dang lhan cig skyes pa'i dga' ba gang yin pa de ni bcom ldan 'das mi bskyod pa dang /_zhe sdang dang bdag med ma dang /_longs spyod du rnam par gzhag pas zhe sdang dga' ma dang zhe sdang rdo rje'o/_/thabs rnam par gzhag pa'i yan
[\[162a.2\]]lag gnyis pa nye bar bsgrub pa ste rjes thogs su mtshon par bya ba'o/_/de yang /_rdo rje pad+ma mnyam sbyor ba/_/nye ba'i bsnyen pa yin par 'dod/_/ces gsungs pas so/_/chos kyi dbyings kyi phyag rgya de nyid kyi yangs pa'i pad+ma chos kyi dbyings kyi ngo bo'i nang du 'jug cing 'byung
[\[162a.3\]]ba dang ldan pa'i rdo rje yang dag pa'i ye shes kyi ngo bos yang dang yang du gcig tu der zhen pas gang rnam pa thams cad du mngon sum du byed pa'i mtshan nyid ni zag pa med pa'i bsgom pa'i lam gyi ngo bo'o/_/de ni phyag rgya las rig par bya'o/_/de la gang pad+ma'i nang du btsud pa la zhen pa'i
[\[162a.4\]]shes pa dang /_gang de'i dmigs par gyur pa gtsubs pa'i dbang gis dro ba nyid ni me'i khams kyi ngo bo ste/_de dang lhan cig skyes pa'i dga' ba gang yin pa de ni bcom ldan 'das snang ba mtha' yas dang /_'dod chags kyi gos dkar mo dang /_longs spyod du rnam par gzhag
[\[162a.5\]]pa 'dod chags dga' ba dang /_'dod chags rdo rje ste/_thabs rnam par gzhag pa las sgrub pa zhes bya ba yan lag gsum pa rjes thogs su mtshon par bya ba'o/_/de yang /_sgrub pa bskyod pa yin par bshad/_/hUM phaT dang ni ldan pa'o/_/zhes gsungs pas so/_/de nyid kyi
[\[162a.6\]]gnas skabs su de bzhin gshegs pa thams cad dang de'i shes rab kyi ngo bo thabs dang shes rab dag shin tu chags par gyur pas bskyod pa mngon par sbyar bar bya ba dang /_mngon par sbyor bar byed pa'i mngon pa'i nga rgyal gyis rtsed mos bde ba'i tshor ba gang gi sems myos shing
[\[162a.7\]]dga' bar gyur pa gang yin pa de ni bcom ldan 'das rin chen 'byung ldan dang /_nga rgyal dang dregs pa ste khyad par gyi lam gyis bsdus pa phyag rgya las rig par bya'o/_/de nyid sems las byung ba nyid yin pa'i phyir dang /_'dod chags yin par 'dra ba dang /_'dod chags rdo rje nyid
[\[162b\]]
[\[162b.1\]]kyi khongs su gtogs pa yin pas des na sgrub pa'i yan lag logs shig pa med do/_/de'i rjes la shes rab dang thabs gnyis su med par snang ba shin tu bsgoms pa las byung ba'i mchog tu dga' ba ro mnyam par gyur pa na/_gti mug zhe sdang 'dod chags kyi rgyu ba rnams rnam par dag pa'i
[\[162b.2\]]chos kyi dbyings la dmigs nas/_rtsed mo mchog gi bya ba'i ye shes kyi bsgrub bya la mngon du phyogs pa'i las kyi mtshan nyid mthar phyin pa'i lam gyis bsdus pa gang yin pa de phyag rgya las rig par bya'o/_/de nyid du gang rdo rje nor bu'i rtsa ba'i nang du byang chub kyi sems bde ba chen po dang
[\[162b.3\]]lhan cig skye ba na skul bar byed pa de ni rlung gi khams so/_/byang chub kyi sems g.yo ba'i reg pa la dmigs pa'i ye shes gang yin pa rtsed mo'i bstan bcos ma lus pa las bstan pa'i bya ba 'jug pa'i skabs med pa'i yang dag pa'i ye shes kyi bdag nyid kyis rdo rje nyid bsgrub bya
[\[162b.4\]]la mngon par phyogs pa'i las kyi rab tu rtogs par bya ba skul bar byed pa rjes thogs nyid du 'bras bu mngon par sgrub par byed pa gang 'dod chags dang zhe sdang dang gti mug la sogs pa rnams ro mnyam pa'i ngo bo'i tshor ba nang gi reg pa nyams su myong ba'i mtshan nyid can/_mchog
[\[162b.5\]]tu dga' ba'i ngo bo nyid gang yin pa de dang lhan cig skyes pa'i dga' ba de ci rigs par bcom ldan 'das don yod grub pa dang /_phrag dog dang 'dod pa dang dam tshig sgrol ma dang /_longs spyod du rnam par gzhag pa dam tshig rdo rje dang rdo rje dga' ma ste/_thabs rnam par gzhag pa
[\[162b.6\]]las 'dod chags dang zhe sdang gti mug rab tu rgyu ba zhi ba nyid dang /_bde ba shin tu 'jug pa dang ldan pa nyid dang /_nges par 'bras bu dang ldan par gyur pas sgrub pa chen po zhes bya ba ste/_yan lag bzhi pa de'i rjes thogs su mtshon par bya ba yin no/_/de yang /_rang bde
[\[162b.7\]]ngo bo nyid dang bzhi/_/sgrub pa chen po zhes bya'o/_/zhes gsungs so/_/yang de nyid shes rab kyi dbang bskur ba'i skabs su longs spyod bzhi rnam par gzhag pa la mnyam par gzhag pa'i yid kyis 'dod chags dang zhe sdang dang gti mug la sogs pa rnams kyis mngon du rgyu 'jug
[\[163a\]]
[\[163a.1\]]pa rnams ro gcig par gyur pa/_de'i bag chags kyi mtshan nyid can rnams ci rigs pa'i khongs su de dag rnam par dag pa'i mtshan nyid can de ni zad pa shes pa'i ye shes te nyon mongs pa dang /_shes bya'i sgrib pa ma lus pa zad pa'i mtshan nyid can de
[\[163a.2\]]dang de'i phyag rgya ni gshin rje mthar byed dang shes rab mthar byed dang pad+ma mthar byed dang /_bgegs mthar byed kyi gzugs 'dir mtshan par bya'o/_/de la gti mug zad pa shes pa ni gshin rje mthar byed/_zhe sdang zad pa shes pa ni shes rab mthar byed/_'dod chags
[\[163a.3\]]zad pa shes pa ni pad+ma mthar byed dang /_sgrib pa thams cad zad pa shes pa ni bgegs mthar byed/_chos kyi sku 'bras bu thob pa'i bgegs skrod par byed pa'i phyir ro/_/de yang /_gti mug gti mug longs spyod pas/_/gti mug zad pas gshin rje gshed/_/ces bya
[\[163a.4\]]ba nas brtsams nas/_sgrib pa thams cad zad ces pa/_/bgegs mthar byed ces dran par bya/_/zhes pas so/_/de lta bas na gti mug dang zhe sdang 'dod chags la sogs pa rnams dang /_de dag gi bag chags kyi gnyen por gyur pa rnams ni tshogs dang mthong ba dang
[\[163a.5\]]bsgom pa'i lam gyis bsdus pa rnams te/_mos pas spyod pa dang /_lhag pa'i bsam pa dag pa dang /_rnam par smin pa dang /_sgrib pa thams cad spangs pa'i sar gtogs pa rnams so/_/chos kyi dbyings shin tu rnam par dag pa dang /_de'i ye shes thob pa'i rgyu mtshan
[\[163a.6\]]rnams dpal gsang ba 'dus pa la sogs pa ni bsnyen pa dang /_nye ba'i bsnyen pa dang /_sgrub pa dang /_sgrub pa chen po'i mtshan nyid can rnams kyis shes rab kyi dbang bskur bar ci rigs par 'khyud pa dang /_rab tu 'byed pa dang /_rnam par spyod pa dang /_ye shes 'char ba'i
[\[163a.7\]]phyag rgyas de bzhin gshegs pa thams cad rgyas btab pa'i bde ba chen por ro gcig pa'i rdo rje 'chang chen po'i dper gyur pa dang /_dpes bstan par bya ba mtshon nas/_thob par bya ba'i rgyur gyur pa rnams de'i rgyu nyid du sgrub pa bzhi po rnams yang dag par mtshon par byed pa yin par rig
[\[163b\]]
[\[163b.1\]]par bya'o/_/de'i rjes la nyon mongs pa dang shes bya'i sgrib pa rnam par dag pas las thams cad rnam par dag pa yin la/_las rnam par dag pas rnam par dag pa'i 'bras bu thob pa yin no/_/de yang /_nyon mongs rdo rje dag gyur pas/_/las rnams rnam par dag par 'gyur/_/_
[\[163b.2\]]las rnams rnam par dag gyur pas/_/las skyes 'bras bu'ang rnam par dag_/ces gsungs pas so/_/de lta bas na chos kyi sku'i mtshan nyid can gyi bsgrub bya sgrib pa dang bral ba zag pa med pa/_mi nyams pa bde ba chen po'i rang bzhin gnyis su med pa'i chos kyi dbyings rnam
[\[163b.3\]]par dag pa dang /_de'i ye shes kyi ngo bo me long lta bu dang /_mnyam pa nyid dang /_so sor rtog pa'i ye shes kyi bdag nyid can dang /_longs spyod rdzogs pa'i sku'i rten dang /_bya ba grub pa'i ye shes kyi bdag nyid can sprul pa'i sku rab tu bskyed pa ni sangs rgyas thams cad kyi
[\[163b.4\]]bsgrub par bya ba'o/_/de'i sgrub pa'i thabs ni gsang sngags kyi tshul 'dir dpe phyag rgya las mtshon par bya ba yin no/_/de lta bas na sgrub pa'i thabs kyi mtshan nyid kyi rjes thogs su yan lag mchog dang sbyar ba las rdo rje nor bu'i rtse mor chud pa'i byang chub kyi sems man ngag gis
[\[163b.5\]]pad+ma'i snying por rdo rje nor bus mnan pa'am/_rlung las rgyal bar bya ba goms pa'am/_phaT la sogs pa'i sngags kyis nus pa ji lta ba bzhin du bzung nas/_de dang lhan cig skyes pa'i rgyun mi 'chad pa brjod pa med pa/_dbang po'i 'jug pa thams cad chub pa/_bde ba chen po
[\[163b.6\]]tsam rab tu snang ba'i chos kyi dbyings rnam par dag pa dang /_de'i ye shes kyi ngo bo chos kyi sku mtshon par byed pa/_gnyis su med pa rtog pa med pa bde ba tsam rab tu snang ba nyid kyis de bzhin gshegs pa thams cad kyi gsung gcig gis bsgrub par bya ba'i rdo rje 'chang chen
[\[163b.7\]]po'i dpe lta bur de ltar brdar btags nas/_dpe dang dpes bstan par bya ba bye brag med par mos par byas nas/_de lta bu'i ngo bo nyid du de ni 'di yin no zhes mnyam par gzhag pa'i sems kyis 'dir yang dag par mtshon par bya'o/_/legs par mtshon zhing bstan par byas nas
[\[164a\]]
[\[164a.1\]]mngon par rtogs pa ji lta ba bzhin du lha'i rnam pa'i rnal 'byor gyis dam tshig ji lta bar snying gar zla ba dang yi ge hUM la sogs pa dang /_lhan cig skyes pa'i rnal 'byor dang /_nam mkha'i rdo rje bsgom pa la gus pa dang /_rgyun mi 'chad par dus ring por rang
[\[164a.2\]]gi dam tshig la spyod cing man ngag ji lta ba bzhin du bsgom par bya ba yin te/_ji ltar shin tu myur zhing shin tu bde ba thob pa de ltar bsgom par bya'o zhes bya ba ni phyogs gnyis pa smra ba'i bsam pa yin no/_/phyogs gsum pa nyid kyi bsam pa ni 'di yin te/_sgrub pa dang bcas
[\[164a.3\]]kyang rung /_sgrub pa dang ma bcas pa yin kyang rung /_chos kyi sku tsam la mtshon par byed pa ni ma yin no/_/de tsam zhig ni theg pa chen po'i bsgrub bya ma yin pa nyid de/_de tsam zhig la ni gzhan gyi don la sbyor ba med pa'i phyir ro/_/'o na ji lta bu zhe na/_gzhan yang sku gnyis po
[\[164a.4\]]ye shes bzhis bsdus pa nyid kyang bsgrub bya yin no/_/de ltar yang pha rol tu phyin pa'i theg pa las chos kyi dbyings rnam par dag pa dang /_de'i khongs su gtogs pa'i chos kyi dbyings kyi ye shes chos kyi sku zhes bya ba ni gtsor bsgrub par bya ba yin la/_de la brten pa rnam pa
[\[164a.5\]]thams cad dang don thams cad kyi gzugs brnyan gyi ngo bo me long lta bu'i ye shes dang /_sangs rgyas thams cad dang mnyam pa nyid du rtogs pa'i mnyam pa nyid kyi ye shes dang /_rnam pa thams cad du don rtogs pa'i don thams cad de bzhin du yongs su gcod pa'i so sor
[\[164a.6\]]rtog pa'i ye shes dang /_ye shes gsum po 'di dag gi ngo bo longs spyod rdzogs pa'i sku zhes bya ba ni 'bras bu gzhan yin no/_/de bzhin du rnam pa thams cad du 'gro ba'i don gyi bya ba mdzad pa'i mtshan nyid can bya ba nan tan gyi ye shes kyi ngo bo sprul pa'i sku zhes bya ba yang 'bras
[\[164a.7\]]bu yin no/_/de bzhin du gsang sngags kyi theg par yang brda ji lta ba dang /_rgyu ji lta ba bzhin du chos kyi dbyings shin tu rnam par dag pa'i ngo bo rdo rje 'chang gi rang bzhin dang /_shin tu rnam par dag pa de'i ye shes kyi ngo bo mi bskyod pa'i ngo bo chos kyi sku zhes bya ba ni gtsor
[\[164b\]]
[\[164b.1\]]bsgrub par bya ba yin no/_/de bzhin du sna tshogs kyi rnam pa thams cad snang bas me long lta bu'i ye shes kyi ngo bo rnam par snang mdzad kyi rang bzhin dang /_sangs rgyas thams cad dang mnyam pa nyid du rtogs pa'i ngo bo rin chen 'byung ldan gyi ngo bo dang /_nyams su myong ba'i
[\[164b.2\]]don gyi rnam pa thams cad yongs su gcod pa'i bdag nyid can so sor rtog pa'i ngo bo nyid ni snang ba mtha' yas kyi bdag nyid de/_longs spyod rdzogs pa'i sku zhes bya ba 'bras bu gnyis las chos kyi sku la brten pa yin no/_/de bzhin du sna tshogs la khyab pa'i 'gro ba'i don gyi bya
[\[164b.3\]]ba mdzad pa'i mtshan nyid can/_bya ba nan tan gyi ye shes kyi ngo bo nyid ni don yod grub pa'i rang bzhin te sprul pa'i sku zhes bya ba 'bras bu bsgrub par bya ba gzhan yin no/_/de ltar 'dir yang sku gsum po'i ngo bo nyid bsgrub par bya ba yin pas/_bsgrub bya ji lta ba de lta bu'i de bzhin
[\[164b.4\]]gshegs pa thams cad kyi brdar byas pa'i phyag rgyas brda ji lta ba bzhin du mtshon par bya ba yin no/_/ji ltar mtshon zhe na/_de lta bas na shes rab kyi dbang bskur gyi dus su rdo rje nor bu'i rtse mor phyin pa'i byang chub sems yul de nyid du man ngag ji lta ba nyid dang /_phyogs gnyis pa
[\[164b.5\]]nas bstan pa'i rigs pas bstan par byas pa'i byang chub kyi sems de dang lhan cig skyes par gyur pa gang yin pa rang dang gzhan gyi snang ba'i bye brag dang bral ba/_mchog tu bde ba chen po tsam rab tu snang ba dang /_gnyis su med pa bya ba thams cad nub par gyur pa dag gi rnam par rtog
[\[164b.6\]]pa las shin tu 'das pa'i ngo bo rang rig pa der gtad pa mthar phyin pa/_nam mkha'i dri ma med pa lta bu'i yid mchog tu gyur pa'i bde ba nyams su myong bar gyur pa de ni chos kyi sku'i mtshan nyid do/_/de yang /_ji srid rnal 'byor byang chub sems/_/gtong bar byed pa ma yin pa/_/de srid kun
[\[164b.7\]]dga' las byung bde/_/ci yang rgyun mi 'chad pa 'thob/_/ces gsungs so/_/gang rdo rje'i nang g.yo bar gyur pa'i byang chub kyi sems reg pa las byung ba'i yul nges pa med na yang dmigs pa'i dbang gis yul so sor nges pa lta bur kha phyir bltas pa'i bde ba'i rnam pa byang chub
[\[165a\]]
[\[165a.1\]]kyi sems la longs spyod pa'i ye shes ni nyams su myong ba dang ldan pas de ni longs spyod rdzogs pa'i sku'i mtshan nyid do/_/gang yang shes rab kyi pad+ma'i nang du spros pa'i byang chub kyi sems de longs spyod du byas pas de yongs su mnyes par gyur pa na rdo rje nor bus
[\[165a.2\]]nyams su myong ba de ni sprul pa'i sku'i mtshan nyid do/_/de ltar na sku gsum brda ji lta ba bzhin du phyag rgya las mngon par mtshon pa brtan par byas la man ngag ji lta ba dang /_mngon par rtogs pa ji lta bar lha'i rnam pa'i phyag rgya dang /_sngags kyi rnam pa'i dmigs pa'i phyag rgya
[\[165a.3\]]dang /_rtsa ba'i lhan cig skyes pa'i rnal 'byor dang /_gnyis pa de'i rjes thogs las byung ba'i rnam pas dam tshig dang ldan par bsgoms pas bde bar myur du sku gsum thob par 'gyur ro zhes bya ba ni phyogs gsum pa smra bar byed pa'i bsam pa yin no/_/rnal 'byor ma'i rgyud
[\[165a.4\]]dgyes pa'i rdo rje la sogs pa nyid du yang shes rab kyi dbang bskur ba'i skabs su sku gsum po nyid bsgrub bya yin par mtshon par bya ba rigs pa yin no/_/kha cig ni gtsor bde ba chen po'i rnam pa lhan cig skyes pa'i ngo bo chos kyi sku tsam mtshon par bya ba yin no zhes zer ro/_/de nyid
[\[165a.5\]]rnam pa sna tshogs pa la sogs pa'i sgrub pa dang bcas pas bsgrub pa dang bcas par mtshon par bya ba yin no zhes gzhan dag zer ro/_/brda ji lta ba bzhin du de bzhin gshegs pa thams cad kyis btags pa'i phyag rgya'i de kho na nyid kyi rjes su 'brangs nas/_sku gnyis po chos
[\[165a.6\]]dang longs spyod rdzogs pa zhes bya ba nyid mtshon par bya ba yin no zhes gzhan dag zer ro/_/de lta bas na gang nam mkha' dri ma med pa ltar/_snang ba med pa bde ba chen po tsam rab tu snang ba nyams su myong ba'i mchog de ni rnal 'byor ma'i 'khor lo'i ngo bo chos kyi sku'i mtshan nyid yin
[\[165a.7\]]no/_/gang yang kun+da dang zla ba ltar dkar ba de dang lhan cig skyes pa'i byang chub kyi sems nyams su myong ba de ni longs spyod rdzogs pa'i sku dpal he ru ka'i ngo bor mtshon par bya'o/_/de yang /_kun rdzob dung dang zla ba 'dra/_/sgrib bral bde ba'i ngo bo nyid/_/bcom ldan zhu ba'i rnam
[\[165b\]]
[\[165b.1\]]par gyur/_/de bde chags can ma rung 'dod/_/ces pas so/_/de lta bu ni mchog dang dga' bral gyi bar du mtshon par bya bar gsungs pa'i rigs pa shes pa'i bsam pa yin no/_/de yang smras pa/_mchog dang dga' bral dbus dag tu/_/mtshon zhing ltos la brtan par gyis/_/_
[\[165b.2\]]zhes pa dang /_dga' bral dang por mtshon bya ba/_/de ni dga' ba gsum bral nyid/_/ces gsungs/_gal te bde ba chen po bsgrub par bya ba ma yin te/_ma zhi ba nyid kyi phyir dang /_bsgrub bya nyid ma yin par dgyes pa'i rdo rje'i rgyud de nyid du bkag pa'i phyir te/_ji skad du/_de
[\[165b.3\]]bas bde ba de nyid min/_/gang phyir 'byung ba che bde ba/_/zhes gsungs pa dang /_pha rol tu phyin pa'i theg pa shes rab kyi pha rol tu phyin pa la sogs pa las kyang gnyis su med pa nyid bsgrub bya nyid du gsungs pa'i phyir/_theg pa'i khyad par la yang de kho na nyid kyi khyad par ni
[\[165b.4\]]yod pa ma yin te/_de kho na nyid ma yin par thal bar 'gyur ba'i phyir ro/_/ci ste thabs tha dad pa las 'bras bu tha dad par ji lta bar mi 'gyur/_rgyu'i tha dad pa las 'bras bu'i tha dad mthong phyir sA lu'i myu gu dang nas kyi myu gu dag bzhin no/_/gzhan du na skyed par byed ba med pa nyid du 'gyur ro//_
[\[165b.5\]]zhen de ni ma yin te/_snga na med pa bskyed pa'am/_'gyur ba med pa'i 'bras bu ni rgyu'i tha dad pa las 'bras bu tha dad pa 'byung bar 'gyur gyi/_thob par bya ba ma yin no/_/de 'thob par byed pa tsam gyis thabs la tha dad yod kyi rang gi ngo bo ni ma yin no/_/theg pa chen po'i 'dir
[\[165b.6\]]rtog pa ro gcig pa nam mkha' dri ma med pa lta bu chos kyi sku'i ngo bo 'dus ma byas pa'i bsgrub par bya ba'i gtso bo thob par bya ba la ni tha dad pa yod pa ma yin no/_/de lta bas na de ni bsgrub bya ma yin pa'i phyir shes rab ye shes kyi dbang bskur ba'i dus su mtshon par bya ba ma yin
[\[165b.7\]]no/_/mchog dang dga' ba dang dga' bral dag gi dbus su yang mtshon par bya ba ma yin te/_de'i dus na bde ba'i rnam pa shin tu lhag par gyur pa nyid kyi phyir/_shin tu mya ngan las 'das par rab tu gsal zhing /_ro gcig pa bya ba byas pa nyid kyi mtshan nyid can/_de'i
[\[166a\]]
[\[166a.1\]]dus na nyams su myong ba med pa'i phyir ro/_/de lta bas na dga' ba cig can sangs rgyas kyi sgrib pa dang bral ba shin tu rab tu zhi ba'i bde ba chen po lta zhog_/byang chub sems dpa'i sa brgyad pa nyid la yang shin tu bde ba chen po nyid du bstan
[\[166a.2\]]te/_de yang /_de las rab zhi mi g.yo mchog_/dbang gyur mi mnyam mnyam pa nyid/_/rnam par mi rtog bde ba ni/_/byang chub sems dpa' thob par 'gyur/_/zhes gsungs pas so/_/gang yang dgyes pa'i rdo rje nyid las kyang /_bde ba bsgrub bya nyid du
[\[166a.3\]]bkag pa de yang mi rigs te/_der ni zag pa med pa nam mkha' lta bu'i bde ba bsgrub bya ma yin par bkag pa med do/_/'on kyang dper bstan pa'i bde ba zag pa dang bcas pa/_nyams pa dang bcas pa/_bsgrub bya nyid du sems par 'ga' zhig 'gyur ro snyam du dgongs
[\[166a.4\]]nas bkag pa yin no/_/gang yang /_dga' bral mthar ni gnas pa la/_/zhes bya ba'i tshig gis de nyid du bya ba byas pa/_mchog tu mya ngan las 'das pa'i mtshan nyid can mtshon par bya ba yin gyi/_bde ba chen po ni ma yin no zhes gang smras pa de yang rigs pa ma yin te/_
[\[166a.5\]]dga' bral mthar ni zhes bya ba der yang 'bru mang po'i bsdu pa yin no/_/gang yang /_lhan cig skyes dga'i 'jug nyid do/_/zhes bstan pa der yang 'jug nyid ni lhag ma gsum po nyid de rigs pa ma yin pa'i phyir ro/_/de nyid ni bsgom par bya ba yin no zhes rtogs par bya'o/_/_
[\[166a.6\]]gzhan yang dga' bral gyi mthar rab tu zhi ba ro gcig pa gnyis su med pa/_brjod pa med pa/_'dod pa med pa/_'dod chags dang /_'dod chags dang bral ba ma yin pa nyid ni bsgrub par bya ba yin no zhes 'dod na yang /_de lta bu ni mi srid de/_gang gi phyir
[\[166a.7\]]de'i gnas skabs na gnyis su med pa'i ye shes nyams su myong ba med pa ste/_thabs dang shes rab dag gi yul rnam pa sna tshogs snang ba'i phyir ro/_/brjod pa med pa yang ma yin te nyams su myong ba'i don du ma la rab tu rtog pa'i phyir ro/_/'dod
[\[166b\]]
[\[166b.1\]]chags dang 'dod chags dang bral ba spangs pa yang ma yin te lus zungs zad par gyur ba la 'dod chags dang bral ba srid la/_lus zungs 'phel bar gyur pa la yang 'dod chags skye bar gyur pa srid pa'i phyir ro/_/de 'dod chags bral ba yang ma
[\[166b.2\]]yin te/_yang 'jug par mos pa srid pa'i phyir ro/_/mig la sogs pa btsums pa'i 'bad pa nyid kyis rnam par rtog pa spong par 'gyur zhing /_bye brag tu snang ba nub par gyur na phyag rgya'i dgos pa 'bras bu med par 'gyur te/_gzhan du yang de grub pa'i phyir ro/_
[\[166b.3\]]shes rab kyi chu skyes dang sbyor ba med na mchog tu mya ngan las 'das pa'i bya ba byas pa nyid 'grub par mi 'gyur ro zhe na ma yin te/_zas dang /_bsku mnye dang /_khrus la sogs pas kyang de lta bu'i bya ba byas pas skyed par 'gyur te mang du smra ci dgos/_smras pa/_rnal 'byor
[\[166b.4\]]ma rgyud bsgrub bya 'di/_/lhan cig skyes grags bde ba che/_/mchog gi mtha' dang dga' bral gyi/_/dang por 'bad pas mtshon par bya/_/zhes bya ba yin no/_/gal te dpal gsang ba 'dus pa la sogs pa rnal 'byor gyi rgyud dang /_dgyes pa rdo rje la sogs pa rnal
[\[166b.5\]]'byor ma'i rgyud rnams su dbang bskur ba rnam pa du zhig tu 'dod ce na/_de la kha cig ni dpal gsang ba 'dus par ni dbang bskur ba rnam pa gsum du 'dod de/_dbang bskur ba ni rnam pa gsum/_/rgyud 'di ru ni bstan pa yin/_/zhes bya ba'i tshig dang lus dang ngag dang yid
[\[166b.6\]]dag par byed pa'i phyir te/_lus dang ngag yid dbye ba yis/_/gsang ba 'dus par dbang bskur ba/_/mgon pos gsum du yang dag bstan/_/bzhi pa zhes bya mi 'dod do/_/zhes zer ro/_/gal te de lta na/_de ltar de bzhin bzhi pa yang /_/zhes bya ba'i tshig de ji ltar
[\[166b.7\]]drang zhe na/_brjod par bya ste/_'dis ni dbang gi don rjod par byed pa ma yin no/_/'o na ci zhe na/_rgyud kyi don sbyor bar byed pa yin te/_de yang rgyud las/_bsnyen pa'i sgrub pa dang po ste/_/gnyis pa nye bar sgrub pa yin/_/sgrub pa nyid ni gsum pa ste/_/sgrub pa/_
[\[167a\]]
[\[167a.1\]]chen po bzhi pa'o/_/zhes gsungs pa'i phyir ro/_/de'i don ni 'di yin te/_shes rab ye shes gang yin pa de nyid bzhi pa dang sgrub pa chen po zhes bya ba'i don te/_de nyid kyis rdo rje 'chang chen po'i go 'phang thob pa'i phyir ro/_/da lta ni de'i go 'phang
[\[167a.2\]]mtshon par byed pa de nyid shes rab ye shes la bzhi par bya zhing /_bzhi pa zhes bya ba'i sgras brjod par bya ste/_sgrub pa chen po zhes bya ba'i don to/_/dbang bskur ba la de mngon par rjod par byed pa dgos pa ci zhig yod ce na/_shes rab dang 'brel ba'i dbang bskur ba'i dgos pa
[\[167a.3\]]brjod par bya ba yin no snyam du sems pa'o/_/blo gros bzang ba gzhan dag ni/_/gzhan du rjod par mi byed de/_/bum pa'i dbang ni dang po ste/_/gsang ba zhes bya gnyis par brjod/_/shes rab ye shes gsum pa'o/_/zhes bya ba'i tshig gis rgyud gzhan du rab tu grags
[\[167a.4\]]pa'i phreng ba dang chu dang cod pan la sogs pa'i dbang bskur ba mi 'grub par thal bar 'gyur te/_khyad par can du bstan pa'i tshig gis spyi la gnod pa'i phyir ro/_/de'i phyir bcom ldan 'das kyis gsungs pa gang yin pa las gzhan pa/_rgyud gzhan dag tu rab tu grags pa'i
[\[167a.5\]]dbang bskur ba'i khyad par la bzhi par gsungs te/_rgyud gzhan gyi gang yin pa de ltar rgyud 'dir yang rig par bya ste/_bye brag med pa ni yang 'dir brjod par bya mi dgos so snyam du dgongs pa'o/_/gzhan dag ni dbang bskur ba bzhi pa tha dad par 'dod de/_de yang 'di ltar/_
[\[167a.6\]]gang shes rab ye shes kyi dus na bde ba chen po gnyis su med pa nyams su myong ba de nyid ji lta ba de lta bur mtshon par bya ba dang /_mtshon par byed pa'i ngo bo man ngag ji lta ba bzhin du bla ma'i tshig gis rab tu bsgrub pa na/_nges par skye ba'i yul du gyur pa ni dbang bskur ba bzhi par
[\[167a.7\]]'gyur ro/_/sems nyid nges pa dang ma nges pa'i ngo bo rnam pa gnyis kyis dbang bskur ba yang rnam pa gnyis su 'dod de/_de yang /_cho ga ji skad gsungs pa'i dbang bskur nas/_/slob ma'i yid kyi mos pa yongs brtags la/_/rgya che ba dang zab mor mos pa la/_/dbang
[\[167b\]]
[\[167b.1\]]bskur rin chen tshig gis sbyin par bya/_/zhes gsungs pa'i phyir ro/_/gal te de lta yin na bum pa dang gsang ba dag la yang tshig gis sgrub pa dang ldan par gyur pas/_dbang bskur de dag gi khyad par gzhan du 'gyur ro zhe na ma yin te/_de dag ni dang po nyid nas nges pa yin
[\[167b.2\]]te/_nges pa dang ma nges pa'i ngo bo nyid kyi dbye ba med pa'i phyir dang /_dbang bskur ba'i khyad par gzhan dag kyang rgyud las gsungs pa med pa'i phyir dang yang dag par ston pa yang med pa'i phyir ro snyam du sems so/_/dgyes pa'i rdo rje la sogs pa rnal 'byor ma'i rgyud nyid du yang
[\[167b.3\]]slob dpon kha cig dbang bskur ba rnam pa gsum nyid du 'dod de/_de ltar de bzhin bzhi pa yang gsum pa las gzhan pa de kho na nyid bsdus pa la sogs par gsungs pa'i phreng ba dang /_chu la sogs pa'i dbang bskur ba gzhan des bsdus pa yin par ston to/_/rdo rje rigs kyi
[\[167b.4\]]le'u las 'dod pa'i dbang bskur ba rnam pa bzhi yang shes rab ye shes kyi dbang bskur ba nyid la sbyor bar byed de/_gang shes rab dang lhan cig chags pa dang /_dgod pa la sogs pa de bzhin gshegs pa la sogs pa thams cad la mchod pa'i ngo bo slob dpon gyi las kyi
[\[167b.5\]]mtshan nyid yin pa'i phyir slob dpon gyis dbang bskur ba'o/_/shes rab gang la chags pa dang bcas pas pad+ma 'byed cing mthong ba de ni gsang ba la brten pa yin pa'i phyir gsang ba'i dbang bskur ba'o/_/shes rab gang gi yan lag kun mthong ba ni de shes rab la brten pa
[\[167b.6\]]yin pa'i phyir shes rab kyi dbang bskur ba'o/_/gang gnyis ka'i bya ba las byung ba de kho na'i mchog yang dag par mtshon pa gnyis su med pa'i ye shes ni bzhi pa yin no snyam du sems te/_de yang /_dgod pa dag pa slob dpon te/_/de bzhin mthong ba gsang ba nyid/_/_
[\[167b.7\]]yan lag kun thob shes rab ste/_/de bzhin gnyis kyis btsal ba'o/_/zhes gsungs pa'i phyir ro/_/gzhan dag ni dbang bskur ba bzhi pa gzhan du 'dod de/_dgyes pa'i rdo rje'i le'u dang po las thams cad bzhi nyid du 'dod pa'i phyir gtso bor bstan pa ni gang na yang
[\[168a\]]
[\[168a.1\]]med pas mos pa yang dgos pa med do/_/de lta bas na sems kyi dbang bskur ba nyid rnam pa gnyis su dbye bar byas pa la dbang bskur ba bzhi par 'dir blta bar bya'o/_/de lta na yang shes rab kyi yan lag dang 'dus par gyur pa la/_nor bu'i
[\[168a.2\]]rtse mor phyin pa'i byang chub sems dang lhan cig skyes pa'i bde ba chen po'i 'jug pa thams cad la gnod pa yul yod pa ma yin yang dmigs pa'i dbang gis yul so sor nges par 'jug pa lta bu don dam pa'i lhan cig skyes pa'i dpe'i ngo bo gang nyams su myong ba de man ngag nyid
[\[168a.3\]]dang /_goms par bya ba'i 'khrul 'khor dgug pa la sogs pa dang /_rlung gi sa bon nus pa ji lta ba bzhin du brtan par byas nas mtshon par bya'o/_/'di brtan par byas la yan lag dang nying lag thams cad spros par bya'o/_/yan lag dang nying lag thams cad la khyab nas
[\[168a.4\]]goms pa'i dbang gis 'di rim gyis brtan pa dang g.yo ba'i dngos po ma lus pa thams cad la khyab par byas te/_mnyam par gzhag pa'i sems kyis de dag de'i rang bzhin du bya'o/_/sna tshogs 'di dag de'i rang bzhin du byas pas kyang de las gzhan pa'i dngos po snang
[\[168a.5\]]ba dang /_dga' ba yin pas lhan cig skyes pa'i bde ba chen po de bla ma'i man ngag nyid kyis yang dang yang du bstan par bya'o zhes bya ba grub pa'i mtha' yin no/_/de la shes rab kyi yan lag dang 'dus pa'i lhan cig skyes pa'i bde ba chen po gang brtan par byas pa'i mtshan nyid can
[\[168a.6\]]de ni shes rab kyi yan lag la brten pa'i sems nyid yin pa'i phyir shes rab dang ye shes kyi dbang bskur ba zhes bya'o/_/gang yang brtan par byas pa'i lhan cig skyes pa'i bde ba chen po nus pa ji lta ba bzhin mnyam par gzhag pa'i sems kyis yan lag dang nying lag thams cad
[\[168a.7\]]khyab pa dang /_sna tshogs la khyab pas sna tshogs de'i rang bzhin du byed pa de ni shes rab ye shes dang 'dra bar gnyis su med pa brjod pa med pa'i bde ba chen po tsam snang ba nyid de yang sems nyid dbang bskur ba ste/_de ltar de bzhin bzhi pa yang /_/zhes bya ba bstan pa yin
[\[168b\]]
[\[168b.1\]]no snyam du sems so/_/lhan cig skyes pa'i bde ba chen po'i rnal 'byor 'di ji lta bar gang yang 'di'i dam tshig kyang de lta bu nyid du goms par bya'o/_/de thams cad lhan cig skyes pa grub par dgyes pa'i rdo rje las btus nas kho bos bstan pas 'dir rgyas par ma byas so/_/'di dag thams cad
[\[168b.2\]]ni mnyam par gzhag pa'i slob dpon gyis slob ma la shes rab ye shes kyi dbang bskur ba'i dus su de lta bu'i gnas skabs kyi brdas nye bar thob par bya ste/_ye shes 'di ni shin tu phra/_/zhes bya ba la sogs pa'i tshigs su bcad pa brjod nas de kho na nyid bsgrub par bya'o zhes
[\[168b.3\]]bya ba ni gzhung lugs so/_/shes rab ye shes dbang bskur gyi/_/mtshon bya mtshon byed dbye ba ni/_/brjod bya gsum las 'dir dpyod la/_/mkhas pas rigs pa de blang bya/_/dbang bskur rnam par gzhag pa 'di/_/re zhig dpal ldan 'dus par gsal/_/_
[\[168b.4\]]phyag rgya de nyid rjes 'brangs nas/_/rgyud gzhan rjes su 'brang bar bgyis/_/dpal ldan 'dus pa'am dgyes rdo rjer/_/dbang bskur ji ltar de ltar 'dir/_/bzhi pa'i dbye ba gang brjod pa/_/mkhas pas rigs pa de gzung bya/_/rgyud gnyis rjes su 'brangs nas
[\[168b.5\]]ni/_/rgyud de dag gi brda yis kyang /_/rnal 'byor ma dang rnal 'byor gyi/_/rgyud kun brjod pa shes par bya/_/lung dang rigs pa las 'das pa'i/_/bzhi pa nyid kyi dbye ba rnams/_/bdag gis gzhung mang 'jigs pas ni/_/sun 'don pa ni 'dir ma bris/_/_
[\[168b.6\]]de dang de yi phyogs de nyid/_/lhag par mthong bas de brtags nas/_/lung dang rigs pa dang ldan pa'i/_/sun 'don pa ni sbyin par gyis/_/dbang bskur mchog ni de nyid 'di/_/brjod pas bdag gis dge bsags gang /_/dpal ldan rin chen 'byung ldan gzhir/_/_
[\[168b.7\]]'gro 'di ma lus 'jug par shog_/dbang bskur ba'i nges par bstan pa slob dpon mkhas pa chen po rin chen 'byung gnas zhi bas mdzad pa rdzogs so//_//rgya gar gyi mkhan po chen po shAn+ti b+ha dra dang /_lo tsA ba tshul khrims rgyal bas bsgyur cing zhus te gtan la phab pa//_//_
[\[169a\]]
[\[169a.1\]{D2477}]@##/_/rgya gar skad du/_a b+hi She ka ar+tha ni ru k+ti nA ma/_bod skad du/_dbang gi don nges par brjod pa zhes bya ba/_bcom ldan 'das dpal rdo rje sems dpa' la phyag 'tshal lo/_/chos sku bde ba chen po ni/_/sku gnyis po la khyab gnas pa/_/rdo rje 'dzin
[\[169a.2\]]rtag la phyag 'tshal/_/dbang gi don ni nges par bshad/_/rgyas bshad bde ba bsgrub bya ni/_/da lta nyid du gyur yin par/_/sems dpa' de ni mi rigs te/_/dbang gis de ma thag grol phyir/_/gtso min gzhan las rgyas bshad ni/_/ji ltar rang gis myong bar 'gyur/_/ji
[\[169a.3\]]ltar bsgrub bya 'jig bcas pas/_/grol ba'ang rnam par 'jig par rigs/_/de phyir zag med bsgrub bya ni/_/'jig med bla na med pa ste/_/'gro ba'i don bya nus ldan pa/_/bde ba nam mkha' lta bu'o/_/skyob pa'i sku ni de nyid de/_/chos kyi sku zhes bshad pa yin/_/de la
[\[169a.4\]]yang ni gnas pa'i sku/_/longs spyod sprul pa'i mtshan nyid can/_/theg chen bla na med par ni/_/gnyis po'ang mkhas pa'i bsgrub bya ste/_/gzhan ni de yi sbyor min pas/_/rang dang gzhan don bsgrub phyir ro/_/pha rol phyin pa'i theg par yang /_/bsgrub bya sku der bsgoms
[\[169a.5\]]pa yis/_/ro gcig gsal ba bsam mi khyab/_/'di ni thub chen chos sku'i mtshan/_/shes rab pha rol phyin pa yi/_/lam de bsgoms pa'i stobs las kyang /_/gtso bo de ni thob par 'gyur/_/sbyin sogs las las gnyis po de/_/bsgrub bya sku gsum po 'dir
[\[169a.6\]]ni/_/pha rol phyin rim de lta bur/_/sbyin pa tshul khrims bzod brtson 'grus/_/bsam gtan shes rab sogs pas so/_/rnal 'byor rgyud du bsgrub bya ste/_/lha yi phyag rgya'i dngos po ste/_/gtso bo dang ni dkyil 'khor ba/_/spro dang bsdu ba yis kyang ngo /_/gang
[\[169a.7\]]zhig la lar bde chen por/_/bsam mi khyab kun stobs las kyang /_/bsgrub bya gnyis dang gnas kyi sku/_/rang bzhin zhes byar rab bsdus te/_/chos rnams nyid ni thams cad kyi/_/de nyid las byung bsgom par bya/_/lus la sogs pa'i las rnams kyang /_/de
[\[169b\]]
[\[169b.1\]]yi ngo bor brtags na'o/_/rnam pa gnyis su bshad pa ni/_/bsod nams tshogs kyi rgyu yis te/_/rang bzhin zhes bya'i rnal 'byor cher/_/bsgrub bya gnyis po'ang de bzhin no/_de phyir rgyud rnams thams cad du/_/phyag rgya mo yi brda yis ni/_/dbang bskur dang las chos
[\[169b.2\]]sku yi/_/rang bzhin du yang mtshon pa tsam/_/gtso bo de nyid gcig pur mtshon/_/kha cig gzhan gyis de ltar rig_/de nyid sgrub thabs dang bcas par/_/'dir mtshon no zhes gzhan rnams gnas/_/phyag rgya yis ni sku gsum mo/_/rab tu phye ba 'dir rab mtshon/_/_
[\[169b.3\]]'di ltar shes rab dbang bskur la/_/mkhas rnams gzhan dag de ltar smra/_/de la phyogs dang po'i bsam pa ni 'di lta ste/_bde ba chen po'i dngos po bsam gyis mi khyab pa longs spyod rdzogs pa dang sprul pa dag gi gnas su gyur pa yid bzhin gyi nor bu lta bur 'gro ba ma
[\[169b.4\]]lus pa'i don gyi bya ba mdzad cing /_kun nas nyon mongs pa'i bag chags kyi sa bon zad par bton pa/_sangs rgyas thams cad kyi yon tan shin tu rnam par dag pa'i bag chags kyi gzhi ma kun gzhi rnam par shes pa yongs su gyur pa'i mtshan nyid 'bras bu'i gtso bo chos
[\[169b.5\]]kyi sku zhes bya ba shin tu rnam par dag pa'i chos kyi dbyings kyi rang bzhin ni rnal 'byor gyi rgyud kyi sgom pas bsgrub par bya ba yin gyi/_mi shes par ni bsgom par bya ba ma yin te/_'dir de dmigs pa'i shes pa med pa'i phyir ro/_/de thob ni ni bsgom pa don med do/_/gtso
[\[169b.6\]]bo 'jig rten las 'das pa'i lam de'i dngos po nye bar ma gyur na gtso bo ma yin pa'i dngos po der rig pa ma yin no/_/de'i phyir na de bzhin gshegs pa thams cad kyis byin gyis brlabs pa'i phyag rgyas mtshon par bya ba'i rnam par rtog pa med pa'i bde ba chen po tsam so sor snang
[\[169b.7\]]ba de kho na nyid dang mthun par snang ba de nyid dus phyis de kho na nyid du rnam par grol ba bsgom par bya'o/_/rgyud las ji skad gsungs pa'i phyag rgya mor yang dag par sbyar bar bla ma'i man ngag las byang chub kyi sems nor bu'i dkyil na gnas pa'i phyi rol du ma song ba'i bar ma
[\[170a\]]
[\[170a.1\]]don gnas pa la nye bar dmigs pa na dmigs pa gzhan thams cad dang rab tu 'gal bar gyur pa'i gnyis su med par snang ba bde ba chen po'i dngos po'i ye shes ni de'i dper gyur par bltas te bsgom par bya'o/_/de'i rnam pa dang mthun pa la brtags
[\[170a.2\]]pa las dpe dang ldan pa'i don dam pa'i ye shes kyang dpe 'dis shin tu thar pa'i don dam pa'i ye shes 'dod pa rnams la shin tu nye bar mtshon par byed par 'gyur ro/_/de bas na 'dir bla ma rnams kyi man ngag las don dam pa'i ye shes de nges par shes par gyur na nam mkha'
[\[170a.3\]]rdo rje bsgom pa de nyid dang bskyed pa dang rdzogs pa'i rim pa'i lha'i rnal 'byor dang bcas pa'i sbyor ba'ang mtshon pa yin la/_de gus pa dang bcas pas rgyun ma chad par dam tshig dang ldan par bsgom par bya'o/_/de yongs su rdzogs par bsgom pa'am/_lha'i dngos po dang
[\[170a.4\]]por bsgoms pa'i stobs dang /_dam tshig chen po lhur blangs pa'i stobs las shin tu myur bar rab tu bde ba dang sku gsum po thob par 'gyur ro/_/shes rab ye shes kyi dbang bskur pa'i dus su gtso bo'i phyir na chos kyi sku/_sku gnyis po'i rten de nyid mtshon pa yin
[\[170a.5\]]no zhes phyogs dang po'i bsam pa yin no/_/phyogs gnyis pa'i dgongs pa yang 'di yin te/_gang gi tshe yang bde ba chen po zag pa med pa ni bdag gis kyang bsgrub par bya ba yin mod kyi/_de bas kyang de'i sgrub pa'i thabs las ma gtogs pa gzhan gyis bsgrub par mi nus pa
[\[170a.6\]]des na sgrub pa'i thabs kyang mtshon pa yin par shes par bya'o/_/de la sgrub thabs ni 'jig rten dang 'jig rten las 'das pa'i tshogs mthong bar bya ba'i phyir na lam gyi rang bzhin bsgom pa'o/_/de yang rnal 'byor gyi rgyud du dam tshig ji lta ba bzhin du lha'i dngos po de bzhin
[\[170a.7\]]gshegs pa thams cad kyi ye shes kyi phyag rgyas btab pa'i ye shes so/_/de yang shes rab ye shes kyi dbang bskur bas mtshon pa'i de kho na nyid kyi ye shes kyi mtshan ma bskyed pa'i rim pa la rtsom par byed pa'i dus na bskyed pa'i rim pa yang de bzhin du mtshon par byas pa yin no
[\[170b\]]
[\[170b.1\]]zhes so/_/de la cho ga ni dpal gsang ba 'dus pa la sogs pa de snyed du rab tu bsdus pa'i rgyud las gsungs pa'i mtshan nyid can sgrub pa po la spro ba dang ldan pa'i phyag rgya mo'i gang gzugs la sogs pa mthor bar bya ba dang /_nu ma sra ba la sogs pa la reg par bya ba
[\[170b.2\]]dang /_rjes su chags pa dang bcas pa dang /_dung mo rna pas thos par bya ba dang /_ma mchu'i ro myang bar bya ba dang /_lus po la ri dgas kyi lte bas byugs pa'i dri ma mnam zhing /_de rnams kyi dngos po yang sgyu ma lta bur yang dag par khong du chud par byas la/_de
[\[170b.3\]]dang lhan cig skyes pa'i dga' ba gang yin pa de rnam par snang mdzad la sogs pa'i de bzhin gshegs pa rnams dang /_gzugs rdo rje ma la sogs pa'i rang bzhin tshogs kyi lam gyi ngo bor yang dag par bzung ste yang dag par brtsams pa nyid las mtshon par bya'o/_/phyag rgya
[\[170b.4\]]gang yin pa de nyid kyi lus po bsdams pas blangs pa'i nu ma la sogs pa'i sra ba rnams ni sa'i rang bzhin reg bya shes pa'i dmigs byar gyur pa rang snang ba tsam po des phyi rol gyi don gyi rjes su dmigs pa las gzhan du cung zad kyang brtag par mi bya'o/_/de lta bu'i cho ga dang
[\[170b.5\]]ye shes su bcas par skyes pa'i dga' ba de ni bcom ldan 'das rnam par snang mdzad gti mug longs spyod par gnas pa dang /_gti mug dga' ma ste rdo rjer gnas so/_/thabs kyi gnas skabs su gnas pa las bsnyen pa'i mtshan nyid yan lag dang po ste/_nges par rig
[\[170b.6\]]par byed pa'i char yang dag par blangs pa de'i de ma thag par yang dag par mtshon pa'o/_/de skad du gsungs pa/_bsgrub bya sgrub par rab sbyor ba/_/gang yin pa 'di bsnyen par gsungs/_/zhes so/_/'dir phyis bya ba ni rnam par snang mdzad la sogs pa de bzhin gshegs
[\[170b.7\]]pa thams cad yang dag par bsdus par gyur pa rnams dang /_gti mug rdo rje la sogs pa rnams dang /_byang chub sems dpa' rnams dang /_gti mug dga' ma la sogs pa rnams kyi spro ba dang bsdu ba la sogs pa rnams bla ma dang slob ma mkhas pa dag gis ji lta
[\[171a\]]
[\[171a.1\]]ba'i man ngag gis bya ba yin no/_/de nyid kyis na chos kyi dbyings kyi phyag rgya de nyid kyi pad+ma ni/_sku dang gsung dang thugs nang stong pa nyid kyi nang zur gsum pa dang /_nam nam mkha'i ngo bo can dang /_steng nas steng du rnam par rgyas pa ni sa rnams rnam par
[\[171a.2\]]dag pa'i dmigs par bya bar gyur pa shin tu rnam par dag pa chos kyi dbyings kyi rang bzhin dbyer med pa yang dag pa'i ye shes kyi rang gi ngo bo la rdo rje dbyug pa sra zhing mkhregs pa'i ngo bo nam mkha' dang mnyam pa'i stong pa nyid kyi dmigs pa dang ldan pa kha gyen du bltas pas chos
[\[171a.3\]]kyi dbyings gnyis su med cing /_zag pa med pa mthong ba'i lam gyi ngo bo thams cad du chos kyi dbyings so sor rig pa'i mtshan nyid ma mthong bar byed pa'o/_/de ni phyag rgya las shes par 'gyur ro/_/de la rdo rje dang pad+ma gnyis su med par byed pa'i ye shes gang yin pa de dang
[\[171a.4\]]de'i gnyis su dbye ba'i sbyor ba'i bdag nyid dang bral mod kyang /_gtso bo gang yin pa de dmigs par byed par gyur pa chu'i khams kyi rang bzhin gsher ba gang yin pa de dang lhan cig tu skyes pa'i dga' ba de ni bcom ldan 'das mi bskyod pa dang /_mA ma kI zhe sdang la spyod par
[\[171a.5\]]gnas pa ste zhe sdang dga' ma dang zhe sdang rdo rje'o/_/thabs kyi gnas skabs las yan lag gnyis pa ste nye bar sgrub pa de ma thag par mtshon pa'o/_/de skad du yang gsungs pa/_rdo rje pad+ma mnyam sbyar ba/_/nye bar bsgrub pa yin par 'dod/_/ces so/_/chos kyi
[\[171a.6\]]dbyings kyi phyag rgya de nyid kyi pad+ma rnam par rgyas pa chos kyi dbyings kyi gzugs de'i nang du gzhug pa dang /_dbyung bar ldan pa yang dag pa'i ye shes kyi rang bzhin gyi rdo rjes yang nas yang du gcig tu zhen par byas pas dngos po thams cad so sor rtog pa'i mtshan nyid zag pa
[\[171a.7\]]med pa bsgom pa'i lam gyi rang bzhin mtshon par byed ba de mang du bya'o/_/de ni phyag rgyas rig par byed pa ste/_der yang pad+ma gang yin pa'i nang du drul ba'i mthus byung ba'i ye shes dang /_de'i dmigs par bya bar gyur pa drul ba'i dbang gis dro ba gang yin pa de ni rang bzhin
[\[171b\]]
[\[171b.1\]]gyi phyir na de dang lhan cig skyes pa'i dga' ba de ni bcom ldan 'das 'od dpag tu med pa dang gos dkar mo ste/_chags pa la longs spyod par gnas pa 'dod chags dga' ma dang 'dod chags rdo rje'o/_/de ni thabs kyi gnas skabs las sgrub pa zhes bya ba'i yan lag
[\[171b.2\]]gsum pa'i de ma thag par mtshon pa'o/_/de skad du yang gsungs pa/_hUM phaT yi ger ldan bya ste/_/bskyod pa bsgrub par gsungs pa yin/_/zhes so/_/de nyid kyi gnas skabs na de bzhin gshegs pa thams cad dang /_de rnams kyi shes rab kyi rang bzhin dag shes
[\[171b.3\]]rab dang thabs su shin tu zhen pa las skyes pa'i sngon du sbyar ba bya ba la sngon du sbyor ba byas pa'i bde ba dang bde ba mtshungs par so sor rig pa'i mngon pa'i nga rgyal gyi sems de la bsnyems pa dang spro ba de ni bcom ldan 'das gtso bo rin po che ste/_nga rgyal dang /_chang gi ngo bo dang /_
[\[171b.4\]]bar chad med pa'i lam gyi ngo bo bzung ba ste phyag rgyas rig par byed pa'o/_/de ni chags pa'i sems kyi ngo bo'i thun mong ba 'dod chags rdo rje nyid kyi khongs su gtogs pa yin gyi/_'di yan lag tha dad pa ni ma yin no/_/de'i rjes su shes rab dang thabs dag gis gnyis su med
[\[171b.5\]]pa so sor snang ba shin tu bsgoms pa las byung ba'i mchog tu dam pa dga' bar gti mug dang /_zhe sdang dang /_'dod chags kyi tshul rnams ro mnyam par gyur pa shin tu rnam par dag pa chos kyi dbyings la dmigs pa mchog tu dga' bar brtun pa'i ye shes bsgrub byar mngon du
[\[171b.6\]]phyogs pa'i lam brtun pas mtshon pa ste/_mthar phyin pa'i lam gang yin pa bzung ngo /_/de ni phyag rgyas rig par byed do/_/de la nor bu'i rtsa bu ga gang yin pa na byang chub kyi sems bde ba chen po dang bcas pa 'chug cing g.yo ba rlung gi khams byang chub kyi sems kyi reg byar
[\[171b.7\]]dmigs pa'i ye shes gang yin pa ni bde bar byed pa'i bstan bcos kun nas smras pa'i bya ba rnams mi 'jug pa'i rdo rje nyid kyi yang dag pa'i ye shes kyi bdag nyid bsgrub bya mngon du gyur pa la las kyi rkyen rnams 'chug pa med cing bar chad med pa nyid kyis 'bras bu mngon du byas
[\[172a\]]
[\[172a.1\]]pa gang yin pa ste/_de ni gti mug dang /_zhe sdang dang /_'dod chags la sogs pa rnams ro mnyam pa'i rang bzhin rig par byed pa po rtse mo'i bu ga'i dkyil du reg bya nyams su myong ba'i mtshan nyid mchog tu dga' ba'i rang gi ngo bo lhan cig skyes pa'i
[\[172a.2\]]bde ba gang yin pa'o/_/de ni ji lta ba bzhin du sbyar ba'i bcom ldan 'das te/_bcom ldan 'das don yod grub pa phrag dog tu 'dod pa dam tshig la longs spyod par gnas pa'i dam tshig rdo rje dang rdo rje dga' ma'o/_/thabs kyi gnas skabs las 'dod chags dang zhe sdang dang gti
[\[172a.3\]]mug gi rgyu rnams zhi bar gyur pas bde ba'i sbyor ba shin tu rgyas pa'i 'bras bu la 'bras bu gzhan du longs spyod pa med do/_/de ni sgrub pa chen po zhes bya ba gzhan yan lag bzhi ba'i mtshan nyid de/_de skad du yang gsungs pa/_rang gi bde ba rang bzhin bzhi/_/sgrub pa chen
[\[172a.4\]]bor bshad pa yin/_/zhes so/_/longs spyod pa bzhi pa'i gnas skabs de nyid kyi shes rab ye shes kyi dus 'dir yid mnyam par bzhag pas gti mug dang /_zhe sdang dang /_'dod chags la sogs pa rnams rab tu spyod par 'jug pa rnams dang ro gcig tu gyur pa'o/_/_
[\[172a.5\]]de rnams kyi bag chags kyi mtshan nyid rnams kyi tha ma tha ma rnam par dag pa'i mtshan nyid ji lta ba bzhin du sbyar ro/_/de rnams zad pa'i ye shes ni nyon mongs pa dang /_shes bya'i sgrib pa la sogs pa'i mtshan nyid kun de'i ngo bor son pa'o/_/rgyud
[\[172a.6\]]las gsungs pa'i phyag rgya des gshin rje mthar 'byin dang /_shes rab mthar 'byin dang /_pad+ma mthar 'byin dang /_bgegs mthar 'byin rnams kyi gzugs su yang 'dir mtshon pa yin te/_de la gti mug zad pa'i ye shes ni gshin rje mthar 'byin no/_/zhe
[\[172a.7\]]sdang zad pa'i ye shes ni shes rab mthar 'byin pa'o/_/'dod chags zad pa'i ye shes ni pad+ma mthar 'byin pa'o/_/sgrib pa thams cad zad pa'i ye shes ni bgegs mthar 'byin te chos kyi sku thob pa ni bgegs kyi rgyun rnams bskrad pas na'o/_/de skad du yang gsungs
[\[172b\]]
[\[172b.1\]]pa/_gti mug gti mug longs spyod pas/_/gshin rje mthar phyin gti mug zad/_/ces pa nas brtsams nas/_sgrib pa kun zad ye shes ni/_/bgegs mthar 'byin par 'dir bshad do/_/zhes pa ji snyed pa'o/_/de snyed kyis ni gti mug dang zhe sdang dang 'dod chags
[\[172b.2\]]la sogs pa rnams dang /_de'i bag chags rnams kyi gnyen po'i phyogs su gyur pa'i tshogs kyi lam dang /_mthong ba dang bsgom pa'i lam gyi yang dag par bsdus pa'i mos pa spyod pa dang /_bsam pa kun du dag pa dang /_rnam par smin pa dang /_sgrib pa thams cad dang /_
[\[172b.3\]]rnam par bral ba'i sar 'gro ba rnams dang /_der song ba rnams dpal gsang ba 'dus pa la sogs par bsnyen pa dang /_nye ba'i bsnyen pa dang /_sgrub pa dang /_sgrub pa chen po'i mtshan nyid rnams ni shin tu rnam par dag pa'i ye shes thob pa'i rtags sam rgyu ste/_shes
[\[172b.4\]]rab kyi dbang bskur ba'i rim pa dang ji lta ba bzhin du sbyor ro/_/rtsom pa dang /_so sor rig pa tsam dang /_rnam par dpyod pa dang /_ye shes skye ba ni bde ba chen po ro gcig pa rdo rje 'dzin pa chen po'i dper gyur pa ste/_dpe dang ldan pa yang dag par thob par byed cing mtshon
[\[172b.5\]]par byed pa'i rgyu mtshan du gyur pa de bzhin gshegs pa thams cad kyis phyag rgyas btab pa'o/_/de'i rgyu sgrub thabs rnam pa bzhi po des 'dir yang dag par mtshon par byed pa ni phyag rgyas rig par byed pa'o/_/de'i rjes la las thams cad rnam par dag pas nyon mongs pa
[\[172b.6\]]dang shes bya'i sgrib pa rnam par dag pa chen por 'gyur te/_las rnam par dag pas 'bras bu rnam par dag pa thob pa yin pas na'o/_/de skad du yang gsungs pa/_las rnams thams cad rnam dag na/_/nyon mongs rdo rje'i sgrib pa 'dag_/las rnams thams cad
[\[172b.7\]]rnam dag pa'i/_/las las 'bras bu dag pa skye/_/zhes so/_/'dis na bsgrub bya chos kyi sku'i mtshan nyid ni sgrib pa med cing zad pa dang 'jig pa med pa/_gnyis su med pa'i bde ba chen po shin tu rnam par dag pa chos kyi dbyings kyi ye shes kyi rang bzhin ni me long lta bu
[\[173a\]]
[\[173a.1\]]dang /_mnyam pa nyid dang /_so sor rtog pa dang bya ba nan tan gyi ye shes kyi bdag nyid can longs spyod rdzogs pa dang /_sprul pa'i sku'i rgyu bsgrub bya de dang sangs rgyas thams cad kyi thabs su bcas pa sngags kyi theg pa 'dir phyag rgya'i dpe las mtshon pa
[\[173a.2\]]yin no/_/'dis na sgrub thabs kyi mtshan nyid kyi de ma thag par yan lag mchog dang ldan pa'i phyag rgya dang 'dus nas/_rdo rje nor bu'i rtse mor byang chub kyi sems phyin pa na man ngag ji lta bas pad+ma la nor bu'i thor tos mnan nas rlung gis rnam par rgyal ba la goms par bya zhing /_yi
[\[173a.3\]]ge phaT la sogs pa'i sngags kyis yang dag par gzung bar bya'o/_/de'i lhan cig skyes pa'i dga' ba de ni rnam par mi chod cing brjod du med par dbang po'i tshogs rnams so sor thim par gyur pa bde ba chen po 'ba' zhig tsam du snang bar shin tu rnam par dag pa chos kyi dbyings
[\[173a.4\]]kyi ye shes kyi rang bzhin chos kyi sku nye bar mtshon par byed pa ste/_gnyis su med cing brjod pa las 'das pa tsam gyi ngo bor snang bar de bzhin gshegs pa thams cad kyis gsungs gcig tu zhi bde gsung ba'i phyir na de thob par bya ba'i rdo rje 'dzin pa'i dper gyur pa ni/_dpe de dang
[\[173a.5\]]dpe dang ldan pa dag mi phyed par mos pas de kho na nyid kyi rang bzhin du de nyid 'dir mnyam par gzhag pa'i sems kyis 'di la yang dag par mtshon par bya'o/_/yang dag par mtshon pa brtan par byas nas mngon par rtogs pa'i rim pa ji lta ba dang /_dam tshig ji lta bar lha'i
[\[173a.6\]]dngos po'i rnal 'byor byas la/_snying gar zla ba dang yi ge hUM la sogs pa la lhan cig skyes pa'i rnal 'byor nam mkha' rdo rjer gus pas rgyun ma chad par yun ring por bsgom par bya zhing /_dam tshig gi spyod pa dang ldan par man ngag ji lta ba bzhin du bsgom par bya'o/_/ji lta ba
[\[173a.7\]]bzhin du de bsgoms na shin tu bde ba der rab tu myur bar 'thob pa yin no/_/de ltar phyogs gnyis pa'i smras pa yin no/_/phyogs gsum pa'i dgongs pa ni 'di yin te/_sgrub pa'i thabs dang bcas pa ma yin pa chos kyi sku tsam dang /_sgrub pa'i thabs dang bcas pa tsam ni mtshon
[\[173b\]]
[\[173b.1\]]par bya ba ma yin no/_/de kho na tsam zhig ni theg pa chen po 'dir bsgrub par bya ba ma yin pa'i phyir ro/_/de ci'i phyir zhe na/_de tsam gyis ni sems can gyi don sbyor ba med pas na'o/_/de lta bas na gzhan sku gnyis po yang ye shes yang dag par bsdu zhing bsgrub par bya ba yin te/_'di ltar pha rol tu phyin pa'i theg par yang chos
[\[173b.2\]]kyi dbyings rnam par dag pa der gyur pa'i nang du chos kyi sku'i ye shes chos kyi sku zhes bya ba bsgrub par bya ba'i gtso bo'o/_/der gnas pa na dngos po thams cad dang /_don thams cad kyi rang bzhin gzugs brnyan lta bur gsal ba'i me long lta bu'i ye shes dang /_sangs rgyas thams cad mnyam par
[\[173b.3\]]mngon du rtogs pa'i mnyam pa nyid kyi ye shes dang /_don gyi rnam pa thams cad kyi dngos po thams cad ji lta ba de kho na bzhin du yongs su bcad pa'i thugs su chud pa'i so sor rtog pa'i ye shes te/_ye shes gsum po'i rang bzhin de rnams ni longs spyod rdzogs pa'i sku zhes bya
[\[173b.4\]]ba 'bras bu gzhan du gyur pa'o/_/de bzhin du 'gro ba'i don gyi dngos po thams cad mdzad pa'i mtshan nyid can bya ba nan tan gyi ye shes ni 'bras bu sprul pa'i sku zhes bya bar 'dod pas so/_/de nas sngags kyi theg par yang lugs ji lta bar rgyud rnams ji lta ba bzhin du shin tu rnam par
[\[173b.5\]]dag pa chos kyi dbyings kyi ngo bo rdo rje 'dzin pa'i rang bzhin mi bskyod pa'i ye shes kyi bdag nyid shin tu rnam par dag pa'i ye shes kyi ngo bo ni chos kyi sku zhes bya ste bsgrub par bya ba'i gtso bo'o/_/de bzhin du rnam pa sna tshogs par snang ba'i dngos po thams cad du gsal ba ni me long
[\[173b.6\]]lta bu'i ye shes kyi rang bzhin te rnam par snang mdzad kyi ngo bo'o/_/sangs rgyas thams cad mnyam pa nyid du rtogs pa'i rang bzhin ni mnyam nyid kyi ye shes kyi rang gi ngo bo ste/_rin chen 'byung ldan gyi rang bzhin no/_/don thams cad kyi dngos po kun gyi rjes su rtog cing yongs su
[\[173b.7\]]gcod pa'i mtshan nyid ni so sor rtog pa'i ye shes kyi rang bzhin te/_'od dpag tu med pa rang gi ngo bo'o/_/de rnams ni bsgrub par bya ba'i 'bras bu gnyis pa ste longs spyod rdzogs pa'i sku zhes bya'o/_/de bzhin du 'gro ba'i don rnam pa sna tshogs par mdzad pa'i mtshan nyid can bya ba
[\[174a\]]
[\[174a.1\]]nan tan gyi ye shes kyi rang bzhin ni don yod grub pa'i rang bzhin te/_bsgrub par bya ba'i 'bras bu gzhan ma sprul pa'i sku zhes bya ba'o/_/de ltar na sku gsum char yang bsgrub par bya ba yin no/_/de nyid kyis na bsgrub par bya ba gang yin pa de ni de bzhin
[\[174a.2\]]gshegs pa thams cad dang mnyam pa'i phyag rgyas brda ji lta ba bzhin du mtshon par bya ba yin no/_/'dis na shes rab kyi dbang bskur ba'i dus su rdo rje nor bu'i rtse mor phyin pa'i byang chub kyi sems kyi gnas de nyid la phyogs gnyis par smras pa'i tshul gyis man ngag ji lta ba bzhin du
[\[174a.3\]]byang chub kyi sems la brtan par byas pas de'i lhan cig byung ba ni bdag dang gzhan du dbye bar snang ba dang bral ba gang yin pa de bde ba chen po mchog tu dga' ba tsam gnyis su med par snang ba rnam par g.yeng ba'i tshogs thams cad so sor thim pa ngag gi rnam par rtog pa la
[\[174a.4\]]sogs pa mnan pa'i rang bzhin so so rang rig pa gcig pur gnas shing gzhi dang bral ba/_bde ba nam mkha' dang mnyam pa rang rig pa tsam du rjes su rtogs par bya'o/_/de ni chos kyi sku'i mtshan nyid mtshon pa'o/_/de ltar yang gsungs pa/_rnal 'byor pa ni ji srid du/_/byang
[\[174a.5\]]chub sems gtong mi byed na/_/dga' ba las skyes brjod med bde/_/de srid rnam par mi gcod thob/_/ces so/_/byang chub kyi sems rdo rje'i thor to nas thon kar yang dag par byung ste/_gnas med par gnas pa yang yul rab tu nye ba lta bu la dmigs ba'i dbang gis
[\[174a.6\]]kha phyir bltas pa'i byang chub kyi sems bde ba'i dngos bor longs spyod pa'i ye shes rang rig pa de ni longs spyod rdzogs pa'i sku'i mtshan nyid mtshon pa'o/_/shes rab kyi pad+mo gang yin pa'i nang du byang chub kyi sems longs spyod pa'i ngo bo de rdo rje nor bu las phyir bltas nas thog ma
[\[174a.7\]]'phros pa'i yongs su dga' ba rang rig pa de ni sprul pa'i sku'i mtshan nyid do/_/de nyid kyis na sku gsum po rnams dus ji lta bar phyag rgyas man ngag ji lta ba bzhin du mngon du brtan par mtshon par bya zhing ji lta ba bzhin du mngon par rtogs par bya'o/_/de ni lha'i dngos po'i phyag
[\[174b\]]
[\[174b.1\]]rgya dang /_sngags kyi dngos po'i phyag rgya rnal 'byor chen po'i rtsa ba ste/_de sngon du byas la de nas phyis ni gnyis par gyur pa'i dngos po dam tshig dang bcas par bsgoms na shin tu myur bar sku rnams myur du rab tu thob par 'gyur ro/_/phyogs gsum pa ni de ltar smra bar sems
[\[174b.2\]]te/_kye'i rdo rje la sogs pa'i rnal 'byor ma'i rgyud rnams su sku gsum po'i bdag nyid bsgrub par bya ba de lta bu de nyid shes rab ye shes kyi dbang dus mtshon par bya bar rigs so zhes so/_/bde ba chen po'i dngos po lhan cig skyes pa'i rang bzhin gtso bo chos kyi sku tsam mtshon
[\[174b.3\]]pa yin no zhes pa ni gcig go/_/de nyid dang rnam pa sna tshogs pa la sogs pa'i sgrub thabs kyang ngo zhes pa ni gzhan no/_/dam tshig ji lta ba bzhin du de bzhin gshegs pa thams cad kyi phyag rgya de lta bu'i rjes su 'brangs pas chos dang longs spyod rdzogs pa'i sku dang /_sprul
[\[174b.4\]]pa'i sku dang gnyis po de dag nyid mtshon par byed do zhes pa ni gzhan te/_'di ltar snang ba med pa nam mkha' dang mnyam pa bde ba chen po rang rig pa bde bar snang ba de ni rnal 'byor ma'i 'khor lo'i rang bzhin can chos kyi sku'i rab tu mtshon pa ste/_gang yang kun+da dang /_dung lta
[\[174b.5\]]bu'i byang chub kyi sems kyi rang rig pa de ni dpal he ru ka longs spyod rdzogs pa'i sku'i rang rig pa'o/_/de ltar gsungs pa/_kun rdzob dung dang kun+da 'dra/_/rnam pa bde ba'i rang bzhin can/_/khu ba'i dngos 'gyur bcom ldan 'das/_/de bde 'dod ldon mar ni bshad/_/ces pa ni de nyid
[\[174b.6\]]mchog tu dga' bo dang bral ba'i dga' ba'i dbus su mtshon pa yin no zhes mkhas pa rigs pa dang ldan pa rnams de skad du brjod par sems so/_/gang gi tshe gsungs pa/_mchog dang bral ba'i dbus dag tu/_/brtan par bya ste te mtshon bya brtag_/dga' ba gsum po rnam
[\[174b.7\]]spangs pa/_/bral ba'i dang po mtshon par bya/_/zhes so/_/'o na ni bsgrub par bya ba bde ba chen po zhi ba ma yin pa bsgrub par bya ba'i don gyis na 'dir kye'i rdo rje'i rgyud smad par byas pa yin te/_ji ltar zhe na de gsungs pa/_/bde ba 'byung ba chen po gang /_/gang phyir bde bde nyid min/_/_
[\[175a\]]
[\[175a.1\]]zhes gsungs pas na'o/_/gzhan yang pha rol tu phyin pa'i theg pa shes rab kyi pha rol tu phyin pa la sogs pa rnams su yang gnyis su med pa tsam de nyid bsgrub par bya ba yin par gsungs pas/_der yang theg pa'i dbye ba las de kho na nyid ni dbye ba med
[\[175a.2\]]de de kho na nyid ma yin par 'gyur ba'i phyir na yang ngo /_/'o na thabs kyi dbye ba ni yod la 'bras bu'i dbye ba med pa de ji lta bu zhig yin tshul ni rgyu tha dad pa las 'bras bu tha dad par mthong ste/_dper na sA lu'i myu gu dang /_nas kyi myu gu lta bu'o/_/gzhan du ni skyed par byed pa ma
[\[175a.3\]]yin par gol bar 'gyur ro zhe na de ma yin te/_bsgyur ba dang byed rgyu dag ni dbye bas tha dad par 'gyur ba yin gyi/_thob bya thob byed la ni de lta bu med do/_/de bas de'i thob bya tsam gyi thabs kyi dbye bas rang gi ngo bo de tha dad pa ma yin no/_/de bas na theg pa chen po 'di dag tu
[\[175a.4\]]gsal bar ro gcig pa nam mkha' dang mnyam pa chos kyi dbyings kyi rang bzhin 'dus ma byas pa bsgrub par bya ba'i gtso bo 'di la dbye ba med do/_/'di nyid kyis na bsgrub par bya ba de lta bu ni shes rab ye shes kyi dbang gi dus su mtshon par bya ba ma yin zhing /_mchog dang bral
[\[175a.5\]]ba'i dbus gang yin par yang de mtshon pa ma yin te/_der ni bde ba'i dngos po shin tu rags pa'i phyir na shin tu mya ngan las 'das pa'i ro rab tu gsal ba tsam bya ba byas par 'gyur ba'i mtshan nyid de ni de'i tshe so sor rig pa ma yin no/_/de'i phyir na bral ba'i dga' ba'i tha ma 'dod
[\[175a.6\]]chags dang bral ba dag zad pas bya ba byas pa ste/_dam tshig gi phyag rgya dang yang dag par ldan pas rnam par rtog pa thams cad yang dag par bcom par bya ba byas pa'i mtshan nyid 'dis ni mchog tu mya ngan las 'das par rab tu gsal ba tsam ro gcig pa de yang dag par mtshon
[\[175a.7\]]du rung ngo /_/de ltar rgyud las kyang gsungs pa/_bral ba'i tha mar gnas pa na/_/zhes pa ste/_de ltar slob dpon kha cig 'dod do/_/de ni 'dir gzhan ni rigs pa ma yin par 'dod de/_'di ltar gsal zhing ro gcig pa'i bde ba chen po nyid ni theg pa chen po thams
[\[175b\]]
[\[175b.1\]]cad du yang bsgrub par bya ba yin te/_rab tu gsal ba bzhin du bde ba chen po yang sgrib pa med pa'i sems kyi rang bzhin yin pa'i phyir ro/_/'di ltar gang dang gang gi rang bzhin dbye bar mi nus pa de ni rang bzhin te/_dper na rab tu gsal ba'i mtshan nyid can gyi sems
[\[175b.2\]]rab tu gsal ba'i dngos po bzhin no/_/dper na dbye ba med pa'i rang bzhin zag pa med pa'i sems kyi bde ba'i dngos po ni rang bzhin kho na'o/_/rtags de tsam gyi phyir na rang bzhin nyid du gnas pa yin no/_/gang gi tshe de der gnas par mi 'gyur na ni gzhan po yang gnas par
[\[175b.3\]]mi 'gyur te rtags la khyad par med pa'i phyir ro/_/'o na dbye ba med do zhes pa ni ma grub ste/_sngon po'i dngos po bzhin du bde ba'i dngos po la yang gcig dang du ma'i rnam par sbyar bas phyed pa'i phyir ro/_/de 'di lta ste ji ltar sngon po'i dngos po yul gyi rnam pa rgya cher yongs
[\[175b.4\]]su chad pa 'dis na rgya cher tha dad par gyur pa de bzhin du bde ba'i dngos po yang ste/_snga dro nyi mas gdungs pa gang zhig bsil ba'i chur zhugs pa de bzhin du bde bar nye bar dmigs pa lta bu'o zhe na/_de ni rigs pa ma yin te/_der ni rang gi reg bya la reg pa'i shes pa yul rgya
[\[175b.5\]]rnam par chad par dmigs pa rab tu gsal ba 'dis bde ba la phan gdags pa'i dngos po tsam gyi mtshan nyid kyi phyir dang /_de la gcig dang du ma'i rnam par rtog pa'i sbyor ba dang bral ba'i phyir ro/_/de'i phyir na rab tu gsal ba'i dngos po rang bzhin yin pa de bzhin du bde ba'i
[\[175b.6\]]dngos po yang zag pa med pa'i sems kyi rang bzhin yin zhing der de la gzhig pa'i dngos po med do/_/sems de dngos po med pa nyid du ni bsgrub par bya ba ma yin te sems dngos po med na ni rang rig pa med pas de gnas pa med pa'i phyir na tshad ma med par 'gyur ba'i phyir dang /_
[\[175b.7\]]gzhan gyi don gyi dngos bo la nus pa med par 'gyur ba'i phyir dang /_lung dang yang 'gal bar 'gyur ba'i phyir ro/_/bde ba chen po'i dngos po rab tu zhi bar ni rang bzhin ma yin no zhes zer ba de la bde ba mi shigs pa ni nyon mongs pa dang nye ba'i nyon mongs pa thams cad kyi bag
[\[176a\]]
[\[176a.1\]]chags rnams thogs pa dang chags pa med pa'i ngo bo nyid yin pas na'o/_/pha rol tu phyin pa'i theg par yang gsal ba ro gcig pa bsgrub par bya ba chos kyi sku'o zhes bya ba de ni bde ba'i dngos po spangs pa ma yin no/_/de lta mod kyang gdul bya 'dod chags dang bral ba
[\[176a.2\]]rnams la gang dang gang na bde ba de dang der nyon mongs pas 'gags par 'gyur ba dang /_'jigs pa skye bar 'gyur ba 'dis na bcom ldan 'das kyis mchog tu bde ba'i ngo bo de dag la yang dag par sbas nas rab tu gsal ba'i ro gcig pa nyid tsam gyis shes rab kyi pha rol tu phyin pa
[\[176a.3\]]zhes bya ba bsgrub bya chos kyi sku'o zhes bstan pa yin par blta'o/_/theg pa chen po sngags su ni 'dod chags chen pos 'jig rten pa rnams rab tu 'dul bar gzigs nas gnyis su med pa rab tu gsal ba tsam ro gcig par rab tu gsal zhing nam mkha' dang mnyam pa gzhan
[\[176a.4\]]du gsal ba med pa'i bde ba chen po'i ngo bo nyid ni bsgrub par bya'o zhes yang dag par rab tu gsal bar mdzad pa 'dis na 'gal ba ma yin no/_/'on kyang pha rol tu phyin pa'i theg par yang shin tu sgrib pa med cing rab tu zhi ba chen po sangs rgyas kyi bde ba chen po lta zhog gi_/byang chub
[\[176a.5\]]sems dpa'i sa brgyad pa nyid na yang shin tu bde ba chen po dang ldan par gsungs so/_/de ltar yang gsungs pa/_rab tu zhi bar mthar mi g.yo/_/mi mnyam mnyam par dbang bsgyur ba/_/rtog med bde bde yi phyir/_/byang chub sems dpa' shin tu rtogs/_/zhes so/_/_
[\[176a.6\]]gang dag kyang kye'i rdo rje nyid du bde ba'i bsgrub par bya ba smod cing skur ba btab bo zhes smra ba de yang rigs pa ma yin te/_der ni zag pa med pa'i bde ba chen po nam mkha' dang mnyam pa'i bsgrub par bya ba ni der sun dbyung ba ma yin gyi/_'on kyang de'i dpe'i bde ba zag pa dang bcas pa
[\[176a.7\]]'jig pa can de bsgrub par bya ba yin par gang zhig 'dod par 'gyur na 'di gsal zhing spang bar brtag par bya ba yin pas so/_/de dag kyang rgya cher ni kye'i rdo rje'i le'u brgyad pa'i 'grel pa mu tig phreng ba zhes bya bar bdag gis bla ma dam pas gsungs pas na bdag ni 'dir rgya cher mi 'god do/_/_
[\[176b\]]
[\[176b.1\]]gang dag yang bral mthar gnas zhes pa/_bral ba'i mtha' ma na gnas pa ji srid pa nyid kyis ni mchog tu mya ngan las 'das pa bya ba byas pa'i rang bzhin de bde ba chen pos mtshon pa ma yin no zhes smra ba de yang rigs pa ma yin te/_bral mthar gnas zhes pa ni 'bru mang po par brjod pa yin te/_gang yang de rang bzhin dga'
[\[176b.2\]]ba tha ma'o zhes brjod pa de yang /_tha ma ni gsum po yongs kyi tha mar ni rigs pa ma byin pa'i phyir na bsgom par bya ba de nyid yin par khong du chud par bya'o/_/'dis ni bral ba'i tha mar nam mkha' dang mnyam pa gsal ba gnyis su med pa brjod pa las 'das pa 'dun pa med pa 'dod
[\[176b.3\]]chags dang 'dod chags dang bral ba rnam par spangs pa mtshon pa yin no zhes brjod pa de ni yang dag par rtogs pa ma yin no/_/'di ltar gang de'i gnas skabs na gnyis su med pa'i ye shes su rig pa med de/_shes rab dang thabs dag gi yul rnam pa sna tshogs par so sor snang bas
[\[176b.4\]]na'o/_/brjod pa las 'das pa yang ma yin te/_phyi dang nang dag gi don du ma rnams la rnam par rtog pas na'o/_/'dod chags dang 'dod chags dang bral ba rnam par spangs pa yang ma yin te/_byang chub kyi sems kyi khams dang mi ldan na 'dod chags dang bral bar 'byung
[\[176b.5\]]ba'i phyir dang /_khams de dang ldan na ni yang thogs pa med par 'byung ba'i phyir ro/_/de 'dun pa med pa yang ma yin te/_de nyid kyi bde ba yang nas yang du mngon du 'dod pas na'o/_/de lta ma yin te/_sems nyid kyis sems la nang du de ltar rtogs par byed do zhe na/_'o na mig
[\[176b.6\]]zum pa la sogs pa 'dis rab tu 'bad pa las rnam par rtog pa yongs su bcom pas phye bas so sor snang ba dang bral bar gyur pas phyag rgyal nye bar sbyor ba 'bras bu med par 'gyur te de bzhin nyid kyis grub pas na'o/_/shes rab kyi pad+ma la ltos na mchog tu mya ngan las 'das pa'i rang
[\[176b.7\]]bzhin bya ba byas pa de skye bar mi 'gyur bas na de la ni ltos par bya ba yin no zhes zer ba na/_'o na kha zas khyad par can dang /_yan lag byug pa khyad par can gyis byugs pa la sogs pas kyang de lta bu'i bya ba byas pa de bskyed pas chog par 'gyur ro/_/'dir de tsam zhig smras
[\[177a\]]
[\[177a.1\]]pas chog ste/_de rgyas par ni ma yin no/_/gsungs pa/_rang bzhin zhes bya'i bde chen po/_/mchog gi tha mar mtshon par 'gyur/_/bral ba'i thog mar rab 'bad pas/_/rnal 'byor ma rgyud la de bsgrub/_/ces/_
[\[177a.2\]]so/_/'o na dpal gsang ba 'dus pa la sogs pa rnal 'byor gyi rgyud rnams dang /_kye'i rdo rje la sogs pa rnal 'byor ma'i rgyud rnams su dbang bskur ba rnam pa du tsam zhig mngon du 'dod ce na/_de la kha cig ni dpal gsang ba 'dus pa 'dir ni dbang bskur ba rnam
[\[177a.3\]]pa gsum du dbye bar smra ste/_rgyud 'dir gsum du rab tu brtag_/ces gsungs pas na sku gsung thugs kyi dbang bskur bar bshad pa yin no/_/de la smras pa/_sku gsung thugs kyi dbye ba yis/_/dpal ldan 'dus par gsum du yang /_/mgon pos dbang
[\[177a.4\]]bskur rab brjod kyi/_/bzhi pa zhes bya mi 'dod do/_/zhes pas so/_/'o na/_de yang de bzhin bzhi pa'o/_/zhes gsungs pa 'di ji ltar sems she na/_smras pa/_'di yis dbang bskur ba yin par brjod mod kyi/_'on kyang rgyud kyi rgyan du mngon par brjod par bya ste/_
[\[177a.5\]]de ltar yang rgyud las gsungs pa/_bsnyen pa bsgrub pa dang po ste/_/gnyis pa nye bar sgrub pa po/_/gsum pa yang ni sgrub pa ste/_/sgrub pa chen po bzhi pa'o/_/zhes pa'o/_/de la 'di'i don ni shes rab ye shes gang yin pa de nyid bzhi pa sgrub pa chen po zhes pa'i
[\[177a.6\]]don to/_/de nyid kyis rdo rje 'dzin pa chen po'i go 'phang thob pa yin te/_'dir de'i go 'phang ni mtshon par byed pa yin pas na'o/_/de nyid kyis na shes rab ye shes de nyid bzhi pa'i sgrar bshad pa ni sgrub pa chen po yin zhes pa'i don to/_/dbang bskur bar bshad pa 'di'i nye bar
[\[177a.7\]]sbyar ba ni ji ltar 'dir cha rkyen gyis dbang bskur bar nye bar brjod pa'o zhes sems so/_/gzhan rab tu blo dang ldan pa dag ni gzhan du sems te/_bum pa'i dbang ni dang po ste/_/gnyis pa gsang ba'i dbang du gsungs/_/gsum pa shes rab ye shes so/_/zhes gsungs
[\[177b\]]
[\[177b.1\]]pas na bzhi pa zhes pa ni/_rgyud gzhan du grub pa'i phreng ba dang chu dang dbu rgyan la sogs pa'i dbang bskur ba mi 'byung ba rnams la shes par bya ste/_khyad par can rnams gsungs pa'i thun mong pa rnams bor bar 'gyur ba'i phyir na/_de'i don du bcom ldan 'das kyis gsum po
[\[177b.2\]]las gzhan pa rgyud gzhan las rab tu grags pa'i thun mong gi dbang bskur ba rnams tha mar de bzhin bzhi po'o zhes gsungs pa yin no/_/des na rgyud gzhan rnams su gsungs pa de bzhin du rgyud 'di nyid du yang rig par bya ste/_de'i khyad par rnams 'dir ma gsungs pa yang mthun
[\[177b.3\]]no zhes par dgongs so/_/gzhan rnams ni dbang bskur ba bzhi pa 'di so so ba nyid du sems te/_'di ltar de nyid ni shes rab ye shes kyi dbang bskur ba'i dus su bde ba chen po gnyis su med pa nyams su myong ba'i de nyid mtshon bya mtshon byed kyi ngo bos bla ma'i man ngag ji lta bas khong du
[\[177b.4\]]chud par bya ba'i yul nges par rtogs pa 'gro ba ni dbang bskur ba bzhi pa yin pas na/_sems nyid nges pa dang ma nges pa'i rang bzhin des dbang bskur ba rnam pa gnyis su sems so/_/de skad du yang gsungs pa/_slob ma grol bar yid kyis rtogs bya na/_/cho ga'i rim pa ji
[\[177b.5\]]bzhin dbang bskur sbyin/_/zab dang rgya che'i theg par grol byed pa/_/dbang bskur rin chen tshig nyid sbyin par bya/_/zhes pas so/_/'o na bum pa dang gsang ba'i dbang bskur ba gang yin pa dag kyang tshig gi khong du chud par byed pas na gang de nyid kyang dbang bskur ba gzhan du 'gyur ro zhe na ma
[\[177b.6\]]yin te/_de dag ni sngon du nges par byas pa'i phyir dang /_nges pa yang ma nges pa'i rang bzhin yin na ni nges pa dang ma nges pa zhes dbye bar mi 'gyur bas so/_/gzhan yang dbang bskur ba gzhan dag gi tha mar ni tshig gi dbang ngo zhes rgyud las smras pa med pa'i phyir dang /_gtan
[\[177b.7\]]la 'bebs pa'i dngos po yang med pa'i phyir na zhes sems so/_/rnal 'byor ma'i rgyud kye'i rdo rje la sogs par yang slob dpon kha cig dbang bskur ba rnam pa gsum nyid du sems te/_bzhi pa de yang de bzhin no/_/zhes pa ni gsum pa las gzhan pa de kho na nyid bsdus pa la
[\[178a\]]
[\[178a.1\]]sogs par gsungs pa'i phreng ba dang chu la sogs pa'i dbang bskur ba rnams te/_de yang yang dag par bsdus par brjod pa yin no zhes zer ro/_/kha cig ni dbang bskur ba'i cho ga rnam pa bzhi bo de nyid ni rdo rje rigs su brjod par shin tu 'dod par
[\[178a.2\]]sbyar te/_gang shes rab dang lhan cig tu dga' ba dang dgod pa la brtson pa ni de bzhin gshegs pa la sogs pa thams cad mchod pa'i rang bzhin te/_slob dpon gyi lam gyi mtshan nyid kyi phyir na slob dpon gyi dbang ngo /_/shes rab la dga' ba dang bcas par de'i pad+ma la lta ba gang
[\[178a.3\]]yin pa de ni gsang ba'i gnas yin pa'i phyir na gsang ba'i dbang ngo /_/shes rab kyi yan lag phang du thob pa dang bcas pa gang yin pa ni shes rab kyi gnas yin pa'i phyir na shes rab ye shes kyi dbang ngo /_/gang yang gnyis po dang ldan par byas pa'i las las byung ba de kho na nyid kyi
[\[178a.4\]]mchog gnyis su med pa'i ye shes nye bar mtshon pa de bzhi pa yin no zhes par sems so/_/de ltar gsungs ba/_dgod pa dag pa slob dpon te/_/lta ba de bzhin gsang ba'o/_/lag pa'i bcang ba shes rab ste/_/gnyis gnyis sbyar ldan de yang ngo /_/zhes pa'o/_/_
[\[178a.5\]]gzhan dag ni dbang bskur ba bzhi ba ni dbang so so ba yin par sems te/_kye'i rdo rje'i le'u dang por thams cad pa nyid brjod pa'i phyir dang /_bde ba'i 'byung gnas ma yin par 'dod pa ni gang yang ma sbyar bas so/_/de'i phyir na sems kyi dbang bskur ba de nyid la rnam pa
[\[178a.6\]]gnyis su phye ba ni 'dir dbang bzhi par blta bar bya ste/_'di ltar shes rab kyi yan lag dang yang dag par 'dus pa na nor bu'i rtse mor byang chub kyi sems bde ba chen po lhan cig skyes pa dbang po'i 'jug pa thams cad dang bral ba bstan du med pa yin mod kyang thun mong ma yin pa'i
[\[178a.7\]]gnas su 'jug pa lta bur gnas pa de la dmigs pa'i dbang gis lhan cig skyes pa don dam pa'i bde ba'i dpe'i rang bzhin/_dpe'i lhan cig skyes pa nyams su myong ba gang yin pa de man ngag gi ji lta bar goms pa las 'khrul 'khor gyi dgug pa la sogs pa dang /_rlung gi
[\[178b\]]
[\[178b.1\]]rnam par rgyal ba rnams kyis ji ltar nus pas bstan par bya ste mtshon par bya'o/_/dbugs rngub pa'i rim pa goms pas 'di bstan par bya ste/_yan lag so so thams cad la slar bzlog na yan lag so so thams cad la slar log ste/_khyab par gyur nas brtan pa dang g.yo ba'i
[\[178b.2\]]dngos po thams cad la yang khyab par 'gyur ro/_/de'i rang gi ngo bo de nyid la sems kyis mnyam par bzhag cing de'i ngo bos byas pa'i sna tshogs pa 'di las gzhan du dgal ba'i rang bzhin du snang ba 'di de nyid dang bcas pa bde ba chen por bla ma'i man ngag dag gis yang dang yang du
[\[178b.3\]]mchod pa brtsam zhing goms par bya'o zhes pa ni grub pa'i mtha'o/_/de la shes rab kyi yan lag dang yang dag par 'dus pa na lhan cig skyes pa'i bde ba chen po la brtan par byas pa'i mtshan nyid gang yin pa de shes rab kyi yan lag tu gnas pa'i phyir na de ni shes rab ye
[\[178b.4\]]shes kyi dbang ngo zhes bshad do/_/yang gang zhig brtan par byas pa'i lhan cig skyes pa'i bde ba chen po mnyam par bzhag pa'i yid kyis ji ltar nus par yan lag thams cad la so sor khyab par bzlog ste/_rnam pa sna tshogs rnams kyang de'i ngo bor byed pa de ni shes rab
[\[178b.5\]]ye shes ltar gnyis su med cing brjod pa las 'das pa bde ba chen po tsam du snang ba 'di yang sems kyi dbang bskur ba nyid de/_bzhi pa de yang de bzhin no/_/zhes pa 'dis ston cing rig par byed do zhes par sems so/_/'di ltar blta bar bya ba gang yin pa de ni bde ba
[\[178b.6\]]chen po'i rang bzhin gyi rnal 'byor du blta bar bya ba gang yin pa'i dam tshig ste/_'di ji lta ba bzhin bsgom par bya ba yin no/_/de thams cad ni sgrub pa'i thabs dang bcas par kye'i rdo rje las gsungs pa bzhin du bdag gi bla ma mchog gis gsal por bkod cing gsungs
[\[178b.7\]]bas 'dir ni rgyas par mi byed do/_/'di thams cad ni shin tu mnyam par bzhag pa'i bla mas slob ma la shes rab dang ye shes kyi dbang bskur ba'i dus kyi gnas skabs na de lta bur brda des rab tu yang dag par dmigs te/_de skad du yang /_ye shes chen po phra mo ni/_/_
[\[179a\]]
[\[179a.1\]]zhes pa la sogs pa'i tshigs su bcad pa gsungs pas de kho na nyid du rab tu rtogs par bya ba yin no zhes par dgongs so/_/shes rab ye shes dbang bskur ba'i/_/mtshon bya mtshon byed dbye ba ni/_/gsum brjod nges par 'dir rtogs la/_/mkhas pa rnams kyis rigs bzung /_/dpal ldan 'dus
[\[179a.2\]]par yongs gsal ba/_/de snyed gnas pa 'di rnams ni/_/de nyid phyag rgya'i rjes 'brang phyir/_/rgyud gzhan du yang rjes 'brang sa pa'o/_/dpal ldan 'dus dang kye'i rdo rjer/_/bzhi pa phye bar brjod pa dang /_/de bzhin 'dir ni dbang bskur nyid/_/mkhas pa rnams kyis rigs pas long /_/rgyud gnyis po yi rjes 'brangs
[\[179a.3\]]nas/_/rgyud kyi dam tshig de yis kyang /_/rnal 'byor rnal 'byor ma rgyud du/_/gsungs pa thams cad shes par bya'o/_/bzhi pa'i dbye ba gang yin pa/_/lung dang rigs pa phyi rol rnams/_/rgya ches pa yis bdag 'jigs nas/_/de dag bzhag ste 'dir ma bris/_/gnas rnams de dang de rnams la/_/mkhas pas der ni
[\[179a.4\]]rab bltas nas/_/lung dang rigs pa ldan pa yis/_/de la sun ni dbyung bar bya'o/_/de nyid 'dir ni mngon par brjod pa dang /_/dbang bskur mchog gi bsod nams gang 'thob pa/_/de yis rgyal ba bzang po dpal sbas dang /_/'gro 'di ma lus rgyal ba nyid gyur cig_/mkhas pa du ma'i dbang bskur nges brjod 'di/_/skye bo
[\[179a.5\]]dbang bskur phyin ci log zhen pa/_/de bzlog don du bdag gis 'di bsgyur ba'i/_/dge bas de dag yang dag dbang thob shog_/dbang gi don nges par brjod pa zhes bya ba slob dpon rgyal ba bzang po dpal sbas pa zhes bya bas mdzad pa rdzogs so//_//ru lag rgyang gi gtsug lag khang du rgya gar gyi mkhan po a bad+hU tI ba'i zhal
[\[179a.6\]]snga nas dang /_bod kyi lo tsA ba dge slong shAkya brtson 'grus kyis bsgyur cing gtan la phab pa'o//[ {D2478}]@##/_/rgya gar skad du/_badzra yA na mU la pasti saM gra ha/_bod skad du/_rdo rje theg pa rtsa ba'i ltung ba bsdus pa/_thugs rje chen po la phyag 'tshal lo/_/sangs rgyas kun dang bla ma yi/_/zhabs kyi pad+mar rab btud de/_/rtsa ba'i ltung ba bcu
[\[179a.7\]]bzhi ni/_/rgyud las gsungs pa bshad par bya/_/gang phyir rdo rje 'dzin pa yis/_/dngos grub slob dpon rjes 'brang gsungs/_/de bas de la brnyas pa ni/_/rtsa ba'i ltung ba dang por bshad/_/bde gshegs bka' las 'das pa ni/_/ltung ba gnyis pa yin par gsungs/_/khros pas rdo rje spun gyi ni/_/nyes pa brjod pa gsum pa
[\[179b\]]
[\[179b.1\]]yin/_/sems can rnams la byams pa spong /_/bzhi pa yin par rgyal bas gsungs/_/chos kyi rtsa ba byang chub sems/_/de spong ba ni lnga pa yin/_/rang ngam gzhan gyi grub pa'i mtha'/_/chos la smod pa drug pa yin/_/yongs su ma smin sems can la/_/gsang ba sgrogs pa bdun pa yin/_/phung po sangs rgyas lnga bdag
[\[179b.2\]]nyid/_/smod par byed pa brgyad pa yin/_/rang bzhin dag pa'i chos rnams la/_/som nyi za ba dgu pa yin/_/gdug la rtag tu byams ldan pa/_/byed pa de ni bcu par 'dod/_/chad sogs ma yin chos rnams la/_/brtags pa las ni bcu gcig pa/_/sems can dad dang ldan pa yi/_/sems sun 'byin pa bcu gnyis pa/_/dam
[\[179b.3\]]tshig ji bzhin rnyed pa dag_/mi bsten pa de bcu gsum pa/_/shes rab rang bzhin bud med la/_/smod par byed pa bcu bzhi pa/_/'di dag rnam par spangs pa yi/_/sngags pas dngos grub nye bar 'thob/_/gzhan du dam tshig las nyams na/_/nyams pas bdud kyis gzung 'gyur te//de nas sdug bsngal myong 'gyur zhing /_/thur du bltas te
[\[179b.4\]]dmyal bar 'gro/_/de bas nga rgyal bcom nas ni/_/rang gi 'khrul pa shes byas la/_/ci 'byor ba yis bla ma la/_/thub pa'i spyan sngar mchod byas nas/_/gsum la skyabs 'gro nas brtsams te/_/byang chub sems sogs sdom pa dag_/gal te bdag la phan 'dod na/_/sngags pas 'bad de blang bar bya/_/rdo rje theg pa'i rtsa ba'i ltung
[\[179b.5\]]ba bsdus pa slob dpon chen po rta dbyangs kyis mdzad pa rdzogs so//[ {D2479}]@##/_/rgya gar skad du/_s+thU la pat+ti/_bod skad du/_ltung ba sbom po/_thugs rje chen po la phyag 'tshal lo/_/rdo rje sems dang bla ma yi/_/zhabs kyi pad+mar rab btud de/_/rnal 'byor sdom par gang gsungs pa'i/_/ltung ba sbom po bshad par bya/_/rnal 'byor gang
[\[179b.6\]]zhig rig ma ni/_/dam tshig med pa'ang stobs kyis spyod/_/de la 'phya bar byed pa yang /_/de yi ltung ba dang por gsungs/_/rgyud las ma gsungs rim nyid kyis/_/gang zhig bdud rtsi bsten pa yang /_/de la ngan 'gror ltung ba yi/_/ltung ba gnyis par 'gyur ba yin/_/rmongs pa gang zhig tshogs 'khor lo/_/rtsod par sangs
[\[179b.7\]]rgyas kyis gsungs pa'i/_/dam tshig la ni bzhad gad byed/_/de la gsum par 'gyur ba yin/_/gsang ba'i chos ni gang gsungs pa/_/blo ngan gsang bar mi byed na/_/rmongs pa'i rnal 'byor ba de la/_/sbom po'i ltung ba bzhi par 'gyur/_/dad ldan chos la 'dri ba na/_/chos nyid gzhan du ston pa ni/_/de la sbom por bshad pa yi/_/_
[\[180a\]]
[\[180a.1\]]ltung ba lnga par rgyal bas gsungs/_/nyan thos theg pa can dag dang /_/zhag bdun du ni lhan cig gnas/_/sbom por grags pa de la ni/_/drug par rab tu 'gyur ba yin/_/yang dag de nyid mi shes par/_/gang zhig de nyid nga rgyal byed/_/rmongs pa'i sems ldan de la ni/_/sbom po zhes bya bdun pa yin/_/_
[\[180a.2\]]gang zhig snod min sems can la/_/phyi yi chos mos de la yang /_/gsang ba'i chos ni yang dag ston/_/de la sbom po brgyad par 'gyur/_/blo ldan byang chub sems dpa' yis/_/'di dag spang bar bya ba ste/_/gal te byung na cho ga bzhin/_/bshags na dmyal bar mi 'gro'o/_/thabs ni 'di dag nyid kyis ni/_/bsnyen par bshags
[\[180a.3\]]par mi byed na/_/bla mas slob min de bzhin du/_/rdo rje'i spun gyi tshogs kyis kyang /_/ltung ba bsdus pa byas pa las/_/bdag gis bsod nams gang thob pa/_/'gro kun ltung bas mi gos shing /_/dam tshig snod du 'gyur bar shog_/ltung ba sbom po bsdus pa slob dpon rta dbyangs kyis mdzad pa rdzogs so//[ {D2480}]@##/_/rgyud
[\[180a.4\]]gzhan las gsungs pa'i ltung ba'i mtshan nyid gzhan bshad pa yang brjod par bya ste/_rang lha blang dor lhung ba mig_/de nyid dus 'das ri bod can/_/lha gzhan dga' ba yon tan no/_/rig byed dngos la zhen pa yin/_/ma rdzogs byed mda' yin no/_/'jig rten chos phyir dbang po'o/_/khyad du gsod pa yang
[\[180a.5\]]ni ri/_/gong med tshul ston bkra shis so/_/phrin las ma rdzogs gza' zhes grags/_/don med gnas pa phyogs yin no/_/brtse ba gtong ba drag po ste/_/dman pa'i spyod pa nyi ma'o/_/zang zing rtog pa yan lag go/_/yongs su ma 'dzin sa zhes grags/_/rang spyod 'dor ba chos zhes grags/_/ltung ba bco lnga pa rdzogs
[\[180a.6\]]so//[ {D2481}#]@##/_/bla ma rnams la phyag 'tshal lo/_/dam pa nyer bstan [#]cig shos min/_/snod dang ldan pa rnam par brtag_/'dod phyir gzhan la gnod pa spong /_/dkon mchog la sogs nor la min/_/gzhan don skad cig yal mi dor/_/byang chub min par dge mi 'jug_/rnam shes 'pho ba'i de nyid mkhas/_/gzhan
[\[180a.7\]]du yan lag nyes pa'o/_/yan lag gi nyes pa bdun pa rdzogs so//[ {D2482}]@##//rgya gar skad du/_badzra yA na s+thUl pat+ti/_bod skad du/_rdo rje theg pa'i sbom po'i ltung ba/_dpal rdo rje sems dpa' la phyag 'tshal lo/_/bla ma'i zhabs kyi pad+ma la/_/kun nas dang bas phyag 'tshal te/_/sbom po'i ltung ba rnam pa brgyad/_/rgyud du
[\[180b\]]
[\[180b.1\]]gsungs ba bri bar bya/_/shes rab stobs kyis len ba dang /_/de yi bdud rtsi stobs kyis len/_/snod min la ni mi gsang dang /_/tshogs kyi nang du rtsod pa dang /_/dad ldan la gzhan chos ston dang /_/nyan thos nang du zhag bdun gnas/_/brdzun gyis rnal 'byor nga rgyal byed/_/dad pa med la chos ston la/_/'di rnams sbom po'i ltung
[\[180b.2\]]ba brgyad/_/rtsa ltung sbom po'i rim pa dag/_/cho ga yis ni shes bya zhing /_/nyams par gyur na bshags par bya/_/rdo rje theg pa'i ltung ba slob dpon klu sgrub kyi zhal snga nas mdzad pa rdzogs so//_//rgya gar gyi mkhan po pad+ma kA rawarma dang /_zhu chen gyi lo tsA ba dge slong rin chen bzang pos bsgyur cing zhus te
[\[180b.3\]]gtan la phab pa'o/_/slad kyis rgya gar gyi mkhan po bla ma rje btsun paN+Di ta chen po ma Ni ka shrIdz+nya na'i zhal snga nas dang /_chag lo tsA ba shAkya'i dge slong chos rje dpal gyis zhus te dag par bgyis so//[ {D2483}]@##/_/yan lag dam tshig ces bya ba/_/dam tshig dang ni mi ldan pa'i/_/rig ma bsten par dga' ba dang /_/_
[\[180b.4\]]tshogs kyi 'khor lor rtsod pa dang /_/gsang ba'i chos ni ston pa dang /_/sems can dad dang ldan pa la/_/dam chos gzhan du ston pa dang /_/nyan thos dag tu rlom byed pa'i/_/nang du zhag bdun gnas pa dang /_/sbyor ba nges par ma byas par/_/skal min gsang ba ston pa dang /_/gang zhig phyag rgya ma mkhas la/_/_
[\[180b.5\]]lus kyi phyag rgya ston pa dang /_/bsnyen sogs dag par ma byas par/_/dkyil 'khor las la 'jug pa dang /_/sdom pa gnyis [(]gyi [,]kyi [)]bcas pa la/_/dgos pa med par 'da' ba ni/_/kha na ma tho bcas 'gyur te/_/sngags pa de yi dam tshig zad/_/zad pas 'grub par mi 'gyur zhing /_/bdud dang sdug bsngal mang du
[\[180b.6\]]'phel/_/nyin dang mtshan mo lan gsum du/_/nyin re zhing ni bzla bar bya/_/yan lag gi dam tshig ces bya ba rdzogs so//[ {D2484}]@##/_/rgya gar skad du/_/badzra yA na pat+ti many+dza ri nAm/_bod skad du/_rdo rje theg pa'i ltung ba'i snye ma zhes bya ba/_bcom ldan 'das dpal rdo rje sems dpa' la phyag 'tshal lo/_/rdo rje sems dpa'i
[\[180b.7\]]sdom pa 'dzin pa la ltung ba'i sde tshan rnam pa gnyis te/_rtsa ba'i ltung ba bshad pa dang /_sbom po'i ltung ba bshad pa'o/_/de la bla ma la ma gus pa dang /_bde bar gshegs pa'i bka' las 'das pa dang /_zhe sdang gis rdo rje spun la skyon 'bru ba dang /_byams pa gtong ba dang /_byang chub kyi sems gtong ba dang /_theg pa gsum la
[\[181a\]]
[\[181a.1\]]smod pa dang /_yongs su ma smin pa la gsang ba sgrogs pa dang /_de bzhin gshegs pa'i bdag nyid phung po lnga la smod pa dang /_chos thams cad rang bzhin med par rnam par dag pa la the tshom zab dang /_gdug pa la byams pa dang ldan pa dang /_thog
[\[181a.2\]]ma dang /_tha ma dang /_dbus kyi chos thams cad stong pa la thog ma dang tham dang dbus su rtog pa dang /_dad ldan gyi sems sun 'byin pa dang /_ji ltar rnyed pa'i dam tshig mi bsten pa dang /_bud med la smod pa ste rtsa ba'i ltung ba bcu bzhi'o/_/de la stobs kyis rnal 'byor ma len
[\[181a.3\]]pa dang stobs kyis de'i byang chub kyi sems len pa dang /_gsang ba mi spod pa dang /_dam tshig la rtsod pa dang /_dad pa dang ldan pa la phyin ci log gi chos ston pa dang /_nyan thos kyi theg pa pa dang lhan cig zhag bdun du gnas pa dang /_rnal 'byor mi shes par rnal 'byor par
[\[181a.4\]]mngon pa'i nga rgyal byed pa dang /_mi dad pa la chos ston pa ste sbom po'i ltung ba brgyad do/_/rdo rje sems dpa'i bslab pa la gnas pas rnam pa thams cad du yongs su spang bar bya'o/_/rdo rje theg pa'i ltung ba'i snye ma zhes bya ba mkhas pa chen po a b+h+yA ka ra gup+tas mdzad pa rdzogs
[\[181a.5\]]so/_/ma ga d+hA'i mkhas pa chen po de nyid dang /_mang du thos pa'i dge slong bsod snyoms pa sangs rgyas grags pas nA len+d+rar bsgyur cing zhus te gtan la phab pa'o//[ {D2485}]@##/_/rgya gar skad du/_badzra yA na mU la pat+ti pr-it+ti/_bod skad du/_rdo
[\[181a.6\]]rje theg pa'i rtsa ba'i ltung ba bcu bzhi pa'i 'grel pa/_'phags pa 'jam dpal gzhon nur gyur pa la phyag 'tshal lo/_/nyan thos kyi lus ngag gtso bor gyur pa'i spang bya bdun gyi mtshan nyid dang /_byang chub sems dpa'i snying rje gtso bor gyur pa'i spang bya bcu'i mtshan nyid dang /_
[\[181a.7\]]gsang sngags rnal 'byor chen po'i thabs dang shes rab zung du 'jug pa gtso bor gyur pa'i spang bya bcu bzhi'i mtshan nyid de/_de la gnyis ni gzhung gzhan rnams las gsal bas 'dir ma bshad do/_/gsang sngags rnal 'byor chen po'i rnam par thar pa la ltos te bstan
[\[181b\]]
[\[181b.1\]]pa la/_spyir thob par bya ba dang /_mngon par rtogs pa'i bye brag dang /_bsrung ba'i tshul lo/_/de la gnyis ni rtsa ba'i rgyud dang /_bshad pa'i rgyud dag las gsal bas 'dir logs shig tu ma brjod do/_/bsrung ba'i tshul la gnyis te/_dam tshig dang /_sdom pa'o/_/_
[\[181b.2\]]de nyid ni dam bca' ba'i yul dang /_spong ba'i bye brag gis te/_'di skad du/_sdom pa sangs rgyas thams cad de/_/e waM la ni rab tu bzhugs/_/rgyu yis yul las mi 'da' bas/_/dam tshig zhes ni bshad pa yin/_/zhes gsungs so/_/de bas na dbang bzhi'i
[\[181b.3\]]bye brag gis dam tshig kyang bzhi ste/_sgra ji bzhin pa dang /_sgra ji bzhin pa ma yin pa dang /_dgongs pa can dang /_mthar thug pa'i bye brag gis so/_/de dag kyang mdor bsdu na/_rigs kyi dam tshig dang /_rtsa ba dang /_nyes pa sbom po'o/_/rigs kyi la gnyis te/_spyi
[\[181b.4\]]dang /_khyad par ro/_/rtsa ba la gsum ste/_dbang gsum gyi dbye bas so/_/sbom po la gsum ste/_lus la sogs pa'i bye brag gis so/_/de la sdom pa'i tshul khrims la sogs pa'i sdom pa gsum la gnas na sangs rgyas nyid dam rdo rje 'chang chen po 'thob po zhes
[\[181b.5\]]'byung la/_de yang rdo rje rtse mo'i mngon par rtogs pa'i skabs nas ji skad du/_byang chub sems 'dzin gyur nas ni/_/lha gzhan la ni mi mos pas/_/dkon mchog gsum la dad pa dang /_/de la gzhol zhing 'bab pa yis/_/gsod dang rku dang 'khrig pa dang /_/brdzun dang
[\[181b.6\]]chang ni rnam par spang /_/khyim pa'i tshul du gnas pas kyang /_/rig sngags rgyal po rtag tu bsgrub/_/gal te der ni rab byung na/_/sdom pa gsum la gnas par 'gyur/_/so sor thar dang byang chub sems/_/rig 'dzin rang gi sdom pa'o/_/zhes gsungs pas de'i don
[\[181b.7\]]la 'jug par bya ste/_'dir de dag dang mi 'gal ba ni ye shes kyi bye brag gis te/_rang bzhin pa'i chos bzhi mi spyad cing bcas pa la de bzhin nyid kyi bdag nyid can gyis shes pas spyod cing don chen po yod pa'i phyir dang /_shin tu spros pa med pa'i spyod pa la ni dngos po la
[\[182a\]]
[\[182a.1\]]'gal ba med pas nyes byas la sogs par mi gzhag go/_/de ltar rtsa ba'i dam tshig bstan pa la spyir btang ba ni gang la gnod pa dang /_gang gis bar du gcod pa dang /_gang dri ma can du byas pa ste dge ba'i rtsa ba gsum dang /_dngos grub gnyis dang /_
[\[182a.2\]]rang gi rgyud dang go rims bzhin no/_/de la dngos gzhi ni/_gnyi ga'i bar du gcod cing ngan song gsum du ltung bar byed do/_/'dra bas ni gnyi ga'i bar du gcod cing ngan song gsum du ltung yang sdug bsngal drag po la sogs pa ma yin pa dang /_'bring gis ni gnyis ka'i
[\[182a.3\]]bar du gcod kyang ngan song du ltung ba'i rgyu ste khyad par du mi byed pa dang /_chung ngus ni 'jig rten pa'i dngos grub kyi bar du gcod do/_/yang spyir 'gro ba ni nyon mongs pa drug dang /_nye ba'i nyon mongs pa dang 'brel pa'o/_/yang gnyis te/_lhan cig skyes pa dang /_kun du brtags
[\[182a.4\]]pa'o/_/yang bdun te/_sbyor ba dang /_dngos gzhi dang /_nyes byas dang /_nyes pa med pa dang /_phyogs dang mthun pa dang /_bslab par bya ba dang /_dri ma las ldang ba'o/_/ldang ba la bdun te/_dbang dang /_tshogs dang /_bsnyen sgrub dang /_tshogs pa'i mthu dang /_bzlas pa dang /_
[\[182a.5\]]sems sun 'byin pa dang /_tha mal pa la bshags pa'o/_/da ni gzhung la 'jug par bya ste/_slob dpon la ni brnyas pa dang /_/zhes smos pa la gang las dbang bskur mchog thob pa med pa dang /_slob dpon gyis de nyid bstan pa dang /_der 'du shes pa dang /_nyon mongs pa dang
[\[182a.6\]]'brel pa'i sems dang /_lus ngag yid kyis sbyor ba byas pa dang /_go ba'am khyad par can gyis nyon mongs ba bskyed pa dang /_rang bzhin du gnas pa dang /_dbang dang ldan pa dang /_rmi lam yin pa dang /_yan lag brgyad kyi ni dngos gzhi yin la/_sbyor ba ni ji srid ma
[\[182a.7\]]rdzogs pa de srid do/_/gzhan ma tshang ba la yan lag gtso bo yod pa ni nyes pa chen po'o/_/'bring dang chung ngu yod pa la ni nyes pa 'bring dang chung ngu'o/_/gsum po lta bu'i gnas skabs su ni nyes pa med do/_/gnyis dang shan 'dra ba ni phyogs dang mthun pa'o/_/slob dpon thams
[\[182b\]]
[\[182b.1\]]cad la rdo rje sems dpar blta'o zhes pa ni bslab par bya'o/_/rtsa ba ni dbang gis ldang ngo /_/tshogs dang bsnyen sgrub ma gtogs pa bzhis ni 'dra ba las ldang ngo /_/gong ma gnyis kyis ni 'bring las ldang ngo /_/tha ma gnyis kyis ni chung ngu las ldang ngo /_/de bzhin du gzhan rnams
[\[182b.2\]]la yang ci rigs par shes par bya'o/_/bde gshegs bka' las 'das pa dang /_/zhes smos pa las/_'dir ni bde bar gshegs pa'i bka' dang rdo rje 'chang gi bka' thams cad kyang gdul bya'i ched du yin la/_de yang 'gro ba'i don du ste/_de bas na gang zag bdag
[\[182b.3\]]grol ba'i dbang du byas pas thams cad kyang der 'dus so/_/rdo rje 'chang gi bka' yang bzhi ste/_las kyi bye brag thams cad bde bar gshegs pa'i bka' dang /_bsrung bar bya ba dang /_sgrub pa'i thabs dang /_'bras bu'o/_/de las 'das pa ni gnyis te/_log
[\[182b.4\]]par spyod pa dang /_log par ston pa'o/_/de dag kyang dgag sgrub kyi bye brag gis rnam pa bzhi'o/_/de la yan lag ni thun mong ba gsum dang /_nyon mongs pa'i sems dang ldan pa dang /_yul khyad par can dang /_der 'du shes pa dang /_log par spyod pa'i sbyor ba
[\[182b.5\]]byas pa dang /_nges pa bskyed pa ste brgyad kyis dngos gzhi'o/_/ston pa'i phyogs la tha ma'i don go bar gyur pa gzhug go/_/ldang ba ni tshogs pa'i mthu man chad bzhis dngos gzhi las ldang ngo /_/shes rab gsum dang /_nyon mongs pa'i sems dang /_yul de
[\[182b.6\]]gong ma lta bu yin pa dang /_der 'du shes pa dang /_sbyor ba byas pa dang /_go ba'am nyon mongs pa khyad par can bskyed pa dang /_dgongs pa ma yin pa ste dgus dngos gzhir 'gyur ro/_/de ni tshogs kyi 'khor los ldang ngo /_/gzhan ni snga ma bzhin no/_/chom
[\[182b.7\]]rkun gyi gnas kyi grogs stobs can lta bur rdo rje spun kun la blta'o zhes pa ni bslab par bya ba'o/_/byams pa chen po spong ba dang /_/zhes pa la sems can shin tu sdug bsngal dang ldan pa la btang snyoms dang ldan pa dang der 'du shes pa dang /_bgrod du rung ba na yod
[\[183a\]]
[\[183a.1\]]par mthong ba'am thos pa dang /_nyon mongs pa'i sems dang /_thun mong ba gsum dang /_bdag la mthu yod pa dang /_dgongs pa ma yin pa dang /_bde ba'i sbyor ba 'dor ba ste bcus dngos gzhir 'gyur ro/_/tshogs pa'i mthu man chad bzhis
[\[183a.2\]]de las ldang ngo /_/sems can thams cad la pha ma la sogs pa dang /_bdag nyid kyi bar du 'du shes bskyed par bya'o zhes pa ni bslab par bya ba'o/_/byang chub sems ni 'dor ba dang /_/zhes pa ni dngos por 'dzin pa dang zhen pa ste/_spong ba'i gdams ngag mi tshol ba dang /_
[\[183a.3\]]gnyen po mi bsten pa dang /_yang dang yang du 'dor ba dang /_de'i dbang gis nyes pa la sbyor ba'o/_/yan lag gi grangs ni snga ma bzhin no/_/bde ba'i sbyor ba 'dor ba zhes pa ni sdug bsngal dang bral ba'i sbyor ba 'dor ba zhes gzhag go/_/ldang ba ni snga ma bzhin no/_/ma rgal
[\[183a.4\]]ba bsgral bar bya'o zhes bya ba la sogs pa ni bslab par bya ba'o/_/lha yi bdag nyid phung po smod/_/ces pa ni/_lhar mi sgom pa dang /_'bral bar 'dod pa dang /_de las gzhan du bsgom pa'o/_/yan lag ni thun mong ba bzhi dang /_yul de dang de lta bu yin pa dang /_der 'du
[\[183a.5\]]shes pa dang /_gong ma gsum gang yang rung ba ste bdun gyi dngos gzhi'o/_/ldang ba ni bsnyen sgrub kyis so/_/lus la mtshan dang dpe byad la sogs pa bsam par bya'o zhes bya ba ni bslab par bya ba'o/_/theg pa gsum la smod pa dang /_/zhes bya ba ni bya ba dang gnyi ga dang /_
[\[183a.6\]]rnal 'byor gyi rgyud dang /_gsang ba'i theg pa gsum po rnal 'byor ma dang thabs dang zung du 'jug pa'o/_/smod pa ni gzhung bzhin ma smos pa'o/_/thun mong ba bzhi dang /_yul khyad par can dang /_der 'du shes pa dang /_mi mthun pa'i sbyor ba byas pa dang /_yang dag pa'i sbyor ba
[\[183a.7\]]log pa ste brgyad kyis dngos gzhi'o/_/tshogs pa'i mthu man chad bzhis ldang ngo /_/med na mi 'byung ba'i lam gsum du shes par bya'o zhes pa ni bslab par bya ba'o/_/yang dag chos la yid gnyis za/_/zhes pa la srung ba dang /_sgrub pa dang /_thob pa don dam pa'i rang bzhin
[\[183b\]]
[\[183b.1\]]la yid gnyis za ba ste thun mong ba bzhi dang /_don dam pa dag pa dang 'brel pa dang /_der 'du shes pa dang /_med dam snyam pa'i blo gnyis dang /_'di la ma dad pa dang btang snyoms su dor ba ste dgus dngos gzhi'o/_/ldang ba ni snga ma bzhin no/_/chos thams cad la tshul
[\[183b.2\]]gcig kho nas shes par bya'o zhes bya ba ni bslab par bya ba'o/_/chos la gnyis su 'byed pa zhes bya ba ni chos rnal 'byor chen po la sogs pa'i grub pa'i mtha' las grags pa'i bskyed pa dang rdzogs pa'i cha shin tu phra ba phyi rol pa'i grub pa'i mthar 'chad cing 'dzin pa'am/_sangs rgyas
[\[183b.3\]]pa'i grub pa'i mtha' la bzang ngan 'byed pa'am ston pa ste thun mong ba bzhi dang /_yul khyad par can dang /_der 'du shes pa dang /_mi mthun pa'i sbyor ba byas pa dang /_gzhan gyis go ba dang /_dgongs pa ma yin pa ste dgus dngos gzhir 'gyur ro/_/tshogs pa'i mthu man
[\[183b.4\]]chad bzhis ldang ngo /_/lam la bye brag med par bslab par bya zhing bden par smra bar bya'o zhes bya ba ni bslab par bya ba'o/_/gdug la byams dang chags bral dang /_/zhes pa la/_'dir sangs rgyas kyi bstan pa 'jig par byed pa dang /_sun 'byin pa ste/_stobs dang ldan pas
[\[183b.5\]]bcom pa'o/_/de dag chos dang zang zing gi 'brel ba dang bral bar bya ba ste/_de las gzhan du byed pa ni nyes pa'o/_/thun mong ba bzhi dang /_yul khyad par can dang de ltar 'du shes pa dang /_sbyor ba byas pa dang /_dgongs pa ma yin pa dang /_/gzhan gyis go ba ste dgus dngos
[\[183b.6\]]gzhi'o/_/ldang ba ni snga ma bzhin no/_/rdo rje slob dpon smod pa dang /_/dkon mchog gsum la gnod byed pa/_/'bad pas gsad par bya ba yin no zhes bslab par bya ba'o/_/chags bral ba ni snying rje dang bral ba'o/_skal min gsang ba ston pa dang /_/zhes 'byung ba
[\[183b.7\]]la thun mong ba bzhi dang /_rung bar ma byas pa'i yul dang /_der 'du shes pa dang /_ngag gi sbyor ba byas pa dang /_dbang dang 'brel zhing zab pa dang /_rgya che ba brjod pa dang /_dgongs pa ma yin pa dang /_go ba ste bcus dngos gzhi'o/_/ldang ba ni snga ma bzhin no/_/'di na
[\[184a\]]
[\[184a.1\]]gsang ba'i snod dkon par blta'o zhes pa ni bslab par bya ba'o/_/dad ldan sems ni sun 'byin dang /_/zhes 'byung ba la thun mong ba bzhi dang /_yul rung bar gyur pa dang /_der 'du shes pa dang /_dgongs pa ma yin pa dang /_ngag gi sbyor ba
[\[184a.2\]]byas pa dang /_go ba ste dgus dngos gzhi'o/_/ldang ba ni snga ma bzhin no/_/chos kyi sbyin pas sems can thams cad tshim par bya'o zhes bya ba ni bslab par bya ba'o/_/dam tshig las ni ji bzhin rnyed mi bsten/_/zhes bya ba ni thun mong ba bzhi dang /_rdzas khyad par can dang /_der
[\[184a.3\]]'du shes pa dang /_tshogs kyi 'khor lo'i dus dang /_dgongs pa ma yin pa dang /_gzhan gyis go ba ste dgus dngos gzhi'o/_/ldang ba ni tshogs kyi 'khor los so/_/spyod pa thams cad dang mthun par bya'o zhes pa ni bslab par bya ba'o/_/shes rab rang bzhin can smod
[\[184a.4\]]pa/_/zhes bya ba ni dam tshig dus su rung ba gzungs su byas pa'i ma yon tan dang ldan pa'o/_/smod pa ni skyon brjod pa'o/_/thun mong ba bzhi dang /_yul khyad par can dang /_der 'du shes pa dang /_sbyor ba byas pa dang /_gang yang rung bas go bar byas pa dang /_dgongs pa ma
[\[184a.5\]]yin pa ste dgus dngos gzhi'o/_/ldang ba ni bsnyen sgrub la sogs pas so/_/shes rab kyi pha rol tu phyin par dmigs par bya'o zhes pa ni bslab par bya ba'o/_/de dag kyang bsdu na gsum du 'du ste/_byang chub sems 'dor bde gshegs bka' 'das dang /_/byams spong theg
[\[184a.6\]]gsum smod dang chos yid gnyis/_/thugs kyi'o/_/slob dpon brnyas dang lha nyid phung po smod/_/dam tshig mi bsten shes rab smod pa rnams/_/sku'i'o/_/mi bsngags brjod dang dad ldan sems sun 'byin/_/gdug la chags bral chos gnyis gsang ba ston/_/gsung
[\[184a.7\]]gi'o/_/gzhan yang rtsa ba'i dngos gzhi'i yan lag ma tshang ba las sbom po la sogs pa gsum gyi bye brag gis rnam pa du mar 'gyur ba bstan pa las/_'dir de dang mi 'dra ba'i nyes pa sbom por bstan par bya ste/_dam tshig dang ni mi ldan pa'i/_/rig ma bsten par dga' ba dang /_/_
[\[184b\]]
[\[184b.1\]]zhes 'byung ba la thun mong ba bzhi dang /_yul dam tshig med pa dang /_der 'du shes pa dang /_sbyor ba byas pa dang /_nyams su myong ba ste brgyad kyis dngos gzhir 'gyur ro/_/ldang ba ni bsnyen sgrub man chad kyis so/_/ma'i 'du shes bskyed par bya'o zhes pa ni bslab par bya
[\[184b.2\]]ba'o/_/tshogs kyi 'khor lor rtsod pa dang /_/zhes pa ni thun mong ba bzhi dang /_bla ma'am rdo rje spun gyi tshogs pa dang /_bsgrub pa'am/_dam tshig gi dkyil 'khor gyi nang du zhugs pa'i dus dang /_der 'du shes pa dang /_ngag gi sbyor ba byas pa dang /_dgongs pa ma yin pa
[\[184b.3\]]ste bcus dngos gzhir 'gyur ro/_/ldang ba ni tshogs kyis so/_/bag yod par bya zhes pa ni bslab par bya ba'o/_/sems can dad dang ldan pa la/_/dam chos gzhan du ston pa dang /_/zhes bya ba la thun mong ba bzhi dang /_sems can snod du gyur pa dang /_der 'du shes pa dang
[\[184b.4\]]gzhan ston pa'i ngag gis sbyor ba byas pa dang /_go ba dang /_dgongs pa ma yin pa ste dgus dngos gzhir 'gyur ro/_/ldang ba ni bzlas pa la sogs pas so/_bden par smra bar bya'o zhes pa ni bslab par bya ba'o/_/nyan thos dag tu rlom byed pa'i/_/nang du zhag bdun gnas
[\[184b.5\]]pa dang /_/zhes pa la 'dir skur pa 'debs pa dang /_mi mos pa yin par gzung ngo /_/zhag bdun nam drug tu 'gro na bar du gnas shing rang gi spyad pa mi byed pa na lung dang yul chos nyid yin pa'i phyir ro/_/de las 'das pa ni dus kyi sgrub par tshang ba'i phyir ro/_/kha cig ni yon
[\[184b.6\]]tan bdun dang ldan pa'i lha'i rnal 'byor can zhag gcig kyang gnas par mi bya'o zhes 'chad do/_/de yang 'di lta ste/_dkyil 'khor tshogs dang sbyin sreg dang /_/mchod dang gtor ma go rims dang /_/de nyid dang ni bdun du bstan/_/zhes 'byung ba'i rnal 'byor pa'o/_/'dir yang
[\[184b.7\]]thun mong ba bzhi dang /_yul khyad par can dang /_der 'du shes pa dang /_zhag bdun 'das pa dang /_dgongs pa ma yin pa ste/_brgyad kyis dngos gzhir 'gyur ro/_/ldang ba ni tshogs kyi 'khor los so/_/gcig pur gnas par bya'o zhes pa ni bslab par bya ba'o/_/_
[\[185a\]]
[\[185a.1\]]sbyor ba nges par ma byas pa'i/_/skal min gsang ba sgrogs pa dang /_/zhes pa ni dam tshig thob kyang phun sum tshogs pa ma yin pa dang /_de dang mi ldan pa la bya'o/_/thun mong ba bzhi dang /_yul khyad par can dang /_der 'du shes pa dang /_dbang dang
[\[185a.2\]]'brel ba'i gsang ba dang /_ngag gi sbyor ba byas pa dang /_go ba dang /_dgongs pa ma yin pa ste bcus 'gyur ro/_/ldang ba ni bzlas pa la sogs pas so/_/brgyad brtag par bya'o zhes pa ni bslab par bya ba'o/_/gang zhig phyag rgya mi mkhas pas/_/lus kyi phyag rgya ston pa
[\[185a.3\]]dang /_/zhes pa la thun mong ba bzhi dang /_yul khyad par can dang /_der 'du shes pa dang /_dgongs pa ma yin pa dang mthong ba ste brgyad kyis dngos gzhir 'gyur ro/_/ldang ba ni bsnyen sgrub kyis so/_/shin tu sba bar bya'o zhes pa ni bslab par bya ba'o/_/bsnyen
[\[185a.4\]]sogs dag par ma byas par/_/dkyil 'khor las la 'jug pa dang /_/zhes pa la thun mong ba bzhi dang /_dag par ma byas pa dang /_der 'du shes pa dang /_dgongs pa ma yin pa dang /_sbyor ba dang zhugs pa ste dgus dngos gzhir 'gyur ro/_/ldang ba ni bsnyen sgrub kyis
[\[185a.5\]]so/_/mtshan ma thob nas 'jug par bya'o zhes pa ni bslab par bya ba'o/_/sdom pa gnyis kyi bcas pa las/_/dgos pa med par 'da' ba dang /_/zhes pa la thun mong ba bzhi dang /_ltung ba'i yul yin pa dang /_der 'du shes pa dang /_dgongs pa ma yin pa dang /_sbyor ba
[\[185a.6\]]dang /_de dag las 'das pa ste dgus dngos gzhir 'gyur ro/_/ldang ba ni bzlas pa la sogs pas so/_/sdom pa gsum la gnas par bya'o/_/bla ma lnga bcu pa'i nyes pa ni ci rigs par bcu bzhi pa'i nang du 'dus par rig par bya'o/_/slob dpon chen po dpal la k+Sha mI
[\[185a.7\]]ka ra'i zhal snga nas mdzad pa rtsa ba'i ltung ba bcu bzhi pa'i 'grel pa rdzogs so//[ {D2486}]@##/_/rgya gar skad du/_badzra yA na mU la patrI TI kA/_bod skad du/_rdo rje theg pa'i rtsa ba'i ltung ba'i rgya cher bshad pa/_'jam dpal gzhon nur gyur pa la
[\[185b\]]
[\[185b.1\]]phyag 'tshal lo/_byang chub sems dpa' sku gsum sprul/_/sku rnams 'dul ba'i rgyal po dang /_/'phags dang zab pa'i don ston dang /_/rna brgyud thob pa'i slob dpon ni/_/bcu gnyis tshogs la bdag phyag 'tshal/_/rin chen lta bu'i rgyud chen las/_/gzhi mo lta bur
[\[185b.2\]]bzhag nas ni/_/rgyud rnams kun las btus nas kyang /_/sgrub pa'i don du bshad par bya/_/de la/_dam tshig nyams dang ma nyams dang /_/bskang ba'i cho ga gsum du bstan/_/rdo rje slob dpon dam tshig ni/_/nyams pa'i rab 'bring gsum dang dgu/_/ngan sems bcas
[\[185b.3\]]nas slob dpon la/_/tshig rtsub mtshon phyung rgyab nas ni/_/yun ring mthol bshags mi byed pa/_/nyams pa che ste 'bring gi ni/_/mtshon phyung la sogs brgyab nas su/_/cung zhig mthol bshags mi byed pa/_/'bring yin tha ma nyams pa ni/_/ngan sems sgo nas bshags
[\[185b.4\]]nas su/_/mthol bshags mi byed zla ba'i bar/_/tha ma yin te gsum ka la/_/sems dang dngos dang sogs pa la/_/bzlog nas ches cher 'khrul pa dang /_/go mnyam pa ni mtsho skyes gsungs/_/yang na dgu yi rab kyi rab/_/bsam pa gong rdzogs slob dpon bkrongs/_/_
[\[185b.5\]]lo ru bshags pa mi byed pa/_/'bring ni gong bzhin rdzogs nas su/_/lo phyed bshags pa mi byed pa/_/tha ma zla bar mi bshags pa'o/_/slob dpon ma bkrongs gsum pa rdzogs/_/lo ru mi bshags 'bring gi rab/_/'bring gi lo phyed tha ma ni/_/zla ba gcig go tha
[\[185b.6\]]ma'i bar/_/gnyis po rdzogs nas lo dus su/_/'bring ni lo phyed du ni bstan/_/tha ma zla ba gcig gnas pa'o/_/slob dpon gnyis su bstan pa la/_/rdo rje slob dang slob dpon tsam/_/lus ngag yid gsum byin brlabs pa'i/_/rdo rje slob dpon de la ni/_/thams
[\[185b.7\]]cad brtsi bar bya ba yin/_/bstan bcos slob dpon dgu yi ni/_/tha ma tsam mam yang na ni/_/yan lag mgo mnyam tsam du dpyad/_/rdo rje slob dpon gsum du ste/_/rtsa ba dang ni yan lag gnyis/_/dgu ka brtsi bar bya ba yin/_/phyag rgya drug pa man chad do/_/las
[\[186a\]]
[\[186a.1\]]kyi slob dpon gsum pa yin/_/rtsa ba man ngag gnyis po yang /_/rtsa ba man ngag bstan pa ni/_/man ngag pas ni rtsa ba che/_/man ngag gis ni man ngag che/_/rtsa ba chung na go mnyam mo/_/man ngag gis ni man ngag shin tu che/_/gong ma de las bzlog ste
[\[186a.2\]]bstan/_/lung ston pa yi slob dpon ni/_/phyag rgya nyid dang go mnyam mo/_/slob dpon gyi rtsa ba'i dam tshig go/_/spun gyi dam tshig nyams pa la/_/rab 'bring bsdus rgyas dgu dang gsum/_/rab kyi yang rab nyams pa ni/_/bsam ngan mtshon dbyug bsnun nas su/_/shi
[\[186a.3\]]nas lo ru mi bshags pa/_/yang rab yin te rab kyi 'bring /_/lo phyed du ni shes par bya/_/rab kyi tha ma zla ba gsum/_/'bring gi rab kyi dam tshig ni/_/zla ba gcig tu shes par bya/_/'bring gi 'bring ni zla ba phyed/_/'bring gi tha ma zhag gcig go/_/tha ma'i dam tshig nyams
[\[186a.4\]]pa ni/_/tshig rtsub smras nas zla gcig tu/_/mthol bshags mi byed tha ma'i rab/_/'bring ni zla phyed shes par bya/_/tha ma zhag gcig yan chad do/_/gsum du phye ste bstan pa ni/_/mtshon dbyug la sogs brgyab nas su/_/shi nas cung zhig mi bshags pa/_/de ni rab
[\[186a.5\]]yin 'bring gi ni/_/mtshon phyung brgyab nas ma shi bar/_/tha ma tshig rtsub smras nas ni/_/zhag 'das mthol bshags mi byed pa/_/rdo rje spun gyi dam tshig nyams pa'i tshad do/_/bde gshegs bka' las 'das pa yi/_/dam tshig nyams pa'i tshad bstan pa/_/dam tshig
[\[186a.6\]]sa ya 'bum sde yang /_/bde gshegs bka' ru 'dus pa yin/_/'di ni khyab che khyad par ni/_/rdo rje slob dpon byed pas su/_/slob dang 'gro ba'i don du yang /_/cho ga tshul bzhin ma gyur pa/_/lo ru byed na rab kyi rab/_/zla dgur byed na 'bring yin no/_/zla drug tha mar shes
[\[186a.7\]]par bya/_/'bring gi rab ni zla ba gsum/_/'bring gi 'bring ni zla gcig go/_/'bring gi tha ma zla phyed do/_/tha ma'i rab ni zhag gcig go/_/khengs grags 'dod pa'i dbang gyur nas/_/cho ga thams cad 'khrul pa'am/_/'bring ni cho ga phyed 'khrul pa/_/tha ma cho ga gcig
[\[186b\]]
[\[186b.1\]]'khrul pa/_/de rnams rgyu yi rim pa yang /_/'khrul pa'i cho ga rgyun byed la/_/shin tu che bar gyur pa yin/_/bshags pa yun ring mi byed pa/_/bshags la brtson na de la smad/_/'khrul pa'i cho ga rgyun du ni/_/mi byed gcig gnyis de la smad/_/che chung yod na de la
[\[186b.2\]]bstod/_/de ltar rab 'bring dgu gsum ni/_/mkhas pas brtags nas shes par bya/_/yang na/_sgrub dang slob dpon gnyis ka yang /_/bde gshegs bka' ni khyab che bas_/dod mo dbang bskur byas nas su/_/dbang dang dam tshig mi shes dang /_/snod min bstan
[\[186b.3\]]par mi bya la/_/dbang la sogs pa ston pa dang /_/yi dam lha ni brjed nas su/_/slar yang len par mi byed dang /_/thun mtshams sgom par mi byed dang /_/zas dang gtor ma'i rnal 'byor dang /_/phyi nang sbyin sreg rnal 'byor dang /_/snying po sngags dang phyag rgya dang /_/_
[\[186b.4\]]mchod pa'i dus kyi 'khor lo sogs/_/yi dam lha dang slob dpon gyi/_/mdun du dam bca' byas nas ni/_/spangs dang ma bshags brjed pa rnams/_/rdo rje dril bu phreng ba gsum/_/mi bcang rab gnas ma byas dang /_/rgyu dang tshad sogs 'khrul pa dang /_/'tshong dang
[\[186b.5\]]bgo dang gte 'jug dang /_/rab gnas byas la shes par bya/_/ma byas pa la chung ngu 'ong /_/po ti glegs bam la sogs dang /_/kha T+wAM la sogs phyag mtshan rnams/_/gong bzhin rab gnas byas pa dang /_/ma byas pa ni che chung ngo /_/khyad par sgrub pa po yis ni/_/rdor
[\[186b.6\]]dril la sogs thams cad kun/_/gtso bo la sogs mchod byas la/_/chos mthun yid 'ong gzung bar bya/_/so sor thar dang byang chub sems/_/rig 'dzin nang gi sdom pa gsum/_/gnyis ni rig 'dzin rten yang yin/_/yang na rig 'dzin nang du 'dus/_/mi dge la sogs bcu po
[\[186b.7\]]yang /_/gsum du 'dus te khyad par ni/_/spang ba dang ni mi spang dang /_/dngos dang bsam pa dus dang ni/_/gnas skabs dang ni rnal 'byor gyi/_/blo yi khyad par rim pa yis/_/shes par de ni ma byas na/_/byas na yang ni ltung bar 'gyur/_/ma byas na yang ltung bar 'gyur/_/de bas
[\[187a\]]
[\[187a.1\]]slob dpon la gus pas/_/man ngag gis ni shes par bya/_/chos spyod la sogs bcu po yang /_/man ngag bsgom pa ma shes na/_/mdor na bka' yi chos rnams kun/_/thams cad chos tshul bzhin shes bya/_/de ltar mi shes dam tshig nyams/_/sku dang me
[\[187a.2\]]tog dman pa dang /_/slob dpon la sogs grib ma la/_/'gom dang brdzi bar byed pa dang /_/dbang dang brdzi bar mi byed kyi/_/bar gyi dam tshig de dag kun/_/lo dus lon la chen por 'gyur/_/lo phyed lon na 'bring du 'gyur/_/tha ma zla gcis shes par bya/_/bde gshegs bka'
[\[187a.3\]]yi dam tshig go/_/sems can rnams la byams pa yi/_/sems spangs pas ni dam tshig nyams/_/de yi rab 'bring bstan pa ni/_/zhing dag pa yi gang zag la/_/khros dang byams sems spangs nas ni/_/mtshon dbyug la sogs bsnun nas ni/_/lo ru bshags pa mi
[\[187a.4\]]byed pa/_/rab kyi rab yin 'bring gi ni/_/de phyed du ni shes par bya/_/tha ma yi ni zla gcig go/_/zhing ma dag pa'i gang zag la/_/gong bzhin byas nas lo ru ni/_/mi bshags pa ni 'bring gi rab/_/'bring gi lo phyed tha ma ni/_/zla ba gcig tu shes par bya/_/sems can
[\[187a.5\]]la sogs gzhan po la/_/gong bzhin byas nas lo ru ni/_/mi bshags pa ni tha ma'i rab/_/'bring ni lo phyed tha ma gcig_/zhing dag pa yi gang zag la/_/nyin gcig mang por rdung byed la/_/rab kyi yin te 'bring gi ni/_/ma dag pa yi gang zag la/_/tha ma sems can phal
[\[187a.6\]]pa la/_/mang po rnams ni rdung byed la/_/de las mang nyung 'khrul pa dang /_/sems dang dngos dang sogs pa rnams/_/slob dpon zhal nas shes par bya/_/dag dang ma dag gang zag dang /_/sems can gzhan la sogs pa la/_/lus ngag yid gsum gdungs nas ni/_/_
[\[187a.7\]]'chi la thug pa'i sems can la/_/nyin dang mtshan ni dus drug tu/_/sbyin pa rnam bzhis mi skyong na/_/dam tshig nyams te gong ma bzhin/_/slob dpon zhal nas shes par bya/_/byams sems spangs pa'i dam tshig go/_/chos kyi rtsa ba byang chub sems/_/de spong dam tshig
[\[187b\]]
[\[187b.1\]]nyams pa ni/_/dam tshig rab 'bring tshad bstan pa/_/sngags kyi rnal 'byor sems bskyed nas/_/slar log nyan thos sems bskyed la/_/zhugs nas lo ru gnas pa yin/_/bshags pa mi byed rab yin no/_/'bring gi lo phyed tha ma ni/_/zla ba gcig tu shes par bya/_/zla
[\[187b.2\]]phyed zhag bdun zhag gcig ni/_/tha ma yi ni rab 'bring gsum/_/gong ma de ni 'bring gi yin/_/rab ni mu stegs sems su ni/_/zhugs nas lo gcig lo phyed dang /_/zla gcig tha ma'i rab yin no/_/sems spangs pa yi dam tshig go/_/rang dang gzhan gyi grub pa'i mtha'/_/_
[\[187b.3\]]chos la smod pa'i dam tshig gi/_/rab 'bring gi ni tshad bstan pa/_/chos la smod nas lo ru ni/_/mi bshags pa ni rab yin no/_/'bring ni lo phyed tha ma ni/_/zla ba gcig tu shes par bya/_/rgyun du smod cing mi bshags pa/_/lo dang lo phyed zla ba dang /_/rab kyi rab 'bring gsum
[\[187b.4\]]yin no/_/gong ma 'bring yin tha ma ni/_/zla phyed zhag gcig zhag bdun ni/_/tha ma yi ni rab 'bring gsum/_/chos la smod pa'i dam tshig go/_/yongs su ma smin sems can la/_/gsang ba sgrogs pa'i dam tshig ni/_/rab 'bring gi ni tshad bstan pa/_/ma smin pa la
[\[187b.5\]]gnyis yod de/_/dbang bskur de ni ma byas dang /_/glen pa lkugs par gyur pa gnyis/_/de lta bu yi gang zag la/_/man ngag gsang ba bstan nas kyang /_/lo yi dus su mi bshags pa/_/'bring gi rab yin 'bring gi lo/_/phyed 'bring yin te tha ma ni/_/zla ba gcig
[\[187b.6\]]tu shes par bya/_/de 'dra'i gang zag mang po la/_/yang nas yang du sgrogs pa ni/_/lo gcig lo phyed zla phyed ni/_/rab kyi rab 'bring gsum yin no/_/mi zab chos su gyur pa yi/_/lo gcig tu ni gnas pa dang /_/tha ma'i rab yin tha ma yi/_/lo phyed zla gcig gnyis po
[\[187b.7\]]yin/_/yang na zab pa'i don rnams la/_/zla phyed zhag bdun zhag gcig ni/_/tha ma yi ni rab 'bring gsum/_/yang na de gsum 'khrul ka yi/_/slob dpon mkhas pas shes par bya/_/gsang ba sgrogs pa'i dam tshig go/_/phung po sangs rgyas lnga bdag la/_/brnyas
[\[188a\]]
[\[188a.1\]]par byed pa'i dam tshig ni/_/rab 'bring tha ma'i tshad bstan pa/_/phung po lha yi nga rgyal du/_/ma shes shes nas spangs pa ni/_/bshags pa mi byed lor lon pa/_/'bring gi rab yin 'bring gi ni/_/lo phyed tha ma zla ba gcig_/zla phyed zhag bdun zhag
[\[188a.2\]]gcig ni/_/tha ma'i rab 'bring gsum yin no/_/ma shes steng du yang nas yang /_/smod par byed cing gdung ba ni/_/lo gcig lo phyed zla gcig ni/_/rab kyi 'bring yin gsum yin no/_/phung po brnyas byed dam tshig go/_/rang bzhin dag pa'i chos rnams la/_/som nyi za ba'i
[\[188a.3\]]dam tshig ni/_/rtsa ba rlung gi man ngag la/_/lan cig dka' ba la sogs kyi/_/zab mo'i don la lo dus su/_/the tshom za zhing mi bshags pa/_/rab kyi rab yin 'bring gi ni/_/tha ma zla ba lo gcig go/_/lhan cig bka' bca' ma gtogs pa'i/_/lhag ma rnams la the tshom
[\[188a.4\]]ni/_/lo dus zla ba 'bring gi rab/_/lhag ma gnyis po gong bzhin bya/_/sgyu ma lta bu'i ting 'dzin las/_/lha yi rnal 'byor gnyis dang ni/_/mi shes phyi nang thun mong gsum/_/yang na gong ma gnyis po yi/_/zla phyed zhag bdun zhag gcig ni/_/tha yi rab 'bring gsum yin
[\[188a.5\]]no/_/som nyi za ba'i dam tshig go/_/gdug la rtag tu byams ldan par/_/byed pa'i dam tshig nyams pa ni/_/gdug ces bya ba'i slob dpon ni/_/rdo rje spun dang rnal 'byor gyi/_/dgrar gyur bstan pa 'jig pa dang /_/de la sogs pa byed pa rnams/_/gdug pa zhes ni bya
[\[188a.6\]]ba yin/_/de lta bu yi gdug pa ni/_/mthol bshags mi byed lo ru ni//gnas pas rab kyi rab yin no/_/lhag ma gnyis po gong bzhin no/_/slob dpon ma gtogs rdo rje spun/_/'bring gi rab 'bring gsum yin no/_/gnyis po ma gtogs lhag ma ni/_/tha ma'i rab
[\[188a.7\]]'bring gsum yin no/_/yang na de rnams gsum ka la/_/zhag grangs brtsi na gong bzhin no/_/gdug la byams pa'i dam tshig go/_/ming sogs bral ba'i chos rnams la/_/rtog par byed pa'i dam tshig ni/_/chos rnams spros dang bral ba la/_/lo gcig rtog par
[\[188b\]]
[\[188b.1\]]'dzin pa dang /_/gzhan yang de la sbyor byed pa'i/_/bshags par mi byed pa yi mi/_/lhag ma gnyis ni gong bzhin no/_/gzhan la mi sbyor rang tsam ni/_/lo nas zla bar 'bring gi ni/_/rab 'bring du ni shes par bya/_/dngos por ma bzung tshol 'dod pa/_/de bzhin lo nas zla ba'i
[\[188b.2\]]bar/_/tha ma'i rab 'bring gsum yin no//rtog 'dzin byed pa'i dam tshig go/_/sems can dad dang ldan pa yi/_/sems sun 'byin pa'i dam tshig ni/_/dad dang ldan pa'i gang zag rnams/_/zab mo'i chos las bzlog nas ni/_/mu stegs chos la sbyor byas pa/_/lo
[\[188b.3\]]nas zla ba'i bar du ni/_/rab kyi rab 'bring gsum yin no/_/zab mo'i don las bzlog nas ni/_/nyan thos theg par sbyor byed pa/_/'bring rab gsum yin no bzhin tshad/_/zab mo'i don las bzlog nas ni/_/pha rol phyin par sbyor byed pa/_/tha ma'i rab 'bring gsum yin no/_/_
[\[188b.4\]]yang na/_pha rol theg pa bzlog nas ni/_/mu stegs theg par sbyor byed pa/_/'bring yin nyan thos zlog byed pa/_/tha ma yin te gsang sngags ni/_/rab yin yang na mang po rnams/_/zlog byed pa ni rab yin te/_/nyung ngu 'bring yin tha ma ni/_/sems sun 'byin pa'i dam tshig
[\[188b.5\]]go/_/dam tshig rnams la ji bzhin rnyed/_/mi bsten dam tshig nyams pa'i tshad/_/rtsa ba dang ni yan lag gi/_/dam tshig nyin mtshan mi sdo dang /_/spyod pa la sogs lnga po lnga/_/dang du blangs nas mi bsten pa/_/lo nas zla ba'i bar du ni/_/mi bshags rab kyi gsum yin no/_/rtsa
[\[188b.6\]]ba dang du mi len par/_/'jog pa 'bring gi gsum yin no/_/yan lag mi len tha ma gsum/_/yang na zla phyed bzhag bdun du/_/zhag gcig pa ni 'bring gi gsum/_/nyin mtshan gcig la tha ma'i gsum/_/mi bsten pa yi dam tshig go/_/bud med shes rab rang bzhin can/_/_
[\[188b.7\]]smod par byed pa'i dam tshig ni/_/dper na ba lang ko ba nas/_/sgras mtshon bar du slob pa bzhin/_/bud med shes rab sgyu ma can/_/las kyi phyag rgya mtshan ldan la/_/brten nas de la lobs gyur na/_/yid kyi lha mo la brten nas/_/de nas gtum mo nyid la brten/_/da nas shes
[\[189a\]]
[\[189a.1\]]rab dga' ma la/_/lhan cig dga' ba'i bar du ni/_/brten nas shes rab rim par bskyed/_/de nas phyag rgya'i dngos grub 'thob/_/de ltar bud med shes rab la/_/smod cing spong bar byed pa ni/_/lo dus lon na rab kyi rab/_/phyed dang zla gcig gnyis su
[\[189a.2\]]bstan/_/de lta'i shes rab rang bzhin la/_/rnal 'byor lam pa smod na ni/_/'bring gi gsum dang bstan pa yin/_/mtshan dang mi ldan thams cad la/_/rgyun du smod cing mi bshags pa/_/lo dus lon na tha ma'i rab/_/phyed dang zla gcig gnyis su bstan/_/shes rab
[\[189a.3\]]smod pa'i dam tshig go/_/rtsa ba'i dam tshig rab 'bring nyams pa'i tshad bstan pa'o/_/yan lag dam tshig bstan pa ni/_/rnal 'byor sngags pas sngags pa ni/_/nan gyis len pa gsum du bsten/_/gzhan gyi bud med len pa dang /_/rang gi rnal 'byor ma gnyis la/_/_
[\[189a.4\]]chags pa'i don du 'jug pa dang /_/byin gyis brlab par mi byed par/_/tha mal spyod pas 'jug pa dang /_/rtags dang mi ldan 'jug pa ni/_/rnal 'byor chags pa'i lam pas ni/_/dang po chags pa 'dul ba dang /_/zab mo'i don la 'jug bya'i phyir/_/shin tu chags pa cher
[\[189a.5\]]ldan pa/_/bde gshegs rgyal bas bstan pa yin/_/rnal 'byor grol ba'i lam pa la/_/gong ma de bzhin ma bstan te/_/las dang rnal 'byor dus su ni//yid kyi lha mo gzugs mdzes ma/_/tshogs kyi 'khor lo'am spyod dus su/_/mos pas de bsam dam tshig yin/_/rtags
[\[189a.6\]]ldan brtan pa thob nas ni/_/mchog gi dngos grub myur 'dod pas/_/rnal 'byor ma yis lung bstan nas/_/mi de lha la sogs pa yis/_/zhag gcig zla gcig zhag drug tu/_/bsnyen pas mchog ni thob par 'gyur/_/chags med rnal 'byor mos pa yi/_/skad cig shes rab
[\[189a.7\]]la brten nas/_/phyag rgya'i dngos grub thob par 'gyur/_/de don bya ba'i rim pa ni/_/sa la gnas pa'i mkha' 'gro ma/_/kho na nyid la brten pa yin/_/de ltar mi shes 'khrul par spyod/_/rgyun du spyod cing lo dus su/_/mi bshags de ni rab yin no/_/de bas nyung bar gyur pa ni/_/_
[\[189b\]]
[\[189b.1\]]'bring nyid du ni shes par bya/_/thabs cig spyod pa tha ma yin/_/nan gyis len pa'i dam tshig go/_/ma gsungs pa yi rig ma la/_/sngags pas bdud rtsi thob byed ni/_/bla ma rdo rje slob dpon gyis/_/man ngag rna bar ma brgyud par/_/nan gyis brtags nas tshul 'chos pa/_/rgyun du
[\[189b.2\]]byed cing lo dus su/_/mi bshags pa ni rab yin no/_/de bas nyung ba 'bring yin te/_/gcig tsam byed pa tha ma yin/_/ma thob pa yi dam tshig go/_/tshogs kyi 'khor lo'i dam tshig go/_/bstan la 'thab mo rtsod byed pa/_/dbang bskur man ngag zab mo dang /_/slob dpon gcig
[\[189b.3\]]par ma gyur la/_/mi zab tshogs la bshad pa yi/_/dus su rtsod nas mtshon dbyug ni/_/'dres nas cung zhig mi bshags pa/_/rab kyi yin te 'bring gi ni/_/mtshon dbyug 'dres nas yun thung ba/_/tha ma tshig rtsub shin tu thub/_/shi bar gyur na slob dpon gyi/_/'bring po man chad
[\[189b.4\]]brtsi bar bya/_/tshogs kyi dam tshig nyams pa'o/_/gsang chos yan lag shes gyur kyang /_/gzhan la mi ston shes ngan ni/_/snod du gyur pa'i gang zag la/_/man ngag shes bzhin mi ston na/_/snod gyur mang la mi ston rab/_/nyung la mi ston tha ma gcig_/yang na dus kyi
[\[189b.5\]]gsum po ni/_/gong ma bzhin du shes par bya/_/lung mi ston pa'i dam tshig go/_/dad pa'i sems can chos kyi rgyu/_/gzhan gyi gtam byed byang chub sems/_/theg chen snod du gyur pa la/_/gus pas chos ni dri byed pa/_/lan mi 'debs te yi ge'i gtam/_/byed pa rab yin
[\[189b.6\]]'bring gi ni/_/lung ma bstan pa'i gtam byed cing /_/tha ma nyan thos kyi ni gtam/_/dus gsum gong bzhin shes par bya/_/log par ston pa'i dam tshig go/_/nyan thos nang du zhag bdun 'dug_/theg pa chen po'i chos la ni/_/thos par gyur nas skur pa yi/_/nang du zhag
[\[189b.7\]]bdun 'dug nas ni/_/spangs nas spong byed lo dus su/_/mi bshags pa ni rab yin no/_/zhag gsum du ni gcig ni tha/_/de gnyis su ni gong bzhin no/_/yang na rigs 'drar gyur pa la/_/gnyis po man chad brtsi bar bya/_/zhag bdun nyal ba'i dam tshig go/_/rnal 'byor
[\[190a\]]
[\[190a.1\]]ye shes mi shes par/_/nga ni sngags pa yin zhes zer/_/rnal 'byor med pa'i ting 'dzin gyis/_/tshig tsam 'ga' yi nga rgyal gyis/_/sngags par khas 'ches yang nas yang /_/lo dus mi bshags rab yin no/_/de bas nyung ltar shin tu nyung /_/_
[\[190a.2\]]gnyis po yin par shes par bya/_/mi shes pa yi dam tshig go/_/snod min pa yi sems can la/_/phyi yi chos bshad yin pa la/_/gsang ba'i chos rnams 'chad pa ni/_/phyi tsam bstan pa'i gang zag la/_/gsang ba'i man ngag ston pa ni/_/yang yang ston dang mang la ston/_/_
[\[190a.3\]]lo dus mi bshags rab yin no/_/gnyis po gong bzhin shes par bya/_/dam tshig de rnams kun la yang /_/dus dang bsam pa dngos po kun/_/che chung byung bar gyur pa dang /_/mnyam par gyur dang ma tshang rnams/_/mkhas pas brtags nas cho ga ni/_/che chung bstod dang smad
[\[190a.4\]]par bya/_/de ltar ma shes gsum dang dgu/_/mu de bzung nas lhag kyang bzang /_/de rnams ni dam tshig nyams pa'i tshad bstan pam/_/ma nyams pa'i tshad bstan pa ni/_gong ma de rnams ma byung dang /_/yang na slob dpon dkon mchog dang /_/rdo rje spun dang sdug pa yi/_/sems
[\[190a.5\]]can rnams kyi don du ni/_/rab tu ma gyur 'bring gi ni/_/de dag man chod byung na yang /_/nyams par mi 'gyur bde gshegs gsungs/_/lus la phan par gyur nas kyang /_/ting 'dzin grogs su gyur pa ni/_/nges par mi 'gyur bde gshegs gsungs/_/sems can
[\[190a.6\]]'dul bar gyur pa dang /_/sems can drang ba'i don du yang /_/nyams par mi 'gyur bde gshegs gsungs/_/de rnams shes rab zab mo dang /_/slob dpon zhal gyi man ngag la/_/brten nas gnang bkag rim pa ni/_/mkhas pa rnams kyis shes par bya/_/dam
[\[190a.7\]]tshig ma nyams pa'i tshad bstan pa'o/_/da ni dam tshig nyams pa bskang ba'i cho ga bstan te cho ga yang ni dgu ru shes par bya/_rab kyis lo gcig la bsgoms la/_/tshogs 'khor bcu gnyis phrag bzhi dang /_/sbyin sreg bdun brgya nyi shu dang /_/gtor ma bdun brgya nyi shu
[\[190b\]]
[\[190b.1\]]dang /_/de dus rdo rje slob dpon dang /_/rdo rje mched kyang spyan drangs la/_/rdo rje slob dpon grangs gyur na/_/gzugs bya yang na mchil lham gos/_/de rten yang na ming gi yi ges bskyed/_/'od zer 'phros nas slob dpon gyis/_/rnam shes bkug nas de la gzung /_/yi
[\[190b.2\]]dam lha'am mi bskyod pa'i/_/gzugs su bltas la de la ni/_/bskyed rim thun re byed pa dang /_/bzlas brjod 'bum phrag gsum gyis ni/_/yi ge 'khor lo'i 'od zer gyis/_/bdag dang slob dpon gnyis ka yi/_/lus ngag yid kyi sgrib pa sbyang /_/sbyin sreg gis kyang de
[\[190b.3\]]bzhin sbyang /_/tshogs kyi 'khor lo'i mchod pa yis/_/'khor lo 'du 'phros sbyang bar bya/_/'khor lo 'du 'phros mchod pa'o/_/gtor ma dang pos sbyang mchod dang /_/bar mas bsrung zhing spel ba dang /_/tha mas gnod pa mi byed cing /_/bshags pa rgyun bya 'dus byas kyi/_/dge
[\[190b.4\]]rtsa la sogs gzhan yang bya/_/de ltar byas nas slob dpon la/_/slar yang sdom pa gsum blangs la/_/dkyil 'khor 'jug cing dbang bskur blang /_/slob dpon med gyur rdo rje spun/_/mkhas pa nyid las blang bar bya/_/de med yi dam lha la blang /_/de ltar byas na dag 'gyur
[\[190b.5\]]te/_/dngos grub kyang ni thob par 'gyur/_/'bring dang tha ma gnyis po yang /_/phyed phyed 'dres phyed shes par bya/_/'bring gi rab ni zla ba gcig_/lha bsgom sbyin sreg sum cu dang /_/gtor ma sum cu phrag gnyis dang /_/tshogs 'khor gsum dang bzlas brjod ni/_/sum
[\[190b.6\]]khri bshags pa thun mtshams su/_/'bring gi 'bring ni nyi shu ru/_/sbyin sreg gtor ma nyi shu dang /_/tshogs gnyis bzlas brjod nyi khri bya/_/'bring gi tha ma bcu ru sbyin sreg bya/_/gtor ma bcu dang bzlas brjod khri/_/de dag cho ga byed pa yang /_/slob dpon la sogs ma
[\[190b.7\]]tshogs kyang /_/rnal 'byor gnyis kyis bor len bya/_/tha ma'i rab 'bring zhag bdun du/_/sbyin sreg gtor ma bdun dang bzlas brjod stong /_/tshogs 'khor gcig dang bshags pa mthun/_/tha ma'i 'bring ni zhag gsum du/_/sbyin sreg gtor ma gsum dang mchod pa
[\[191a\]]
[\[191a.1\]]brtsam/_/bzlas brjod lnga brgya bshags pa bya/_/tha ma'i tha ma zhag gcig tu/_/gtor ma sbyin sreg re re dang /_/bzlas brjod brgya dang bshags pa bya/_/de ltar byas pas dag par 'gyur/_/tshogs kyi 'khor lo ma 'byor pas/_/sbyin sreg gcig pus bskang
[\[191a.2\]]ba yin/_/rab kyi gsum gyi sbyin sreg ni/_/sum khri nyi khri khri ru bya/_/'bring gi gsum gyi sbyin sreg ni/_/lnga stong stong dang lnga brgya bya/_/tha ma gsum gyi sbyin sreg ni/_/brgya dang lnga bcu nyi shu lnga/_/de ltar byas pas dag par 'gyur/_/sbyin sreg ma byas rnal 'byor pas/_/_
[\[191a.3\]]bzlas brjod kyis ni bya bar gsungs//gsum gyi rab 'bring gsum gsum ste/_/bye ba bdun 'bum sum 'bum dang /_/'bum dang bdun khri sum khri dang /_/khri dang bdun stong sum stong dang /_/stong dang bdun brgya sum brgya dang /_/de ltar byas pas dag par 'gyur/_/_
[\[191a.4\]]de ltar mi 'grub rnal 'byor pas/_/gtor ma chen po'i cho gas kyang /_/sbyin sreg bzhin du bsten nas su/_/nyams pa dag ste bskong bar 'gyur/_/sbyin sreg bzlas brjod gtor ma las/_/byung ba'i dngos grub gsum gyis ni/_/dam tshig nyams pa bskong bar 'gyur/_/_
[\[191a.5\]]thun mong dngos grub grub nas kyang /_/brgyud pas mchog kyang 'grub par gsungs/_/bsgom pa las byung dngos grub kyis/_/dam tshig nyams pa bskongs gyur nas/_/dngos grub gnyis ka thob par 'gyur/_/lhag ma rnams kyi cho ga ni/_/slob dpon rab gsum phar bor nas/_/_
[\[191a.6\]]'bring gi gsum gyi rab tu bstan/_/tha ma gsum gyi 'bring du bstan/_/tha ma rab kyi sbyin sreg gcig_/'bring gi gtor ma'am bzlas brjod bya/_/tha mas bla ma'i mchod pa bya/_/bla ma mchod pa'i man ngag kyang /_/maN+Dal gsum mam gcig byas la/_/maN+Dal mthar phyin
[\[191a.7\]]mdzes pa la/_/me tog mdzes ldan mchod pa bsags/_/lus tshags bgos pas pus btsugs nas/_/bdun dang bcu dang bcu gnyis dang /_/bya ba cho ga gzhan dang mthun/_/khyad par bdag gi sdig pa ni/_/'od zer dra bas bsdus nas ni/_/phyung nas gdan gyi pad stengs
[\[191b\]]
[\[191b.1\]]su/_/bla ma yi dam dkon mchog dang /_/bdag gi 'od zer 'khrul 'khor gyis/_/sdig pa sbyong zhing bshags par bya/_/yang na sgyu ma lta bu'i sems/_/de bzhin byas pas dag par 'gyur/_/yan lag cho ga bstan pa ni/_/rtsa ba'i tha ma gsum po dang /_/go rims bzhin
[\[191b.2\]]du shes par bya/_/khyad par cho ga bstan pa ni/_/rdo rje spun ni bkug gyur nas/_/sgrib sbyang lha ru bskyed pa la/_/mchod pa la sogs gong bzhin no/_/de bzhin 'gyur na'ang gong bzhin no/_/bde gshegs bka' 'das dus su ni/_/gang du nyams pa de la ni/_/sbyang ba la
[\[191b.3\]]sogs bya ba dang /_/rigs kyi lha'am phyag mtshan nam/_/A li kA li'i phreng ba ni/_/bstims nas gong bzhin shes par bya/_/sems can byams sems dam tshig la/_/gang du spangs pa de bkug nas/_/dngos dang bsam pa gnyis kas su/_/sbyang ba la sogs gong bzhin
[\[191b.4\]]bya/_/byang sems spong ba de la yang /_/phyi nang yang ni gnyis su bstan/_/phyi ni gong bzhin nang gi ni/_/'bab ra ka tar ma zin pa'o/_/de yi sbyang ba la sogs kun/_/snying ga gong 'og la bstims nas/_/rang gi po ti kho na la/_/gzhan gyi po ti 'am dngos de nyid/_/bsam
[\[191b.5\]]dang dngos la sogs pa ni/_/gong ma bzhin du shes par bya/_/de 'og slar yang smin par bya/_/yang na yi dam lha sogs la/_/gong bzhin khyad par ngag gis sbyang /_/phung po lha ru bsams nas ni/_/nang mchod nang gi sbyin sreg ni/_/bsam ste sbyang ba'i cho ga bya/_/rang bzhin
[\[191b.6\]]chos kyi gnas de ru/_/the tshom za ba'i de nyid la/_/rang bzhin de nyid bsams nas su/_/de nyid lha 'am thig le 'am/_/yig 'bru gtum mo la sogs la/_/gtsang mchod la sogs gong bzhin bya/_/sems can gdug pa sbyang ba dang /_/bla ma srun la mchod pa bya/_/stong pa'i
[\[191b.7\]]don la mos pa dang /_/bla ma yi dam dbu steng du/_/chos sku'i rtags dang gtsug tor la/_/khyad par mchod par bya ba'o/_/sems can dad ldan bkug nas ni/_/sbyang ba la sogs byas nas kyang /_/dkyil 'khor bsgrub cing dbang bskur dang /_/man ngag zab mo'i don
[\[192a\]]
[\[192a.1\]]bstan pa/_/lhar dmigs mchod pa la sogs bya/_/dam tshig thams cad dran nas kyang /_/thams cad lhar dmigs khyad par ni/_/spyad par bya ba la sogs la/_/rigs lnga yab yum bsams nas ni/_/mchod cing sbyang bar bya ba yin/_/shes rab
[\[192a.2\]]thams cad bkug nas ni/_/sbyang bar byas la lha mor dmigs/_/mchod pa sna tshogs khyad par bsam/_/bdag po dang bcas bkug pa la/_/sbyang ba la sogs gong bzhin bya/_/yang na tha mal zhen pa bzlog_/mkha' la sogs pa byin brlabs la/_/lha yi rnal 'byor
[\[192a.3\]]bltas nas ni/_/phan tshun mchod pas tshim par bya/_/tha mal lce ni sbyangs nas su/_/rdo rje lce ru byin brlabs la/_/gang bshad legs bab gnas pa ni/_/sbyang dang lhag bsam la sogs bya/_/khyad par rdo rje 'od zer las/_/bzlas shing mchod pas tshim par bya/_/bstan
[\[192a.4\]]bya nyid kyang bkug nas ni/_/gso zhing sbyang ba'i cho ga bya/_/rnal 'byor spun rnams bkug nas ni/_/sbyang ba la sogs gong bzhin no/_/snod ldan sems can bkug nas ni/_/sbyang ba la sogs bya ba dang /_/gsang ba dngos dang bsam pa yis/_/bstan la sogs pa bya ba'o/_/dad ldan kun la gong bzhin no/_/_
[\[192a.5\]]sbyang ba la sogs dngos dang bsam/_/gnyis ka'i thabs kyis bstan pa yin/_/nyan thos la sogs sbyang ba dang /_/bdag nyid sbyang bar bya ba'o/_/rnal 'byor lha la nan tan bya'o/_/nga rgyal la sogs sbyang ba'o/_/de ltar cho ga byas nas ni/_/dam tshig nyams pa bskongs nas kyang /_/dngos
[\[192a.6\]]grub rnam gnyis thob par gsungs/_/las dang po yi gang zag la/_/rtog pa sna tshogs dgur gyur pas/_/rig 'dzin sa ni ma thob par/_/dam tshig nyams pa 'byung 'gyur bas/_/bskang ba'i cho ga ma byas na/_/ngan song gsum dang rdo rje yi/_/dmyal ba dag tu ltung bar
[\[192a.7\]]'gyur/_/bskal pa grangs med gnas nas ni/_/de nas bskal par tsha grang myong /_/de nas byol song yi dgas su/_/yun ring gnas nas brgya lam na/_/sems can glen lkugs la sogs su/_/yun ring gnas nas tha mar ni/_/sngon gyi dge ba'i sa bon gyis/_/_
[\[192b\]]
[\[192b.1\]]bde gshegs thugs rjes phrad pa dang /_/de ru dam tshig nyams gyur na/_/slar yang thur la ltung bar 'gyur/_/ma nyams gyen du 'gro bar 'gyur/_/de bas nan tan cher bskyed cing /_/dam tshig sa ya 'bum sde ni/_/lung rgyud kun la'ang gsal bas na/_/shes rab can gyis
[\[192b.2\]]blang bar bya'o/_/'di ni blo dman don du gsungs/_/theg pa chen po smod pa dang /_/khyad par gsang sngags smod pa ni/_/bskal pa mtha' yi bar du yang /_/lce la phur bus 'debs shing khro chu ldud/_/de bas gsang sngags 'di la smad par mi bya'o/_/rgyud rnams kun dang mi 'gal
[\[192b.3\]]tsam du ni/_/dper na sa gzhi lta bu'i dam tshig ni/_/sgrub dang slob dpon rnams la bsten pas su/_/myu gu lta bu'i sangs rgyas 'grub par shog_/rin chen phug gi yang steng du/_/snying pos dam tshig nyams pa la/_/bskang ba'i cho ga mi shes pas/_/mkha' 'gro ma yi nad
[\[192b.4\]]kyis btab/_/de la slob dpon chen pos su/_/rdo rje bstod glus bshags pa yis/_/mkha' 'gro ma la bshags nas kyang /_/mkha' 'gro ma yi rgyud kun du/_/cho ga zab mo sbas pa la/_/yang nas yang du gsol btab pas/_/mkha' 'gro ma yis chos bstan te/_/de ni
[\[192b.5\]]slob dpon chen po yis/_/bdag gi rna bar brgyud pa 'di/_/phyi nas rnal 'byor don ched du/_/bdag gis rim par bkod pa yang /_/bde gshegs mkha' 'gros bzod par bzhes/_/slob dpon chen po snying po zhabs kyis mdzad pa slob dpon b+ha bi pa'i gdams ngag mngon
[\[192b.6\]]par bkod pa rdzogs so//[ {D2487}#]@##/_/rgya gar skad du/_mU la pat+ti TI kA[#]/_bod skad du/_rtsa ba'i ltung ba'i rgya cher 'grel pa/_'phags ma sgrol ma la phyag 'tshal lo/_/ltung ba bcu bzhi po ni dkyus su bsdebs pa bdun te/_bdun po de dag la ltung ba'i ngo
[\[192b.7\]]bo bdun dang /_rgyu bdun dang /_dngos po bcu bzhi zung phral na bcu bzhi po tshan tshan gsum mo/_/de la ltung ba dang po dang gnyis pa'i ngo bo dang rgyu [#]gcig ste/_bla ma la brnyas pa nyid bde bar gshegs pa'i bka' las 'das pa ste/_de yang /_bla ma dang ni rdo rje 'dzin/_/tha dad par ni
[\[193a\]]
[\[193a.1\]]mi brtag go/_/zhes gsungs pa'i phyir ro/_/des na rdo rje 'dzin pa dang bla ma tha mi dad pa'i phyir ltung ba gnyis ngo bo dang rgyu gcig[# ]/brnyas pa'i yul bla ma de yang thun mong gi lam 'khor ba yid la byas pa 'di las blo log par [#]byas pa shes shing byas pa gzo ba la brten nas
[\[193a.2\]]byams pa dang snying rje brtan par byas pa de gnyis kyi stobs las byung ba'i byang chub kyi sems brtan par byas 'jug pa'i sdom pa dang ldan pas mi mthun pa'i phyogs/_/snying rje med cing khro la gdung /_/khengs shing chags la ma bsdams dang /_/spyoms dang bcas par mi bya'o/_/zhes
[\[193a.3\]]gsungs pas thun mong gi lam gyi mi mthun pa de rnams las log nas/_thun mong ma yin pa'i mtshan nyid dbang bzhi'i sgo nas lta ba dang /_spyod pa dang /_sgom pa gsum gyi man ngag dang ldan pa de yang dang yang du/_goms par byas pas yon tan dang /_/brtan zhing dul la blo
[\[193a.4\]]gros ldan/_/bzod ldan drang la g.yo sgyu med/_/sngags dang rgyud kyi sbyor ba shes/_/snying rje ldan zhing bstan bcos mkhas/_/de nyid bcu ni yongs su shes/_/dkyil 'khor 'dri ba'i las la mkhas/_/sngags bshad pa yi spyod pa shes/_/rab tu zhi dang dbang po dul/_/_
[\[193a.5\]]zhes bya bas de ltar yon [#]bcu bzhi dang ldan pa lta ba rnam gnyis grub par gnas pa'i don dang /_nges par grub pa'i thabs lnga dang /_spyod pa rnam pa gnyis dang /_dbang rnam pa bzhi'i man ngag dang ldan pa'i [#]grub pa'i tshig gi nyams dang ldan pa'i bla ma zhes bya ba ste/_de lta bu'i bla
[\[193a.6\]]ma dam pa nye bar bsten pa'i sgo nas/_slob ma de rdzogs pa'i byang chub kyi [#]sems brtan par bya ba dang /_'jug sems kyi sdom pa dang ldan par bya ste/_'og nas/_mnyam par bzhag pas bla ma la/_/ci 'byor pa yis mchod byas la/_/gsum la skyabs 'gro nas brtsams
[\[193a.7\]]te/_/byang chub sems sogs sdom pa ni/_/gal te bdag la phan 'dod na/_/sngags pas 'bad de gzung [#]bar bya/_/zhes gsungs pas bla ma des dang po 'khor ba'i nyes dmigs yid la bya ba dang /_skyabs su 'gro ba dang byams pa dang snying rje'i sgo nas byang chub tu sems
[\[193b\]]
[\[193b.1\]]brtan par byas nas [#]'jug sems kyi sdom pa dang ldan pa la dbang bzhi snod du bsgrubs nas lta spyod sgom pa gsum gyi man ngag dang ldan par bsgrub pa de'i phyir ro/_/de nas sngags sogs sbyin pa yis/_/dam chos snod du byas nas so/_/zhes gsungs pa'i phyir ro/_/de bla ma la rag
[\[193b.2\]]las pas/_dngos grub slob dpon rjes 'brangs [#]zhes/_/rdo rje 'dzin pa nyid gsungs par/_/shes nas dngos po thams cad kyis/_/bla ma yongs su mnyes par bya/_/zhes bya ba de lta bu'i bla ma de [#]dus rtag tu phun sum tshogs pa mtha' dag gi 'byung gnas 'khor ba'i rgya
[\[193b.3\]]mtsho nas 'byin byed dngos grub thams cad kyi rag las pa [#]yin pas de'i phyir/_gdan bstabs [#]pa dang ldang ba dang /_/don gyi bya ba sogs bsnyen bkur byed [#]pa dang /_bla ma las ni dngos grub dang /_/mtho ris dang ni thar pa thob/_/ces pa nas/_mdun du dul bas 'dug
[\[193b.4\]]par bya/_/zhes bya ba'i bar du bya ba mtha' dag dran pa dang shes bzhin gyis ma yengs par bya ba'i tshul gyis bla ma bsten par bya'o/_/de lta bu'i bla ma la brnyas na sangs rgyas thams cad la brnyas pa ste/_de 'dra'i mgon la bsam bcas pas/_/slob mar gyur pas [#]brnyas na
[\[193b.5\]]ni/_/sangs rgyas thams cad brnyas pa ste[#]/_/des ni rtag tu sdug bsngal 'thob/_/ces pa nas/_der ni gnas pa yang dag bshad/_/ces bya ba'i bar dang /_de bas 'bad pa thams cad kyis/_/rdo rje slob dpon blo gros che/_/dge ba yongs su mi spyoms pa/_/nam
[\[193b.6\]]yang smad par mi bya'o/_/zhes pa de ni rtsa ba'i ltung ba kun gyi ngo bo nyid do/_/sbyong ba la sogs pa ni phal cher bla ma gser gling pa la sogs pa'i bshad pa las shes par bya'o/_/ltung ba de gnyis kyi rgyu ni bla ma grub pa thob pa'i tshig gi nyams dang bral pa rnams dang phrad
[\[193b.7\]]pa'i dbang gis lam gyi snod du ma bsgrubs par dbang la sogs pa byas kyang /_rtsa ba ma brtan pa'i dbang gis nges par 'dren mi nus [#]shing /_nges pa med pa'i phyir bla ma gtso bor mi byed de/_de'i phyir slob dpon brnyas pa la sogs pa thams cad 'byung ste de ni log
[\[194a\]]
[\[194a.1\]]par bstan cing bsgrub [#]pa zhes bya ste/_sngon du 'gro ba'i sbyang ba gang yang med par dbang dang bskyed rdzogs kyi man ngag bstan [#]du zin kyang rtsa ba med pa'i dbang gis myur du 'jig la nges par chung ngo /_de bas na de gnyis ni bka' 'das dang gnyis kyi rgyu yin pas
[\[194a.2\]]na/_dz+nyA na sid+d+hi las/_rang nyid kyis lam ma mthong bas/_/ji lta bzhin du gzhan dag 'dren/_/long ba gnyis ni 'grogs gyur na/_/gnyis ka ltung [#]bar the tshom med/_/ces pa dang /_yang /_sdig pa can gyi lam de yis/_/bgrod pa nyams pa thob par 'gyur/_/zhes
[\[194a.3\]]pas bla ma dam pa la brten par bya'o/_/spun la nyes pa brjod pa dang byams pa spong ba gnyis ltung ba'i ngo bo gcig la de 'byung ba'i rgyu yang gcig ste/_de'i rgyu ni sngon du thun mong gi lam byams [#]snying rje ma sbyangs pas sems can la phan 'dod [#]pa dang /_gces par 'dzin pa'i blo [#]med la de'i
[\[194a.4\]]dbang gis gnod cing smod pa la sogs pa'i rkyen phra mo mi bzod de/_de'i phyir spun la nyes pa brjod cing sems can la byams pa spong ba des de gnyis ngo bo gcig ste gzhan la gnod par 'dra bas so/_/byang chub sems spong dang grub pa'i mtha' smod pa gnyis rgyu dang ngo bo gcig ste/_rgyu ni
[\[194a.5\]]byams pa dang snying rje'i stobs kyis [#]byang chub kyi sems brtan par ma byas par blangs su zin yang mi brtan te/_de yang /_thams cad la ni lhag pa'i gnas/_/gang du thams cad 'jig pa ste/_/bskal pa bye ba stong du yang /_/yang dag bskyed [#]pa'i dge ba che/_/byang chub sems ni
[\[194a.6\]]bskyed pa yi/_/bsod nams tshogs ni bsags [#]pas so/_/bskal pa bye bas 'byung ba ni/_/skad cig nyid la rnam par 'jig_/de bas don de bsrungs pas [#]ni/_/de bzhin gshegs pas rab tu gsungs/_/zhes 'byung bas byang chub sems de spangs pa dang /_spangs
[\[194a.7\]]pa'i tshad dang /_de'i nyes pa'o/_/spangs pa ni gsum ste/_bla ma la brten nas dang /_spun la brten nas dang /_/sems can la brten nas spong ba'o/_/tshad ni rten gsum po de la brten nas nyon mongs pa'i bsam pas g.yo sgyu la sogs pas nyin mtshan [#]cha ci rigs par 'das
[\[194b\]]
[\[194b.1\]]pa'o/_/dge ba'i rtsa ba rtsad nas 'byin pa ni nyes pa'o/_/gzhan gyi byang chub kyi sems kyi bar chad byas na yang nyes pa che bar shes par bya'o/_/de la rang gi theg pa ni theg pa chen po gnyis so/_/gzhan ni nyan thos kyi'o/_/smod pa ni gong ma ltar mi sbyong zhing smod pa ste/_rang mi gnas
[\[194b.2\]]shing gzhan mi 'dzud pa'o/_/gsang ba sgrogs pa dang /_phung po smod pa gnyis rgyu dang ngo bo gcig ste/_rim gyis ma sbyangs pa'i phyir snod du ma gyur pa la gsang ba'i don grub par gnas pa'i don lta ba rnam pa gnyis la sogs pa bstan pas phung po lha'i bdag nyid la sogs pa bskyed [#]pa'i
[\[194b.3\]]go rims [#]spong bas rgyu dang ngo bo gcig go/_/de yang /_lha yi gzugs ni bsgoms pa la/_/sems kyi brtson pa dag la ni/_/glegs bam tsam yang bstan pa ni/_/sbyin par mi bya shes bya ste/_/rdo rje ye shes rab spong bas/_/rmongs pa dmyal bar 'gro bar 'gyur/_/de yi
[\[194b.4\]]dmyal ba'i rgyur gyur pas/_/mi de'ang dmyal bar 'gro bar 'gyur/_/de dang bdag gzhan phung [#]ba ni/_/'byung bas [#]nges par bsrung bar [#]bya/_/zhes so/_/chos la yid gnyis za ba dang /_/sdug la byams sems gnyis rgyu dang ngo bo gcig ste/_de yang sems can thams cad rang bzhin
[\[194b.5\]]dag pa 'od gsal dang zung 'jug gi rang bzhin du gcig pa la de gnyis la the tshom za ste/_'khor ba dang zhi ba'i phyag rgya chen po zung du ma rtogs pa'i dbang gis gdug [#]pa can de gnod cing dmod pa la sogs pa byang chub kyi rkyen du byung ba la rdeg pa la sogs pa drag shul gyi sbyor [#]bas phan
[\[194b.6\]]pa ma yin par bsgrubs pas rgyu dang ngo bo gcig go/_/ming sogs bral ba'i chos la der rtog pa dang /_dad ldan sems sun 'byin pa rgyu dang ngo bo gcig ste/_ming la sogs pa bral ba ni grub pa'i gnas pa'i don nam mkha' lta bu'i rang bzhin 'od gsal ba la dngos po dang mtshan
[\[194b.7\]]mar brtags pa'i rgyus de la dad pa'i sems can dbang po rab dang ldan pa rnams sun 'byin te/_ma zhugs pa la mi 'jug la/_zhugs pa bzlog cing brtan par mi byed pas so/_/dam tshig mi bsten pa dang shes rab smod pa gnyis kyang /_bdud rtsi lnga la sogs pa'i dam tshig
[\[195a\]]
[\[195a.1\]]mi bsten [#]pa ni shes rab smod pa'i rgyu yin te/_de la smod pa nyid de spong ba'i rgyu'o/_/des na dang por bla ma grub pa thob pa'i tshig gi nyams dang ldan pa brtags la legs par blang gi gzhan du ni ma yin no/_/des na/_bla ma dang ni slob ma dag_/mtshungs par dam
[\[195a.2\]]tshig nyams gyur pas/_/dpa' bos dang por slob dpon dang /_/slob ma'i 'brel pa brtag [#]par bya/_/zhes pas so/_/de ltar ltung ba de rnams las 'das pa na nyes pa bstan pa ni slob dpon la smod pa de zhes pa ni mtshon pa'i don te/_ltung ba gzhan la nyes pa 'dra bar shes par bya
[\[195a.3\]]ba'i lci yang ni yod de/_de'i nyes pa ni yams dang zhes bya ba'i tshigs su bcad pa gcig go/_/rgyal po me dang zhes pa'i tshigs su bcad pa gcig go/_/de [#]phyir nam yang tshigs su bcad pa gsum mo/_/gal te bsam pa'i sgo nas nyams na bla ma'i spyan sngar maN+Dal la sogs
[\[195a.4\]]pas mchod la nyes pa ming gis bshags te phyis bsdam zhing bla ma la sangs rgyas kyi blo nyis 'gyur du bslab ste/_de'i phan yon bstan pa'i phyir bla ma la ni zhes pa'i tshigs su bcad pa gcig go/_/de bzhin du ltung ba lhag ma rnams kyang bsam pa'i bye brag gis bskang bar bya'o/_/_
[\[195a.5\]]des na dang por bla ma legs par brtag cing legs par bsten la/_de nas snod du bsgrub [#]par gsol ba gdab/_des kyang rjes su brtse ba'i sgo nas snod du bsgrubs te/_dang po 'khor ba'i nyes dmigs dang /_lha dang bla ma la brten du gzhug go[#]/_/de nas thun mong pa'i skyabs
[\[195a.6\]]'gro la brten la/_so sor thar pa'i sdom pa brten [#]du gzhug_/de nas khyad par gyi skyabs 'gro la brten nas byang chub kyi sems brtan du gzhug_/de nas 'jug pa'i sdom pa legs par byin la dbang bzhi'i sgo nas lta spyod sgom gsum gyi rtogs pa bsgrub [#]po/_/de nas rtog [#]pa
[\[195a.7\]]dang mthun pa'i lam la sbyar te/[ #]de yang bskyed pa'i rim pa'i dus su bla ma dang lha tha mi dad pa la tshogs bsags[#]/_ltung ba dang po'i rgyu spangs/_go rims [#]de rnams dbang po rab kyis [#]chos thams cad zung 'jug tu rtogs pa sgrub pa'i thabs su shes par bya'o/_/'bring dang tha mas
[\[195b\]]
[\[195b.1\]]tha mal pa'i rtog pa zlog [#]pa'i thabs su shes par bya ba'i phyir phyin ci ma log pas ltung ba gnyis pa dang bdun pa dang brgyad pa dang drug pa dang bcu gnyis pa'i rgyu spangs/_thun mong gi lam byams pa dang snying rje byang chub kyi sems dang ldan pa dang /_thun mong ma yin pa'i lam rnal
[\[195b.2\]]'byor dang bdag dang gnas bsrung bas ltung ba gsum pa dang bzhi pa dang lnga pa dang dgu pa dang bcu pa'i rgyu spangs/_de nas rdzogs pa'i rim pa la brten nas chos thams cad 'od gsal du rtogs pa bsgrubs nas/_bdud rtsi lnga la sogs pa'i dam tshig brten pas
[\[195b.3\]]bcu gsum pa dang bcu bzhi pa dang bcu gcig pa'i rgyu spangs/_yang na lha la gsang ba dang shes rab dang bzhi pa blangs [#]pas bcu bzhi pa dang bcu gsum pa'i rgyu spangs/_de ltar na bcu bzhi po rnams mnyam gzhag gi [#]las kyi rim pa las [#]'dus pas rjes kyis kyang de'i bdag
[\[195b.4\]]nyid du bya dgos pa'i nges pa bskyed cing brtan par bya'o/_/dngos gzhi'i [#]dbang du byas nas ltung ba re re la ltung ba'i ngos 'dzin dang rkyen gang gis byung ba dang /_nyes pa dang /_tshul ji ltar mi 'byin pa'i thabs so/_/bde gshegs bka' ni 'khor ba'i nyes pa nas byas
[\[195b.5\]]zhes dang /_byas gzo dang /_byams [#]snying rje dang 'jug pa'i sdom pa'i bar du [#]brtan par bya ba dang /_khyad par can dbang rnam [#]pa bzhis snod du bsgrubs nas lta ba la sogs pa'i man ngag ni bde gshegs kyi bka'o/_/'das pa ni ma gus pa dang /_bag med pa dang /_mi shes
[\[195b.6\]]pa dang /_nyon mongs pa mang ba'i dbang gis so/_/des na bla ma'i spyan sngar dam bcas pa brtan par mi byed par nyin mtshan gyi cha 'das pa ni ltung ba'o/_/rkyen ni ma dad pa la sogs pa bzhi'o/_/nyes pa ni sngar yams dang zhes pa'i tshigs su bcad pa bzhi ste/_bla ma'i skabs su
[\[195b.7\]]bka' las 'das pa dang shes rab smod pa zhes re re la sbyar ro/_/mi 'byung ba'i thabs ni bla mas bstan pa'i lam dran pa dang shes bzhin gyis [#]mar me dang chu'i rgyun ltar yid la bya'o/_/spun ni sbyor ba gcig pa dang /_de las gzhan pa dang sems can mtha' dag go/_/nyes pa
[\[196a\]]
[\[196a.1\]]brjod pa'i yul la brda phrad cing nyin mtshan gyi sum cha 'das na ltung ba'o/_/rkyen ni yul gsum po gang yang rung bas sems dang mthun par ma byas pa dang /_mi byed pa'i dbang gis zhe sdang dang phrag dog gam nyon mongs pa gang yang rung ba dang mtshungs
[\[196a.2\]]par khro ba'o/_/mi 'byin pa'i thabs ni khro ba'i rkyen nye bar gnas pa'i tshe byas pa shes pa la sogs pa byams pa yid la bya ba dang /_yang na chos thams cad skye med du yid la bya ba'o/_/byams pa ni byas pa shes pa'i sgo nas sems can thams cad la phan par 'dod pa'o/_/_
[\[196a.3\]]spong ba ni phan pa ma yin par bsgrubs pas nyin mtshan gyi cha 'das na ltung ba'o/_/rkyen ni gong ma ltar yul gsum la brten nas bdag gi bsam pa dang mthun par mi byed pa dang /_ma byas pa'i dbang gis phan pa ma yin pa bsgrub [#]cing spong ba'o/_/mi 'byung ba'i thabs ni rkyen nye bar
[\[196a.4\]]gnas pa'i dus su de la ched du gtad pa'i tshul gyis byams pa yid la bya ba'am zung [#]'jug tu [#]shes par bya'o/_/byang chub kyi sems ni sems can gyi don du rdo rje 'chang 'dod pa'o/_/de spong ba ni yul gyi dbang gis gsum ste/_bla ma dang rdo rje spun dang sems can la g.yo sgyu spyod
[\[196a.5\]]pas yon tan thob par bya snyam pa dang /_don dor bar nyin mtshan gyi cha 'das pa'o/_/rkyen ni snga ma ltar ro/_/mi 'byin pa'i thabs ni mi mthun pa'i rkyen nye bar gnas pa'i dus su phan yon dang nyes dmigs shes pas byang chub kyi sems bsgom par bya'o/_/yang na skye ba med
[\[196a.6\]]pa yid la bya'o/_/rang gi grub pa'i mtha' ni theg pa chen po rnam pa gnyis so/_/gzhan gyi ni nyan thos dang bse ru'o/_/he badzra 'dus pa'i le'u ltar rim gyis mi sbyong bar smod pas nyin mtshan 'das pa'o/_/rkyen ni bla ma dam tshig nyams pa [#]dang bral ba rnams dang phrad pas
[\[196a.7\]]lam rim gyis sbyang [#]ba rnams la smod cing khro ba'o/_/mi 'byin pa'i thabs ni blo rim gyis bslabs pas [#]theg pa gcig tu shes par bya'o/_/yongs su ma smin pa ni lam rim [#]gyis ma sbyangs pa'o/_/gsang ba ni grub pa gnas pa'i don nam mkha' dang 'dra bar lta ba gnyis so/_/_
[\[196b\]]
[\[196b.1\]]sgrogs pa ni lus [#]ngag gi sbyor bas nyin mtshan 'das na'o/_/rkyen ni ma sbyangs pa dang phrad pa'i dbang gis so/_/mi 'byin pa'i thabs ni yul de lta bu dang phrad pa na blo'i bye brag dris nas de dang mthun par bya'o/_/phung po smod pa ni bskyed pa'i go rims [#]mtha' dag gzung ngo /_/smod pa
[\[196b.2\]]ni de ma bsgoms [#]par nyin mtshan 'das na'o/_/rkyen ni zab mo ston pa'i lung dang yongs su 'dzin pa ngan pa lags [#]so/_/mi 'byin pa'i thabs ni lha sgom pa'o/_/rang bzhin dag pa ni lta ba gnyis so/_/som nyi za ba ni de gnyis kyi rtog [#]pa ma skyes pa'o/_/de'i bdag nyid du rtog [# ]
[\[196b.3\]]pa med par nyin mtshan 'das na'o/_/rkyen bla ma dam pa dang bral bas dngos por lta ba'i dbang gis so/_/mi 'byin pa'i thabs ni bla ma dam pa'i ngag la brten nas lta ba goms par bya'o/_/gdug pa can ni mi dang mi ma yin pa rnams so/_/bdag la gnod pa'i dbang gis zhe sdang
[\[196b.4\]]gis bslang nas phan pa ma yin pa drag po byed pa [#]nyin mtshan 'das na'o/_/rkyen ni nyes par byas pa'i dbang gis so/_/mi 'byin pa'i thabs ni bzod pa bsgom pa ste bdud phyir bzlog pa'i lung las shes par bya'o/_/ming sogs bral ba'i chos ni 'od gsal ba dang zung du 'jug
[\[196b.5\]]pa'o/_/de rtogs [#]pa ni de gnyis kyi rang bzhin dang mi mthun par gzhan du rtogs [#]pas nyin mtshan 'das pa'o/_/rkyen ni dge ba'i bshes [#]gnyen dang ma phrad pa'o/_/mi 'byin pa'i thabs ni de'i gdams pa las so/_/dad ldan ni lam rim gyis ma sbyangs kyang grub par gnas pa'i
[\[196b.6\]]don la 'dod pa'o/_/sun 'byin pa ni ma bstan pa dang log par bstan pas so/_/rkyen ni mos pa'i gang zag dang phrad pas so/_/mi 'byin pa'i thabs ni rtog pa dang sbyar te chos bstan pa'o/_/dam tshig ni bza' ba'i dam tshig bdud rtsi lnga la sogs pa'o/_/mi ston pa ni mi gtsang
[\[196b.7\]]ba'i blos dor te dus 'das pa'o/_/rkyen ni rdzas nye bar gnas pa'o/_/mi 'byin pa'i thabs ni mi rtog pa'i sems kyis so/_/nyes pa 'di rnams lci yang yod kyang gnod pa ni 'dra'o/_/ci'i phyir zhe na rtsa ba'i ltung ba yin pas so/_/sngags pas 'di dag spangs nas ni/_/dngos
[\[197a\]]
[\[197a.1\]]grub nges par thob par 'gyur/_/zhes bya ba ni spang bya spangs pa'i yon tan no/_/gzhan du dam tshig las nyams na/_/nyams pas bdud kyis bzung bar 'gyur/_/de nas sdug bsngal myong 'gyur zhing /_/thur du bltas [#]te dmyal bar 'gro/_/zhes bya ba ni
[\[197a.2\]]nyams pa'i nyes pa mdor bsdus pa'o/_/de bas nga rgyal bcom nas ni/_/bdag nyid ma 'khrul shes par bya/_/zhes pa ni bag bya ba la bslab pa'o/_/dbang bskur nas ltung ba bcu bzhi pa dang bla ma lnga bcu gang 'dod pa'i sgrub thabs dag ni don rgyas par ston pa yin pas nges par
[\[197a.3\]]nan tan gyis bslabs te gzhan du na bla ma'i nyes pa'o/_/de ltar bcu bzhi po bsdu na gsum ste/_thun mong gi byang chub kyi sems mi nyams par byed pa dang /_khyad par gyi byang chub kyi sems mi nyams par byed pa dang /_de gnyis ka mi nyams par byed pa'o/_/ltung ba dang po
[\[197a.4\]]dang gnyis ba ni gnyis ka mi [#]nyams par byed pa'o/_/spun la dang /_byams spong dang /_byang chub sems 'dor dang /_grub pa'i mtha' smod pa dang /_gdug la [#]byams pa spong ba ste/_lnga po de dag ni thun mong gi sems mi nyams par byed pa ste/_de bas na 'bad pas bsrung ngo /_/_
[\[197a.5\]]gsang ba sgrogs pa dang /_phung po smod pa dang /_dag pa'i chos la yid gnyis dang /_/ming sogs bral la der rtog dang /_/sems sun 'byin pa dang /_dam tshig mi bsten pa dang /_shes rab smod pa de rnams spangs pas khyad par gyi byang chub kyi sems mi nyams par byed
[\[197a.6\]]pa'o/_/yang de ni lta spyod sgom [#]gsum gyi rang bzhin yang yin te/_chos la yid gnyis dang /_ming sogs bral la der rtog spangs pas lta ba rnam gnyis [#]rtogs pa'o/_/dang po dang gnyis pa dang gsum pa dang bzhi pa dang lnga pa dang drug pa dang bdun pa dang brgyad pa dang [#]bcu
[\[197a.7\]]pa'i dgu spangs pas sgom [#]pa'i man ngag dang /_sems sun 'byin pa dang /_dam tshig mi bsten [#]pa dang /_shes rab smod pa gsum gyis [#]dgu spangs shing sbyangs pas spyod pa'o/_/de gsum ma spangs bar bsgoms pas bka' 'da' [#]dang /_bla ma brnyas pa ma spangs pa
[\[197b\]]
[\[197b.1\]]yin no/_/de bas na bcu dang lnga bcu la nan tan yang dang yang du bya ste dngos grub thams cad kyi rtsa ba yin pa'i phyir ro/_/nyams na nyes pa thams cad kyang 'byung ngo /_/de ltar [#]ma yin par sngags tshig tsam gyis man ngag bstan nas/_/bla mar khas 'che ba ltung ba'i snod du bsgrubs na
[\[197b.2\]]mi dge ba'i rgyu byas pas[#]/_mi dge ba'i bdag po'i rkyen zhes bya/_sdig pa'i grogs po dang /_bdud sdig can dang /_slu bar byed pa zhes bya ba ste skyon mang du mi brjod do/_/de lta bu'i bla ma dang slob ma de yang dag par rdzogs pa'i sangs rgyas kyi chos kyi phung po rnams rnyed [#]pa dang bkur sti'i
[\[197b.3\]]rgyus [#]bsgrubs pas ngan song sgrub pa'i thabs dang rkyen des dug dang bdud rtsi 'dres pa dang 'dra'o/_/de bas na bla ma dam pa bsten pa gces par rdo rje 'chang chen pos gsungs so/_/dam pa'i grogs dang bla ma dang /_/ma phrad srid par 'khyams pa las/_/phan phyir bla ma'i lung bzhin
[\[197b.4\]]du/_/bris pas de dag la phan shog_/'di mthong tsam gyis skye bo rnams/_/chos la nan tan bya ba'i rgyur/_/gyur nas bla ma gtsor byed cing /_/sgrub [#]la nan tan byed pa'i rgyur/_/skal ngan skye bo rnams dang phrad pa na/_/rang skyon dbang gis smod par byed mod kyi/_/drang srong
[\[197b.5\]]chen po'i lung ni su zhig spong /_/de phyir de dag la yang gnod [#]ma gyur/_/gsang ba bla na med pa yi/_/rdo rje theg pa'i sgor zhugs pa'i/_/rnal 'byor pa rnams bslab [#]pa'i phyir/_/gsal byed man ngag bkod pa'o/_/gsang sngags rdo rje theg pa'i rnal 'byor pa rnams kyi
[\[197b.6\]]bslab pa gsal bar byed pa'i man ngag ces bya ba slob dpon rgyal ba'i lhas mdzad pa'i rtsa ba'i ltung ba'i 'grel pa mkhas pa chen po dI paM kA [#]ra shrI dz+nyA na'i zhal snga nas gsungs pa rdzogs so//_//paN+Di ta de nyid dang lo tsA ba dge slong tshul khrims rgyal bas bsgyur ba'o//_//_
[\[197b.7\]{D2488}]@##/_/rgya gar skad du/_badzra yA na mU la pat+ti TIkA/_/bod skad du/_rdo rje theg pa'i rtsa ba'i ltung ba'i rgya cher bshad pa/_'jam dpal gzhon nur gyur pa la phyag 'tshal lo/_/rtag gnas dus gsum bde gshegs mnyam nyid sgu/_/kha sbyar bde chen longs spyod yongs
[\[198a\]]
[\[198a.1\]]rdzogs dpal/_/bdud bzhi las rgyal 'gro kun re 'dod skong /_/thugs rje bdag nyid 'jam mgon phyag 'tshal te/_/'dir ni mi mkhas gsang sngags don la mngon rmongs pa'i/_/dbang bskur dam tshig med de zhal gyi bdud rtsi bral/_/bdud kyis mngon
[\[198a.2\]]bslus rang nyid phung ba kho nar zad/_/snying rje gso thabs bdud rtsi 'di ni bshad par bya/_/lam mchog rnams kyi gzhir 'gyur dam tshig 'di/_/theg mchog rgyud kun las ni rab bstan pa/_/slob dpon gzhan dag gzhan du 'chad de 'di yi don/_/bdag gis bla ma las rnyed theg
[\[198a.3\]]mchog spyod pa nyon/_/de la gsang sngags kyi tshul spyod pa rnams kyis skye ba med pa'i rgyud khong du chud par bya ste/_'gro ba thams cad snying rjes bsgral ba'i sems sngon du btang ba thig le chen po yongs su rdzogs par 'dod pas mtshan nyid dang ldan pa'i slob dpon ting nge 'dzin
[\[198a.4\]]gyi dkyil 'khor mngon sum du snang ba'am/_gzhon nu ma la phab ste dkyil 'khor 'dri ba'am/_yang na de nyid bcu dang ldan pas mngon du bris pas bum pa'i dbang dang /_gsang ba'i dbang dang /_shes rab ye shes kyi dbang dang /_yongs su rdzogs pa'i cho ga dang ldan
[\[198a.5\]]pa'i slob ma la slob dpon gyis rtsa ba'i dam tshig pham pa dang /_ltung ba dang /_lci ba dang /_sbom po dang /_yan lag dang /_nyes byas dang /_phra mo dang /_nyes pa med pa dang /_dam tshig gi tshogs rnams dpog par bya'o/_/de nas bskyed pa'i rim pa dang rdzogs pa'i tshul
[\[198a.6\]]gyis bsgrubs na tshe gcig la sogs pas mchog gi dngos grub dang /_thun mong gi dngos grub rnams zhar la rgyas par 'gyur ro/_/de nas lhun gyis grub pa'i don thob nas dmigs pa med pa'i snying rje chen pos rtog pa med par sems can gyi don byed pa ni gsang sngags
[\[198a.7\]]kyi tshul lo//_//gzhan dag rdo rje rtse mo'i rgyud la sogs pa bya ba spyod pa gtso bor gyur pa las kyang /_gnyis su med pa'i don khong du chud cing dam tshig can gyi skye bos brtags pa'i lha dang ye shes kyi lha dang dbang po'i sgo mnyam par sbyar nas/_dka' thub dang /_dka' spyad dang
[\[198b\]]
[\[198b.1\]]khrus la sogs pa'i las dang bya ba gtsor mi 'dzin par 'grub par gsungs te/_de skad du yang /_khrus dang gtsang sbra 'dir mi dgos/_/dka' thub dka' spyad 'dir mi dgos/_/sangs rgyas rnams dang sems dpa' che/_/rtag tu sbyor bas 'grub par 'gyur/_/zhes 'byung
[\[198b.2\]]ba dang /_gzhan yang thig le mnyam gnas kyi rgyud las/_bde ba chen po'i ngang gnas na/_/dam tshig med cing sdom pa 'ang med/_/bya dang byed pa rtsol ba med/_/nam mkha' lta bur 'grub par 'gyur/_/zhes 'byung ba dang /_byang chub kyi sems 'byung ba'i rgyud las/_byang chub
[\[198b.3\]]sems la mnyam gnas na/_/dam tshig sdom pa nyams ma yin/_/zhes 'byung ba dang /_thugs gsang ba'i rgyud las kyang /_spros med thig le'i ngang gnas na/_/bya ba ma yin spyad kyang 'grub/_/ces 'byung ba dang /_rtog pa yongs su zad pa'i rgyud las kyang /_dam
[\[198b.4\]]tshig la sogs brtags pas 'ching /_/sgyu ma'i sbyor shes stong pas 'grub/_/ces 'byung ba dang /_mkha' 'gro ma gsang ba mdzod las kyang /_'di ltar snang ba'i dngos po rnams/_/sgyu ma lha dang lha mor gnas/_/bsdam bya med cing sdom byed med/_/rtsa dang rlung dang thig le
[\[198b.5\]]med/_/stong pa nyid kyis 'grub par 'gyur/_/zhes 'byung ba dang /_gzhan yang rnal 'byor dang rnal 'byor ma'i rgyud thams cad las kyang /_bde ba chen po'i don rtogs na/_/smyung bar gnas pa la sogs pa/_/dman pa'i spyod pa bshad pas na zab mo'i don rdo rje theg pa rnams kyis ni
[\[198b.6\]]rang bzhin gyis gnas pa'i lha'i sbyor bas rtag par thig le chen po mnyam pa nyid la gnas na/_dngos grub kyi mchog sku gsum ye shes lnga la sogs pa thob par 'gyur ro/_/gzhan dag bya ba dang spyod pa'i rgyud rdo rje theg pa ma yin nam/_de dag las ni las dang bya bas 'grub
[\[198b.7\]]par bshad na/_gzhan yang theg pa chen po'i mdo sde rnams las kyang sbyin pa la sogs pa bsod nams kyi tshogs kyis thams cad mkhyen pa rgyu'i gtso bo zhes gsungs pa dang 'gal lo zhe na/_de dag ni bcom ldan 'das kyis dgongs te bshad pa yin no/_/bus pa blo dman
[\[199a\]]
[\[199a.1\]]pa dang /_spros bcas la dga' ba dang /_shin tu zab mo'i don la 'jigs pa rnams nye bar gzung ba'i phyir gsungs pa yin no/_/de skad du yang /_gsang sngags kyi don la de kho na nyid la 'jug pa las/_stong nyid lta bas grol 'gyur te/_/sgom pa lhag ma de
[\[199a.2\]]don yin/_/lus ngag yid kyi spyod pa kun/_/theg pa dman la bstan pa yin/_/zhes 'byung ba dang /_slob dpon klu sgrub kyi zhal snga nas kyang /_de nyid tshol la thog mar ni/_/thams cad yod ces smra bar bya/_/don rnams rtogs shing chags med la/_/phyis ni rnam par dben
[\[199a.3\]]don nyid/_/ces bshad pas so/_/gzhan du 'jam dpal sgyu 'phrul dra ba las kyang /_lag na rdo rje ngas sems can rnams kyi blo'i khyad par dang /_rigs kyi bye brag gis theg pa'i khyad par rnams bstan te/_la la la phyi rol pa'i tshul lo/_/la la la nyan thos kyi theg pa'o/_/_
[\[199a.4\]]la la la rang sangs rgyas kyi theg pa dang /_gzhan yang pha rol tu phyin pa'i theg pa dang /_rig pa 'dzin pa'i rgyud dpag tu med pa bstan kyang /_thig le chen po yi ge med pa brda dang bral bas gnyis su med pas sangs rgyas par rig par bya'o zhes gsungs pas gsal bar byas pas
[\[199a.5\]]rig par bya'o/_/gzhan yang rdo rje rtse mo la sogs pa'i khungs dang /_rdo rje gtsug tor las kyang /_de kho na la mnyam gnas na/_/dam tshig med cing sngar spyad med/_/rdo rje dril bu gzung mi dgos/_/de nyid bcu bral 'grub par 'gyur/_/zhes 'byung ba dang /_shes rab
[\[199a.6\]]kyi pha rol tu phyin pa las kyang /_rab 'byor byang chub sems dpa' rnams kyi sbyin pa la sogs pa rnams ni spros ba dang bcas pa ste mtshan mar rig par bya'o/_/don dam pa ni chos kyi dbyings rgyal ba rnams kyi yum mo zhes bya ba la sogs pas bstan to/_/gzhan yang rdo rje 'dzin
[\[199a.7\]]pa ni dam tshig dang spyod pas thob pa ma yin te/_yang dag pa'i lta ba dang bral bas rig byed gsang tshig gi cho ga bzhin no/_/de'i phyir na stong pa nyid kyi don rtogs na lus ngag gi spyod pa dang dam tshig la sogs pa theg pa 'og ma'i tshul yin te/_rnal 'byor chen po'i rgyud las
[\[199b\]]
[\[199b.1\]]ni dam tshig dang bya spyod la sogs pa mi dgos te/_de ltar rtogs pa ni zab mo'i don khong du chud pa yin no zhes slob dpon gzhan dag zer ro/_/de yan chod nges don no//_//phyogs gzhan dag la yang dbang bskur pa'i cho ga dang /_dkyil 'khor gyi las dang /_dam
[\[199b.2\]]tshig gi sbyor ba la gnas na lta ba gtso bor gyur pa ma yin te/_thun mong dang mchog gi dngos grub rten cing 'brel pa'i dngos pos kyang 'byung bar 'gyur ro/_/de dag kyang ci'i phyir zhe na/_lung dang rig pa dag ste/_rdo rje sa 'og gi rgyud las/_dkyil 'khor rdzas kyi sbyor ldan zhing /_/_
[\[199b.3\]]sbyin sreg las kyi de nyid shes/_/dam tshig sdom pa'i rgyud ldan na/_/mtshan mar bltas kyang grol bar 'gyur/_/zhes 'byung ba'i phyir dang /_gzhan yang sku khros pa'i rgyud las/_las kyi sbyor ba rab shes shing /_/gsang sngags sbyor ba'i tshul bdun ldan/_spros
[\[199b.4\]]bcas spyod pa rab mkhas na/_/spros pa nyid kyis grol bar 'gyur/_/zhes 'byung ba'i phyir dang /_gzhan yang gcig tu spros pa'i rgyud las/_mnyam ldan de nyid bcu shes na/_/dngos por zhen pas bgegs mi 'gyur/_/zhes 'byung ba dang /_gzhan yang dam tshig
[\[199b.5\]]rtogs pa'i rgyal po'i rgyud las/_sbyor la gnas pa cho ga'i mchog_/gsang sngags cho ga sbyor bas 'grub/_/ces 'byung ba dang /_de nyid bsdus pa chen po'i rgyud las/_gsang sngags spyod pas grol 'gyur te/_/rdo rje 'dzin pa gsang ba'i mchog_/ces 'byung ba'i
[\[199b.6\]]phyir dang /_thugs khros pa'i rgyud las/_zung du 'brel pa spyod pa'i mchog_/spyod pa'i gzhis ni rdo rje 'dzin/_/zhes 'byung ba dang /_phrin las rdzogs pa'i rgyud las/_rdo rje pad+mar rab sbyar nas/_/bde ba chen po chos kyi sku/_/zhes 'byung ba'i phyir ro/_/slob dpon
[\[199b.7\]]klu sgrub kyi don de yang de nyid las/_rnam par dben don mi shes par/_/thos pa tsam la 'jug byed cing /_/gang dag bsod nams mi byed pa/_/skyes bu tha shal de dag brlag_/'bras bur bcas pa'i las rnams dang /_/'gro ba dag kyang yang dag brjod/_/de yi rang
[\[200a\]]
[\[200a.1\]]bzhin yongs shes na/_/skye ba med par bstan pa yin/_/zhes bshad pa de yang bdag tu lta ba la sogs pa dgag pa las kun rdzob bsod nams kyi tshogs kyis grub par gsal bar gsungs na/_gang dag khyed kyi gzhung la ni/_/brlag par
[\[200a.2\]]'gyur bar gsal bar gsungs te/_gzhan yang sangs rgyas ni chos can sgyu ma'i mtshan nyid 'dus byas yin te/_rten cing 'brel bar 'byung ba'i phyir sa bon las myu gu 'byung ba bzhin no zhes lta ba gtso bor mi 'dzin par dam tshig la sogs pa'i spyod pas 'grub po zhes slob
[\[200a.3\]]dpon kha cig 'dod do/_/de dag gi gzhung la brjod par bya ste/_re zhig phyogs snga ma ltar na don dam pa'i lta ba gtso che ste/_dam tshig la sogs pa'i spyod pa khyad du gsod pa'i tshul 'di rigs pa ma yin te/_bcom ldan 'das kyis sngags kyi rgyud sde mtha' dag dang theg pa
[\[200a.4\]]chen po'i mdo sde rnams las lta ba dang spyod pa cha mnyam pa las 'grub par gsungs te/_gsang ba mchog gi rgyud las/_spros pa'i don ni rab rtogs pa/_/theg pa mchog la mngon dad cing /_/snying rjes gzhan gyi don la mos/_/bdud rtsi lnga ni rab spyod cing /_/snang srid
[\[200a.5\]]sgyu ma sbyor shes pas/_/lha yi sbyor ba de nyid kyis/_/bsgrub pas dngos grub mchog tu 'gyur/_/las kyi dngos grub sbyor shes pas/_/zhes 'byung ba'i phyir ro/_/gzhan yang rdo rje pad+ma snyoms par 'jug pa'i rgyud las/_gsang ba'i bdag po gsang sngags kyi sbyor bas
[\[200a.6\]]gnyis su med par sbyor ba'i thabs rten cing 'brel par 'byung ba'i cho gas dngos grub bsgrubs na 'grub par 'gyur te/_gsang ba'i bdag po dper na skyes bu'i rtsol ba dang /_gtsub shing dang /_gtsub stan dang /_lag pa dang /_rtswa rnams 'dus pa las me 'byung ba bzhin
[\[200a.7\]]du gsang sngags kyi sbyor ba yang stong nyid kyi don dang /_rten cing 'brel par 'byung ba'i che ba dang /_dbang dang dam tshig thob pas 'grub par 'gyur gyi/_gzhan du na ltung bar 'gyur ro zhes 'byung ba dang /_dur khrod gsang ba'i rgyud las 'jam dpal gsang sngags la mngon
[\[200b\]]
[\[200b.1\]]par dad pa'i rnal 'byor pas dur khrod dam chu 'gram du dogs pa med pa'i sems kyis bskyed pa'i rim pa dang /_rdzogs pa'i rim pa'i sbyor bas grub pa dang /_sgrub pa chen po la gnas te zla ba drug tu rig pa'i brtul zhugs spyad na rdo rje 'dzin pa'i sa bcu gsum bsgrod par 'gyur
[\[200b.2\]]ro zhes bshad pa dang /_dam tshig bkod pa'i rgyud las/_rdo rje 'dzin pa'i tshogs rab tu nyon cig_/phyi rabs kyi rnal 'byor pas byang chub kyi sems snying rje chen po dang /_phyin ci ma log pa'i dam tshig yongs su 'dzin pa dang /_dogs pa med cing the tshom dang bral ba dang /_
[\[200b.3\]]rang gi lus la chags pa med cing sems can gyi don la dga' ba dang /_gsang sngags kyi las kyi cho ga shes pa dang /_de dag kyang chos dbyings las ma g.yos na sangs rgyas kyi sa yongs su 'dzin par 'gyur ro zhes 'byung ba dang /_de'i phyir na sgyu ma mkhan gyis ji ltar rdzas dang
[\[200b.4\]]sngags kyi khang bzangs la sogs pa bzhin du 'di ltar yang cho ga 'dus pas 'grub par 'gyur te/_ji skad du/_dper na sgyu ma mkhan po 'gas/_/sgyu ma thar par bya phyir brtson/_/gang phyir de ni mngon shes pas/_/sgyu ma la ni de mi chags/_/de bzhin srid gsum sgyu
[\[200b.5\]]ma ltar/_/rdzogs pa'i byang chub mkhas pas mkhyen/_/zhes gsungs te/_de'i phyir kun rdzob dang don dam pa la gnas nas de bzhin gshegs pa rnams kyang 'gro ba'i don la 'jug ste/_rnal 'byor ba rnams kyang tshul de las nyams pas 'grub pa ma yin no/_/rdo rje thod pa'i
[\[200b.6\]]rgyud las kyang /_mkha' 'gro ma rnams rab tu nyon cig_/'od gsal ba la snyoms par zhugs nas/_spros bcas kyi spyod pa yongs su rdzogs na zhing las skyes pa dang /_sngags las skyes pa la sogs pas dngos grub thams cad byin cig ces 'byung ba dang /_rgyan dam
[\[200b.7\]]pa'i rgyud las kyang /_kun rdzob spros bcas yongs rdzogs shing /_/spros med mtshan ma med bltas na/_/tshe gcig dngos grub mchog tu 'byung /_/zhes 'byung ba dang /_gzhan yang dpal gsang ba 'dus pa chen po las/_spros bcas spyod pa la gnas shing /_/spros
[\[201a\]]
[\[201a.1\]]med mtshan ma med gnas te/_/rdo rje glu yis yongs bskul nas/_/lha mo'i tshogs dang mnyam du rol/_zhes 'byung ba dang /_thig le gcig pa'i rgyud las/_dpa' bos rnal 'byor yongs byas te/_/bsgrubs kyang dngos grub ma thob ste/_/mtshan
[\[201a.2\]]ma med pas lha bsad de/_/bden pa gnyis kyis 'grub par 'gyur/_/zhes 'byung ba dang /_las rgya mtsho'i rgyud las/_spros bcas la ni brten nas kyang /_/spros pa med pa rab tu skye/_/mtshan ma gzugs kyi sku nyid kyang /_/'gro ba'i don la rtag tu 'jug/_/ces 'byung
[\[201a.3\]]ba dang /_gzhung 'bum pa las kyang /_snying rjes mya ngan 'das mi gnas/_/shes rab kyis ni 'khor ba min/_/mtha' gnyis rnam par dor nas kyang /_/rtog pa med pas 'gro don spyod/_/ces 'byung ba dang /_gsang ba shin tu mtho ba'i rgyud las/_dngos por
[\[201a.4\]]lta ba rab spangs te/_/sgyu ma lta bur sbyor shes pas/_/sngags pas yid bzhin nor bu ltar/_/sems can don la mnyam med byos/_/zhes 'byung ba dang /_bshad pa'i rgyud rdo rje phreng ba las kyang /_gsang sngags lha yi tshul gyis ni/_/dngos grub thams cad bsgrubs
[\[201a.5\]]pas 'grub/_/chos kyi sku la rab gnas te/_/sprul sku phyogs bcu'i 'gro don byed/_/de ltar phyi rabs rnal 'byor pas/_/tshul de nyid kyis 'grub par 'gyur/_/zhes 'byung ba'i phyir ro/_/de ltar na phyogs gnyis ka 'gog par byed pa'i lung bcom ldan 'das nyid kyis rgyud
[\[201a.6\]]de dag dang /_gzhan yang theg pa chen po'i mdo sde dang /_bya ba dang spyod pa'i rgyud mtha' dag dang /_rnal 'byor dang rnal 'byor ma'i rgyud rnams las gzhung 'di nyid shin tu gsal bar bstan pa'i phyir/_re zhig phyogs dang po ltar na dam tshig la sogs pa'i spyod pa khyad du bsad
[\[201a.7\]]de lta ba gtso bor byas nas rdo rje 'dzin pa'i sa thob par 'gyur ro zhes bya ba'i gzhung 'di phyogs gnyis pa'i lung dang /_gzhung gzhan dag gis kyang bsal ba yin te/_'di ni ha cang thal bar 'gyur ba'i phyir ro/_/rdo rje rtse mo la sogs pa'i khungs ma brjod dam zhe na/_rdo rje rtse mo la
[\[201b\]]
[\[201b.1\]]sogs pa'i khungs de nyid las kyang /_lta ba dang spyod pa cha mnyam par ston te/_sangs rgyas rnams dang sems dpa' che/_/bdag tu lta bas 'grub par 'gyur/_/zhes 'byung ba nyid kyi phyir ro/_/gzhan yang de nyid las/_rang gi lha yi sbyor ba yis/_/bdag dang gzhan la
[\[201b.2\]]mchod par bya/_/dam tshig sdom la gnas pa yis/_/gsang sngags rgyal po 'grub par 'gyur/_/zhes 'byung ba'i phyir ro/_/khrus dang gtsang sbra 'dir mi dgos/_/zhes bya ba ni sems brtan par gyur nas/_nyan thos la sogs pa'i lus ngag gtso bor gyur pa dgag pa yin
[\[201b.3\]]pa'i phyir dgongs te bshad pa'o/_/gzhan yang rgyud gzhan dag gi khungs rnams kyang bden pa gnyis kyi tshul gyis lta ba dang spyod pa cha mnyam par gzhung 'di nyid las gsal la/_'dir ni gzhung mangs kyis dogs pas bdag gis ma spros so/_/bcom ldan 'das kyis ni sems
[\[201b.4\]]can gdul ba'i don du tshul sna tshogs kyis bshad pas phyogs re tsam la rtog pa ni rmongs pa'o/_/de'i phyir na las dang po pa dang /_spros bcas la dga' ba'i phyir spros pa shas cher bstan to/_/sems brtan pa dang mtshan ma med pa la dga' ba'i dbang du byas te spros pa med pa'i
[\[201b.5\]]don shas cher bstan to/_/de'i phyir dgongs pa'i don rig par bya'o/_/las dang po bas ni dam tshig la sogs pa gtsor gzung ngo zhes bya ba'i gzhung ngo /_/phyogs gnyis pa ltar na lta ba khyad du bsad cing spyod pa lhur len pa yang phyogs snga ma'i lung dang gzhung gzhan gyis bkag
[\[201b.6\]]pa ste/_de nyid kyi dbang du mdzad nas/_stong nyid lta bas grol 'gyur te/_/zhes bya ba la sogs pas sngar bshad zin to/_/des na phyogs de gnyis ka'i gzhung gis kyang phan tshun dgag par nus pa ma yin te/_de nyid la lta ba dang spyod pa mnyam pas 'grub par gsal bar
[\[201b.7\]]gsungs te/_'on kyang skyes bu'i 'dod pas zhugs pa'i phyir 'di tsam gyis ni bden pa gnyis la 'jug pa dgag par gal 'gyur te/_thabs dang shes rab kyi rgyud la mkhas pa'i rnal 'byor pa rnams dga' ba bskyed par yang mi 'gyur te/_phyogs de dag la bden
[\[202a\]]
[\[202a.1\]]pa gnyis la ji ltar 'jug pa dang /_de dag phan tshun rim pa dang rim pa ma yin par sbyar ba rgyas par ni bdag gis ma spros so/_/de ltar na phyogs gnyis ka bkag nas/_gsang sngags kyi tshul gyi ni lta ba dang spyod pa cha mnyam pas 'grub bo zhes bya ba ni gzhung
[\[202a.2\]]ngo //_//da ni gzhung dbu ma pa gsal bar bya ba'i phyir gzhung gi don la 'jug par bya ste/_rdo rje theg pa'i rtsa ba'i ltung ba zhes bya ba ni thabs dang shes rab kyi bdag nyid kyis gzung ba dang 'dzin pa'i dngos po yongs su bcom ste/_chos kyi sku skye ba med pa'i ngang du lta ba dang spyod pa
[\[202a.3\]]phyin ci ma log par zhon te 'gro zhes bya ba'i don to/_/rtsa ba ni bcu bzhi pa ste/_de chad nas ma gsos na rdo rje'i dmyal bar ltung zhes bya ba'i don to/_/yang na rdo rje theg pa ni 'bras bu lam du zhugs pa'i mtshan nyid de/_so so'i skye bo mtshan nyid dang skal ba ldan pas sku gsung
[\[202a.4\]]thugs kyi nga rgyal byas te sangs rgyas kyi mdzad pa mthar 'byin pa'i phyir des 'gro bas na theg pa ste/_thabs dang shes rab kyi rtsa ba yongs su nyams na mi 'dod pa'i 'bras bu thob pa ni ltung ba zhes bya'o/_/dper na 'jig rten na yang rtsa ba chad na yal ga dang me tog dang 'bras bu med do
[\[202a.5\]]zhes bya ba lta bu'o/_/'di ni re zhig bsdus pa'i don to/_/da ni yan lag gi don brjod par bya ste/_de yang ya rabs kyi tshul dang bstun par bya ba'i phyir/_kun nas dang bas bla ma yi/_/zhabs kyi pad+mar rab btud de/_/zhes smros te/_bstan bcos rtsom pa pos
[\[202a.6\]]lus ngag yid gsum shin tu dang bas bdag gi bla ma gsum dang rdo rje 'dzin pa tha dad du mi rtog ste/_gus pa'i tshul gyis zhabs dang gdan dang pad+mar bcas par btud de phyag 'tshal ba'i don to/_/gzhung yongs su rdzogs par bya ba'i phyir/_rtsa ba'i ltung ba bcu bzhi ni/_/_
[\[202a.7\]]rgyud las 'byung ba bshad par bya/_/zhes smos te rtsa ba ni rgyu'i don te/_de chad na 'bras bu ltung ba'i mtshan nyid do/_/bcu bzhi ni gsal ba'i dbye bas te gzhung gi tshogs so/_/yang na rtsa ba ni yan lag brgyad dang /_nyi shu rtsa brgyad dang /_gsang ba chen po'i rgyud las
[\[202b\]]
[\[202b.1\]]'bum sde bzhugs pa'i gzhir gyur pas na rtsa ba'o/_/de las nyams na ni ltung ba'o/_/de'i phyir thabs la brten pa kho na'o/_/rgyud ni rgyun te/_rgyu'i rgyud dang /_'bras bu'i rgyud dang /_thabs kyi rgyud do/_/de la rigs kyi dbye bas ni rgyu'i rgyud do/_/de la rigs kyi dbye ba las 'bras
[\[202b.2\]]bur gyur pa rdo rje 'chang chen po'i dbye bas ni 'bras bu'i rgyud do/_/rgyu las 'bras bu grub par bya ba'i phyir sngags dang phyag rgya dang /_dkyil 'khor la sogs pa'i rkyen gyis tshogs pa ni thabs kyi rgyud do/_/rnal 'byor gtso bor gyur pa'i rgyud yin pas na rnal 'byor gyi rgyud de/_/de ston
[\[202b.3\]]par byed pa yin pas tshig gi gzhung la yang de skad ces bya'o/_/de yang /_shes rab thabs kyi snyoms 'jug pa/_/rnal 'byor ces ni bya bar bshad/_/gang zhig dngos med shes rab ste/_/thabs ni dngos po'i mtshan nyid do/_/rgyud ni rgyun zhes bya bar grags/_/rgyun de
[\[202b.4\]]rnam pa gsum 'gyur te/_/gzhi dang de bzhin rang bzhin dang /_/mi 'phrogs pa yi rab phye ba/_/gzhi dang rang bzhin rgyu yin te/_/de bzhin mi 'phrogs 'bras bu'o/_/gzhi ni thabs zhes bya ba ste/_/rang bzhin rgyu yi rgyud du bshad/_/gsum gyi rgyud kyi don bsdus so/_/zhes
[\[202b.5\]]bshad pa yin no/_/las ni kun la khyab ste mang po'i don du sbyar ro/_/de yang rtsa ba'i rgyud gsang ba 'dus pa dang /_snying po'i rgyud 'jam dpal gshin rje nag po la sogs te/_rnal 'byor dang rnal 'byor ma'i rgyud rnams las 'byung ba bshad par bya zhes dam bcas pa'i don to//_//da ni
[\[202b.6\]]gzhung gi tshogs bcu bzhi bshad par bya ste/_dngos grub kyi rtsa bar gyur pa'i bla ma la sogs pa dngos grub kyi gzhir gyur pas thog mar brjod par bya ste/_de'i phyir/_gang phyir rdo rje 'dzin pa yis/_/dngos grub slob dpon rjes 'brang gsum/_/de bas de la brnyas pa ni/_/rtsa
[\[202b.7\]]ba'i ltung ba dang por bshad/_/ces smos te/_thun mong dang mchog gi dngos grub slob dpon las thob par gsungs te/_gal te de las dam tshig nyams na rtsa ba'i ltung bar 'gyur ro/_/thun mong gi dngos grub ni mig rnon dang rkang mgyogs la sogs te dngos grub chen po
[\[203a\]]
[\[203a.1\]]rnams so/_/mchog gi dngos grub ni sangs rgyas kyis bcu gsum pa la sogs pa'o/_/de thob par byed pa ni slob dpon la rag las te gsal ba'i dbye bas rnam pa gsum ste/_dbang bskur ba dang /_man ngag ster ba dang /_rgyud bshad pa'o/_/dbang
[\[203a.2\]]gi dbye ba'i tshul gyis ni bum pa dang /_gsang ba dang /_shes rab ye shes dang bzhi pa'i 'bras bu'i rtags dang rnam pa bzhi'o/_/gang gi phyir na rdo rje 'dzin pa yis/_dam tshig bkod pa'i rgyal po'i rgyud las/_snying rje ldan zhing rab tu dul/_/dpa' brtan brtul zhugs rab tu che/_
[\[203a.3\]]gtong phod bla ma la gus pa/_/mtshan nyid ldan pa'i slob ma la/_/slob dpon de nyid bcu shes pas/_/dbang ni gsum gyis rdzogs byas te/_/man ngag dam pa'i snod yin no/_/gsang sngags rgyud kun de nas sbyin/_/las kyi sbyor ba sbyin par bya/_/gal te gcig la gsum
[\[203a.4\]]rdzogs pa/_/de nyid shin tu lci ba ste/_/gnyis la sogs te gcig mthar thug_/'di ni dam tshig sbyor ba'o/_/zhes 'byung ba'i phyir mtshan nyid dang ldan pa'i slob ma la slob dpon gcig gis dbang bskur ba dang /_man ngag byin pa dang /_rgyud bshad pa dang /_gsum gang
[\[203a.5\]]gcig la ldan pa dang /_gnyis gcig la ldan pa dang /_gsum bye brag tu gnas pa'o/_/gsum gcig la ldan pa la bdun gyi sbyor ba dang ldan pas ltung bar 'gyur te/_nyon mongs pas kun nas bslang ba'i bsam pas de la der shes pa dang /_lus ngag gi sbyor ba dang /_
[\[203a.6\]]mtshon cha la sogs pas 'tsho ba phrogs pa dang /_yongs su shes shing 'gyod pa med pa dang /_rjes su yi rang ba dang bdag nyid ma 'khrul pa'o/_/phyis tshad du bshags na ltung ba 'ba' zhig par 'gyur ro/_/'tsho ba dang ma phral na ltung bar mi 'gyur te sbom po'o/_/de nyid
[\[203a.7\]]dus 'das na lci ba'o/_/yan lag dang mi ldan pas dngos gzhi rdzogs na nyes byas so/_/gal te sbyor ba de dag tshang bas 'tsho ba phral na tshad las 'das pa ste pham pa'o/_/ltung ba dang pham pa la khyad par ci yod ce na/_pham pa ni sbyor ba rdzogs nas ma bshags
[\[203b\]]
[\[203b.1\]]pa'o/_/ltung ba ni 'tsho ba dang phral nas bshags pa'i tshad 'og nas 'byung ba byas pa'o/_/'o na ci'i phyir ltung ba zhes bya zhe na/_rdo rje dmyal ba ma yin pa myong zhes bya ba'i don to/_/gal te bskang ba'i tshad ni sbyin sreg 'bum phrag bdun no/_/rig pa ni bye ba phrag lnga'o/_/dbang
[\[203b.2\]]bskur ba'i cho ga rdzogs pas kyang ngo /_/gtor ma ni bye ba phrag gcig go/_/dkyil 'khor gyi cho ga 'bum phrag gnyis so/_/de lta bu yongs su rdzogs pa ni bskang pa'i cho ga'o/_/yan lag gi gtso bo byung ba ma bshags na dus sum ldan du 'das na lci ba ste/_gnyis ldan gyi cha bzhi
[\[203b.3\]]pas bshags so/_/gal te sbyor ba yongs su ma rdzogs na cho ga'i khyad par yang de bzhin no/_/gcig la gnyis ldan na cha gnyis pa'i bskang ba'i cho ga'i rgyu'o/_/bye brag tu gnas pa la ni cha gcig pa'i bskang ba'i tshad do/_/bye brag tu gnas pa gcig ma bskang bar lo gsum
[\[203b.4\]]du gnas pa na/_sum ldan gcig gi tshad kyis bshags so/_/gcig la gnyis ldan pa lo gsum gyi bar du gnas na/_sum ldan gyi bskang tshad phyed dang gnyis dus de nyid de'i tshe na bskang ba'i cho ga dgu rgyu'o/_/yan lag phra mo gcig bshags tshad ni cha gcig pa'i mchod
[\[203b.5\]]pa dang /_maN+Dal sngon du 'gro ba'o/_/gzhan blos zhib tu dbye bar bya'o/_/cho ga zhib mo'i tshul gyis ni 'gom par bya ba dang /_brdzi bar bya ba ma yin pa la ni sbyin sreg gcig gis so/_/ngag gi nyes pa re re la ni gtor ma bcu bcu'o/_/yid kyi nyes byas pa la bsam
[\[203b.6\]]gtan gyi sbyor ba lnga'o/_/gzhan du slob dpon klu sgrub kyi zhal snga nas/_lus ngag yid kyi nyes byas la/_/lus kyi dkyil 'khor mchod rten la/_/ngag gi yi ge brgya pa'o/_/yid kyi sgyu ma'i don shes shing /_/gzhan la sbyin sreg dag tu bshad/_/kun gyi kha bskang gtor ma shis/_/_
[\[203b.7\]]zhes bshad pa dang /_gzhan yang dam tshig bkod pa'i rgyud las/_phyag na rdo rje legs par nyon/_/dam tshig las kyi cho ga bshad/_/gal te rtsa ba'i slob dpon la/_/dam tshig rdzogs par nyams 'gyur na/_/de la bskang ba'i cho ga bshad/_/yongs su bskang ba'i cho ga bya/_/_
[\[204a\]]
[\[204a.1\]]rnal 'byor bskang ba ma byas na/_/rdo rje dmyal bar grags pa yi/_/sdug bsngal mi bzad myong bar 'gyur/_/yan lag nyes pa lo lnga'i bar/_/ma bshags dmyal ba chung ngu'i tshad/_/de ni nges par 'tshed par 'gyur/_/gzhan yang sdug bsngal 'di dag
[\[204a.2\]]ste/_/shin tu grang sgrib yi dwags dang /_/byol song gnas su skye bar 'gyur/_/de dag bshags pa'i cho ga ni/_/gtor ma dkyil 'khor sbyin sreg dbang /_/rig pa bskang ba'i cho ga bya/_/zhes 'byung ba'i phyir dang /_las kyi sbyor ba rnams nges pa kho nar bya zhes dgongs so/_
[\[204a.3\]]gzhan du sdug bsngal chen po myong bar 'gyur ro/_/skye ba med par rtogs pa dang /_gzhan gyi don mthong ba dang /_bar chad du 'gro ba dang /_gnang ba thob pa dang /_na ba la sogs pa la nyes pa med do/_/gzhan dag ci'i phyir nyan thos bzhin du pham par bzhag//gzhan yang
[\[204a.4\]]gsang sngags thabs che bas bskang thabs la mkhas na pham par bzhag par mi rigs so zhe na/_'dir log sred can tshul bzhin du zhugs nas sbyor ba rdzogs kyang bshags pa'i tshul du mi byed pa dang /_phyi rol gyi chos la zhugs nas zab mo'i don la rgyab kyis phyogs pa'o
[\[204a.5\]]zhes bya bas kyang gzhung gi don bshad pa dang /_gzhan yang slob dpon gzhan dang tshul gzhan gyis don de nyid rgyas par bshad de/_de yang rdo rje thig le 'byung ba'i rgyud las/_dngos grub 'dod pa'i don du ni/_/rtag tu slob dpon bsten par bya/_/des ni 'dod pa'i 'bras bu
[\[204a.6\]]ster/_/de las nyams na sdug bsngal 'thob/_/de phyir bskang ba'i cho ga ni/_/nyams pa'i tshad dang sbyar ba ste/_/bla ma las ni rgyur shes bya/_/ltung ba'i mtshan nyid shes pa ste/_/lus kyis ma spyad chung ba ste/_/zin dang ma zin 'bring du bshad/_/zin cing ma bshags
[\[204a.7\]]chen po yin/_/ngag gi sbyor ba'i rnam pa yang /_/ma brtags 'khrul na chung ba ste/_/brtags dpyad nyes pas 'bring du bshad/_/tshad 'das chen po'i sbyor ba'o/_/rnal 'byor sems kyi mtshan nyid ni/_/shin tu lci ba'i rim pa yin/_/gnod sems gsum gyis brtag
[\[204b\]]
[\[204b.1\]]par bya/_/de dag bskang ba'i rim pa 'di dag ste/_/lus las nyams pa chung ngu las/_/lus nyid sgyu ma'i tshul gnas bya/_/gnang ba thob pas khrag phyung la/_/mkhas pas maN+Dal mdun byas te/_/bla ma nyid la phul te bshags/_/'bring dang chen po'i tshul gyis ni/_/_
[\[204b.2\]]yang na sbyin sreg lnga lngas bskyed/_/gzhan du 'khor lo bzhi yi tshul/_/chu tshod nas brtsis rab bsgoms na/_/de ni bskang pa'i mchog yin no/_/ngag gi brdzun par shes pa yis/_/smre bshags bzlas pa'i phreng bas ni/_/tshad 'das gsum po ma lus sbyang /_/yid
[\[204b.3\]]kyis sgyu ma lta bu'i tshul/_/bdud rtsi dbab cing dri ma bkru/_/'di dag rdo rje 'dzin pas nyon/_/zhes bya ba la sogs pa rgya cher 'byung ba 'di dag bskang ba'i tshad yin te/_/dbang gi dbye bas ni bshad pa'i rgyud rdo rje phreng ba las/_bum pa'i dbang ni dang po la/_/gnyis pa gsang ba'i dbang
[\[204b.4\]]du brjod/_/gsum pa shes rab ye shes te/_/bzhi pa de bzhin 'bras bu'o/_/de bskur bla ma nyams gyur na/_/phyir la dbang bskur cho ga dang /_/gnang ba thob pas dri ma 'dag_/ces 'byung bas bshad pa'o/_/gzhan yang 'jam dpal sgyu 'phrul dra ba'i rgyud las/_dbang bskur
[\[204b.5\]]sogs thob slob dpon la/_/rmongs par gyur pa'i slob ma yis/_/sbyor ba'i dngos gzhi rab rdzogs pas/_/rtsa ba yan lag nyams gyur na/_/blo ngan slob mas bshags par bya/_/gal te ma bshags dus 'das na/_/phyi yi rgya mtsho chen po yi/_/chu de skra yis gtor nus pa/_/_
[\[204b.6\]]de yi tshad du sdug bsngal myong /_/rdo rje dmyal bar grags pa yin/_/rdo rje 'dzin pa rab tu nyon/_/bskang pa'i cho ga bshad par bya/_/gcig la slob dpon gsum rdzogs la/_/sbyor ba bdun dang ldan pas ni/_/rtsa ba'i ltung ba byung gyur na/_/sdug bsngal bskyed pa'i rtsa ba yin/_/rang
[\[204b.7\]]gi bsam pa rdzogs byas kyang /_/slob dpon gnang bar ma gyur na/_/dang po sdug bsngal dka' spyad de/_/de nas bdog pa thams cad dbul/_/rjes su gnang ba bsgrub par bya/_/dbang bskur cho ga lan bdun bya/_/tshogs kyi 'khor lo nyi shu gcig_/sbyin sreg gis ni 'bum
[\[205a\]]
[\[205a.1\]]phrag bdun/_/gsang sngags bye ba lnga yis so/_/me tog tshom bu 'bum phrag gnyis/_/srog chags bye ba tshe bskyabs na/_/'di ni bshags pa dam pa'o/_/'jig rten chos brgyad mi chags shing /_/drang srong spyod pa yang dag bya/_/yang na lus
[\[205a.2\]]las khrag phyung ste/_/brgya rtsa brgyad kyi dkyil 'khor ni/_/byas te bla mar dbul bar bya/_/yang na gnang ba thob pa yis/_/bsam gtan gyis ni zla ba bdun/_/rdo rje 'dzin pa rab tu nyon/_/gzhan yang las kyi cho ga ni/_/slob dpon bye brag gnas gyur na/_/blo ldan mkhas
[\[205a.3\]]pas rab dpyad de/_/rtsa ba yan lag dam tshig las/_/nyams par gyur pa'i bshags tshad kyang /_/de bzhin gnyis ldan sum ldan te/_/mkhas pas rab tu bshags par bya/_/kha na ma tho phra mo la/_/yang na sku gzugs mdun du ste/_/yid kyi bshags pa mchog
[\[205a.4\]]yin no/_/rdo rje 'dzin pa rab tu nyon/_/slob dpon la ni dus gsum du/_/gsong pos bya ba thams cad dri/_/lus ngag spyod pa rab bsdams te/_/ha cang nye min ring ba 'ang min/_/rtag tu bral ba ma yin no/_/dus gsum du ni me tog dbul/_/blo ldan nang nub phyag
[\[205a.5\]]bya ste/_/zas la sogs pas dang por mchod/_/gal te dus 'das ring gyur na/_/de la rtag tu mngon par phyogs/_/de spun grogs dang bla ma la/_/rtag tu de dang 'dra bar mchod/_/'di yi rigs ni rtag tu gzung /_/lham dang stan ni spyi bor blang /_/thugs kar pho brang
[\[205a.6\]]bca' ba ste/_/rtag tu de bsam gzhan du min/_/de yi bka' las 'da' mi bya/_/sems dpa' chen po gzhan yang nyon/_/gal te dran pa nyams gyur cing /_/chang la sogs pas myos gyur te/_/sems ni gnyid kyis non gyur te/_/de dag byung yang nyams mi 'gyur/_/dran
[\[205a.7\]]pa rnyed de bshags par bya/_/zhes bya ba la sogs pa ste/_rgyud sna tshogs nas bstan pa dang /_spyan ras gzigs dbang phyug snying gur gcig pa'i rgyud las/_pad+ma'i phreng bas legs dag pa'i/_/gdams ngag sems kyi rgyud dag pa/_/ster byed slob mas mi smad do/_/_
[\[205b\]]
[\[205b.1\]]slob dpon las ni dngos grub thob/_/gal te de la brnyas byed na/_/bskal pa bye ba brgya dag tu/_/dam chos ming yang mi thos na/_/gsang sngags byang chub smos ci dgos/_/zhes 'byung ba'i phyir dang /_/gzhan yang rgyud sna tshogs las/_slob dpon smad par mi bya ste/_/'di ni
[\[205b.2\]]sangs rgyas kun dang 'dra/_/sangs rgyas tshul mtshungs bla ma yi/_slob dpon la ni gang smod pa/_/des ni sangs rgyas kun smad pas/_/rtag tu sdug bsngal thob par 'gyur/_/rims dang dug dang dbyig dug dang /_/mkha' 'gro rnams kyis gtses pa dang /_/gdon dang log
[\[205b.3\]]'dren gtum po yis/_/bsad nas sems can dmyal bar ltung /_/de bas nan tan thams cad kyis/_/rdo rje slob dpon blo gros che/_/dge ba rab tu mi spyoms pa/_/nam yang smad par mi bya'o/_/bla ma la ni gus bcas yon/_/rjes mthun khyod kyis sbyin par bya/_/des
[\[205b.4\]]ni rims sogs gnod pa rnams/_/phyir zhing 'byung bar mi 'gyur ro/_/rtag tu rang gi dam tshig bsrung /_/rtag tu de bzhin gshegs pa mchod/_/rtag tu bla ma la yang dbul/_/'di ni sangs rgyas kun dang 'dra/_/de byin sangs rgyas thams cad la/_/rtag tu byin pa nyid
[\[205b.5\]]du 'gyur/_/de byin bsod nams tshogs yin te/_/tshogs las dngos grub mchog tu 'gyur/_/zhes 'byung bas mkhas pas blos phye ste dam tshig gzung bar bya'o/_/gzhan yang de'i phyir gsang sngags kyi chos ni thabs gtso bor gyur pa na kun rdzob kyi bden pa shas che ste/_/rten
[\[205b.6\]]cing 'brel par 'byung ba'o/_/'on kyang 'di ni zung du 'jug pas 'grub ste/_mtha' gnyis su smra ba ni spang bar bya'o/_/de ltar yang nor bu snying po gsang ba'i rgyud las/_slob dpon las ni dngos grub 'thob/_/rig ma las ni brtul zhugs te/_/bu mo sdug gu rgyun
[\[205b.7\]]du bstan/_/dam tshig la ni nyams mi bya/_/gsang sngags sbyor bas 'grub par 'gyur/_/'on kyang de la chags min te/_/thig le chen po de las min/_/rtag pa ma yin chad pa min/_/yod med ces brjod yul las 'das/_/spros pa'i mtshan ma rnam spangs shing /_
[\[206a\]]
[\[206a.1\]]lus med kha dog dbyibs med cing /_/bde ba chen po'i ngang gnas na/_/nam mkha' bzhin du rtog pa med/_/rtsa dang dbugs dang thig le med/_/sngags dang phyag rgya bya brtsal med/_/mchog gi bde ba chen po ster/_/'on kyang kun rdzob tshul gnas te/_/bskyed
[\[206a.2\]]rdzogs gnyis kyi tshul gyis 'grub/_/mkhas pas tshul gnyis spang mi bya/_/shing rta yi ni 'khor lo bzhin/_/zhes gsungs pas na tshul de lta bus 'grub cing mtha' gzhan du smra ba bkag pa yin no/_/de'i phyir 'di'i don ni slob dpon las dbang thob cing /_/dam tshig phog
[\[206a.3\]]na gnyis rdzogs dang sum rdzogs kyi tshul gyis mchog dang thun mong gi dngos grub bsgrub par bya'o/_/gal te tshul de lta bu la rtsa ba dang yan lag gi dam tshig dngos gzhi dang sbyor ba rdzogs te/_nyams par gyur kyang slob dpon gnang bar gyur na bskang ba'i tshad do/_/gnang bar ma
[\[206a.4\]]gyur cing dus las 'das na tshad las 'das pa'o/_/bshags kyang ltung ba'i 'bras bu myong la pham par gyur pa la ni log sred can ma bshags pa ste/_de'i rnam smin rdo rje'i dmyal ba myong ba yin no/_/byang chub sems dpa' bcu drug gi rgya cher bshad pa las ni snying rje dang ldan pa'i rnal
[\[206a.5\]]'byor pas rdzu 'phrul la sogs pas gang zag de lta bu yang sbyor bas bskang ba'i tshad dang ldan pa ni zhes gsungs so/_/de nas yi ge'i don bshad par bya ste/_gang zhes bya ba ni bod pa'i tshig ste dang po'o/_/phyir zhes bya ba ni ched kyi don to/_/rdo rje ni thabs dang shes rab ste/_de
[\[206a.6\]]'dzin pas na rdo rje 'dzin pa'o/_/dngos grub kyi don ni bshad zin to/_/gong du bstan pa'i dngos grub de bla ma la rag las pa'i phyir rjes su 'brang zhes bshad do/_/de yis de la brnyas pas ltung bar 'gyur ro/_/ltung ba dang po'i bshad pa'o//_//da ni ltung ba
[\[206a.7\]]gnyis pa'i mtshan nyid bshad par bya ste/_bde gshegs bka' las 'das pa ni/_/ltung ba gnyis pa yin par bshad/_/ces bya ba smos pa yin te/_bde bar gshegs pa zhes bya ba ni rdo rje 'chang chen po'o/_/de yang gsang sngags kyi tshul gyis ni sngar spyad pa la
[\[206b\]]
[\[206b.1\]]sogs pa med pas dgag pa med par lam dang 'jug pa bde bas 'bras bu sangs rgyas kyi sar gshegs zhes bya ba'i don to/_/de yang gang zhe na rdo rje 'dzin pa dang /_de'i ye shes kyi cha'o/_/de yang gsang ba yongs su rdzogs pa zhes bya ba'i rgyud las/_sdom pa'i tshul khrims
[\[206b.2\]]sngar bshad med/_/thabs dang shes rab mnyam sbyor bas/_/gsang sngags tshul nyid bde bas 'grub/_/'bras bu rdo rje 'dzin pa ste/_/'di ni gzhan don lhun gyis grub/_/ces 'byung ba'i phyir ro/_/de bas na de'i bka' las 'das pa ni ltung ba ste/_bde bar gshegs pa'i
[\[206b.3\]]bka' ni dgongs pa sna tshogs pa ste/_drang ba'i don dang /_nges pa'i don dang /_dgongs te bshad pa dang /_dgongs pa ma yin par bshad pa dang /_don du bshad pa dang /_don gcus te bshad pa dang /_spyi'i don du bshad pa dang /_yan lag gi don du bshad pa dang /_slob ma la
[\[206b.4\]]bshad pa dang /_tshogs la bshad pa dang /_gsang sngags kyi tshul gyis sgra ji bzhin du bshad pa dang /_sgra ji bzhin ma yin par bshad pa ste/_gdul bya'i snod kyi rim pas ko Ta khya la sogs pa brda'i don sna tshogs kyis bshad pa dang /_de'i phyir na gsang sngags kyi tshul 'di
[\[206b.5\]]shin tu zab ste/_de'i phyir sgra'i don la 'jug cing yang dag pa'i don la rmongs pas gzhan dang gzhan gyi sgra'i rjes su 'brangs nas bka' log par spyad pas de'i phyir bka' las 'das pa'o/_/de ltar yang theg pa bla na med pa'i rgyud las/_rdo rje 'dzin pa rab tu nyon/_/'di ltar
[\[206b.6\]]sangs rgyas bstan pa la/_/theg chen chos la rab zhugs kyang /_/de don gsal bar mi shes pas/_/sngags kyi tshul ni rtogs dka' ste/_/brda dang dgongs pas bshad pa dang /_/ji bzhin sgra min drang po'i don/_/dngos po'i don la mi dpyod par/_/sgra dang tshig gi rjes
[\[206b.7\]]su 'brang /_/phyi rol bstan bcos la dga' zhing /_/tshig gi bdud rtsi rgyab kyis phyogs/_/de la dngos grub mi 'byung ste/_/rdo rje 'dzin pa spong bar 'gyur/_/zhes 'byung ba dang /_rdo rje gyur pa rab tu gnas pa zhes bya ba'i rgyud las/_yang dag don la mi chags par/_/log
[\[207a\]]
[\[207a.1\]]pa'i don la mngon dga' bas/_/bde gshegs bka' las 'das pa yin/_/sa gzhi lcags bzhin mnar med skye/_/zhes pa dang /_rdo rje 'khor lo'i rgyud las kyang /_gang zhig gang la mngon zhen pa/_/de la bde ba'i don mi gnas/_/de phyir gzugs
[\[207a.2\]]la zhen mi bya/_/'dod chags zhe sdang lam dag gis/_/tshig gi don la chags mi bya/_/chags na bde gshegs bka' las 'das/_/zhes 'byung ba dang /_rtog pa zhi ba'i rgyud las/_stong pa nyid du mi lta zhing /_/mtshan ma dag tu lta mi bya/_/zab pa'i sgra la mi zhen cing /_/rtsa dang dbugs kyi sgor bzlog
[\[207a.3\]]kyang /_/dngos po yin te zhen mi bya/_/gang zhig mngon par zhen pa dang /_/bde gshegs bka' las 'das pa'o/_/zhes 'byung ba dang /_gzhan yang rin po che phung po'i mdo las/_shA ri'i bu don la rton la tshig la ma rton cig_/ye shes la rton la rnam par shes pa
[\[207a.4\]]lam rton cig_/nges pa'i don la rton la drang ba'i don la ma rton cig_/chos la rton la gang zag lam rton cig ces 'byung ba dang /_gzhan yang /_dge slong dag gam mkhas rnams kyis/_/bsregs bcad bdar ba'i gser bzhin du/_/yongs su brtags nas nga yi bka'/_/_
[\[207a.5\]]blang bar bya yis gus phyir min/_/zhes 'byung ba dang /_gzhan yang byams ma'i bu gang po 'jig rten pa dag gi sgra'i don la mngon par zhen pas phal cher ngan song gsum du skye ste de dag thams cad kyang phal cher bde bar gshegs pa'i bka' las byung ba'i don byang chub tu sems
[\[207a.6\]]bskyed pa dang /_sems can gyi don bya ba dang /_bsdu ba'i dngos po bzhis bsdu bar bya ba dang /_sbyin pa la sogs pa'i pha rol tu phyin pa rnam par spang ba dang /_sa dang lam rnam par spong zhing byang chub kyi spyod pa bor nas/_log pa'i don la mngon par zhen pa yod de de'i rgyus ngan
[\[207a.7\]]song du skye ste/_de bka' las mi 'byung ba'i chos rnams spyad pa'i nyes pa'o zhes 'byung ba'i phyir ro/_/bdag cag la sogs pa rnal 'byor gyi lam la dad pa rnams kyang theg pa chen po'i don la rnam par phye ste yang dag pa'i don la 'jug par bya'o/_/de gang zhig bka'i don la rmongs
[\[207b\]]
[\[207b.1\]]pas dgongs te bstan pa la mngon par 'chel nas spyad par bya ba ma yin pa'i spyod pa la mngon par zhen na de nyid kyi bka' las 'das pas de'i phyir bla ma dam pa nye bar bsten la rgyud kyi don shes par bya ste/_spyad par bya ba dang spyad par bya ba ma yin par shes par bya'o/_/'dod
[\[207b.2\]]chags zhe sdang lam du khyer ba ni gdul bya drang ba'i don to/_/gzhan du stong pa nyid la goms pas nyon mongs pa'i mtha' shes pas dug sngags kyis btul ba bzhin no/_/'di ni brtan pa thob pa rnams kyi'o/_/de skad du/_thabs chen rnams dang ldan pa la/_/nyon mongs
[\[207b.3\]]byang chub yan lag 'gyur/_/'khor ba zhi ba'i bdag nyid la/_/sngags kyis bsad pa'i dug bzhin no/_/zhes bshad pas so/_/gzhan yang don de nyid la dgongs nas/_bdud rtsi 'byung ba'i rgyud las/_ji ltar mar dang kar dang /_/sbrang rtsi 'o ma la sogs pa/_/'thungs
[\[207b.4\]]te zhu na sman du 'gyur/_/ma zhu dug tu 'gro zhes bya/_/de bzhin gsang sngags theg chen 'di/_/mkhas pa rnams kyi sman yin te/_/brda dang don la rab rmongs pa'i/_/byis pas 'dod pas sgra don 'brangs/_/tshul bzhin ma yin log spyad pas/_/dug gis 'chi dang ltung
[\[207b.5\]]bar 'gyur/_/kha cig dug gi dbang gis 'tsho/_/kha cig dug gi rkyen gyis 'chi/_/nga yi bstan pa'i snyigs ma la/_/tshong dus kyi ni 'o ma bzhin/_/bslad nas thur du ltung bar byed/_/ces bya ba rgyas par bshad de/_/de bas na don de las dgongs nas/_/kun du kha sbyor
[\[207b.6\]]gyi rgyud las kyang bshad de/_de bas na gang gi phyir de sbra tsam la mngon par zhugs pa ni phal cher nyon mongs pas zil gyis non pas lam du gyur pa lta ga la yod/_dus shes pa med par ston pa de dag phal cher ltung bar 'gyur te/_ji skad lam du 'gyur ba yang 'og nas bstan par bya'o/_/_
[\[207b.7\]]skabs kha cig tu ni 'dod chags can gzung ba'i skabs su thabs des bshad de gzhan gyis mi 'dul ba'i phyir ro/_/gzhan yang rdo rje gcod pa las/_gang zhig nga la gzugs su mthong /_/zhes bya ba la sogs pa dang /_gzhan du rgyud la sogs pa'i dgongs pa sna tshogs kyis
[\[208a\]]
[\[208a.1\]]bshad pa dang /_bde bar gshegs pa'i bka' mtha' dag gi don dgongs pa rtogs par byas la bya ba dang bya ba ma yin pa la 'jug par bya'o/_/gzhan du sgra tsam la gzhol bar bya ba dang /_'dod pas zhugs pa dang /_gang zag tsam gyi rjes su 'brang
[\[208a.2\]]bas 'khrul par spyad pas bka' las 'das pas ltung bar 'gyur te/_phyi rol mu stegs pa bzhin du sangs rgyas kyi bka' yang dag par spangs shing 'das pa'o/_/de'i phyir/_bde gshegs zab mo'i chos rnams spangs/_/phyi rol bstan bcos dag la dga'/_/dam
[\[208a.3\]]tshig bslab pa khyad du gsod/_/de phyir bka' las 'das pa'o/_/zhes 'byung ba dang /_bcom ldan 'das kyi dgongs pa sna tshogs kyi don ma shes shing phyi rol gyi bstan bcos la zhugs pa'am/_ma zhugs kyang dam tshig dang bslab pa khyad du gsod na bka' la ma gus
[\[208a.4\]]pa ste/_dam tshig rnams mi 'dzin pa'i phyir bka' las 'das pa'o/_/rgyud gzhan las/_de yi bka' las 'das pa ni/_/ltung ba mig tu brjod pa yin/_/zhes bstan pa ltar na yang slob dpon gyi bka' las mi 'da' bar bshad pa ste/_ltung ba dang po'i bshad pa dang /_
[\[208a.5\]]shan 'dra ba phyogs su bsdu'o/_/'di'i dgongs pa ni slob dpon dang /_rdo rje 'dzin pa tha dad du med pas drug pa'i sgra gzhi gcig par bsdu pa yin no/_/'di yang bdun gyi sbyor ba dang ldan pas ltung bar gyur te/_bde bar gshegs pa dang slob dpon gyi bka' la nyon mongs pa'i
[\[208a.6\]]bsam pa dang /_de la der shes pa dang /_lus ngag gi sbyor ba bstan pa dang /_rang nyid snang bar ma gyur pa dang /_shes shing 'gyod pa med pa dang /_rjes su yi rang ba dang /_ma 'khrul pa'o/_/'di la pham pa med de ma bshags na ltung ba'o/_/yan lag gi gtso bo
[\[208a.7\]]chang ni sbom po'o/_/yan lag drug med pa nyes byas so/_/sbyor ba'i grogs tsam ni phra mo'o/_/bshags pa dus 'das na lci ba'o/_/khyad par gyi dgag pa yod pa na nyes med do/_/shan 'dra ba ni phyogs su bsdu'o/_/bshags pa'i tshad ni yul dang /_bsam pa dang /_
[\[208b\]]
[\[208b.1\]]rkyen gyis so/_/ltung ba byung ste lo gsum du 'das na dbang rdzogs pas so/_/gzhan du ni dbang gi rim pas na smad do/_/lci ba ni tshogs kyi 'khor los so/_/sbom po ni tshogs pa'i nang du tshogs kyi mchod pas so/_/nyes byas ni maN+Dal sngon du 'gro bas so/_/phra mo
[\[208b.2\]]ni smre bshags so/_/gzhan yang /_bde gshegs bka' las 'das pa la/_/yid ni lha yi rnal 'byor gyis/_/phra mo'i thig le bsgoms pas 'dag_/mi rtog pa yis thams cad sreg_/sems sun phyung ste bsdams la bslabs/_/ngag gis sngags bzlas sgyu
[\[208b.3\]]mar shes/_/lus kyis mchod pa'i tshul du sbyar/_/de ltar nyes pa'i bye brag rnams/_/zhing dang bsam pa'i khyad par dang /_/dus dang nus pa'i bye brag gis/_/mkhas pas blo yis phye nas ni/_/dri ma 'dag par bshad pa yin/_/zhes gsungs pa dang /_gzhan
[\[208b.4\]]yang /_gang dang gang la khyad par du dgag pa yod pa ni zhing dang /_bsam pa dang /_sbyor ba dang /_rkyen dang /_dus dang /_gnang ba dang /_de dag rnams la bshags tshad dang ldang tshad kyang shes par bya'o/_/gang la khyad par gyi dgag pa med pa ni ltung ba 'di thams cad
[\[208b.5\]]kyang phyogs su bsdu bar shes par bya'o/_/gzhi gcig la ltung ba du 'byung ba dang ltung ba gcig la gzhi du yod pa shes par bya'o/_/gang yang phyogs tsam cig brjod na/_/dam pa dang po'i rgyud las/_dpal ldan bla ma'i thugs sun phyung /_/ltung ba de ni ri bong can/_/_
[\[208b.6\]]de yi bka' las 'das pa ni/_/ltung ba mig tu brjod pa yin/_/bla ma'i de nyid shes rab ma/_/ltung ba yan lag la sogs kyi/_/de ni yon tan zhes su brjod/_/de nyid rdo rje spun du gyur/_/ltung ba de ni rig byed yin/_/de yi grub pa'i mtha' smod pa/_/ltung ba mda'
[\[208b.7\]]zhes bya bar grags/_/zhes bya ba la sogs pa rgyud de nyid las phye ba dang /_gzhan yang rnal 'byor gyi rgyud las mang du phye bas de dag blos phye ste shes par bya'o/_/'dir ni ma spros so/_/ltung ba gnyis pa'i don bshad zin to//_//da ni ltung ba gsum pa'i
[\[209a\]]
[\[209a.1\]]mtshan nyid bshad par bya ste/_rdo rje spun la khros pas ni/_/nyes pa brjod pa gsum pa yin/_/zhes bya bas bshad de/_rdo rje spun gyi ni gsang ba 'dus pa la sogs pa'i dkyil 'khor gcig gi nang du zhugs pa'o/_/rdo rje theg pa la zhugs pa
[\[209a.2\]]thams cad kyang nye ba'i spun no/_/bstan pa gcig la gnas pa thams cad kyang mdzes pa'i spun no/_/rnam pa gsum mo/_/gzhan du sems can thams cad kyang rdo rje sems dpa'i rang bzhin yin pas rdo rje spun no/_/bum pa dang /_gsang ba dang /_shes rab ye shes
[\[209a.3\]]dang mtshon byed bzhi pa slob dpon gcig dang rig ma gcig las thob pa ni khyad par gyi rdo rje spun no/_/bye brag tu thob pa ni bye brag gi rdo rje spun no/_/de rnams las ltung ba'i lci yang yang de bzhin no/_/de ltar slob dpon sangs rgyas ye shes zhabs kyis rim pa rnam par gzhag pa
[\[209a.4\]]las/_bstan pa gcig dang rdo rje theg pa la zhugs pa thams cad rdo rje'i spun du brjod/_kun kyang ye shes ldan pas na/_/rdo rje sems dpa'i rdo rje spun/_/dkyil 'khor gcig dang slob dpon gcig_/dbang bzhi dag gi bye brag gis/_/nye dang bye brag khyad par ro/_/zhes
[\[209a.5\]]bshad do/_/de'i ldang tshad kyang ka ma la zhabs kyis bshad pa/_theg mchog rdo rje spun rnams kyis/_/nyes pa byung na rgyur shes bya/_/de las ldang bar 'dod rnams kyis/_/lus ngag yid gsum la gsum ste/_/lus kyi nyes pa dang po yis/_/tshe gcig tu ni spyod pa
[\[209a.6\]]bya/_/gnyis pa nyes pa'i tshad kyis ni/_/spyod pa dag tu spyad pa yin/_/gsum pa maN+Dal phyag sogs so/_/gzhan du sgo gsum yid kyis bsdam/_/ngag gi 'dus la bshags pa dang /_/de bzhin sngags dang ngag gis bshags/_/yid kyis tshogs dang skye ba med/_/_
[\[209a.7\]]rig pa'i brtul zhugs zla ba drug_/ma go nyes chung mthol ba ste/_/bar ma man chad lkog gyur yin/_/yang na gang zag yul dang dus/_/rkyen gyi bye brag shes pas dpyad/_/ces 'byung ste/_'di ni don gzhan la dgongs pa med pas blang bar bya'o/_/yang na ltung ba dang
[\[209b\]]
[\[209b.1\]]po'i bshad pa'i gsum ldan gyi cha gcig nas brtsis pas rnam par phye ba 'di'i bskang tshad yin no/_/'di yang bdun dang ldan pa'i sbyor bas ltung bar 'gyur te/_rdo rje spun yin zhing nyon mongs pas bslang ba dang /_der 'du shes pa dang /_sbyor ba gnyis pa bstan pa dang /_rang dus
[\[209b.2\]]'das pa dang /_yid la mi gcags pa dang /_yi rang ba dang /_ma 'khrul pa'o/_/'di'i pham pa'i phyogs dang mthun pa'o/_/don 'di skad bstan te/_rdo rje theg pa la dam tshig gi dbye ba la gnyis te/_rtsa ba dang yan lag go/_/rnam par phye ba ni de'i yan lag gi bye brag
[\[209b.3\]]go/_/de skad du yang slob dpon mtsho skyes kyis rnam par bsdus pa las/_dngos grub thams cad gzhir gyur pa/_/rtsa ba dang ni yan lag go/_/rtsa ba dus 'das pham pa 'dra/_/tshad ldan ltung bar bshad pa yin/_/yan lag rtsa ba dus 'das pa/_/lci ba zhes ni
[\[209b.4\]]bshad pa ste/_/sbyor ba ma rdzogs sbom po'o/_/yan lag phra ba nyes byas so/_/phra mo'i phra ba dkyil 'khor gcig_/nyes pa med pa gnang la sogs/_/zhes bshad pa'i phyir rigs gnyis su shes par bya'o/_/yang de nyid las bshags tshad bstan pa/_pham
[\[209b.5\]]pa rdzu 'phrul sogs kyis 'dul/_/ltung ba dbang gi rim pas so/_/lci ba tshogs kyi 'khor lo ste/_/sbom po tshogs pa'i nang du mchod/_/yan lag tshogs la bshags pa ste/_/nyes byas phra mo'i dkyil 'khor sogs/_/nyes pa med pa mkhas pas brtag_/nyes pa
[\[209b.6\]]chung ngu phra mo yang /_/gong bzhin 'dud pa 'dzin na lci/_/gong bzhin dngos po lci 'gyur yang /_/mi 'jigs ster zhing gsong por smra/_/de sogs ma go bshad pa yang /_/phyir zhing sdom pa dga' ba ni/_/nyes pa che yang yang bar bshad/_/bshags kyang mdud par
[\[209b.7\]]'dzin byed na/_/nyes pa chung yang lci bar bshad/_/khyad du bsad de ma bshags na/_/nyes pa chung yang lci bar bshad/_/rtag tu 'dzem zhing 'jigs 'gyur na/_/nyon mongs zil non nyes 'byung yang /_/nyes pa che bar mi 'gyur ro/_/de bas grogs la sogs pa brtag_/_
[\[210a\]]
[\[210a.1\]]ces 'byung bas rnam par phye ste bshad pa'o/_/phal cher ltung ba dang po las shes par bya'o/_/shan 'dra ba ni phyogs su bsdu'o/_/dam pa rnams kyi nyes pa mi 'byung ba la 'bad par bya'o/_/byung yang dus ma yol bar chad du bshags par bya'o/_/bya ba dang bya
[\[210a.2\]]ba ma yin pa yang shes pas brtag par bya'o/_/gzhan du na ltung ba rnam par gzhag pa'i rgyud las/_dkyil 'khor thar pa'i grong mchog 'dir/_/zhugs pa dang ni dbang bskur bas/_/phyir ldog pa ni yod ma yin/_/'dir zhugs bu rnams skad cig kyang /_/'bral med
[\[210a.3\]]'og min gnas su 'gro/_/nyams nas 'bral bar gyur pa na/_/thur du bltas nas dmyal bar 'gro/_/zhes bshad pas shes par bya'o/_/de'i phyir/_rdo rje spun la khros pa ni sems khong nas 'khrugs shing mnar sems dgu dang ldan pa'o/_/'dir lus ngag gtso
[\[210a.4\]]bo ma yin pas phal cher ltung ba'i sems la bzhag pa'o/_/nyes pa ni 'dod pa ma yin par ltung ba'o/_/ltung ba gsum pa'i bshad pa'o//_//da ni ltung ba bzhi pa'i mtshan nyid bshad par bya ste/_sems can rnams la byams sems spong /_/bzhi pa
[\[210a.5\]]yin par rgyal bas gsungs/_/zhes bya bas bshad de/_'dir sems can gyi khams gsum pa ste/_rang gi de nyid ma rtogs pas 'khrul ba'i dbang gis sdug bsngal ba'o/_/theg pa chen po pas snying rje dang byams pa dang skad cig kyang bral bar mi bya ste/_gzhan gyi
[\[210a.6\]]don du zhugs pas bu gcig pa la sdug pa'i ma bzhin no/_/de bas na gzhan gyi don mthong na bdag nyid kyi lus dang srog la ma chags pa ste/_gzhan du na theg pa chen po rnam par spangs pa'o/_/de yang yul rnam pa gsum la khyad par mi rtog par snyoms par rgyu snying rje'i stobs
[\[210a.7\]]kyis don la 'jug pa ste/_de bas na sangs rgyas kyi byang chub 'dod pas ci'i phyir byams pa dang snying rje don du mi gnyer/_byol song gi skye gnas su skyes pa'i ri dwags khri snyan sa le yang rtag tu sems can la bu gcig pa bzhin du sems pa'i snying rje dang ldan na theg pa chen
[\[210b\]]
[\[210b.1\]]po rnams kyis lta ci smos/_de'i phyir bcom ldan 'das kyis gsungs pa/_sangs rgyas byang chub 'dod pa yis/_/rtsa ba chad pa'i zhe sdang ni/_/skad cig tsam yang bsten mi bya/_/sems 'khrugs pa la thar lam med/_/ces bstan to/_/gzhan yang byang chub tu sems
[\[210b.2\]]bskyed pa rnams kyis ni 'dod chags kyi phung po ri rab tsam ni bla'i zhe sdang skad cig ni de lta ma yin no/_/de'i phyir/_sems bskyed pas ni gzhan don phyir/_/yang dag rdzogs pa'i byang chub 'dod/_/ces bsten pa gzhan gyi don ni byams pa dang snying rjes rjes su gzung gi zhe
[\[210b.3\]]sdang gis gzhan don byed pa ma yin no/_/gzhan yang theg pa chen po'i mdo dang rgyud mtha' dag las zhe sdang spang zhing byams pa dang snying rje bsten par gsungs pa shes par bya'o/_/'dir yang sbyor ba bdun dang ldan pas nyes pa ci byung ba' nga gong du bsten pa las shes par bya'o/_/'dir
[\[210b.4\]]mnar sems dgu dang ldan pa ni ltung ba'o/_/sems khong nas 'khrugs pa ni sbom po'o/_/dus 'das su mdud par 'dzin pa ni lci ba'o/_/sbyor ba tsam nyes byas so/_/lus ngag gi nyes pa ni phra mo'o/_/gzhan la sbyor ba'i dngos gzhi skyes pa ma bshags par mi gnang bar
[\[210b.5\]]gyur pa dang /_rang la de lta bu gzhan chos bzhin du bshags pa las rang dang gzhan dri ma las ldang bar mi byed par snang bar ma gyur na pham pa'i phyogs su bsdus pa'o/_/bshags pa'i tshad ni zhing bla ma dang rdo rje spun la gang gi nyes pa bshags pa'o/_/sems can thams
[\[210b.6\]]cad la yang zhing dang bsam pa dang sbyor ba'i nyes pa dang sbyar te nges tshangs pa sbyin pa dang /_rgyun de las log pa dang /_sems sun phyung ba ste/_sdom pa dang /_'tshogs pa la tshogs dang maN+Dal dang /_ngag gi sbyor ba dang /_nor la sogs pas rjes su dga' bar bya ba
[\[210b.7\]]dang /_yul de nyid las bshags pa dang /_srog chags gzhan tshe bskyab pa la sogs pas nyes pa la 'jigs shing bshags par bya'o/_/phyogs su bsdu ba ni khams gsum gyi sems can thams cad la tshad med bzhi bsgom pa'o/_/khyad par du ni yul nye ba rnams
[\[211a\]]
[\[211a.1\]]la'o/_/slob dpon klu sgrub kyis bshad pa/_/theg pa che la zhugs pa yis/_/sems can rnams la bu bzhin byams/_/snying rjes gzhan don rang srog sbyin/_/nyan thos rnams kyang gnod las log_/snod du ma gyur log sred can/_/nam yang
[\[211a.2\]]dor bar mi bya'o/_/nyes pa byung na bshags par bya/_/snying rje byams pas zhugs gyur na/_/sngar byas nyes pa de yis ldang /_/bshags kyang phyir zhing mi sdom na/_/bshags pas dri ma ldang ba med/_/ces bya bas bshad pa'o/_/de bas na dam pa rnams kyis
[\[211a.3\]]bshags te bsdam par bya'o zhes bshad do/_/de bas na sems can rnams zhes pa ni mang ba'i tshig go/_/byams pa'i sems spong ba ni mnar sems kyi zhe sdang ngo /_/de sems la skyed pa ni ltung ba'o/_/yid ches par bya ba'i phyir rgyal bas gsungs pa'o/_/ltung ba bzhi pa'i
[\[211a.4\]]bshad pa'o//_//da ni ltung ba lnga pa'i mtshan nyid bshad par bya ste/_chos kyi rtsa ba byang chub sems/_/de spong ba ni lnga pa yin/_/zhes smos te/_'dir 'bru mang po par sbyar te/_bi bag sha ste/_skyes pa lta bu'i don to/_/de ltar yang /_rang bzhin gzhi
[\[211a.5\]]mthun byang chub sems/_/sgra gcig gis ni dngos rnams brjod/_/kun rdzob la sogs dbye ba yis/_/sen+ta pa yi sgra bzhin no/_/zhes 'byung ste/_sen+ta pa yi gnas skabs kyis rta dang chu dang ral gri dang lan tshwa'o/_/'dir yang don dam pa dang /_kun rdzob kyi dbye
[\[211a.6\]]bas so/_/'dir don dam pa'i byang chub kyi sems spong ba ni rang bzhin gyis sems can thams cad la ye shes gnas pa ma rtogs par spong ba'o/_/de'i phyir/_rgyu dang mi rgyu'i dngos po kun/_/khyab bdag rdo rje sems dpa' yis/_/gzod gnas dag pa'i ye shes
[\[211a.7\]]gnas/_/thabs gzhan sangs rgyas mi rnyed do/_/zhes bshad pa dang /_ji ltar mar la mar bzhag bzhin/_/ji ltar chu la chu bzhag bzhin/_/rang gi ye shes de rtogs bya/_/zhes bya bas kyang bshad la/_rang gi ye shes gang yin pa/_/de rtogs pa ni 'dir phyag
[\[211b\]]
[\[211b.1\]]yin/_/zhes 'byung bas sems can thams cad kyi rgyud la byang chub kyi snying po sangs rgyas kyi ye shes gnas pas de rtogs na sems can thams cad mya ngan las 'das par 'gyur ro zhes bshad pa dang /_gzhan yang 'di ni theg pa chen po'i mdo sde dang rgyud mtha' dag nas gsal
[\[211b.2\]]bar bsten pas de'i phyir yul stong pa nyid dang /_yul can rang bzhin gyis 'od gsal ba gnyis tha dad pa med pa ni byang chub kyi sems te/_de ni sangs rgyas kyi yon tan thams cad kyi rtsa ba yin pas de la mi mos shing spong ba chos kyi rtsa ba spong ba'o/_/de ma rtogs na thar pa dang thams cad
[\[211b.3\]]mkhyen pa mi thob ste/_de'i phyir nyan thos kyis kyang chos kyi dbyings kyi bye brag rtogs pa'o/_/de skad du slob dpon klu sgrub kyis/_skye med rtogs pas mya ngan 'das/_/nyan thos gang zag bdag med pas/_/chos dbyings bye brag rtogs pas thar/_/mkhas pas rang sems dag la
[\[211b.4\]]brtag_/rang sangs rgyas kyi bye brag cha/_/dngos kun skye med thams cad mkhyen/_/zhes bshad pas khong du chud par bya'o/_/de bas na de rtogs par bya ste bye brag gi rgyud las/_byang chub nam mkha'i mtshan nyid de/_/kun tu rtog pa thams cad spangs/_/gang zhig de rtogs 'dod pa ste/_/_
[\[211b.5\]]byang chub sems dpa' zhes bya'o/_/zhes bshad pa'o/_/de bas de la smon pa dang /_'bad rtsol gyis 'jug pa dang /_lam du bstan pa la 'bad par bya ste/_gzhan du na de spong ba'o/_/de'i phyir/_byang chub sems la 'jug pa dang /_/gang zhig rtogs par 'dod pa ste/_/sgrib
[\[211b.6\]]pa thams cad sel byed cing /_/bdud rnams shin tu skrag byed de/_/ji ltar sgron ma skyes ma thag_/mun pa lo stong sel ba bzhin/_/de bzhin seng ge'i phru gus kyang /_/shin tu rgas pa'i gcan gzan 'jigs/_/zhes bshad pas de ni chos thams cad kyi rtsa ba'o/_/de spong
[\[211b.7\]]ba'i ltung ba'o/_/sgra'i don gyi kun rdzob kun+da lta bu'i byang chub kyi sems la bya ste/_de ni byang chub kyi ched du dam tshig ma dang /_lag gi 'du byed kyis dor bar mi bya ste/_sems ma bltas pas kyang lces blang bar bya'o zhes bshad pas so/_/gzhan yang gsang ba'i dbang gi dus su
[\[212a\]]
[\[212a.1\]]goms pas sangs rgyas kyi ye shes 'dra ba phab ste sbyin par bya'o/_/gzhan du spangs na ltung ba'o/_/gzhan du shes rab ye shes dang /_dam tshig ma las rnal 'byor goms par byed pas ni spong bar thabs dang shes rab kyi rgyud las bstan pa'o/_/_
[\[212a.2\]]sbyor ba dus dngos gzhir gyur pa yang shes par bya'o/_/dbye ba'i gzhi yang de nyid do/_/sun phyung ba la rim pa bzhin rjes su 'jug pa la bslab par bya'o/_/dbang gi rim pa de nyid kyis bskang bar bya'o/_/gzhan du chu tshod gsum dang /_lnga dang /_dgu dang /_bcu bdun dang /_nyi shu
[\[212a.3\]]rtsa brgyad dang /_sum cu rtsa lnga dang /_bzhi bcu rtsa bdun dang /_lnga bcu rtsa lnga dang /_drug cu rtsa gnyis kyis bskyed de/_de dam tshig gi rim pa la sogs pa la bde ba chen po dang /_dga' ba bzhi'i dkyil 'khor ba mnyes par byas pas ldang ba'o/_/de'i phyir in+d+ra b+hU tis bshad pa/_
[\[212a.4\]]gang zhig don dam kun rdzob kyi/_/byang chub sems las nyams gyur na/_/don dam don dam nyid kyis te/_/kun rdzob lces blang ga la nyams/_/de nyid las ni bslab par bya/_/shukra dor na rtsa ba nyams/_/chu tshod nas brtsis dga' ba bzhi/_/goms pas dri ma de las ldang /_/_
[\[212a.5\]]de phyir dam tshig rig ma dang /_/rnal 'byor tshad ldan med pas ni/_/nam yang 'jug par mi bya'o/_/gzhan du ltung ba'i rtsa ba ste/_/rdo rje 'dzin pa spangs na ltung /_/zhes bshad pa'i phyir ro/_/de bas na brtan pa thob pas 'bad par bya'o/_/gzhan du yang /_skye bo 'dod chags
[\[212a.6\]]can don du/_/'di yi byed pa rdo rje 'dzin/_/zhes bshad pa dang /_shes rab kyi rgyud las kyang /_ji ltar me yis tshig pa las/_/me de nyid la bsro bar bya/_/de bzhin rna bar chu song ba/_/chu de nyid kyis slar dbyung bya/_/'dod chags ldan pa'i gang zag kyang /_/'dod chags nyid
[\[212a.7\]]kyis gdul bar bya/_/zhes bshad pa yang brtan pa dang ldan pa la lam du 'gyur bar shes par bya'o/_/de lta ma yin par 'dod chags kyi rjes su 'brangs te sgra tsam gyi phyogs su gzhol ba la ltung ba dang sbom po la sogs par 'gyur bas tshogs pa la bshags la don ma yin par
[\[212b\]]
[\[212b.1\]]mi 'jug par bsdams la rjes su bskang zhing don du bslab par bya'o zhes bshad pa ste lnga pa yin pas lnga pa ste ltung ba lnga pa'i bshad pa'o//_//da ni ltung ba drug pa'i mtshan nyid bshad par 'dod nas/_rang ngam gzhan gyi grub pa'i mtha'/_/chos la smod pa drug
[\[212b.2\]]pa yin/_/zhes smos te rang ni bdag med par smra ba dang /_gzhan ni phyi rol pa'o/_/de la smad par mi bya'o/_/gzhan dag ni theg pa chen po'i mdo dang rgyud la bya ste/_mu stegs sun dbyung ba'o zhes zer te/_de yang gzhan de la 'jug pa bzlog pa'i phyir bshad pa ste/_nyon
[\[212b.3\]]mongs pas kun nas bslang ste smad pa ma yin te/_bye brag gi rgyud las/_rnam par snang mdzad ring ba'i rgyu/_/mu stegs can la smad mi bya/_/zhes bshad pa dang /_de bzhin du/_grub pa'i mtha' yis blo bskyed phyir/_/phyi rol ba yang lam tshol zhugs/_/de phyir de
[\[212b.4\]]la smad mi bya/_/lam zhugs nyan thos smos ci dgos/_/zhes bshad pas so/_/de'i phyir/_sems can bsam pa tha dad pas/_/mya ngan 'das par drang ba'i phyir/_/byin gyis brlabs dang mngon sum pas/_/'di dang phyi rol bstan pa yin/_/de phyir smad par mi bya ste/_/_
[\[212b.5\]]phal cher thar lam 'dod pas so/_/zhes bshad de/_de'i phyir lha sbyin yang yang dag pas na lha sbyin ma yin la/_mu stegs can gyi grub pa'i mtha' la yang smad par mi bya'o zhes 'byung ba ste/_theg pa chen po la gzud pa dang /_lta ba ngan pa la dad pa sun dbyung ba dang /_gdul
[\[212b.6\]]bya'i bsam pas smad pa la nyes pa med do/_/bsod nams kyang mang du 'phel lo/_/de'i phyir rgyud la smad na ltung ba'o/_/theg pa chen po'i mdo sde la smad na spom po'o/_/nyan thos kyi la nyes byas so/_/phyi rol pa yang phra mo'i nyes byas so/_/sbyor ba du dang ldan pas
[\[212b.7\]]dngos gzhir 'gyur bas ltung ba dang /_na smad pas re re la yang yul dang bsam pas na smad pas bshags pa'i dus yol ba lci ba la sogs pa'i nyes byas dang nyes pa med pa shes par bya'o/_/de bas na lam tshol ba la zhugs pa dang /_lam la zhugs pa dang /_lam chen
[\[213a\]]
[\[213a.1\]]po la zhugs pa dang /_lam ches che ba'i lam bla na med pa la zhugs pa'i snod kyi rim pas lam la ma zhugs pa gzhug pa dang /_phyi rol pa la bdag med par bstan pa dang /_nyan thos la sogs pa la khyad par gyi lam bstan pa'i phyir ro/_/lam med grub pa'i
[\[213a.2\]]mtha' la dgod/_/phyi rol pa la bdag med bstan/_/nyan thos la sogs rim pas drang /_/rnam pa sna tshogs thabs kyis gdul/_/zhes bshad pa dang /_dgyes pa'i rdo rje las kyang /_dang po'i bye brag smra ba ste/_/zhes bya ba nas/_kun gyi tha mar theg pa'i mchog_/ces
[\[213a.3\]]bya bar bshad do/_/de'i dbang du mdzad nas/_mtshan yang dag par brjod pa las bya ba grub pa'i ye shes la bstod pa las/_theg pa sna tshogs thabs tshul rig_/'gro ba'i don la rtogs pa po/_/theg pa gsum gyi nges 'byung la/_/theg pa gcig gi 'bras bur gnas/_/nyon
[\[213a.4\]]mongs khams rnams dag pa'i bdag_/las kyi khams rnams zad byed pa/_/zhes bshad pas/_thabs sna tshogs kyis gdul bya gdul bar bya'o/_/de bas na dgongs pa sna tshogs shes pas skabs kha cig tu theg pa gsum la zhugs pa'o/_/zhugs pa ni 'og ma spong bcug
[\[213a.5\]]la gong ma la dgod pa'o/_/de'i dbang du mdzad nas/_dmyal bar 'gro ba byang chub la/_/rtag tu gegs byed ma yin te/_/rang sangs rgyas kyi sa rnams dang /_/nyan thos sa yis gegs byed do/_/zhes bshad pa dang /_de bzhin du 'jig rten pa'i dbang du mdzad nas/_bden par smra bya khro mi bya/_/_
[\[213a.6\]]slong na chung yang sbyin par bya/_/snyan par smra bya khro mi bya/_/rnam pa 'di gsum gnas kyis ni/_/lha yi nang du skye bar 'gyur/_/zhes bya ba dang /_'jig rten pa yis yang dag lta/_/chen po su la yod gyur pa/_/de ni tshe rabs stong du yang /_/ngan 'gror 'gro bar mi 'gyur ro/_/zhes bya bas bshad do/_/de bas na
[\[213a.7\]]dgongs pas rig par bya'o/_/de'i phyir bskang ba yang phal cher yul dang bsam pa dang dus la sogs pa shes par bya ste/_de nyid las bzlog ste/_dgongs pa sna tshogs pa'i don dang /_yang dag pa'i don shes pa la gzhug cing phyis bsdams te/_tshogs pa'i nang du bshags
[\[213b\]]
[\[213b.1\]]pas dri ma las ldang ngo /_/gzhan du na phyis sdom pa dang dam pa gcig la bshags pas ldang ste de'i phyir blos phye bas shes par bya ste ltung ba drug pa'i bshad pa'o//_//da ni ltung ba bdun pa'i mtshan nyid bshad par 'dod pas/_yongs su ma smin sems can la/_/gsang
[\[213b.2\]]ba sgrogs pa bdun pa yin/_/zhes bshad de/_de yang snod ma smin pa dang /_cho gas smin par ma byas pa dang /_cho ga rdzogs pas smin par ma byas pa dang /_zab pas 'jigs pas ma smin pa dang /_nyams pas ma smin pa'o/_/de la rang bzhin gyi log sred can snod kha spub pa thabs
[\[213b.3\]]sna tshogs kyis btul yang snod du ma gyur pa yod de/_skur zhing smod par byas pas bstan par bya ba ma yin pa'o/_/gzhan du na snod du ma gyur pa med de/_'dus pa las/_rigs ngan sme sha can la sogs/_/gsod pa don du gnyer ba rnams/_/theg mchog 'di las 'grub par
[\[213b.4\]]'gyur/_/zhes bshad pa dang /_gzhan yang /_mtshams med lnga po byed pa dang /_/gsod la sogs pa'i mi dge sogs/_/dbang ma bskur ba'i mi rnams kyang /_/nag pos bka' stsal bzhin du 'grub/_/ces 'byung ba'i phyir ro/_/sbyor ba phul du gyur pa'i tshig go/_/byang
[\[213b.5\]]chub kyi sems dang ldan pa la snod du rung bar bshad kyi/_thams cad du cho ga med pas ni 'grub pa ma yin no/_/slob dpon dang slob ma rkyen ma tshang pas snod du rung yang dbang ma thob pa'i gang zag kyang ngo /_/bum pa'i dbang tsam thob pa la gsang ba la sogs pa ma thob pa yang ngo /_/dbang
[\[213b.6\]]rdzogs kyang spyod pa dang rig pa'i brtul zhugs dang /_lam rnam pa bzhi'i tshul dang zab mo'i don la 'jigs pa yang snod du ma gyur pa'o/_/thob kyang ltung ba la sogs pa 'byung ste/_nyams kyang rkyen ma tshang ba dang /_ma gus pas dri ma las mi ldang ba yang ma smin par shes
[\[213b.7\]]par bya'o/_/de lta bu la snyigs ma lnga'i dus kyi rdo rje slob dpon gyi 'dod pa dang 'jig rten gyi chos brgyad kyis bsam pas mi 'dul zhing ma gus pa la skur bas ltung bar 'gyur la/_smin par byas kyang dri ma ma dag pa la ston pa ni ltung ba ste/_snying rje zhugs na sbom po'o/_/tshul ma
[\[214a\]]
[\[214a.1\]]yin par bstan te lus ngag gis bsdam pa ma byas na nyes byas so/_/'og ma'i cho ga byas ba la gong ma ston na lci ba'o/_/ma rtogs pa phra mo'i nyes byas so/_/zhing dang bsam pas lci yang dang sbyor ba dus dngos gzhir gyur pa yang shes par bya'o/_/zab pa ma yin pa
[\[214a.2\]]bstan pa'i dus su zab mo'i don ston pa dang /_tshogs kyi 'khor lo'i nang du 'dus pa dang /_nyes byas bshags pa'i dus su 'dus pa dang /_sba bar bya ba brda dang phyag rgya gcig tsam mthong bas bshags pa'i tshad kyang dus yol ba dang ma yol bas de nyid dbang rnam pa gsum nyid dang
[\[214a.3\]]tshogs kyi 'khor lo dang /_dpa' bo'i ston mo dang /_tshogs kyi mchod pas 'dus pa la bshags pa dang /_chad pa'i las dang /_maN+Dal sngon du 'gro bas dri ma las ldang bar bya'o/_/'di ni slob dpon gyi nyes pa'o/_/de yang slob dpon ku ku ri pas bshad pa/_snod min pa la
[\[214a.4\]]gsang mi bsgrags/_/smin dang ma smin rim pa rnams/_/gung mo'i rtse mo brda sbyor sogs/_/mkhas pas rtogs par mi byed na/_/gal te 'dod pa'i bsam pas zhugs/_/de ni shin tu lci ba ste/_/snying rje can la shin tu yang /_/snyom las la sogs nyes pa chung /_/_
[\[214a.5\]]rkun thabs slob ma'i nyes pa'o/_/dbang bskur tshogs 'khor la sogs dang /_/maN+Dal ngag gi bshags pas bsdam/_/gzhan du skyes bu tha shal brlag_/ces bshad pas rgya cher shes par bya'o/_/shan 'dra ba phyogs su bsdu bar bya'o/_/phal cher yul dang dngos
[\[214a.6\]]po dang /_dus dang sbyor ba dang /_bsam pa dang /_gang zag dang /_gzhan gyi don la sogs spyad de dri ma las ldang bar bya'o/_/slob dpon gyi nyes pa ni ltung ba dang po dang sbyar te bshags par bya'o/_/gzhan du na/_yongs su smin par ma byas shing /_/bla ma la sogs
[\[214a.7\]]mchod mi byed/_/zab mo'i don la zhugs gyur kyang /_/nyan la sogs te phyag rgya 'ching /_/ji ltar sa bon tshig pa las/_/myu gu 'bras bu mi 'byung bzhin/_/zhes bya bas gsal bar bstan te/_de'i phyir slob dpon dang slob ma yongs su smin na 'bras bu chen por 'gyur
[\[214b\]]
[\[214b.1\]]ro zhes bstan pa'o/_/de bas na 'dod pa la sogs pas zab mo'i don bstan na ltung ba'o zhes bshad pa ste ltung ba bdun pa'i bshad pa'o//_//da ni ltung ba brgyad pa'i mtshan nyid brjod par bya ste/_phung po sangs rgyas mnga' bdag nyid/_/de la smod byed brgyad pa yin/_/_
[\[214b.2\]]zhes bya ba bshad do/_phung po ni gzugs la sogs pa lnga'o/_/sangs rgyas ni de dag gi rang bzhin dang /_byin gyis brlabs pa ste/_rang bzhin gyis ni gzod ma nas ma skyes pa'o/_/gzod ma nas rang bzhin gyis 'od gsal ba ni shes pa dang shes bya tha dad du med pa'i phyir
[\[214b.3\]]'di ni sems can thams cad kyi rgyud la rang bzhin gyis rnam par mi rtog pa'i ye shes rnam pa lnga gnas te/_glo bur gyi dri ma mthong bas spang bar bya ba dang /_bsgom pas spang bar bya bas ma thob pa thob par bya ba ni ma yin te/_gzhan du na thog ma med pa'i dus nas ma rig pa'i
[\[214b.4\]]bag chags kyis yongs su dkrugs pa'i phyir shin tu bag chags kyi mthu brtas pas ma rig pa'i thibs po sa non pa'i phyir tshe gcig la sogs te/_bskal pa grangs med pa gsum gyis rnam pa thams cad mkhyen par ga la 'gyur/_de'i phyir sems can thams cad kyi rgyud
[\[214b.5\]]la rang bzhin gyis 'od gsal ba'i rnam par mi rtog pa'i ye shes gnas te/_de'i nus pa'i khyad par dang /_yon tan gyi khyad par las gnyis su med pa'i khyad par dang /_yul dang yul can du snang ba ste/_de'i phyir dpal gsang ba 'dus pa la sogs pa rnal 'byor dang rnal 'byor
[\[214b.6\]]ma'i rgyud mtha' dag las/_lus kyi dkyil 'khor bkod pa snang ba ste don de nyid la dgongs pa'i phyir ro/_/de skad du yang /_phung po sangs rgyas mnga' bdag nyid/_/spyan la sogs pa chen po bzhi/_/sgrol ma la sogs de bzhin no/_/yul dang yul can rang snang ba'i/_/_
[\[214b.7\]]khams dang skye mched mang po ni/_/sa snying la sogs byang chub sems/_/gzugs kyi phung po bgegs mthar byed/_/lus kyi dkyil 'khor rnam par snang /_/zhes bshad de/_gzhan yang /_gzugs ni rnam par snang mdzad de/_/tshor ba rin chen 'byung ldan yin/_/_
[\[215a\]]
[\[215a.1\]]'du shes snang ba mtha' yas so/_/'du byed don yod grub pa yin/_/rnam par shes pa mi bskyod pa/_/zhes bya ba la sogs pa thabs dang shes rab kyi rgyud mang po las gsal bar bstan te/_bdag dang gzhan rdo rje theg pa'i rnal 'byor pa rnams la 'di ni
[\[215a.2\]]bsgrub pa'i phyir rgyud de dag gi dgongs pa bdag gis 'dir ma spros so/_/rgyud de dag las kyang lha'i grangs tha dad par snang ste/_de dag kyang gdul ba'i bsam pa dang /_rten cing 'brel par 'byung ba'i nus pa dang /_dbang po'i bye brag gis gsungs kyi/_rnam par dag pa lus kyi dkyil
[\[215a.3\]]'khor bkod pa phung po las tha dad par brjod pa ni ma yin no/_/de'i phyir/_de yi rang bzhin de yin phyir/_/de yi nus pa de la gnas/_/de phyir sems can sangs rgyas te/_/thabs kyis 'khrul pa bzlog pa'i phyir/_/de phyir sangs rgyas tha dad snang /_/lus la dkyil 'khor
[\[215a.4\]]rnam par dgod/_/ces bshad pa'i phyir ro/_/byin gyis brlabs pa'i tshul gyis kyang rnam par rtog pa'i bag chags zad par bya ba'i phyir dang /_bsod nams kyi tshogs yongs su rdzogs par bya ba'i phyir dang /_las dang po pa'i gang zag rnal 'byor pa'i sems goms par bya
[\[215a.5\]]ba'i phyir dbang dang dam tshig sngon du 'gro bas yan lag bdun pas sems rgyud sbyangs te/_stong pa nyid las lha'i gzugs su rnam par ldang zhing /_ye shes kyi dkyil 'khor dang /_gnyis su med pas phra mo dang thig le dang rtsa'i 'khor lo rnam par bsgoms te cho ga thams cad
[\[215a.6\]]rdzogs par bya'o/_/rang bzhin du gnas pa'i don dang byin gyis brlabs pa'i lus kyi dkyil 'khor la thun bzhi'i rim pas tshogs kyi mchod pas bsnyen par byed cing /_bdag dang tha mi dad par mnyam pa ni/_phung po sangs rgyas mnga' bdag nyid do/_/de skad du yang /_rnal 'byor
[\[215a.7\]]gyi lam gyi rim pa la 'jug pa las/_brtags pas lha yi dkyil 'khor bsgom/_/thun bzhi'i rim pas tshogs kyis mchod/_/dka' thub la sogs rnam spangs te/_/skad cig sangs rgyas bral med 'grub/_/ces bshad pa'i phyir ro/_/de bas na de la brnyas pa ni ltung
[\[215b\]]
[\[215b.1\]]ba ste/_de yang gsad pa dang /_spyug pa dang /_bcing ba dang /_tha snyad du sems pa dang /_smyung bar gnas pa dang /_dka' thub dang /_dka' spyod dang /_sngar spyad dang /_lus dran pa nye bar gzhag pas mi gtsang ba'i rdzas sum cu rtsa gnyis su sun 'byin par byed pa
[\[215b.2\]]la/_yan lag la sogs pa ma rung bar byed cing gsob nyid dang /_gsog nyid dang /_snying po med pa nyid dang zhes rnam par brnyas shing smod par byed de de ni ltung ba'o/_/de yang yan lag dus dngos gzhir gyur pa dang /_ltung ba dang yan lag gi nyes pa yang shes par
[\[215b.3\]]bya'o/_/tshogs kyi 'khor lo dang /_tshogs kyi mchod pa dang /_tshogs la bshags pa ste/_rang bzhin dang byin gyis brlabs pa'i dkyil 'khor bsgom zhing phyis skad cig kyang mi 'jug pa la bslab par bya'o/_/ltung ba brgyad pa'i bshad pa'o//_//da ni ltung ba dgu pa'i
[\[215b.4\]]mtshan nyid bshad par 'dod na/_rang bzhin dag pa'i chos rnams la/_/som nyi za ba dgu pa yin/_/zhes bshad do/_/rang bzhin gyis dag pa ni bdag med pas rnam par dben pa'o/_/de'i phyir de ni rang bzhin gyis rnam par dben pa'o/_/gzhan phya dang dbang phyug dang byed pa po dang bdag tu 'dod pa ste/_
[\[215b.5\]]de dag dang gzhan yang phyi rol gyi dngos po don du 'dod cing bsags pa dang 'dus pa'i dngos po dang /_shes pa yang dus gsum rdzas su smra ba dang /_gzhan yang nang gi shes byed ni don du yod la/_shes bya gnyis med pa la don lta bur snang ba'o zhes 'dod pa la sogs
[\[215b.6\]]pa'i grub pa'i mtha' la rnam par rtog cing /_ci rang bzhin rnam par dag pa'i chos su smra ba ni de bzhin gshegs pa'i bka' 'am bdud kyi tshig ces rtog ste/_yang dag pa'i don la the tshom za zhing phyi rol pa la sogs pa grub pa'i mtha' sna tshogs su rtog cing the tshom za ba'o/_/_
[\[215b.7\]]gzhan dag rjod byed kyi chos rgyud dang shes rab kyi pha rol tu phyin pa'i mdo rnams la smod pa'o/_/de yang tha dad par brjod pa ma yin te/_gzhi gcig tu brjod pa'o/_/de'i phyir de la the tshom za ba ni ltung ba'o/_/sbyor ba du dang ldan pas dngos gzhir 'gyur ba yang shes par bya'o/_/_
[\[216a\]]
[\[216a.1\]]ltung ba dang yan lag gi nyes pa yang zhing dang bsam pa dang dus dang sbyor ba'i bye brag gis shes par bya'o/_/dri ma las ldang ba ni tshogs pa la bshags la phyis bsdams te skye ba med pa la 'jug par bya'o/_/gzhan gdul ba'i bsam pa dang /_dngos po
[\[216a.2\]]gtan la 'bebs pa dang /_bcom ldan 'das kyi dgongs pa 'grel ba'i dus su nyes pa med do/_/gzhi mthun pa'i phyogs su bsdu'o/_/ltung ba dgu pa'i bshad pa'o//_//da ni ltung ba bcu pa'i mtshan nyid bshad par 'dod nas/_/gdug la rtag tu byams
[\[216a.3\]]sems ldan/_/byed pa de ni bcu par 'dod/_/ces bya ba bshad de/_de yang gdug pa ni bdud dang mu stegs dang /_phyir rgol ba dregs pa can dang /_log sred can la sogs pa ste/_yang dag pa'i bkas mi 'dul ba dang /_byang chub kyi sems dang snying rje dang bral ba'i
[\[216a.4\]]gang zag la snying rjes rdzu 'phrul gyis 'dul ba dang /_thabs gzhan gyis mi 'dul ba la snying rjes bsgral ba la sogs pas 'di dang phyi ma'i don chen po thob par mi byed pa dang /_bla ma dang dkon mchog dang sems can phal po che la gnod pa'i gang zag la dga' bar byed pa'o/_/_
[\[216a.5\]]de la snying rjes bsdu ba'i dngos po bzhi dang /_thabs mkhas pa'i spyod pa sna tshogs kyis 'dul ba dang /_rdzu 'phrul dang drag shul gyi spyod pas mi 'dul na ltung ba'o/_/de'i phyir bde mchog 'khor lo las/_shin tu khro zhing gtum pa la/_/zhi bas phan par mi 'gyur te/_/_
[\[216a.6\]]shes rab thabs kyi sbyor ba yis/_/khro bor de bzhin gshegs kun mdzad/_/ces bshad pa dang /_gzhan yang /_snying rje chen po'i stobs kyis ni/_/gdug pa yal bar mi 'dor te/_/rdzu 'phrul bsgral la sogs pas gdul/_/gzhan du bla ma dkon mchog spangs/_/_
[\[216a.7\]]zhes 'byung bas bshad pa'o/_/sbyor ba du dang ldan pas dngos gzhir 'gyur ba yang shes par bya'o/_/dri ma las ldang ba dang /_tshogs la bshags pa ste/_phrin las rnam pa bzhis de bzhin gshegs pa'i phrin las mdzad pa'o/_/shan 'dra ba ni phyogs su bsdu ba'o/_/_
[\[216b\]]
[\[216b.1\]]ltung ba bcu pa'i rnam par bshad pa'o//_//da ni ltung ba bcu gcig pa'i mtshan nyid bshad par 'dod nas/_ming sogs bral ba'i chos rnams la/_/der rtog pa ni bcu gcig pa/_/zhes bshad pa ste/_ming sogs bral ba'i chos rnams ni/_/rjod par byed
[\[216b.2\]]pa'i tha snyad las 'das pa ste/_mi rtog pa'i ye shes kyi yul shes brjod kyi yul las 'das pa'o/_/de yang lung dang rigs pas grub ste/_lung ni theg pa chen po'i rgyud dang mdo mtha' dag las grub pa'o/_/de skad du yang /_dngos rnams bdag dang gzhan las min/_/gnyis ka las te
[\[216b.3\]]med mi skye/_/skye 'gag spros bral rnam par stong /_/yod med shes brjod yul las 'das/_/gcig dang du ma'i mtha' shes shing /_/skad cig cha shas brtags pas dben/_/gzugs dang stong pa tha dad min/_/kun nas nyon mongs rnam par byang /_/'dod chags
[\[216b.4\]]nyon mongs bdag lta dang /_/skye med thams cad mkhyen pa yang /_/rang bzhin gcig ste tha dad med/_/'di dag dam pa'i don du'o/_/zhes 'byung ba dang /_gzhan yang shes rab kyi pha rol tu phyin pa las chos thams cad rmi lam lta bu sgyu ma lta bu'o/_/mya ngan las 'das
[\[216b.5\]]pa'i chos thams cad kyang rmi lam lta bu sgyu ma lta bu/_mya ngan las 'das pa las ches lhag pa'i chos cig yod na yang rmi lam lta bu sgyu ma lta bu'o/_/rigs pa ni/_phyi dang nang gi dngos po ni/_/dam pa'i don du rang bzhin med/_/bdag las ma skyes gzhan las min/_/_
[\[216b.6\]]gnyis ka las te rgyu med min/_/gzugs brnyan la sogs bzhin du brtag_/bdag la sogs pas rnam par dben/_/nang gi shes pa yod min te/_/rtag chad mtha' dang rnam par bral/_/gzhan du lung dang rigs pas gnod/_/ces bshad pa dang /_slob dpon
[\[216b.7\]]'phags pa lhas bshad pa/_/ji srid yod par rtog pa na/_/de yang sgyu ma'i mtshan nyid min/_/ji srid med par rtog pa na/_/de yang sgyu ma'i mtshan nyid min/_/ji srid dbus mar rtog pa na/_/de yang sgyu ma'i mtshan nyid min/_/de kun rang bzhin med do zhes/_/theg pa che
[\[217a\]]
[\[217a.1\]]rnams smra byed kyang /_/bdag byin brlab las phyi rol phyogs/_/zhes bshad pas ming dang brda la sogs pa dang bral ba'i chos lung dang rigs pas yang dag par bsgrub ste/_rigs pa ni rgya cher slob dpon klu sgrub kyi zhal snga nas/_dbu ma rigs pa'i
[\[217a.2\]]tshogs las rgya cher gtan la phab pas/_de yang 'dir bdag gis spros na don med pa'i phyir ma spros so/_/de'i rtag pa dang chad pa'i mthar rtog na ni ltung ba'o/_/yan lag dus dngos gzhir 'gyur ba yang shes par bya'o/_/ldang ba ni tshogs pa la bshags te de nyid las
[\[217a.3\]]log ste goms par byed pa'o/_/ltung ba bcu gcig pa'i bshad pa'o//_//da ni ltung ba bcu gnyis pa'i mtshan nyid bshad par 'dod nas/_sems can dad dang ldan pa yi/_/sems sun 'byin pa bcu gnyis pa/_/zhes bshad de/_theg pa la gsar
[\[217a.4\]]du zhugs pa'i las dang po pa la sogs pa la mi dad cing ma gus pa'i rnal 'byor pa lus ngag gis bag med par spyod cing /_de'i rgyus gzhan ma dad cing rdo rje theg pa la smod cing ma zhugs pa rnams mi 'jug cing /_zhugs pa rnams zlog par byed na ltung bar 'gyur te/_yan
[\[217a.5\]]lag dus dngos gzhir 'gyur ba yang shes par bya'o/_/yan lag gi nyes byas la sogs pa lci yang gi bye brag gis dri ma las ldang ba yang tshogs pa la bshags pa dang /_maN+Dal sngon du 'gro bas dam pa gcig la bshags pa dang /_phra mo ni sems kyis bsdams te de
[\[217a.6\]]nyid la sogs pa rjes su gzung ba'o/_/yul dang dus dang bsam pa dang /_rkyen gyi bye brag gis nyes pa lci yang dang nyes med pa yang shes par bya'o/_/ltung ba bcu gnyis pa'i bshad pa'o//_//da ni ltung ba bcu gsum pa'i mtshan nyid bshad par 'dod
[\[217a.7\]]nas/_dam tshig rdzas ni ji bzhin rnyed/_/mi bsten pa ni bcu gsum pa/_/zhes bya ba bshad de/_dam tshig ni 'dir bshad pa dang 'chad par 'gyur ba la bya ste/_de khyad du gsod cing ma gus pa dang /_nyon mongs pas zil gyis non pas nyes pa byung yang dri ma
[\[217b\]]
[\[217b.1\]]las ldang bar mi byed pa dang /_mi shes pa yang ltung ba 'byung ba'i rgyu ste/_de bas na skyes bu blun po smin par byas pa rnams kyang phal cher ltung ba'i gzhi yin pas/_de dag ni dri ma las ldang ba dka' ba ste/_de dag rang gi ldang ba'i nus pa chung ba'i phyir phal cher gzhan la bsten
[\[217b.2\]]pa dang /_dpa' bo'i ston mo la sogs pas ldang bar shes par bya'o/_/skyes bu shes rab can rnams kyis dri ma las ldang ba ni shin tu yang bas de dag kyang sgyu ma lta bu'i don la mkhas pa dag gis 'dag par 'gyur te/_de yang smras pa/_mkhas pas dri ma las ldang
[\[217b.3\]]ba/_/bshags dang bral dang bkru ba dang /_/dbyung dang bsreg dang dmigs pas stong /_/dbang dang tshogs la sogs pa dang /_/tshogs pa 'dus dang dam pa gcig_/dkyil 'khor la sogs mdun du byas/_/dkyil 'khor sbyin sreg mchod rten dang /_/gtor
[\[217b.4\]]ma la sogs dri ma ldang /_/blun pos lci ba dri ma la/_/'dag pa'i shes pa min par rtog_/ces bya ba la sogs pas bshad pa dang /_gzhan yang de lta bu'i dbang du byas nas/_mkhas pas sdig pa bshags pa dang ldang ba yang /_mkhas pas sdig
[\[217b.5\]]pa byas pa rnam smin 'phral la sbyang /_/mi mkhas sdig pa byas pas de nyid thur du 'gro/_/lcags kyi gong bu chung yang chu yi gting du 'gro/_/de nyid snod du byas na che yang kha na 'phyo/_/zhes bshad pas kyang tshul de nyid bstan to/_/gzhan dag las/_mkhas pas
[\[217b.6\]]sdig pa byas pa rnams/_/bka' sogs bslus te shin tu lci/_/blun pos sdig pa lci ba min/_/rang bzhin blun pa nyid kyis so/_/zhes bya ba yang mkhas pas bka' bslus pa dang /_khyad du bsad pas lci bar shes par bya'o/_/de'i phyir don du mi gnyer ba ni ltung
[\[217b.7\]]ba'o/_/gzhan yang sku gsung thugs kyi dam tshig thun bzhi'i rim pas sku'i dam tshig ni lha'i rnam par bsgom pa dang /_gsung gi dam tshig ni sngags kyi grangs dang /_thugs kyi dam tshig ni bden pa gnyis kyi tshul gyis mi rtog pa dang /_gzhan yang rtsa ba'i 'khrul
[\[218a\]]
[\[218a.1\]]'khor mi bsgom pa'o/_/gzhan yang 'dod chags la sogs pa nyon mongs pa lnga'i rang bzhin shes par byas te mi spad pa dang /_rnam par snang mdzad dang /_dri chu la sogs pa bdud rtsi rnam pa lnga'i rang bzhin shes par byas te/_sbar sbur la sogs
[\[218a.2\]]pa sbyangs nas mi bsten par 'dor ba dang /_gzhan yang byang chub kyi sems kyi rtsa sum cu rtsa gnyis nas/_chu ser la sogs pa'i byang chub kyi sems rnams bsten par mi byed cing 'dor ba dang /_gzhan yang yan lag gi dam tshig mang du bshad pa rnams bsten par mi
[\[218a.3\]]byed pa dang /_rtog pa dang bral zhing mnyam pa nyid kyi don rtogs te/_blang ba dang dor ba med pa'i dam tshig la mi gnas pa'o/_/de dag las 'da' bar byed pa ni ltung ba'o/_/yan lag dus dngos gzhir gyur pa yang shes par bya'o/_/ldang ba ni bshad zin pa dang /_
[\[218a.4\]]'chad par 'gyur ba rnams kyi dam tshig nyams par 'gyur ba dang /_ldang ba yang de nyid las shes par bya'o/_/yul dang bsam pa dang dus dang rkyen gyi bye brag gis nyes pa dang nyes pa med pa yang shes par bya'o/_/ltung ba bcu gsum pa'i bshad pa'o//_//_
[\[218a.5\]]da ni ltung ba bcu bzhi pa'i mtshan nyid bshad par bya ste/_shes rab rang bzhin bud med la/_/smod par byed pa bcu bzhi pa/_/zhes bya ba smos te/_shes rab kyi rang bzhin ni sangs rgyas kyi yum shes rab kyi pha rol tu phyin ma ste/_de yang gsang ba dang shes rab ye
[\[218a.6\]]shes kyi dbang gi dus su gzung ba dang /_rig pa'i brtul zhugs nye bar bsten pa la bya ste/_de dag kyang khyad par dang bye brag gi dbye ba yang shes par bya'o/_/yan lag dus dngos gzhir 'gyur ba dang /_yul dang bsam pa dang /_dus dang rkyen gyi bye brag gis nyes pa
[\[218a.7\]]dang lci yang dang nyes pa med pa la sogs pa yang shes par bya'o/_/ldang ba ni tshogs kyi 'khor lo la sogs pas so/_/shan 'dra ba ni bud med thams cad de phyogs su bsdu ba'o/_/bshags pa'i tshad kyang yan lag gi nyes pa'i tshad do/_/ltung ba bcu bzhi pa'i bshad
[\[218b\]]
[\[218b.1\]]pa'o//_//de dag nye bar bsdus te bshad pa/_sngags pas de dag spangs na ni/_/dngos grub myur du thob par 'gyur/_/gzhan du dam tshig nyams pas na/_/nyams pas bdud kyis gzung bar 'gyur/_/de nas sdug bsngal myong 'gyur zhing /_/thur
[\[218b.2\]]du bltas te dmyal bar 'gro/_/de bsang rgyal bcom nas ni/_/bdag nyid dad ldan gus pa dang /_/ma 'khrul pas ni gzung bar bya/_/gal te nyams na bla ma la/_/phul la sogs pas dri ma 'dag_/bdag nyid gzhan la phan 'dogs pas/_/bla ma dkon mchog
[\[218b.3\]]mchod byas shing /_/gsum la skyabs 'gro nas brtsams te/_/bsod nams tshogs ni nyer bsags nas/_/byang chub sems la sogs pa yi/_/sdom pa thams cad gzung bar bya/_/zhes pa la sogs pas bshad de/_de dag kyang tshig gnyis kyis phan
[\[218b.4\]]yon bstan pa dang /_tshig bshad gcig gis dam tshig las nyams pa'i nyes dmigs bstan pa dang /_tshig bshad phyed kyis bdag nyid gus pa dang ldan pas ma 'khrul pas dam tshig gzung bar bya'o zhes bstan pa'o/_/tshig rkang gnyis kyis ni dri ma las ldang bar bstan to/_/_
[\[218b.5\]]tshigs su bcad pa phyed dang gnyis kyis ni bla ma dang dkon mchog mchod cing tshogs de nye bar gzung zhing /_dam tshig dang sdom pa gzung bar bstan to/_/'di dag ni bsdus pa'i don to/_/yan lag gi don yang thabs dang shes rab dang /_de kho na nyid bcu dang /_rgyu dang /_
[\[218b.6\]]'bras bu dang /_thabs kyi de kho na nyid do/_/tshul bdun dang /_bskyed rdzogs gnyis dang /_bsnyen sgrub kyi bye brag gis bdag dang /_gzhan gyi don bya bar 'dod pa ni sngags pa ste/_de lta bus dam tshig gi dri ma spangs pa ni snod du gyur pa ste/_mchog dang thun mong gi
[\[218b.7\]]dngos grub thob par 'gyur ba'o/_/gzhan du dam tshig las nyams na ni tshe 'di la yang bdud kyis gzung ste sdug bsngal myong bar 'gyur la/_phyi ma la yang rdo rje dmyal ba la sogs par skye bar 'gyur ro/_/de dag la sogs pa'i tshad ni gong du bstan pas 'dir ma bstan
[\[219a\]]
[\[219a.1\]]to/_/de bas na bdag nyid ma 'khrul par rtag tu dam tshig rnams rjes su gzung bar bya'o/_/gal te nyams na yang bla ma la phul ba dang bshags pa'i tshad rnams kyis dri ma las ldang bar bya'o/_/bdag nyid la phan par 'dod pas/_/dkon mchog
[\[219a.2\]]gsum la sogs pa la/_/skyabs su 'gro ba nas brtsams te bsod nams kyi tshogs nye bar bsag par bya'o/_/byang chub sems kyi sdom pa la sogs te sdom pa thams cad gzung bar bya'o/_/rdo rje theg pa'i rtsa ba'i ltung ba bcu bzhi pa'i rgya cher bshad pa'i nye bar bsdus pa'i
[\[219a.3\]]bshad pa'o//_//da ni yan lag gi nyes pa bshad par 'dod nas/_he ru ka dang slob dpon la phyag 'tshal lo zhes pa ni mchod par brjod pa sngon du 'gro bas/_rnam par thar pa'i sgo gsum dang ldan pa'i rgyu dang lam dang 'bras bu rnam par dag pa'i he ru ka dang bla ma
[\[219a.4\]]tha mi dad la phyag 'tshal ba'i don to/_/rab tu bde ba 'phrog par byed/_/yan lag nyes pa bdag gis bshad/_/ces bya ba ni rab tu bde ba 'phrog par byed pa ni gzhi dam tshig las bde ba thams cad skyed pa'o/_/yan lag nyes pa nga yis bshad/_/ces pa ni yan lag
[\[219a.5\]]gi dngos gzhi ma rdzogs pa'o/_/yan lag gi gtso bo tsam yod pa ni sbom po'o/_/bshags pa dus 'das pa ni lci ba'o/_/gzhan du ni nyes pa dang phra mo'o/_/nyes pa med pa yang shes par bya'o/_/de dag bye brag tu phye bas na nga yis bshad pa'o/_/de nyid bshad par
[\[219a.6\]]'dod nas/_dam tshig dang ni mi ldan pa'i/_/rig ma bsten par dga' ba dang /_/zhes bya ba smos te/_dam tshig dang mi ldan pa ni dbang ma thob pa dang /_gsang mi thub pa dang /_sngags pa bdag nyid lam dad pa dang /_sku gsung thugs kyi rig ma'i lo grangs dang mtshan nyid dang
[\[219a.7\]]mi ldan pa'o/_/ldan yang chags pas nye bar bsten zhing mya ngan las 'das pa la mi dga' ba la sogs pas bsten par byed na yan lag gi nyes pa'o/_/dri ma las ldang ba ni tshogs la bshags pa ste/_dam tshig dang ldan pa la rjes su bslab pa'o/_/shan 'dra ba ni phyogs
[\[219b\]]
[\[219b.1\]]su bsdu ba'o/_/yan lag gi nyes pa dang po bshad pa'o//_//gnyis pa bshad par 'dod nas/_tshogs kyi 'khor lor rtsod pa ni/_/yan lag nyes pa gnyis par bshad/_/ces pa ni tshogs kyi 'khor lo dang /_dpa' bo'i ston mo dang /_tshogs kyi nang du
[\[219b.2\]]rtsod pa ste/_stan de nyid la zhi ba ni yan lag gi nyes pa'o/_/dus las 'das pa ni sbom po'o/_/gzhan du nyes byas dang phra mo'o/_/ldang ba ni de nyid las bshags shing nyes pa'i rim pas tshogs kyi 'khor lo la sogs pas dri ma las ldang ngo /_/shan 'dra ba ni phyogs su
[\[219b.3\]]bsdu ba'o/_/zhing dang bsam pa'i khyad par las kyang shes par bya'o/_/nyes pa med pa yang shes par bya'o/_/yan lag gi nyes pa gnyis pa'i bshad pa'o//_//yan lag gi nyes pa gsum pa bshad par 'dod nas/_ma gsungs pa yi rig ma las/_/sngags
[\[219b.4\]]pas bdud rtsi thob byed pa/_/yan lag nyes pa gsum pa yin/_/zhes bya bas bshad do/_ma gsungs pa ni smod pa'o/_/de las bdud rtsi lnga 'thob par byed pa ni yan lag gi nyes pa'o/_/bshags pa tshad las 'das pa lci ba'o/_/nyes pa phra mo dang nyes pa
[\[219b.5\]]med pa yang shes par bya'o/_/ldang ba ni tshogs pa la bshags te/_dam tshig dang ldan pa'i bdud rtsi bsten par bya'o/_/gsungs pa'i rjes su 'jug par bya'o/_/yan lag gi nyes pa gsum pa'i bshad pa'o//_//da ni yan lag gi nyes pa bzhi pa bshad par bya ste/_gsang
[\[219b.6\]]chos yan lag shes gyur yang /_/gzhan la mi ston shes rab ngan/_/yan lag nyes pa bzhi pa yin/_/zhes bya ba smos te/_'dod pa'i bsam pas gsang ba'i chos shes kyang gzhan la ston par mi byed na yan lag gi nyes pa spom po'o/_/bshags pa dus 'das pa ni lci
[\[219b.7\]]ba'o/_/nyes pa dang phra mo dang nyes pa med pa yang shes par bya'o/_/ldang ba ni dam pa gcig la bshags te gcig la phan 'dogs pa la bya'o/_/yan lag gi nyes pa bzhi pa'i bshad pa'o//_//da ni yan lag gi nyes pa lnga pa bshad par 'dod nas/_dad pas sems can chos kyi
[\[220a\]]
[\[220a.1\]]rgyu/_/gzhan gyi gtam byed byang chub sems/_/yan lag nyes pa lnga pa yin/_/zhes bya ba smos te/_dad pa dang ldan pa'i sems can chos kyi rgyu byang chub kyi sems la sogs pa'i gtam 'dri na chags pa'i dbang gis bre mo'i gtam la sbyor bar byed na yan
[\[220a.2\]]lag gi nyes pa sbom po'o/_/bshags pa dus 'das pa ni lci ba'o/_/nyes pa dang phra mo dang nyes pa med pa yang shes par bya'o/_/ldang ba ni maN+Dal gcig sngon du 'gro bas dam pa gcig la bshags par bya'o/_/bsdam zhing rjes su gzung bar bya'o/_/yan lag gi nyes pa lnga pa'i bshad
[\[220a.3\]]pa'o//_//da ni yan lag gi nyes pa drug pa bshad par 'dod nas/_/nyan thos nang du zhag bdun 'das/_/yan lag nyes pa drug pa yin/_/zhes bya ba smos te/_nyan thos ni gang zag la bdag med pa tsam rtogs shing /_lus ngag gi bslab pa la gnas nas rang gi don
[\[220a.4\]]gyi mya ngan las 'das pa don du gnyer zhing zab mo'i don gyis 'jigs pa ni nyan thos so/_/de'i nang du zhag bdun 'das te rang gi spyod pa mi byed na yan lag gi nyes pa sbom po'o/_/bshags pa dus 'das pa lci ba'o/_/nyes pa phra mo dang nyes pa med pa yang shes par bya'o/_/dri ma las
[\[220a.5\]]ldang ba ni tshogs pa la bshags te rjes su bslab pa'o/_/yul dang bsam pa dang dus 'das dang phra mo dang nyes byas dang /_nyes pa med pa yang shes par bya'o/_/yan lag gi nyes pa drug pa'i bshad pa'o//_//da ni yan lag gi nyes pa bdun pa bshad par 'dod nas/_rnal
[\[220a.6\]]'byor ye shes mi shes par/_/nga ni sngags pa yin zer ba/_/yan lag nyes pa bdun pa yin/_/zhes smos te/_rnal 'byor ye shes ni gsang sngags kyi de kho na nyid mi shes pa ste/_sgra tsam la mngon par zhen pas ni sngags pa'o zhes mngon pa'i nga rgyal gyis rlom sems pa ni yan
[\[220a.7\]]lag gi nyes pa sbom po'o/_/bshags pa dus 'das pa ni lci ba'o/_/nyes pa phra mo dang nyes pa med pa yang shes par bya'o/_/ldang ba ni maN+Dal gcig tsam sngon du 'gro bas dam pa gcig gi mdun du bshags par bya ba dang /_phyis bsdam zhing yang dag pa'i don la 'jug par
[\[220b\]]
[\[220b.1\]]bya'o/_/yan lag gi nyes pa bdun pa'i bshad pa'o//_//da ni yan lag gi nyes pa brgyad pa bshad par 'dod nas/_/snod min sems can thams cad la/_/phyi yi chos 'chad byed pa las/_/gsang ba'i chos rnams 'chad pa ni/_/yan lag nyes pa brgyad pa yin/_/zhes
[\[220b.2\]]bya ba smos te/_'di yang rkyen du mi 'tsham pa'i gang zag la dus ma yin par 'dod pa'i bsam pas bshad na yan lag gi nyes pa sbom po'o/_/bshags pa dus las 'das na lci ba'o/_/nyes pa phra mo dang nyes pa med pa yang shes par bya'o/_/yul dang bsam pa dang dus dang rkyen gyi
[\[220b.3\]]dbang las nyes pa lci yang dang nyes pa med pa yang shes par bya'o/_/dri ma las ldang ba ni tshogs pas ldang ba'o/_/'di dag thams cad shan 'dra ba ni phyogs su bsdu ba'o/_/khyad par gyi dgag pa med pa ni ltung ba bdun pa'i bshad pa las shes par bya'o/_/'di rnams yan lag nyes pa
[\[220b.4\]]ste/_/bskal ba mang por dmyal bar skye/_/zhes bya ba smos te/_yan lag gi nyes pa gcig lo gsum ma bshags par dus 'das na bskal ba mang por dmyal bar 'gro'o/_/de'i phyir 'jigs pa dang bcas pa ste mi nyams par bya zhing /_nyams na yang 'byor ba ci yod pas dri ma las
[\[220b.5\]]ldang bar bya'o/_/yan lag gi nyes pa brgyad pa'i bshad pa'o//_//rgyud gzhan las ltung ba'i mtshan nyid gzhan bshad pa yang brjod par bya ste/_rang lha blang dor ltung ba mig_/de nyid dus 'das ri bong can/_/lha gzhan dga' ba yon tan no/_/rig byed dngos la zhen pa
[\[220b.6\]]yin/_/ma rdzogs rdzogs byed mda' yin no/_/'jig rten chos phyir dbang po ste/_/khyad du gsod pa yang ni ri/_/gang min tshul ston bkra shis so/_/phrin las ma gtogs gza' zhes grags/_/don med gnas pa phyogs yin no/_/brtse ba gtong ba drag po ste/_/dman
[\[220b.7\]]pa'i spyod pa nyi ma'o/_/zang zing rtog pa yan lag go/_/yongs su mi 'dzin sa zhes bya/_/rang spyod dor ba tshes zhes bya/_/zhes pa smos te/_de dag kyang yan lag du dang ldan pas nyes par 'gyur ba yang gong du bstan pa las shes par bya'o/_/de dag kyang rim pa bzhin du bshad
[\[221a\]]
[\[221a.1\]]par bya ste/_mig ni gnyis so/_/rang lha dor ba ni yi dam spong ba'o/_/de la ma gus pa la sogs pa gnyis su brtags te blang dor ni ltung ba'o/_/thams cad mnyam pa nyid du rtogs pa dang /_yang na rtog ge pa rnams kyis rang gi 'dod pa'i lha la dkyil 'khor gyi
[\[221a.2\]]bdag po la sogs pa gzhug pa snang ste/_gzhan yang mkha' 'gro ma sgyu ma bde ba mchog gi rgyud la dgongs nas/_de bzhin gshegs pa thams cad lus la bsdus nas byin gyis brlabs na khyad par du 'grub par 'gyur zhes bshad pas phyogs 'di lta bus kyang 'grub par
[\[221a.3\]]'gyur ro/_/gzhan yang dkyil 'khor gyi gtso bo 'pho ba la sogs pa yang tshul de nyid kyis shes par bya'o/_/dbang dang mi ldan pa la ldang ba'i dus na me tog bab pa dang /_bla ma'i rjes su mos pa dang /_thabs khyad par can thob pa dang /_las gzhan dang 'brel pa'i dus
[\[221a.4\]]rnams su nyes pa med do/_/thams cad du mnyam pa nyid rtogs na nyes pa med do/_/gzhan du nyes pa dang bcas pa'o/_/ri bong can ni zla ba ste gcig ces bya'o/_/de nyid dus 'das pa ni nyin dang mtshan mo 'das pa ste/_lha la lus dang ga dang yid kyis mchod pa dang yon tan
[\[221a.5\]]gzung ba la sogs ma byas pa'o/_/le lo dang brjed ngas pa la sogs pas lan gnyis kyis bskang ba'o/_/bla ma'i bya ba dang na ba la nyes pa med do/_/yon tan ni gsum mo/_/lha gzhan ni mu stegs kyi lha rten pa la sogs pa la mchod cing phyag byed pa'o/_/bla ma la sogs
[\[221a.6\]]pa mdun du byas nas gzhan 'dul ba dang /_srog la bab pa dang /_chad pa la sogs pa 'gal bar 'gyur na nyes pa med do/_/rig byed ni bzhi'o/_/dngos la zhen pa ni sgyu ma lta bur mi shes par dngos po ther zug tu dkyil 'khor la sogs pa bsgom pa'o/_/dmigs pa 'dzin pa dang
[\[221a.7\]]rtas par byed la la nyes pa med do/_/mda' ni lnga'o/_/ma rdzogs pa ni bdag smin par ma byas pa'o/_/rdzogs pa ni gzhan smin par byed pa'o/_/rang rdzogs nas gzhan rdzogs par byed pa la nyes pa med do/_/dbang po ni drug ste/_'jig rten chos ni tshe 'di tsam gyi don du zab mo
[\[221b\]]
[\[221b.1\]]la zhugs te phyi ma la sogs pa gzhan gyi don du byang chub 'dor ba'o/_/gtsor byas pa las zhar la rgyas pa la nyes pa med do/_/ri ni bdun no/_/khyad du gsod pa ni bslab pa 'og ma dang nyes byas la sogs pa'i dam tshig mi srung ba'o/_/gong ma dang 'gal ba dang /_yar ldan pa dang /_na ba la
[\[221b.2\]]nyes pa med do/_/bkra shis ni brgyad do/_/gong min tshul ston pa ni gzhan dad par byas nas rnyed pa la sogs pa don du gnyer ba ste/_shes bzhin du yon tan dang ldan par bstan pa'o/_/'khrul ba dang gdul bya mthong ba dang ma rtogs pa la nyes pa med do/_/gza' ni dgu'o/_/phrin las
[\[221b.3\]]ma rtogs pa ni zhi ba la sogs pa sngon du bsnyen pa ma byas par sbyor ba byas pas las gang yang mi 'grub pas skur pa dang the tshom skye ba ste nyes par 'gyur ro/_/'phral du spyad par 'os pa la mthus bstangs pa la nyes pa med do/_/phyogs zhes pa ni bcu'o/_/don med gnas pa ni smin par
[\[221b.4\]]byas nas rkyen drag po med par snyom las dang bcas par dus 'da' bar byed pas nyes pa dang bcas pa'o/_/'dul ba dang gzhan dang 'gal ba na nyes pa med pa'o/_/drag po ni bcu gcig pa'o/_/rtse ba gtong ba ni don mthong ba yal bar 'dor ba ste nyes pa dang bcas pa'o/_/bdag gis mi
[\[221b.5\]]nus pa dang gzhan yod pa la nyes pa med do/_/nyi ma ni bcu gnyis zhes bya ba ste/_dman pa'i spyod pa ni rnal 'byor chen po'i dam tshig blangs nas gong ma la skrag nas nyan thos la sogs pa'i spyod pa byed pa'o/_/gzhan 'dul ba dang /_kha na ma tho ba spang ba'i phyir dang /_dus shes
[\[221b.6\]]pas spang pa la nyes pa med do/_/yan lag ni yid de bcu gsum mo/_/zang zing rtog pa ni 'jig rten chos la chags na bka' dang 'gal bas gzhan gyi ngor 'jug pa'o/_/gdul ba'i thabs dang /_don chen por 'gyur na nyes pa med do/_/sa ni bcu bzhi pa'o/_/yongs su mi 'dzin
[\[221b.7\]]pa ni sdom pa zhig pa rnams so/_/de yal bar 'dor ba ni nyes par 'gyur ro/_/rang nyes pa khas len pa dang /_gzhan 'dul ba dang /_'du shes pa la nyes pa med pa'o/_/chos zhes bya ba ni bco lnga pa'o/_/rang spyod 'dor ba ni rang gi spyod pa mi byed pa'o/_/spyod pa de yang rnam
[\[222a\]]
[\[222a.1\]]pa bzhi ste las dang po pas kun du bzang po'i spyod pa bya bar gsungs te/_rgyud gzhan las kun du bzang po'i spyod pa gnas skabs gzhan du yang bstan te dgongs pa gzhan no/_/cung zad brtan pa thob nas rig pa'i brtul zhugs kyi spyod pa ste/_sngags spyod kyis zla ba
[\[222a.2\]]drug la sogs par bya bar bshad do/_/brtan pa thob pa rnams kyis mgon po kun du spyod pa la gnas par bya'o zhes bshad pa'i rgyud chen po las bshad do/_/de nas mnyam gzhag gi spyod pa chen po rang bzhin gyi rtog pa dang bral ba gnyis kyi rnam par bral ba ste/_de la ni blang ba dang dor ba'i shes
[\[222a.3\]]pa las 'das pa'o zhes bshad pa ste/_snod kyi rim pas rgyud sna tshogs la spyod pa'i tshul dpag tu med pa bstan te/_de'i phyir na de rnams kyi dgongs pa dang /_snod kyi rim pas rdo rje slob dpon gyis spyod pa'i tshul yang mtha' yas pa de dag gi rim pa dang sbyar te/_sman dang sman pa dang /_nad
[\[222a.4\]]pa dang nad kyi bye brag gi tshul gyis shes par bya'o zhes gsungs pas shes par bya'o/_/'dir rnal 'byor gyi lam rnam pa gnyis su shes par bya ste/_rnal 'byor la brten pa dang /_thabs kyi dam tshig la brten pa'o/_/kha cig dam tshig la brten nas rnal 'byor gyis grol ba yang yod/_
[\[222a.5\]]kha cig rnal 'byor la brten nas dam tshig gis grol ba yang yod/_kha cig 'di la dngos grub thob pa yang yod/_kha cig bar ma dor thob pa yang yod/_kha cig skyes nas thob pa yang yod/_kha cig ni lan grangs gzhan la thob pa yang yod de/_de dag kyang rnal 'byor chen po'i tshul du spyod
[\[222a.6\]]pa rnams so/_/de bas na las dang po pa'i rnal 'byor pas kun du bzang po'i spyod pa kha na ma tho ba dang bral bas gnas par bya ste/_de yang rnal 'byor gyi rgyud cho gzhi ba mo pa rdo rje rtse mo la sogs pa dang yang 'gal bar mi byed pa ste/_brtan pa ma thob pa nyams par 'gyur ba dang /_kha na ma tho
[\[222a.7\]]bas ma dad par 'gyur ba dang /_mtshan ma'i g.yeng ba sna tshogs su 'gyur bas sdom pa gsum la gnas par bya'o/_/thabs dang shes rab kyi rgyud kyi rnal 'byor pas sdom pa gsum ldan la gnas pas kyang rang rang gi cho ga las nyams pa ni las dang po pas kyang mi bya'o/_/gzhan du ni khyim
[\[222b\]]
[\[222b.1\]]pa'i tshul gyis kyang sdom pa rang rang dang mthun pa la gnas par bya'o/_/dge slong rdo rje 'dzin pa ni thams cad kyi nang na mchog ste/_de skad du yang tshogs kyi 'khor lo'i dus su khyim pa'i rdo rje slob dpon mkhas shing nus pa dang ldan yang dge slong rdo rje 'dzin pa slob dpon du mchog go/_/_
[\[222b.2\]]de med kyang dge tshul gyis bya'o/_/de dag kyang med na khyim pa'i rdo rje slob dpon gyis bya'o zhes bshad pa'i phyir ro/_/de'i phyir/_byang chub sems 'dzin gyur nas ni/_/lha gzhan la ni mi mos pas/_/dkon mchog gsum la dad pa dang /_/de la gzhol zhing 'bad pa yis/_/_
[\[222b.3\]]gsod dang rku dang 'khrig pa dang /_/brdzun dang chang ni rnam par spang /_/khyim pa'i tshul du gnas nas ni/_/gsang sngags rgyal po rnam par sgrub/_/gal te de ni rab byung na/_/sdom pa gsum la gnas par bya/_/so sor thar dang byang chub sems/_/rig 'dzin rang gi sdom pa'o/_/_
[\[222b.4\]]zhes bshad pa'o/_/gzhan yang /_khyim pa'am rab tu byung yang rung /_/brtan pa ma thob bar du ni/_/kha na ma tho rdul med par/_/bdud rtsi lnga la rtag tu spyad/_/khrus dang sdom pa sngar spyad med/_/dka' thub kyis kyang mi gdung bar/_/'dod pa thams cad spyad par bya/_/ci bde bar ni
[\[222b.5\]]gnas nas bsgrub/_/'jig rten ma dang smod gyur nas/_/de nyid kyis ni nyams 'gyur bas/_/bskal pa brgyar yang mi 'grub bo/_/rang gi spyod pa ma yin pa/_/bslab pa kun dang grong khyer skad/_/de las nyams par mi bya'o/_/zhes bshad pa'i phyir las dang po pas rang gi
[\[222b.6\]]spyod pa'i tshul las ma nyams par sdom pa thams cad la gnas par bya'o/_/de'i phyir sdom pa gsum la gnas pa ni rnal 'byor chen po'i don la 'jug pa thams cad kyis gnas par bya ste/_khyim pa la sogs pas kyang rang dang mthun pa'i sdom pa gsum la gnas par bya'o/_/_
[\[222b.7\]]de dag las dri ma las ldang ba yang bye brag tu ldang ba'am/_tshul gcig la ldang ba la mkhas pas tshul gcig pa'i tshul du ldang bar bya'o/_/de dag las phan tshul 'gal ba yang dus dang gang zag gi nus pa dang bsam pas mi 'gal bar shes par bya ste/_/yul dang rkyen dang gdul bya dag shes
[\[223a\]]
[\[223a.1\]]par bya'o/_/de'i phyir/_chags bcas nor bu 'das pa dang /_/rin thang tshang ba thob blo ldan/_/shes bzhin mi gzhan bsad pa dang /_/mi chos bla ma nga rgyal byed/_/khu ba 'byin la sogs pa rnams/_/chos 'dul 'dir ni rtsa ba chad/_/bdag bstod gzhan la smad
[\[223a.2\]]sogs kyi/_/pham 'dra'i nyes pa byas pa rnams/_/tshul bzhin gnas pas rab tu bsten/_/bla ma la sogs gnod byed bsad/_/dge mthong dbang sogs brtul zhugs dus/_/gzhan gyi bud med spyad par bya/_/sems can don mthong chos rnams brdzun/_/'phags nor ser sna
[\[223a.3\]]can nor phrogs/_/chos 'dul ba las rtsa ba chad/_/gzhan du sems dge thabs chen ldan/_/brtan pa ma thob bar du yang /_/sdom gsum ldan pas 'jug mi bya/_/bde ba 'dzin nus ma yin par/_/gzhan yang 'jug pa ma yin no/_/de sogs bye brag tshul gnas kun/_/mkhas
[\[223a.4\]]pas rang gis phye la dpyod/_/bstan la gnod pa 'jig pa rnams/_/dang po 'jig rten gnod sogs spang /_/zhes bshad pa ste/_/de bas na brtan pa thob pa dang /_gzhan gyi don khyad par du nus pa dang /_dgon pa chen po dang /_dur khrod la gnas pa dang /_dgongs pa mtha' dag
[\[223a.5\]]gi don shes pas dus la mkhas par bya ste/_bag yangs su gnas par bya ba dang /_spyod pa khyad par can la 'jug par bya'o/_/de'i phyir/_dang po bdud rtsi bsams te bza'/_/yang na dri bsang rim gyis bslab/_/gzhan du 'bar 'bud bdud rtsir mthong /_/rtog dang bral ba mchog
[\[223a.6\]]yin no/_/thams cad mkhas 'dra bdud rtsi yin/_/nyon mongs rigs shes mkhas pas so/_/bsad dang gso bar nus pa dang /_/'gugs dang mi snang sbed shes pas/_/sngags kyi brtul zhugs spyad pa'o/_/zhes bya ba la sogs pas spyad par bya ba'i rim pa yang las
[\[223a.7\]]dang po pas sdom pa gsum la gnas par bya'o/_/de'i phyir/_cho ga zhib mo'i tshul 'di dag kyang rang gi tshul 'di dang 'gal ba ma yin par spyad par bya'o zhes gsungs pa'i phyir cung zhig bshad par bya'o/_/gzhan dag phyi rol gyi tshul ni 'dir brtag pa ma yin no zhes smra ba de dag la bshad zin
[\[223b\]]
[\[223b.1\]]pas ma spros so/_/de'i phyir/_gtsang zhing gos kyang gtsang bar bya/_/gtsang ma'i grogs dang lhan cig tu/_/rdo rje sdom pa dam pa yi/_/bslab pa'i tshig ni yang dag blangs/_/dkon mchog bzhi yi sbyor ba dang /_/phyag rgya de la gzhol bar bya/_/sangs rgyas chos dang dge 'dun dang /_/slob dpon dang ni
[\[223b.2\]]pha ma'o/_/nyin re zhing ni ci nus par/_/khrus bzhi rab tu sbyor bar bya/_/rnal 'byor ji ltar 'khru ba dag_/go rims bzhin du bshad par bya/_/sdom pa gsum la gnas pa ni/_/dang po khrus su bshad pa yin/_/gnyis pa yi ni khrus bshad pa/_/bshags dang gsol ba la sogs pa'o/_/phyag rgya
[\[223b.3\]]dgrol ba gsum pa'o/_/bzhi pa chu ste tha ma'o/_/khrus kyi cho ga 'di rnams kyis/_/mkhas pa rnams kyis de bzhin bkru/_/gos gsum dag kyang brje bar bya/_/dang po'i gos su bshad pa ni/_/sdom pa gsum la gnas pa dang /_/sgrub po'i cho ga dag pa'o/_/gnyis pa khrel yod ngo tsha
[\[223b.4\]]shes/_/gsum pa thub pa'i gos rnams so/_/gos gsum du ni yongs su bsgrags/_/thams cad bza' dang 'dod pa ni/_/kha na ma tho gang med pa/_/sha chang sgog pa la sogs pa/_/mi bza' rnam par spang bar bya/_/dri mi zhim dang mi gtsang ba'i/_/bza' dang btung ba rnams kyang spang /_/_
[\[223b.5\]]gzhan la gnod dang ldan pa dag_/sems kyis kyang ni mi bya'o/_/g.yem pa kun gyi sbyor ba yang /_/mi sdug bsgoms la spang bar bya/_/bsod nams byed la rtag tu brtson/_/theg pa chen po'i don sems pa/_/byang chub sems dpa'i tshul rgya che/_/shes rab pha rol phyin la mkhas/_/_
[\[223b.6\]]klog cing rnam par sems pa dang /_/yang dang yang du gsol ba 'debs/_/dgra dang zun dang tha ma la/_/sems snyoms mi 'jigs rab tu sbyin/_/zhe sdang 'joms pa bsgom pa ni/_/byams shing dga' la nges pa can/_/chos dang gang zag bdag med pa/_/'dus byas rnams kyang 'khrul
[\[223b.7\]]ba tsam/_/mngon sum blo can brtan pa ni/_/'dus byas kun gyis mi rmongs so/_/srog la 'bab par gyur na yang /_/byang chub sems ni mi gtong zhing /_/rdo rje dril bu phyag rgya yang /_/nam yang gtang bar mi bya'o/_/byang chub sems gang de rdo rje/_/shes rab dril bu zhes bshad do/_/slob dpon smad par mi bya ste/_/bla
[\[224a\]]
[\[224a.1\]]ma sangs rgyas kun dang 'dra/_/sbyor ba lhod par ma gyur pas/_/go cha rab tu brtan par gyis/_/pha rol phyin drug spyod pa yang /_/rim pa bzhin du slob par byed/_/sems can kun gyi don dang ldan/_/byang chub sems dpa'i tshul spyod pa/_/kha na ma tho rdul tsam yang /_/srog la yang de mi blta bar/_/_
[\[224a.2\]]rab tu byung dang khyim pa yi/_/'du 'dzi dag kyang rnam par spang /_/bu dang chung ma dag la yang /_/sred pa'i bcing ba dag las grol/_/brkam dang chags dang gdug pa med/_/rmongs pa dang ni le lo med/_/bag yod spyod cing brtson 'grus che/_/rnal 'byor sgrub pa bsgrub par bya/_/lta ba kun las rnam
[\[224a.3\]]par grol/_/yang dag nyid kyi lam bsgom pa/_/dgongs pa'i tshig la rab tu mkhas/_/don shes don ni rtogs par 'gyur/_/tshul dang tshul min cho ga shes/_/de nyid rnal 'byor rab tu mkhas/_/sems can kun la rab tu byams/_/byang chub spyod pa'i don sems pa/_/'di 'dra'i tshul ni bzang po la/_/de lta
[\[224a.4\]]bu yi sgrub pa yis/_/grol ba dang ni dngos grub 'thob/_/dngos grub thams cad dogs pa med/_/phyogs dang gos dang zas rnams la/_/'bags pa thams cad rnam par spang /_/lha rnams smod par mi bya zhing /_/rnam pa yang ni spang bar bya/_/nyi ma re re rab bsdams shing /_/bsrung ba'i cho ga byas pa las/_/_
[\[224a.5\]]bgegs ni med kyis ma 'jigs shig_/sems ni rab tu gdul dka' 'di/_/bgegs ni cung zad med snyam pas/_/sems ni dag pa nyid du 'gyur/_/rang gi sems ni bdud ces gsungs/_/rang gi sems ni bgegs yin no/_/rnam par rtog pa thams cad spangs/_/rnam par rtog las bgegs kun 'byung /_/_
[\[224a.6\]]gdul dka'i sems ni rab bzung nas/_/'dod pa lnga ni spang bar bya/_/sngon gyi rjes su dran nas brtsam/_/rdo rje sems dpa' bsgom par bya/_/'jig rten na ni gang zag bzhi/_/bskal pa brgyar ni brtson byas kyang /_/cho ga bzhin du kun spyad kyang /_/de dag 'grub par yod mi 'gyur/_/byang chub sems ni ma bskyed
[\[224a.7\]]dang /_/the tshom yod pa nyid dang ni/_/gang zhig bka' stsal mi byed dang /_/ma dad pas ni mi grub bo/_/pha dang mar ni shes pa dang /_/tshangs dang dge sbyong 'bad pa dang /_/gtsang zhing zhi ba dul ba dang /_/bsdams shing thar pa la sems pa/_/rgyal srid mtho ris longs spyod dang /_/'dod pa'i yon tan brtson phyir min/_/_
[\[224b\]]
[\[224b.1\]]gzhan du sems can thams cad phyir/_/rdzogs pa'i byang chub bsngo byas pa/_/de bzhin kha zas tshod shes shing /_/mtshan mo mi nyal ba la dga'/_/'dod chags zhe sdang la sogs 'byung /_/rnam par rtog pa mi sems shing /_/sems ni rab tu dga' gyur nas/_/mi g.yo bar ni sems par bya/_/legs bshad
[\[224b.2\]]shin tu rnam phye ba'i/_/chos kyi don la mngon par dga'/_/sems can gnod la sogs pa'i rgyu/_/drag shul spyod pa'i las mi byed/_/sems can gdug pa la sogs pa'i/_/nyes pa dag kyang rab tu bzod/_/rig sngags mtshon dang de bzhin mtshan/_/lha yi bcings pa rnams dang ni/_/dam nam dag dang lha yi
[\[224b.3\]]grib/_/lha yi mtshan ma la sogs kun/_/bza' ba dag ni sna tshogs pa/_/mtshan ma'i mtshan nyid byas pa rnams/_/mi 'gong zhing ni mi bza' ste/_/nam yang brdzi bar mi bya'o/_/dkon mchog gsum gyi dkor rnams la/_/nam yang spyad par mi bya'o/_/zhes bya ba la sogs pa rgya cher bshad do/_/lus dang
[\[224b.4\]]ngag dang spyod pa bstan pa yang rang gi tshul dang 'gal bar ma gyur pa rnams spyad par bya'o/_/de dag las/_dri mi zhim dang bcas pa yang /_/'dod pa lnga ni spang bar bya/_/zhes bya ba la sogs pas rang gi tshul ci rigs par shes par bya'o/_/de dag la sogs pa yang tshul ji ltar spyad pa la sogs pa rdo rje phreng ba las
[\[224b.5\]]bshad pa'i dgongs pa mkhas pas spyad par bya'o/_/de bas na brtan pa ma thob pa'i dbang du byas nas slob dpon ye shes zhabs kyis gzhan yang rgyud gzhung 'jug gi rnal 'byor pas/_/rnal 'byor bzhi yi cho ga dang /_/snang srid sgyu ma'i sbyor ba yis/_/'gro 'chag nyal dang 'dug pa rnams/_/sku gsung
[\[224b.6\]]thugs kyi mdzad pa'o/_/byed dang smra dang bskyod pa rnams/_/b+ha ga las ni g.yeng mi bya/_/zas ni bdud rtsir rab dmigs la/_/tha dad med pa'i dkyil 'khor du/_/phyi yi sbyin sreg tshul du ni/_/rtag tu tshogs kyi mchod pa bya/_/'gro ba rang bzhin dag pa yis/_/dbang bskur ba yi cho gas ni/_/phyi yi chus kyang bkru
[\[224b.7\]]par bya/_/nyal ba shes rab snying rjes nyal/_/ldang na dpal ldan glu yis bskul/_/thams cad rang bzhin dag pa yis/_/dag pa'i lha dang gnas su snang /_/sems nyid cir yang snang ba'i phyir/_/bde sdug rnam par grol ba'o/_/zhes bshad pa'i tshul gyis na brtan pa ma thob pa las dang po pa'i spyod pa rnams kyi
[\[225a\]]
[\[225a.1\]]spyad pa bstan pas shes par bya'o/_/de bas na las dang po bsdom pa la mi gnas shing rang gi spyod pa'i tshul cho ga zhib mo 'dor ba dang /_gong ma'i spyod pa khyad par can la 'jug pa ni bya dgos pa'i spyod pa ma byas pa dang /_re zhig bya ba ma yin pa'i spyod pa byas pa'i phyir ltung bar 'gyur ro/_/sdom
[\[225a.2\]]pa gsum la gnas shing rang gi spyod pa tshul bzhin du byed pas gong ma'i spyod pa shes par bya ba la nyes pa med do/_/bslab par bya ba yin pas de bas na thos pa btsal zhing bsam par bya'o/_/de nas cung zad brtan pa thob nas gsang sngags kyi spyod pa la 'jug par bya ste/_rig ma mtshan dang ldan pa cha lnga
[\[225a.3\]]dang ldan par byin gyis brlabs te/_yongs su smin pa dang bde ba chen pos de kho na nyid brten par bya ba zla ba drug la sogs pa dgon pa chen por bdud rtsi rnam pa lnga la sogs par spyad cing /_/rang gi de kho nas ri lu la sogs pa khar bcug la bsgrub par bya'o/_/de dag kyang rtog pa dang bral bas spyad par
[\[225a.4\]]bya'o/_/de'i phyir bdud rtsi la sogs pa ni rtog pa med pas bsgrub par bya ba dang /_rang bzhin gyi nus pa dang ldan pas grub pa'i phyir rjes su bsngags pa'i phyir rtag tu spyad par bya'o/_/gzhan yang bsams te bza' ba dang /_thog ma nas bslab par bya'o/_/de'i phyir na rtog ge ba rnams kyi rtog pa
[\[225a.5\]]bsal ba'i phyir sgyu 'phrul dra ba las gsungs pa/_bshang gci khrag dang ga bur rnams/_/sha chen dag kyang sbyin sreg bya/_/ci ste ye shes sems dpa'i zhal/_/mi gtsang ba yis bkang na ko/_/ji ltar sdig pa skye mi 'gyur/_/gal te sdig gyur 'bras bu gang /_/sems can mi shes pas
[\[225a.6\]]rmongs nas/_/thabs dang shes rab rnam spangs shing /_/phyi rol dngos la mngon zhen pa/_/rnam rtog dra bas blun byas gang /_/de dag gis ni dge sdig gi/_/phung po gnyis su rnam par brtags/_/chos 'dir rang bzhin gyis dag ste/_/skye ba med cing gnas med kyang /_/sems can gnod
[\[225a.7\]]pa sel ba'i phyir/_/sangs rgyas rnams kyis thabs kyis bstan/_/dam pa'i don du dge spangs na/_/bsod nams med pa ci zhig smos/_/dper na chu klung chus gang ba/_/pha rol 'gro ba'i sems can dag_/rtswa dang shing la sogs bsdus te/_/chu la rkyal ba'i gzings byas nas/_/de la
[\[225b\]]
[\[225b.1\]]'jus te legs rgal nas/_/bor te bde bar 'gro ba ltar/_/de bzhin 'khor ba pha rol gyi/_/chos kyi lam ni bskyed byas nas/_/chos dang chos min rnam spangs la/_/byang chub bde ba 'thob pa bzhin/_/de bzhin rnam rtog dra spongs la/_/shin tu zab mo'i chos spel te/_/de bzhin gshegs
[\[225b.2\]]pas gsungs lam la/_/sngags rig rnam rtog ma byed cig_/rnam rtog rmongs pa chen po ste/_/'khor ba'i rgya mtshor ltung byed pas/_/nam mkha' lta bu dri med pa'i/_/rnam par mi rtog ting 'dzin gnas/_/dbang po gnyis ni mnyam sbyar te/_/lus dang ngag dang sems bsdus nas/_/_
[\[225b.3\]]nga'o snyam nas gzi bskyed gzugs/_/rnam pa kun gyis rnam brgyan nas/_/rnal 'byor ldan la tshe 'di la/_/ye shes rdzogs pa nyid du 'gyur/_/las las byung bar bstan pa yis/_/skyes pa bud med gzugs mang la/_/brnyas pa nyid du mi bya zhing /_/rdo rje lus can dam tshig
[\[225b.4\]]yin/_/ngan rtog bzang rtog dra ba yis/_/sems kyis sems can rnams la ni/_/sna tshogs gtum pas sun mi dbyung /_/rdo rje sems ldan dam tshig yin/_/srid pas skye rtsub phra ma yis/_/tshig dag rnam par mi smra zhing /_/nyan na bde bar 'dod pa yis/_/rdo rje ngag can dam tshig yin/_/rnam
[\[225b.5\]]par snang mdzad cher 'khrugs mchog_/sha yi khams la gnas pa yin/_/rkang la mi 'khrugs rgyal po ste/_/khrag la rin chen 'byung ba'i gtso/_/sems can rnams kyi rus phung po'i/_/rus gong la ni 'od dpag med/_/rtsa ba'i tshigs rnams ma bral ba/_/thub pa'i skyes mchog don yod
[\[225b.6\]]grub/_/dam tshig shes pa rnams la ni/_/gsang chen nga yis bstan pa 'di/_/blo ldan rdo rje sems kyis ni/_/rtag tu bsten cing bsgom par bya/_/'dod chags zhe sdang de bzhin rmongs/_/sred dang 'du byed rnams 'phel ba'i/_/chos 'di rnam pa lnga po 'di/_/thub pa skyes mchog rnams kyis
[\[225b.7\]]gsungs/_/bshang gci khu ba mchil ma khrag_/'dzag pa 'byung ba bzhis bsdus pa/_/sgom pa'i blo gros rdzogs pa yis/_/dam tshig rtag par bya ba ste/_/rtag tu bza' zhing sbyin par bya/_/zhes bshad pas 'di'i don la mkhas pas rtog pa med pas 'grub par 'gyur ro/_/de bas na gsang sngags
[\[226a\]]
[\[226a.1\]]kyi brtul zhugs kyi skabs su khyad par du spyad par bya'o/_/rang gi rigs las byung ba'i bu mo smin par byas la spyad par bya ste/_kha na ma tho ba dang bral bas cho ga bzang po dang ldan pa bsten par bya ba'i phyir de nyid las/_de nas bu mo mig yangs mo/_/lo ni bcu drug lon pa la/_/gzugs dang mdangs
[\[226a.2\]]dang lang tshor ldan/_/gser gyi rna cha g.yo ba can/_/gcig cig legs par btsal nas su/_/lha mo byi dor legs byas te/_/rigs lnga yi ni mtshon cha can/_/las kyi rjes su bsgoms byas nas/_/bzhag ste sprad pa'i sbyor ba yis/_/pad+ma la ni rdo rje gzhug_/sprad pa dang ni 'khyud pa yis/_/rdo rje dang
[\[226a.3\]]ni pad+mas bskul/_/gar gyi tshul du bsgyur ba dang /_/de bzhin spro dang bsdu ba yis/_/zhes bya ba la sogs pas bstan pa dang /_gzhan yang thabs dang shes rab kyi rgyud mang po las dgongs pa can gyi tshig bstan pa rnams/_don gzhan la dgongs pa rnams gdul bya khyad par du gyur pa'i phyir bsam pa la
[\[226a.4\]]dgongs pa dang /_brtan pa thob pa'i gang zag gi dbang du mdzad pa'i phyir gzhan du na ltung bar 'gyur ro/_/lam 'di lta bu la brten pa dang brten pa ma yin pa yang rnal 'byor pa'i nus pas 'gugs pa dang /_mi snang bar byed pa la sogs pas bya bar gsungs kyi/_gzhan du snyigs ma lnga'i dus su gang zag ngan song
[\[226a.5\]]du gzhol zhing 'dod pa dang ldan pas thabs shes rab kyi rgyud la brten nas dus dang snod du ma gyur pa yang /_'dod chags la sogs pa'i bsam pas sgra ji bzhin du sbyar bas phal cher ngan song du skye ste rdo rje theg pa spong bar 'gyur ro zhes gsungs pa'i phyir/_dgongs pa'i don la mkhas par bya'o/_/brtan pa cher
[\[226a.6\]]thob rnams kyis ni/_/mgon po kun du spyod bya ste/_/rtog pa dang bral brtan thob pas/_/thams cad bza' zhing thams cad byed/_/'di yis mi bya gang yang med/_/cung zad mi smra gang yang med/_/rtag tu mnyam par bzhag pa ste/_/'dzem dang 'jigs pa yod pa min/_/dogs pa med pa'i sems kyis su/_/_
[\[226a.7\]]sngags pa seng ge bzhin du rgyu/_/srog dang rtsol ba bsdams pa med/_/nyon mongs dug sogs rang bzhin dag_/lam dang gnyen po spang bya med/_/mgo skyes gyen 'greng ras dang bral/_/thal bas byugs nas thod pas brgyan/_/thig le bkod nas kha T+wAM 'dzin/_/la lar smra bar mi byed cing /_/drag tu
[\[226b\]]
[\[226b.1\]]rgyug cing grong khyer rgyu/_/rgyal mtshan ldan mthong chad 'gugs shing /_/khrag dang khu ba de bzhin te/_/dge slong la sogs phyag mi byed/_/lha rten phyag byas 'gas par 'gyur/_/ri lu mi snang rgyal po'i khyim/_/yul gyis bskyod pa ma yin te/_/'jig rten chos la chags sdang med/_/sangs rgyas la sogs
[\[226b.2\]]phyag mi byed/_/glang chen myos dang seng ge zhon/_/nags dang ri khrod bsod snyoms 'jug_/dur khrod tshong khang srang du rgyu/_/'byung po bzhin du gnas pa mchog_/'di ni kun du spyod pa'o/_/zhes bya ba la sogs pas bshad de/_de'i phyir 'di ni brtan pa thob pa rnams kyi'o/_/gzhan du thog ma nas 'jug
[\[226b.3\]]pa de dag phal cher nyams te ltung bar 'gyur ro/_/de bas na rim pas 'jug pa rnams ltung bar mi 'gyur bar shes par bya'o/_/bskyed pa'i rim pa dang /_rdzogs pa'i rim pa la rim pa bzhin du 'jug pa'i rnal 'byor pas kyang spyod pa'i tshul de bzhin du gnas par bya ste/_de'i phyir/_bskyed pa'i rim la legs gnas
[\[226b.4\]]te/_/rdzogs pa'i rim pa 'dod rnams la/_/thabs ni rdzogs pa'i sangs rgyas kyis/_/skas kyi rim pa bzhin du gsungs/_/zhes bshad pa 'di yang legs par bshad par 'gyur ro/_/de nas mnyam par bzhag pa'i spyod pa chen po rang bzhin gyis rtog pa dang bral ba mi rtog pa'i ye shes la 'jug pa la gnas
[\[226b.5\]]par bya ste/_de'i phyir/_'di yi spyod pa la gnas pas/_/spros bcas med cing mnyam gzhag med/_/bya dang byed dang rtsol las 'das/_/dag dang ma dag dngos po rnams/_/sgyu ma bzhin du dngos med par/_/brtags pas dben pas blang dor med/_/'dod chags la sogs mi spong ste/_/gzhan gyis sangs
[\[226b.6\]]rgyas sgrub mi byed/_/yod med rtag chad mtha' las 'das/_/kha dog dbyibs med lus ngag med/_/srog rtsol rim dang cig car spong /_/yi ge mtshan ma phyag rgya med/_/phyogs bcu gang la'ang gnas mi byed/_/gzung 'dzin rnam rtog yul las 'das/_/dam tshig sdom pa dkyil 'khor med/_/_
[\[226b.7\]]de nyid bcu la rnam mi rtog_/bsgom bya sgom byed bsgom pa med/_/sangs rgyas sems can bdag rtsol bral/_/rgyu 'bras lam la sogs pa spong /_/rgyu dang mi rgyu'i dngos rnams la/_/nam mkha' bzhin du rtog mi byed/_/mchod rten glegs bam la sogs spong /_/bdud dang dngos grub gnyis su med/_/_
[\[227a\]]
[\[227a.1\]]rang rig shes brjod yul las 'das/_/sgra dang brda dang dbang po yis/_/'di la bstan bya rdul yang med/_/rtog ge'i spyod las 'das pa ste/_/dam pa'i rjes 'brangs rang gis rig_/mthong ba med pa'i dam pa mthong /_/rjes su shes pa sgyu ma bzhin/_/rab mtha'i shes pa rtog goms pas/_/_
[\[227a.2\]]rtog med gzhan don nor bu bzhin/_/sku gsum ye shes lnga la sogs/_/thub pa'i yon tan dpag bsam shing /_/ston dus skad cig gis rdzogs ltar/_/de phyir de la gsang ba 'dus/_/bzhi pa'i dbang gis rab tu brgyan/_/de nyid dpal mchog dang po ste/_/rdo rje sems dpa' mthar phyin lam/_
[\[227a.3\]]zhes bshad pa'i phyir 'di ni mthar phyin pa'i spyod pa ste/_mnyam par bzhag pa'i spyod pa chen po'o/_/dus shes pa'i spyod pa las 'gal bar spyod pa rnams kyi ni bdud kyi las su rig par bya'o/_/bla ma'i bka' dang don chen po mthong ba dang /_gang zag la sogs pa'i dus shes pa dang /_srog gi bar chad du
[\[227a.4\]]'gyur ba la nyes pa med do/_/ltung ba de dag la nyes pa che 'bring gi rim pas dbang dang tshogs la bshags pa dang /_dkyil 'khor sngon du 'gro bas dam pa gcig la bshags pa'o/_/phyis bsdam par bya ba la bslab par bya'o/_/ltung ba bco lnga pa'i rnam par bshad pa'o//_//da ni yan
[\[227a.5\]]lag gi nyes pa bshad par bya ste/_de'i phyir/_dam pa nyer bsten cig shos min/_/snod dang ldan pa rnam par brtag_/'dod phyir gzhan la gnod pa spang /_/dkon mchog la sogs nor la min/_/gzhan don skad cig yal mi dor/_/byang chub min par dge mi 'jug_/rnam shes 'pho ba de nyid
[\[227a.6\]]mkhas/_/gzhan du yan lag nyes pa'o/_/de nas sdug bsngal chen po 'thob/_/zhes bshad pa ste/_'di dag gi spyi'i mtshan nyid gong du bstan pa las shes par bya'o/_/dam pa nye bar bsten pa ni bla ma dam pa ste/_de yang sgyu 'phrul dra ba las/_slob dpon med par gyur na ni/_/dngos grub thob par mi 'gyur
[\[227a.7\]]bas/_/slob dpon mtshan nyid bshad par bya/_/ye shes snying po khyod nyon cig_/brtan zhing dul la blo gros ldan/_/bzod ldan drang zhing g.yo sgyu med/_/gsang sngags rgyud kyi sbyor shes pas/_/dkyil 'khor bri ba'i las bya'o/_/de nyid bcu ni yongs shes shing /_/sems can kun la mi 'jigs
[\[227b\]]
[\[227b.1\]]sbyin/_/theg pa mchog la rtag dga' ba/_/de ni slob dpon yin par gsungs/_/zhes bshad pas dam pa ma yin pa bsten na yan lag gi nyes pa'o/_/cig shos min pa ni dam pa ma yin pa ste de nyid las/_phyi rol bstan bcos yongs shes shing /_/nyan thos rnams kyi lam bsgrod kyang /_/gsang ba de
[\[227b.2\]]nyid bsdu ba dang /_/theg pa chen po mi shes pa/_/snying rje yod pa ma yin dang /_/dad med brtson 'grus mi ldan pa/_/rtag tu ngan pa'i tshul spyod dang /_/bstan bcos rnams la smod pa yin/_/zhes bshad pas so/_/de bas na bla ma gzhan gyi don byed pa mchog go/_/bdag gi don can nyon mongs pas zil
[\[227b.3\]]gyis non pa ni mchog ma yin pa'o zhes bshad pas de bsten pa de ni yan lag gi nyes pa'o//_//snod dang ldan pa ni yang slob ma ste/_de nyid las/_dge ba sgom la dga' ba dang /_/rtag tu bla ma la gus dang /_/rgyun du lha rnams mchod byed pa/_/yon tan ldan pa slob ma yin/_/slob dpon ci 'drar lta zhe na/_/_
[\[227b.4\]]bla ma sangs rgyas kun dang mnyam/_/de nyid rtag tu rdo rje 'chang /_/zhes bya ba la sogs pa de nyid rgyas par shes par bya'o/_/de bas na snod min bsten pa ni yan lag gi nyes pa'o/_/rin chen can ni smin par byas pa'o/_/'dod phyir gzhan la gnod pa spang /_/zhes bshad de/_'dod pa ni nyon mongs
[\[227b.5\]]pas kun nas bslang ba ste/_des mi bzad pa dang /_sha dang pags pa dang rus pa'i phyir yongs su smin par byas pas de dag spyad na yang yan lag gi nyes pa'o/_/min na ni ltung ba'i phyogs su bsdu bar bya'o/_/de ni dri ma las ldang ba yang de nyid kyi phyogs su bsdu'o/_/dkon mchog la sogs nor la min/_/_
[\[227b.6\]]zhes bshad pa ste/_dkon mchog gsum dang /_grogs khyad par can rdo rje spun la sogs pa'i dkor la ma byin par mthu dang 'jab bus spyad na ltung ba la sogs par 'gyur te/_de yang zhing khyad par can gyi nor bdun ri ba phul te/_de nas dpa' bo'i ston mo byas la/_'dus pa la bshags te bsdam
[\[227b.7\]]par bya'o/_/tha na bdug spos kyang mnam par mi bya'o zhes bshad pas so/_/rim pas na smad pa'o/_/tha mal pa dus shes pas so/_/ser sna can la mthu la sogs pas phrogs te don dang bcas pas spyad par bya'o zhes bshad pas de'i phyir rim pa shes par bya'o/_/gzhan don skad cig yal
[\[228a\]]
[\[228a.1\]]mi 'dor/_/zhes bya ba ni gong du bshad zin to/_/byang chub med par dge mi 'jug_/ces bshad pas ni/_smin par byas pas tha na lus ngag gi dge ba phra mo gcig kyang dang po byang chub tu sems bskyed pa dang /_tha mar yongs su bsngo ba'o/_/bsngo ba yang 'khor gsum yongs su dag pa'o/_/_
[\[228a.2\]]de'i phyir sgyu ma'i blo can gyis bya bar gsungs te/_'phags pa dkon mchog 'byung gnas las/_byang chub sems dpa' blo gros rab tu zhi ba byang chub kyi ched du spyod pas chos thams cad ngo bo nyid med par khong du chud par bya ste/_sbyin pa yang ngo bo nyid med par khong du chud par bya'o/_/len pa yang ngo bo nyid
[\[228a.3\]]med par khong du chud par bya'o/_/yon gnas kyang ngo bo nyid med par khong du chud par bya'o/_/bsngo ba yang ngo bo nyid med par khong du chud par bya'o/_/gang yang sngo bar byed pa de yang ngo bo nyid med par khong du chud par bya'o/_/gang du sngo bar byed pa de yang ngo bo nyid med par khong du chud par bya'o/_/de ci'i phyir zhe na/_
[\[228a.4\]]sbyin pa ni sbyin pa'i ngo bo nyid kyis stong ngo /_/de bzhin du len pa po dang yon gnas dang sbyin pa'i 'bras bu dang /_yongs su bsngo ba dang /_gang byang chub kyi ngo bo nyid kyis stong pa dang sbyar bar bya ste/_de ltar na stong pa nyid la mos pa de ni bsam pa tshad med pa'i sgo nas sbyin pa'i pha rol tu phyin pa yongs su dag par
[\[228a.5\]]'gyur te/_sbyin pa de ni sbyin pa'i pha rol tu phyin pa zhes bya ba'i ming yang 'thob ste zhes bya ba la sogs pas bshad de/_de yang sbyor ba sgyu ma lta bu la gnas la/_de'i dngos gzhi mi dmigs pas rnam par stong pa ste sgyu ma las kyang 'das pa'o/_/rjes la thob pa'i shes pas smon lam rgya chen po tshad
[\[228a.6\]]gzung du med par bsngo bar bya'o zhes bshad pas/_dad pa med pa la dngos grub 'byung bar mi 'gyur/_de'i phyir gzhan du nyes par 'gyur ro/_/rnam shes 'pho ba ni rnal 'byor pa 'chi ba shes rab kyi pha rol tu phyin pa'o/_/'chi ba'i tshe na bden pa gnyis kyi tshul gyis sgyu ma'i blo dang ldan pas chags sdang
[\[228a.7\]]la sogs pa med pas dkyil 'khor gsal bar byas la dri ma las ldang ba sngon du 'gro bas/_srog 'phrog pa'i rim pas dkyil 'khor gyi 'khor lo bsdus te/_rang gi ye shes dang mi gnyis par byas te/_'od zer gyis khams gsum dag par byas la dkyil 'khor la bltas te/_thabs dang shes
[\[228b\]]
[\[228b.1\]]rab kyi dbus su rang gi yi ger bsdus la/_rang gi de nyid kyi thugs kar 'od zer dang bcas pas 'jug par bya'o/_/gzhan du na nyes pa dang bcas pa'o/_/de dag kyang tshogs pa la bshags te bsdam par bya'o/_/gzhan yang lta ba dang spyod pa nges par gnas pa la the tshom skye ba dang /_theg pa gsum gyis
[\[228b.2\]]gdul bya'i rim pa dang sbyar nas mi 'dul bar gcig tu sbyor ba dang /_de kho na nyid bcu la mi gnas par dkyil 'khor dang slob ma smin par byed pa dang /_bdud brtag pa'i thabs la mkhas par mi byed pa dang /_rtsa ba dang yan lag gi sdom pa zhig gam ma zhig pa bsam par bya ba dus 'das pa dang /_phra mo'i
[\[228b.3\]]nyes byas kyang khyad du bsad nas ma bshags par dus 'das na dug chung yang rma la mched pa bzhin du dus 'das pas gzhi de nyid las 'phel ba yang tshad de nyid du 'phel bas/_de bas de dag kyang yan lag gi nyes pa'o/_/bla ma'i bka' dang bya ba byung ba dang /_nab dang bar chad dang bcas pa dang /_don
[\[228b.4\]]chen po mthong ba la nyes pa med do/_/dri ma las ldang ba yang gong du bstan to/_/ltung ba'i rigs de dag kyang yul dang /_bsam pa dang /_rkyen gyi dbang dang sbyor ba'i bye brag gis lci yad la sogs pa bzhag ste yul las ni yul nye bar gnas pa dang /_zhing gi bye brag go/_/des rtogs shing khong du
[\[228b.5\]]chud pa dang /_skyo zhing mi 'dod pa dang /_bdag gis kyang shes pa'o/_/dus dang bsam pa las ched du bsams pa dang /_rang bzhin du gnas pa'o/_/rkyen gyis ni nad dang 'jigs pa la sogs pa'i bar chad med pa dang /_'gro ba gzhan la sogs pa'i dgos pa ma mthong ba'o/_/sbyor bas ni lus
[\[228b.6\]]kyi bya ba dang /_ngag gi sbyor ba'o/_/de dag gis ni dngos gzhir 'gyur ba'o/_/gzhan du ci rigs pa'i nyes pa'o/_/nyes pa de dag kun gyi thun mong du dbang dang ldan pa kun la shes par bya'o/_/de dag las dri ma las ldang ba yang sbyor ba chung ba dang /_de nyid kyis nyes par 'gyur ba dang /_rang nyid kyis ldang
[\[228b.7\]]bar nus pa dang /_rkyen ma tshang ba dang /_dur khrod la sogs par ni bdag nyid cho ga dang ldan pas byin gyis brlabs kyis ldang bar bya ste/_de'i phyir smras pa/_cho ga rdzogs pas rnam par sbyang /_/yon tan phyogs kyis rnam par 'phel/_/mig gis rnam par brgyan byas la/_/thabs chen mtshan gyi tshad
[\[229a\]]
[\[229a.1\]]du mdzes/_/de dkyil ri bong brgyad pa'i gzhi/_/dang po'i lnga pas mdzes pas 'dzag_/tshes la ri bong can gyis brgyan/_/sgra yig de nyid thig les mdzes/_/bcu drug phyed pa brgyad kyi 'og_/dbang po'i phyogs kyis rnam par 'phel/_/rig byed lnga pas thabs kyis
[\[229a.2\]]mdzes/_/yang na steng 'og dbang po yin/_/bcu drug phyed phyed thig le dbri/_/thig le las kyang rnam par 'das/_/thig le rnam par rdzogs par ldan/_/sgra yig dang po yon tan ldan/_/srog dang rtsol ba rnams bsdams nas/_/rim bzhin tsaN+Da lI 'bar bas/_/mkhas
[\[229a.3\]]pas rim bzhin rnam par sbyang /_/zhes bya ba 'di dag gis kyang dri ma las ldang bar bshad pa'o/_/da ni ltung ba la sogs pa thams cad kyang chu tshod nas brtsis nas rim pas dri ma las ldang ngo /_/gzhan du na yan lag gi nyes pas sdug bsngal 'thob po zhes pa'o/_/yan lag
[\[229a.4\]]gi nyes pa'i rnam par bshad pa'o//_//de nas de'i 'bras bu'i thabs dang shes rab kyi rgyud mang po nas 'byung ba bshad par bya ste/_de'i phyir/_dad ldan the tshom dman mi mos/_/tshul bzhin cho ga ldan pa ni/_/mngon sum rdo rje sems dpa' ste/_/_
[\[229a.5\]]mchog dang thun mong rgyas par 'gyur/_/zhes bshad pa ste/_dad ldan zhes pas dad pa dang ldan pa dngos grub kyi snod du bzhag pas kun gyi thun mong ma yin pa'i phyir ro/_/dad pa med pa la dngos grub 'byung bar mi 'gyur te/_de'i phyir dad pa dang ldan pa'i gang zag la rang
[\[229a.6\]]bzhin gyis dngos grub 'grub/_ji ltar dang ba'i snod du yang /_/rtog med zla ba'i gzugs brnyan 'char/_/dad pa dkar po'i gzhi rten yin/_/dad pa med pa'i mi rnams la/_/dkar po'i lo tog mi skye ste/_/sa bon me yis tshig pa la/_/myu gu sngon po mi 'byung bzhin/_/_
[\[229a.7\]]zhes bshad pas snying rje dang shes rab dang brtson 'grus kyis grogs byas pa'i gzhan gyi don gnyer bar 'dod pa'i rnal 'byor pas bsten par bya'o zhes bshad par bya'o/_/the tshom yod pa ni yid gnyis za ba'o/_/de yang thabs shes rab kyi rgyud mang po las grub pa'i mtha'
[\[229b\]]
[\[229b.1\]]sna tshogs su brtags pa 'di dag 'gal ba mi srid pas don dang bcas pa dang don med par 'gyur ro zhes rtog pa de dag kyang /_don de dag khong du chud pa ste/_thabs dang shes rab kyi rgyud de dag ji ltar dpag bsam gyi shing dang 'dra bas/_des kyang skyes bu mang po'i 'dod pa cha shas
[\[229b.2\]]kyi bye brag gis kyang bsgrub par nus te/_dngos po mtha' dag gis grub pa ni ma yin no/_/spros pa bral ba gnyis su med pa'i ye shes kyi ngo bo la rtog pa med pa'i tshul du gus pa dang bcas pa'i grub pa'i mtha' de dag kun gyi rtog pa med pa'i tshul du 'gal bar ga la 'gyur/_de'i
[\[229b.3\]]phyir rtags kyi cha'i nus par byin gyis brlabs pa'i rten cing 'brel par 'byung ba re re la 'jug pas slu ba med pa'i don dang yang phrad par 'gyur ro/_/de'i phyir bshad pa'i rgyud chen po las/_nam mkha'i snying po khyod nyon cig_/gnyis med ye shes don ldan pa'i/_/nga dang 'dra ba'i
[\[229b.4\]]rgyud kun la/_/yid bzhin nor bu dpag bsam shing /_/bum pa bzang po 'dra bar ni/_/gus pas tshul bzhin gnas pa la/_/gcig kyang thabs kyi bye brag gis/_/nus pa bsam gyis mi khyab ste/_/de lta de ltar de bzhin bsgrub/_/cho ga nyams pas 'grub pa'ang min/_/_
[\[229b.5\]]zhes bshad pa 'di ni tshul de dag las tha dad pa'i sgo nas 'bras bu dang ldan pa yang mngon sum du 'grub pa'i phyir ro/_/de'i phyir smras pa/_lha dang drang srong bden pa'i ngag_/gang la sbyor ba'i nus pa yang /_/slu bar byed pa ma mthong na/_/ye shes chags pa mi mnga' ba'i/_/smon
[\[229b.6\]]lam snying rjes gzhan don 'jug_/thams cad mkhyen pas smos ci dgos/_/zhes bshad pas de la brtag par mi bya'o/_/'on kyang skyes bu dam pa nye bar brten pa dang bral bas 'dod pa dang bral bar 'dod pa dang /_phrag dog dang /_nga rgyal gyis non pas zhugs pa rnams ni
[\[229b.7\]]rtags 'khrul pas don dang phrad par byed pa ma yin no/_/de'i phyir/_slob dpon las ni dngos grub 'thob/_/ces bya ba la sogs pas rgya cher bshad do/_/gzhan yang de lta bu'i dbang du mdzad nas/_lung ma rtogs par rtog ge yi/_/chos rnams rnam par gnas ma yin/_/drang srong rnams
[\[230a\]]
[\[230a.1\]]kyi shes pa yang /_/de yang lung ni sngon du btang /_/long ba'i rkang pas tshod dpag shing /_/nyam nga'i g.yang sar rgyug byed pa/_/rjes su dpag la gtsor 'dzin pa/_/rnam par ltung bar dka' ma yin/_/zhes bshad pas de ni 'gal bar 'gyur ro/_/dman pa la mi mos pa ni nyan thos dang rang
[\[230a.2\]]sangs rgyas la smod pa dang bral ba'o/_/gzhan yang skyes bu tshe 'di'i 'bras bu 'dod pa la phyi ma'i tshe la 'byung bar mi 'gyur ro/_/skyes bu phyi ma la 'dod pa 'di la yang rgyas par 'gyur ro/_/mchog 'dod pa la thun mong yang rgyas par 'gyur ro/_/thun mong la mos pa la mchog dang de nyid kyang thob par mi 'gyur
[\[230a.3\]]ro/_/dngos grub rab dang 'bring dang tha ma yang rim pas thob par 'gyur ro/_/de'i phyir/_drug cu pa yi stsol pa yis/_/sA lu'i 'bras dang phrad ma yin/_/dman la mos pa'i sbyor ba yis/_/mchog rnams thob par ga la 'gyur/_/zhes bshad pas so/_/tshul bzhin cho ga ldan pa ni/_/zhes bshad
[\[230a.4\]]pa yang tshul bzhin cho ga dang ldan pa ni thabs dang shes rab kyi rgyud las gang yang rung ba'i grub pa'i mtha'i cho ga dang ldan pa'o/_/de'i phyir rgyud mang ba dang grub pa'i mtha'i tshul thams cad du bdag gis bshad pa ste/_kun gyi thun mong ma yin pa'i phyir ro/_/de bas na dgongs pa'i don la mkhas pas
[\[230a.5\]]brtag par mi bya'o/_/mngon sum rdo rje sems dpa' de ni dam tshig dang ldan pa dang /_spyod pa la gnas pa rkyen gzhan gyis 'gal bar mi 'gyur ba'i phyir ro/_/mchog dang thun mong rgyas par 'gyur zhes bshad pas 'bras bu rgyas par bstan te/_thun mong brgyad la sogs pa dang rdo rje 'dzin pa'i sa thob
[\[230a.6\]]pa'o/_/de'i phyir bshad pa/_rtog pa thams cad shes rab tu shes pas/_/dngos po sgyu 'dra bsdam bya sdom byed med/_/rang bzhin gnas dang gzhan gyi nus pa bskyed/_/ngo bo nyid dang bsdam bya sdom byed dang /_/rtsa ba yan lag de bzhin yan lag go/_/rdo rje sems sogs bde gshegs ma lus kyang /_/_
[\[230a.7\]]de la 'da' bar spyod pa ma yin no/_/mi 'dod dngos po thams cad sreg par byed/_/sdug bsngal sna tshogs rnams kyi gzhi rtsa ste/_/bde gshegs kun gyis bu bzhin rab dgongs nas/_/sku gsum ye shes chu yi zla ba bzhin/_/nad med nor dang rkang 'gro mang po 'phel/_/'bad pa med par
[\[230b\]]
[\[230b.1\]]'dod pa 'grub par 'gyur/_/rgyal po la sogs gsong por smra byed cing /_/skye bo mang pos rtag tu bkur bar 'gyur/_/'khor dang longs spyod mang pos rnam par mdzes/_/rims dang gdon la sogs pa'i gnod pa rnams/_/bla ma mkha' 'gro dam tshig rjes dran pas/_/de dag las kyang myur
[\[230b.2\]]du thar bar 'gyur/_/rin thang med pa'i rin chen rnams kyang 'thob/_/gdon dang mkha' 'gro rnams kyis 'bar bar mthong /_/rdo rje 'chang ba mang pos rjes su 'brang /_/byang chub sems dpa' mang pos spun bzhin dgongs/_/sngags dang zhing las skyes pa'i mkha' 'gros kyang /_/rgyang nas gzigs
[\[230b.3\]]shing dngos grub ster bar byed/_/'jig rten skyong ba rnams kyis rtag tu skyog_/gdug pa can rnams mthong nas dga' bar byed/_/'bad pa med par gsungs pa'i las rnams 'grub/_/bskal pa mang por sdom la gnas pa bas/_/skad cig gnas pas 'bras bu rdzogs par byed/_/ldog pa
[\[230b.4\]]med pa'i byang chub sems bzung nas/_/thabs kyis bsod nams tshogs ni rab rdzogs byed/_/bde ba'i ngag can de ni lung bstan te/_/brtags pa rnams log bden pa'i don mthong nas/_/sa nas sar 'phar mi mthun phyogs spangs te/_/sgyu ma lta bus rtog med mnyam par gnas/_/kha
[\[230b.5\]]sbyor bde chen mtshan gyis rnam brgyan pa/_/stobs dang mi 'jigs phyogs kyi chos rnams dang /_/pha rol phyin pas sa dang dbang la sogs/_/dag pa'i zhing du rtag par tshogs chen bskor/_/'dul ba'i don du snang ba 'gag pa med/_/legs par mtshan pa'i rgyan gyis gar yang gnas/_/_
[\[230b.6\]]dus las yol med dang ba'i chu zla bzhin/_/'bad rtsol rtog med yid bzhin nor bu ltar/_/smon lam grub pas thugs rje 'gag pa min/_/longs spyod chen pos mnyam pa nyid la gnas/_/'dod pa'i yon tan grub pas 'gag pa med/_/sdom ldan rnams la mngon sum gnas zhes
[\[230b.7\]]bshad/_/ces bshad pa yang thabs dang shes rab kyi rgyud mang po las 'bras bu mang du bshad pas bdag gis mdor bsdus te bshad pa'o/_/bskal pa mang por tshogs bsags nas/_/rin chen snod du bdud rtsi 'dzag_/rtag tu brtson par mi byed par/_/ci phyir 'dod pa'i
[\[231a\]]
[\[231a.1\]]dug gis myos/_/zhes bshad pas kyang don de nyid grub par bstan te/_bskal pa mang po nas rgyud shin tu sbyangs pa dang /_tshogs bsags pa dang /_smon lam las grub pas rin po che'i snod lta bur gyur pa'i nang du bdud rtsi 'thung bar mi byed pa'i 'dod pa'i thag pas
[\[231a.2\]]bcings nas/_nyon mongs pa'i dug gis myos par byed ces bshad do/_/de'i phyir lam 'di lta bu ni shin tu thob par dka' ba'i lam ni rtag par bsten par bya ba dang /_theg pa chen po shes rab kyi pha rol tu phyin pa thob pa rnams kyang phyir mi ldog par bshad do/_/de nyid kyang thob par dka'
[\[231a.3\]]ba yang /_sangs rgyas rnams la bkur sti byas/_/de las dge ba'i rtsa ba bskrun/_/dge ba'i bshes kyis mgon byas pa/_/'di mnyan pa yi snod yin no/_/zhes bshad do/_/de bas na gus pa dang bcas pas thob par dka' ba'i lam 'di rtag par bstan par bya'o/_/thabs dang
[\[231a.4\]]shes rab kyi rgyud mang po las 'byung ba'i sdom pa'i 'bras bu rnam par bshad pa mdor bsdus pa'o//_//de bas na rtsod pa'i dus kyi gang zag nyon mongs pas rgyud 'khrugs pa sdom pa dang dam tshig la gnas pa dka' ba ste/_de'i dus su sdom pa dang dam tshig la gnas te
[\[231a.5\]]mnyam par bzhag nas skad cig tsam bsgoms pas kyang dus gzhan du bskal par gnas pa bas don chen por 'gyur zhes bshad do/_/de yang rtsod pa'i dus kyi gang zag gi mtshan nyid bcom ldan 'das kyis dam pa dang po'i rgyud las bka' stsal te/_rtsod pa'i dus kyi 'dzam
[\[231a.6\]]bu gling gi mi rnams ni lhag par yang sdig pa'i las la gzhol zhing /_tshe thung zhing shes rab zhen te/_rdo rje slob dpon gang yin pa dag kyang dge ba'i rtsa ba la log par gzhol ba dang /_dge slong rnams kyang mi dge ba bcu byed pa la gzhol ba dang /_khyim pa rnams kyang
[\[231a.7\]]dkon mchog gsum gyi yo byad la longs spyod par 'gyur ba dang /_mkhas pa rnams kyang ma thos pa'i rgyud 'chad cing mngon pa'i nga rgyal gyis rgyud kyi 'grel pa byas nas/_don phyin ci log tu bstan pas dmyal bar gzhol bar 'gyur ba dang /_grong mi rmongs pa
[\[231b\]]
[\[231b.1\]]rnams kyang log par dad pas thams cad mkhyen pa'i rgyal mtshan rnams sun phyung nas/_khyim pa la bsnyen bkur byed par 'gyur ba dang /_slob ma rnams kyang zhe sdang gi blos slob dpon gyi skyon rtog pa dang /_longs spyod la chags nas slob dpon dam pa ma yin pa la yang bstod
[\[231b.2\]]cing mchod par 'gyur la/_bla ma'i bsnyen bkur sangs rgyas kyis gsungs pa rnams ni byed par mi 'gyur zhing /_'chad pa po rnams ni mi dge ba bcu la 'jug par 'gyur zhing /_sgrub pa po rnams kyang bza' btung la chags par byed pa dang /_bud med rnams kyang 'dod pa
[\[231b.3\]]la shin tu chags so zhes gsungs so/_/gzhan yang mngon pa'i bstan bcos las bstan pa ni srol gong ma bzhin zhes bshad do/_/de'i phyir rnal 'byor pas 'bad par bya'o zhes rjes su gdams pa'o/_/sna tshogs rgyud dang theg chen mdo/_/dam pa kun gyi dgongs pa
[\[231b.4\]]dang /_/gzhan sogs gzhung lugs mang po las/_/zhal dang 'dra ba'i bshad pa 'di/_/rgya cher 'grel pa'i dri ma med/_/lam gyi sgron ma zhes bya ba'i/_/bla ma brgyud dang lhan cig skyes/_/dad dang snying rje gtsor byas pas/_/sna tshogs rgyud dang slob dpon gyi/_/dgongs pa sna
[\[231b.5\]]tshogs brtags pa las/_/ngal las dge ba gang thob des/_/'das sogs bla ma rdo rje spun/_/dam tshig ma lus nyams pa gang /_/bla ma 'jam bcas mdun byas te/_/bdag sogs dam tshig dag gyur cig_/thams cad dngos grub snod gyur la/_/thun mong mchog gis
[\[231b.6\]]rnam brgyan te/_/'gro kun rdo rje 'dzin gyur cig_/rdo rje theg pa'i rtsa ba'i ltung ba'i rgya cher 'grel pa lam gyi sgron ma zhes bya ba de la phan par byed pa'i yan lag dang bcas pa slob dpon 'jam dpal grags pas mdzad pa rdzogs so//_//myang ro stag tshal du dI paM ka ra bod du byon tsam
[\[231b.7\]]na bsgyur/_pu ri sha'i grong khyer du A tsAr+ya u pa d+ha shrI badzra shI la dang /_lo tsA ba dge slong brtson 'grus seng ges legs par mnos te gus par bsgyur ba'o//_//bal po'i khyim du du ma'i lo/_/rin chen grags pa bdag gis 'ongs/_/'grel dpe rnying pa la yang gtugs/_/shin tu yang ni dag par bgyis//_//_
[\[232a\]]
[\[232a.1\]{D2489}]@##/_/rgya gar skad du/_badzra satwa sA d+ha nA ma/_bod skad du/_rdo rje sems dpa'i sgrub thabs zhes bya ba/_dpal rdo rje sems dpa' la phyag 'tshal lo/_/thog mar bdag nyid stan bde ba la 'dug ste/_skyil mo krung gis gnas la/_sems can thams
[\[232a.2\]]cad 'khor ba'i sdug bsngal las bsgral te/_sangs rgyas dang byang chub sems dpa'i sa la dgod par bya'o zhes pa'i sems bskyed pa sngon du song ba'i rjes la/_de nas rang tha mal par gnas pa'i spyi bo'i steng du poM las pad+ma dkar po/_/de'i steng du a las zla ba'i dkyil 'khor
[\[232a.3\]]gang ba/_de'i steng du hUM dkar po yongs su gyur pa las dpal rdo rje sems dpa' sku mdog dkar po 'od zer kha dog lnga 'phro ba/_rin po che'i rgyan sna tshogs kyis brgyan pa/_mtshan bzang po sum cu rtsa gnyis dang /_dpe byad bzang po brgyad cus mdzes pa/_phyag g.yas
[\[232a.4\]]pa rdo rje thugs kar 'dzin pa/_g.yon pas dril bu rked par 'dzin pa/_sku rol pas bzhugs pa/_zhabs g.yas pa cung zad brkyang ba'i mtheb chen gyis bdag gi tshangs bug la reg par bsams la/_de'i thugs kar zla ba'i steng du hUM la yi ge brgya pas bskor
[\[232a.5\]]nas yod par bsams la/_de las 'od 'phros pas 'og min na bzhugs pa'i de bzhin gshegs pa'i thugs ka nas bdud rtsi'i chu rgyun 'o ma lta bu drangs nas/_rdo rje sems dpa'i thugs kar zhugs nas zhabs kyi mtheb chen gyi sna brtol nas bdag gi tshangs pa'i bu gnas
[\[232a.6\]]zhugs pas lus thams cad 'chi med kyi bdud rtsis gang bar bsams te/_des bdag gi tshe rabs thog ma med pa nas bsags pa'i mtshams med pa lnga la sogs pa byas pa'i sdig pa thams cad dud khu lta bu rkang mthil nas 'thon par bsams te lus shel dag pa ltar phyi nang sa le bar bsam mo/_/de nas
[\[232a.7\]]dngos sam yid kyis mchod pa dbul bar bya'o/_/de nas rig sngags brgya po ji lta ba bzhin dag par brjod do/_/de nas dpal rdo rje sems dpa'i zhal nas rigs kyi bu khyod kyi sdig pa thams cad dag go zhes gsung bar bsams la de nyid du thim par bsam mo/_/bdag nyid nus
[\[232b\]]
[\[232b.1\]]ldan kun gyi mchog tu gyur par shes par bya'o/_/lam thams cad kyi dag byed kyi thabs dpal rdo rje sems dpa'i yi ge brgya ba'i sgrub thabs bla ma mngon shes can rdo rje gdan pas mdzad pa rdzogs so//_//yul dbus kyi dpe ji lta ba bzhin lo tsA ba shAkya'i dge slong nyi ma rgyal mtshan
[\[232b.2\]]dpal bzang pos gtsug lag khang chen po dpal thar pa gling du gus pas bsgyur ba'o/_/[{D2490}]@##/_/rgya gar skad du/_shrI sarba gu h+ya bi d+hi gar+b+ha a lang+ka ra nA ma/_bod skad du/_dpal gsang ba thams cad kyi spyi'i cho ga'i snying po rgyan zhes bya ba/_dpal rdo rje sems
[\[232b.3\]]dpa' la phyag 'tshal lo/_/dus gsum rgyal ba mchog rnams kyi/_/ye shes blo gros chen po'i sku/_/sems can kun la phan bskyed pa/_/'jam dpa'i mgon la phyag 'tshal te/_/theg mchog gsang ba thams cad kyi/_/cho ga'i snying po rgyan gyur pa/_/dang po'i las can rjes
[\[232b.4\]]gzung phyir/_/rnal 'byor chen po'i tshul 'di bshad/_/rtsa ba bzhi dang dag pa dang /_/tshogs dang yan lag kun bsdus pa/_/rdo rje ye shes 'thob byed pa/_/lam gyi 'khor lor shes par bya/_/blo ldan thar pa'i bdag nyid sems/_/bzod ldan dul ba'i slob ma yis/_/grub pa'i
[\[232b.5\]]rtsa ba mchog gcig pu/_/bla ma bsten bya dang por brtag_/snying rje med cing khro la gdug_/khengs shing chags la ma bsdams dang /_/bcom dang bcas pa nyid dang ni/_/brkam bcas slob ma dge las bzlog_/ral gri til dang snag tsha dang /_/khyim gyi las la mngon brtson zhing /_/_
[\[232b.6\]]rang gi don sems rnyed pa 'dod/_/bla ma brnyas byed sems can la/_/nyer 'tshe 'gro la ngan pa sbyor/_/sngags dang phyag rgya'i cho ga yis/_/rtag tu 'tsho ba sgrub byed cing /_/'jig rten chos phyir dge la 'jug_/chang dang smad 'tshong la gdungs shing /_/de nyid gnyis po mi
[\[232b.7\]]shes par/_/rtag tu slob dpon nyid du sems/_/tshangs spyod brtan par ma gyur pa/_/na chung bde la mngon par zhen/_/de nyid bcu la mi gnas par/_/dkyil 'khor las la 'jug byed cing /_/dbul ba'i slob ma la sdang zhing /_/dam chos dman la sbyor ba dang /_/_
[\[233a\]]
[\[233a.1\]]rtag tu rnyed pa don gnyer bas/_/skal min gsang ba la 'god dang /_/sdom pa gsum po mi 'dzin cing /_/rtsa ba'i ltung ba nyer gnas pa/_/chos la ser sna kun spyod cing /_/dam min las la sbyor byed pa'i/_/slob dpon ring nas spang bar bya/_/_
[\[233a.2\]]de bsten dmyal sogs 'bras la sbyor/_/brtan zhing dul la blo gros ldan/_/bzod ldan drang la g.yo rgyu med/_/sngags dang rgyud kyi sbyor ba shes/_/snying rjer ldan zhing bstan bcos mkhas/_/de nyid bcu ni yongs shes shing /_/dkyil 'khor 'dri ba'i las la byang /_/_
[\[233a.3\]]dran gsal brtson 'grus dang ldan zhing /_/thig le che la rtag tu dga'/_/blo sbyangs rig pa lnga 'dzin cing /_/sngags bshad sbyor ba gnas mkhas dang /_/de nyid lung thob rim brgyud ldan/_/'gro ba'i thar pa la sems shing /_/kun du dge la 'god pa po/_/tshong sogs bya ba rnams dor
[\[233a.4\]]nas/_/sdom gsum dge la 'jug pa dang /_/de nyid sgom la tshangs spyod sgrub/_/skal dang skal min sems can la/_/tshul dang tshul min cho ga shes/_/ser sna rnam spangs dman mi mos/_/rnyed sogs chos la mi blta zhing /_/bla ma lha la rab dad mchod/_/dman sogs
[\[233a.5\]]sems can sun mi 'byin/_/zhum med khengs sems rnam spangs pa/_/slob dpon mchog tu shes par bya/_/rtsod pa'i du ni 'di nyid na/_/rnam rgyas nyon mongs dbang gis ni/_/slob dpon skyon dang yon tan 'dres/_/dge la rnam brten yon tan dag_/shas cher gyur pa rnam
[\[233a.6\]]par gzung /_/'gro mgon bla ma bsten par bya/_/bla ma gnas pa'i mdun dag tu/_/gcer bu dang ni dbugs sgrogs dang /_/chags pa'i las dang tsug tsug dang /_/snabs dang lud pa mdun 'dor dang /_/g.yan pa 'phrug dang g.yal chen dang /_/drag tu langs 'dug rdul
[\[233a.7\]]sprug dang /_/tshig nyed pa dang rkang rkyong dang /_/gding ba drag 'ding gzhan rdeg dang /_/'greng dang don med 'chag la sogs/_/bag med lus ni ma bsdams pa/_/rnam pa kun du mi bya'o/_/'phya dang lta ba gad byed pa dang /_/ma 'brel smra dang 'gram chal dang /_/brdzun dang /_
[\[233b\]]
[\[233b.1\]]brnyas te zlos pa dang /_/phra ma dang ni ras chod dang /_/mi gzhan zher 'debs la sogs pa/_/byed pa ngag gi ma bsdams pa'i/_/sgra yi skyon rnams spang bar bya/_/srog dang lus dang longs spyod dang /_/de yi don dang grags pa la/_/ltos med ngan du sems pa dang /_/mi sdug par
[\[233b.2\]]blta brnyas pa dang /_/de yi skyon rtog gus mi byed/_/rtag tu bral bar sems pa dang /_/de yi tshig la bdud skyed byed/_/rtag tu bslu ba'i sems ldan zhing /_/g.yo sgyu kun du spyod pa dang /_/khong khro skad cig gis chags byed/_/tshul min las kyi bsam pa kun/_/bag med sems
[\[233b.3\]]ni ma bsdams pa/_/g.yeng ba chen por gyur pa ste/_/nam du yang ni mi bya'o/_/bla ma las ni bka' blang zhing /_/gus pas 'dud pa'i sems bya ste/_/mnyan na bde ba'i ngag dag gis/_/brtul zhugs can gyis don rnams gsol/_/ston pa mchod dang rang rnal 'byor/_/bza'
[\[233b.4\]]btung bshang gci 'dor ba dang /_/mtshams nang 'gro dang gnyug ma'i las/_/bya ba ma gtogs gzhan rnams dri/_/slob ma rgyal mtshan dang ldan pas/_/bla ma khyim pa'i rtags 'dzin na/_/khrus dang smad pa'i nyes pa dang /_/chos las ma gtogs phyag mi bya/_/dman pa'i las dang
[\[233b.5\]]phyag byas na/_/'jig rten smad pas nyams byas shing /_/sangs rgyas chos dang dge 'dun la/_/smad pa'i las ni byas par 'gyur/_/de nyid bcu ni shes gyur pa'i/_/brtul zhugs 'dzin pa yon gnas su/_/dbang bskur rab gnas sbyin sreg dang /_/tshogs kyi 'khor lo
[\[233b.6\]]sogs dpon du/_/gos dkar can ni mi dga'o/_/brtul zhugs 'dzin pa rmongs gyur na/_/yon tan dus las ma gtogs par/_/las kyi rdo rje'am 'khor du min/_/de ltar de dag ma byas kyang /_/bla ma la brnyas mi 'gyur te/_/rdzas dang bkur 'os kun gyis mchod/_/de yi
[\[233b.7\]]grags pa bsgrag bya zhing /_/lus srog longs spyod kun bsrung zhing /_/lus srog longs spyod kun gyis bsten/_/mngon sum du'am lkog tu yang /_/dge ba bsgo ba'i bka' las ni/_/nam du yang ni 'da' mi bya/_/de la sems kyis mngon phyogs shing /_/kun du de yi sems
[\[234a\]]
[\[234a.1\]]bsrung ngo /_/longs spyod rnams las dang por te/_/nyin re'am zla ba lo la sogs/_/dus 'das bla ma ma bsten par/_/grub par 'dod pa'i sgrub pa ni/_/smig rgyu'i chu la 'thung 'dod cing /_/phub ma brdungs las 'bras 'dod dang /_/rgya mtsho'i chu las mar bzhin
[\[234a.2\]]no/_/byas bar nges par bsten dgos na/_/rgyal mtshan dge 'dun la phul te/_/khyim pa'i cha lugs gnas byas nas/_/'bad de bla ma mnyes par bya/_/de yi mtshan nas mi brjod cing /_/grib ma'ang 'gom par mi bya la/_/phyag rgya mthong bar gyur pa na/_/khengs pa'i lta bas blta mi bya/_/brnab sems kun du
[\[234a.3\]]spang ba dang /_/thal sbyar zhe sa dang bcas pas/_/tshig brjod kun du 'da' bar bya/_/don rnams thams cad sgrub pa dang /_/'jig rten spyod dang mi mthun pa'i/_/las la slob dpon gnas na yang /_/bdag nyid 'khrul zhes bsam pa'am/_/bsam mi khyab dran gus ldan pas/_/rtag
[\[234a.4\]]tu de dang 'bral mi bya/_/na ba la sogs sgrub dka' ba dang /_/mi dge la sbyor tshig dag la/_/bdas par gsol te btang snyoms bzhag_/de ltar bya dang bya min pa/_/thams cad du ni brtags byas nas/_/nyes pa kun dang bral bar spyad/_/rtsa ba'i cho ga'i rnam par phye ba ste dang
[\[234a.5\]]po'o//_//dngos grub thams cad 'byung ba'i gnas/_/lnga bcu rtsa gnyis sbyor ba las/_/sgrub pa pos ni gzung bar bya/_/de la rdo rje slob dpon sogs/_/dor ba'i kha na ma tho ba/_/lci dang yang dang dag pa dang /_/cha 'dra ba ni shes par bya/_/yul bsam sbyor ba'i
[\[234a.6\]]bye brag dang /_/dus dang nyes pa lan grangs dang /_/zla ba dang ni bkra shis nyid/_/de ni rim par rnam phye ba/_/dbang sogs slob dpon rim par gnas/_/bla med rgyud sogs de bzhin te/_/dbang sogs spun ni nges par gzung /_/sbyor dang sdang bas dor ba yis/_/yon tan
[\[234a.7\]]sdug bsngal zhing khyad dang /_/mnar sems tshul min dor ba las/_/sdom gsum mi yi 'gro ba dang /_/gcig gnyis gsum gyi mthar thug par/_/don dam lhag bsam thig le'i gzugs/_/rnal 'byor chen po sogs rim ltar/_/thams cad nyams kyang ma rdzogs par/_/dbang
[\[234b\]]
[\[234b.1\]]bzhi po ni 'dzin pa yi/_/snod ni rab tu brtag par bya/_/gang zag chos la bdag med dang /_/rnam rig shes pa'i rang bzhin las/_/rim par gyur te rang bzhin dang /_/rkyen dang dregs pa'i bdag nyid dang /_/rtag la sogs pa'i rang bzhin rim/_/dad sogs chen po chung ngu'i
[\[234b.2\]]mtha'/_/bsrung dang bsten pa bza' ba shes/_/gnyis gsum rig pa'i brtul zhugs ldan/_/yul gyi sbyor ba la brten nas/_/mnar sems chags rmongs che sogs rim/_/mnar sems 'khrugs dang mdud par 'dzin/_/brkam dang chags dang 'dod par dga'/_/_
[\[234b.3\]]skur 'debs log rtog rmongs pa rnams/_/gsum gnyis gcig gi lus ngag yid/_/sbyor ba'i nyes pa rab rdzogs byed/_/gcig gnyis gsum gyi lor gnas las/_/dus kyi che sogs rnam par gzhag_/rnam dag thos bsam bsgom pa'i dus/_/srog dang lus dang
[\[234b.4\]]longs spyod dang /_/ltung dang sbom lci nyes byas rim/_/srog sogs nyes ba'i khyad par shes/_/byang chub srog dang lus kyi rim/_/yul gsum bral dang bla med sogs/_/dor dang skyugs dang ngan du brjod/_/zab dang dbang sogs cho ga'i mtha'i/_/gsang dang ma rungs ngan du
[\[234b.5\]]sems/_/phal cher mi bden snyam dang bden/_/'phel dang dga' dang btang snyoms dang /_/yul las rim par bzlog pa dang /_/ldog dang mi 'jug ma dad dang /_/yul dang bral dang srog sogs rim/_/gcig gnyis gsum las nges par skyes/_/de ltar lag pa mda' dang mig_/_
[\[234b.6\]]nges par sbyor ba sogs 'byung shes/_/lha yi tshul sogs thams cad la'ang /_/sbyor ba rnams ni brtag par bya/_/na dang dbang nyams bya ba dang /_/gzhan gyi don dang don chen dang /_/skye med brtan pa dgos ldan dang /_/nus pa rnyed dang gnas pa dang /_/bka' bsgo ba dang bar chad dang /_/_
[\[234b.7\]]nyes pa med par shes par bya/_/ji srid ltung ba ma spyad cing /_/gong ma'i yon tan mngon ma gyur/_/bslab dang 'gal ba'i las mi spyad/_/dam tshig rtog las ma grol ba/_/de srid sbyor ba nges par gnas/_/sgra sogs nyan dang 'chad pa dang /_/nyan thos sogs dka' rang rgyal
[\[235a\]]
[\[235a.1\]]sogs/_/dri chen sogs te nyan thos sogs/_/ma gus byol song gzhan gyi lus/_/thabs kyi lam dang dregs par ldan/_/kun rdzob brjod bcas dad brtan dang /_/bgrang phreng sogs dang bud med rnams/_/yul gyi 'dra bar shes par bya/_/slob dpon
[\[235a.2\]]dang ni slob ma dag_/'khon 'dzin gus pa rnam par bral/_/sdom gsum 'dzin pa'i blo med cing /_/dgongs pa'i don shes mi byed cing /_/shar gnyer don la skyo sems dang /_/chags dang 'dod pas bstod las bzlog_/'dod don gnyer dang mchod yul du/_/dad pas 'du
[\[235a.3\]]shes mi 'jug cing /_/bdag med gus pa rnam spangs dang /_/mel tshe 'dul bar mi sems te/_/dman la gus pa'i blo bskyed cing /_/'dod phyir gzhan sems bsrung blo med/_/ma dad bsrung ba'i blo bskyed dang /_/phyag rgya mi mthun log blor byed/_/bsams pas thams cad
[\[235a.4\]]'drar shes bya/_/srog sogs 'tshe las ma bzlog dang /_/bsams bzhin du ni ma bshags dang /_/sbyor ba log par byed pa dang /_/mtho btsams pa dang chags sbyor dang /_/cung zad pa yang tshul min zhes/_/lam dang rgyan po 'gyed sogs sar/_/chad dang cung zad ngal
[\[235a.5\]]la sogs/_/the tshom za zhes mngon brjod dang /_/ngan du smra las zlog mi byed/_/dngos po bden zhes mngon brjod bya/_/grogs dang kha zas bag yangs dang /_/drag po'i sbyor ba ma sbas pa/_/mtshan ma 'gom dang ming brjod dang /_/bud med phan tshun mi smra ba/_/rig ma la
[\[235a.6\]]khengs sems dman pas/_/gtam gyi sbyor ba ma byas pa/_/nyes pa dag ni 'dra bar 'gyur/_/chung ngu'i nyes pa yun ring po/_/che dang kun la 'dra ba yin/_/de ltar nyes pa'i rnam pa kun/_/'phel dang ltung sogs rab rdzogs pas/_/lo gcig dang ni thun mtshams las/_/'gyur
[\[235a.7\]]bar rnal 'byor pas shes bya/_/nyin mtshan kun du rab bsgrims nas/_/nyes pa'i gnas ni shes par bya/_/gal te ltung sogs byung gyur na/_/yi ge brgyas ni byin gyis brlab/_/ji srid dus las ma 'das par/_/dag pa'i las la nyer gnas bya/_/'gyod bcas
[\[235b\]]
[\[235b.1\]]nyes pa 'phel mir 'gyur/_/gnyen po'i dge las ma g.yos na/_/sman pa'i gnas ni bsgrubs pa min/_/mchog gi sems ni sngon 'gro bas/_/rang gi lam ni nges par gzung /_/lam bral mnar med sogs 'gro bas/_/sngags pa rtag tu bag med par/_/nyes
[\[235b.2\]]pa btang snyoms mi bzhag cing /_/bag yod pas ni kun du bsgrub/_/bla ma dang ni grogs po dang /_/tshangs pa mtshungs par spyod rnams dang /_/kun du lta bas dam tshig gzung /_/slob dpon la sogs dam tshig la/_/'tsho ba phrogs la sogs pa yis/_/yan lag gtso bo
[\[235b.3\]]byung gyur na/_/lhag par nyes pa 'phel 'gyur bas/_/dngos de byin gyis brlabs nas ni/_/'bad pas myur du sbyang bar bya/_/sbom sogs phra ba'i phra ba mthar/_/nyes pa rtag tu bsam par bya/_/sgra tsam la ni rab gzhol ba'i/_/sngags pa mnar med sogs 'gro bas/_/_
[\[235b.4\]]nga ni sngags pa zhes sgrogs shing /_/gsang ba'i lam la brten nas kyang /_/tshul khrims yal bar dor mi bya/_/dkar po'i gos la rab gnas te/_/ngo tsha rnam par dor nas su/_/log par g.yem la mngon par zhen/_/ngu 'bod sems can dmyal bar ltung /_/yul min pa la
[\[235b.5\]]drag shul dang /_/'dod pa yis ni ma byin len/_/gzhan dang byang chub don med par/_/brdzun dang phra ma tshig rtsub par/_/smyo sogs glu dang bre mo'i gtam/_/sems can rnams la rab sdang dang /_/gzhan gyi rdzas la bdag gir sems/_/skur 'debs lam la log 'dzin pa/_/_
[\[235b.6\]]mnar med sogs par ltung ba'i rgyu/_/sngags pas rtag tu spang bar bya/_/nus pa brtan pa ma thob cing /_/'du ba'i rdzas las ma gtogs pa/_/chang gis bag med byed pa dang /_/rang nyid shi dang smad pa dang /_/bdag la ma byin ma blangs par/_/snod du ltung las ma gtogs par/_/_
[\[235b.7\]]sha za kha na ma thor 'gyur/_/bstan pa'i don las ma gtogs par/_/rigs rgyud rab tu 'phel 'dod dang /_/na chung bde la brkam pa yis/_/sngags pa rtag tu nyams par 'gyur/_/sems brtan tshul la bshad mthong nas/_/nga ni sngags pa mchog ces te/_/dge slong la
[\[236a\]]
[\[236a.1\]]sogs phyag ma byed/_/brtul zhugs 'dzin pa'i phyag la sogs/_/rmongs pa gang zhig dang du len/_/ngur smrig gos la sogs pa rnams/_/mal stan la sogs longs spyod du/_/byas na sngags sogs 'grub mi 'gyur/_/dge slong gsang ba 'dzin
[\[236a.2\]]'gyur zhing /_/kha na ma tho rnam spangs pa/_/'jig rten gsum gyis phyag bya'i 'os/_/theg gsum thos pa 'dzin pa dang /_/sdom pa gsum la rab gnas shing /_/rnam kun nyes pa las bzlog dang /_/thams cad mkhyen pa'i rgyal mtshan ldan/_/thub pas rgan po nyid gsungs
[\[236a.3\]]pa/_/kun gyi nang na dge slong mchog_/gang gis chos gos mthong ba na/_/bdud la sogs pa rnam skrag pas/_/de ni ston pa'i bdag nyid 'gyur/_/nga ni dge slong zhes brjod cing /_/theg pa gsum po ma thos dang /_/lus ngag spyod pa ma bsdams par/_/rgyan po pa bzhin gnas
[\[236a.4\]]byed cing /_/bud med bsten pa'i lam dga' bas/_/sngags pa zhes ni rlom byed pa'i/_/brtul zhugs 'dzin pa'i 'jig rten na/_/ngan skyugs ka shi pas g.yogs 'dra/_/rang gis bslab pa mi 'dzin par/_/gsang ba thos la sngon brten nas/_/lung bong bzhin du mngon
[\[236a.5\]]spyod pa/_/dge slong rnams dang gnas gcig tu/_/longs spyod dam pa rnams dang ni/_/bya ba gcig la dbang ba min/_/gal te de dang lhan cig na/_/dpa' bo sgrub las nyams par byed/_/mgon po'i mtshan ma rnam spangs te/_/gal te khyim pa'i rtags 'dzin na/_/des ni de
[\[236a.6\]]lta'i nyes mi skyed/_/lan mang nyes par gyur na yang /_/gnyen po'i stobs ni dor mi bya/_/rnam pa kun du rab bsdams te/_/rnal 'byor la ni brtson par bya/_/sems can kun la phan bsams shing /_/rang gi dam tshig gzung ba dang /_/mchod pa'i las la mngon brtson bya/_/_
[\[236a.7\]]ma dad pa ni spang bya zhing /_/dam tshig bzhi la rim gyis 'jug_/zas la sogs la ltos med par/_/chos kyi sbyin sogs nges par bya/_/sems can gnod pa la sogs pa/_/sdom gsum 'dzin pas rab tu spang /_/dngos sam yang na brgyud nas kyang /_/'gro la gnod pa
[\[236b\]]
[\[236b.1\]]yongs spangs te/_/rigs rgyud dam bca' brtan 'dzin pa/_/so sor thar pa yin zhes bya/_/sems can don du dge sogs dang /_/sangs rgyas 'bras la nyer sems shing /_/rjes gzung bya ba gang byed pa/_/byang chub sems dpa'i tshul khrims shes/_/sku dang gsung thugs phrin
[\[236b.2\]]las kyis/_/'gro ba tshar bcad rjes 'dzin par/_/mkhas pas dam bca' brtan blangs te/_/bdud 'joms rig 'dzin sdom par 'dod/_/sdom gsum dge la rnam brten nas/_/sngags dang phyag rgya'i sbyor ba yis/_/'tsho ba sgrub pa'i las mi spyad/_/rtag tu glo bur mgon mchod
[\[236b.3\]]de/_/sangs rgyas chos dang dge 'dun dang /_/gsang sngags rig pa'i tshogs rnams la/_/rtag tu mchod pa'i las bya zhing /_/shes rab pha rol phyin la sogs/_/theg pa chen po bklag pa dang /_/de don bsam par bya ba ste/_/dam tshig can dang bla ma dang /_/lha rnams mchod cing
[\[236b.4\]]sdang mi bya/_/yi ge 'dri mchod sbyin pa dang /_/klog dang nyan dang 'chad la sogs/_/dge ba'i las la mngon brtson pas/_/nyi ma don med mi bya zhing /_/glegs bam la sogs gsang ba'i tshogs/_/dam tshig med la mi sbyin te/_/sngags rgyud gus pas rab tu gsang /_/mtshon
[\[236b.5\]]cha til dang tshong la sogs/_/mkhas pas rtag tu spang bar bya/_/rgyan po 'gyed dang lta ba dang /_/smad 'tshong ma dang chang la gdungs/_/'jig rten smad pa'i las dang ni/_/gzhan sems mi bder 'gyur ba yi/_/lus dang ngag gi spyod pa kun/_/rab tu bsgrims te spang bar bya/_/_
[\[236b.6\]]'du 'dzi'i nang du gsang ba yi/_/chos dang ma rdzogs sems can dang /_/rdo rje'i tshig la rtsod pa dag_/sngags pa dam tshig nyams byed pas/_/'bad de kun du mi bya'o/_/bzhad gang gtam gyi sbyor ba las/_/rang gi dpal nyams byed pa yi/_/tshig dag sngags pas brjod mi bya/_/_
[\[236b.7\]]dpal nyams brnyas pas ngan song ltung /_/mi snang mkha' la 'gro sogs kyi/_/dngos grub don du mi sems shing /_/dbang po'i sgo ni rab bsdams te/_/de bzhin kha zas tshod shes pas/_/shes bzhin du ni gnas bya ste/_/mtshan mo mi nyal mngon brtson pas/_/rnal
[\[237a\]]
[\[237a.1\]]'byor gsum la gnas par bya/_/dus kyi mchod pa dang ldan zhing /_/tshogs kyi mchod la rtag 'jug bya/_/rtag tu bla ma bsten bya zhing /_/lo yi mtshon mtshams thams cad du/_/dbang bskur ba ni yang dag blang /_/maN+Dal mchod rten bskor ba'i las/_/sbyin
[\[237a.2\]]sreg dang ni rab gnas dang /_/'byung po che dang dman pa yi/_/gtor ma'i las la brtson byas na/_/tshe dang bsod nams 'phel 'gyur bas/_/byang chub kyi ni rgyu nyid phyir/_/'bad de de yi las bya'o/_/bsod nams tshogs kyi rgyu yin te/_/dus bzhir dge slong chos ston gsol/_/_
[\[237a.3\]]byis pa rnams la kha zas dang /_/dman pa slong la khro med cing /_/snying rjes non pa'i sems kyis ni/_/zas la sogs pa cha bgos te/_/kun la snyoms par sbyin par bya/_/so sor thar sogs sdom bcas pa'i/_/nyes pa shin tu phra mo la/_/dpa' bos khyad du bsad min te/_/gru
[\[237a.4\]]dang skas la 'dzeg bzhin gnas/_/chos la ser sna mi spyod cing /_/chos min pas ni brid mi bya/_/sngags pas nga rgyal cher bskyed de/_/khengs pa med pa'i sems kyis su/_/kun la bran bzhin gnas byas nas/_/'tshe ba med par bsgrub par bya/_/ri lu la sogs dam tshig dang /_/_
[\[237a.5\]]rdo rje phreng sogs yo byad rnams/_/gsang ba'i rdzas su rnam brtags te/_/nam du yang ni 'bral mi bya/_/tshul ldan thar pa'i bdag nyid sems/_/'jig rten na ni rnyed dka' bas/_/sngags pas rtag tu gus byas te/_/phyag la sogs pas mngon mchod bya/_/sdom gsum cho ga mi
[\[237a.6\]]ldan par/_/sngags pa'i bdag nyid mi 'gyur te/_/dang po so sor thar pa yi/_/sdom pa legs par ma bzung bar/_/gsang sogs tshul la gnas byed pa/_/tha ba las 'bras bskyed bzhin no/_/rtsa ba rnyed par mi 'gyur bas/_/dang po skyabs 'gro nas brtsams te/_/sdom gsum
[\[237a.7\]]cho ga rab tu brtag_/de ltar sngags pa tshul ldan pas/_/dngos grub la ni dogs med de/_/ston pa sangs rgyas sogs bstod cing /_/lha sogs 'jig rten kun gyis bkur/_/gzhi rnam par dbye ba ste gnyis pa'o//_//nyon mongs pas ni zil non zhing /_/gal
[\[237b\]]
[\[237b.1\]]te dam tshig las 'das na/_/sdug bsngal mang po skye 'gyur te/_/de bas dag pa'i las rnams spyad/_/ltung sogs nyes pa'i rim pa las/_/dang por bdag sems sun phyung ste/_/yul mdun snyan gsan phab nas kyang /_/gsum bslang gsum gyi sbyor ba las/_/sdom gsum
[\[237b.2\]]'gal ba bshags pa dang /_/bde gshegs kun gyi snying pos bya/_/dpral ba snying gar phyag rgya sngags/_/sdig pa thams cad rnam dag byed/_/phyi nang lha dbang bdud rtsis bkru/_/hUM yaM yi ge gsum gyis bsdu/_/lte bar gru gsum me yis bsreg_/dmigs pas stong pa mi
[\[237b.3\]]dmigs gsum/_/rang gi cho ga bzhi yi dbang /_/tshogs ni 'du ba'i dkyil 'khor la/_/mkhyen par gsol te gnang bar nod/_/rten la smre bshags bzlas par ldan/_/zhing khams kha dog lnga ldan pa/_/cho ga bzhin du dbul bar bya/_/che dang tse ti'i sbyor ba yis/_/sdig pa
[\[237b.4\]]kun las rnam grol zhing /_/dus min 'chi ba'ang bslus par 'gyur/_/de bas mchod rten las rnams bya/_/til la sdig pa'i gzugs dmigs te/_/me yi las kyis rnam par sbyang /_/nyes pa'i rim pa shes byas nas/_/gtor mas dag pa nyid du bya/_/ji skad bshad
[\[237b.5\]]pa'i dam tshig rnams/_/gang du nyams par gyur pa des/_/rang gi lha yi snying po'i sngags/_/'bum phrag gsum du bzlas brjod bya/_/yang na kha dog dbyibs med cing /_/rigs dang mtshan ma mi dmigs shing /_/rnam thar chags sogs las grol ba/_/zab mo'i bsam
[\[237b.6\]]gtan nyid dmigs bya/_/yang na bshad sogs rgyar tshud cing /_/rang gi las kyis 'chi 'gyur dang /_/rkyen zad pa yi sems can rnams/_/dag pa'i don phyir srog bskyab bya/_/gzhan yang mdo sogs gsang ba'i bka'/_/ma lus pa ni bklag pa dang /_/mchod cing rab tu gnas
[\[237b.7\]]byas na/_/sdig pa kun dang bral bar 'gyur/_/me dang chu dang sbrul gdug dang /_/seng ge stag dang chom rkun dang /_/glang chen smyo dang sha za dang /_/bkren dang rgyal po'i chad pa dang /_/nad dang spa bkong zhum pa dang /_/'dod bral grags pa ma yin dang /_/skal ngan
[\[238a\]]
[\[238a.1\]]rab tu 'jig byed cing /_/bgegs med 'tshe ba med pa dang /_/sangs rgyas kun gyi rab dgongs shing /_/rdo rje 'dzin rnams bsrung ba dang /_/zhi sogs mi snang la sogs dang /_/rdo rje ye shes 'thob byed cing /_/skye bo kun gyis bkur 'gyur ba/_/de lta'i yon
[\[238a.2\]]tan 'thob byed pa'i/_/bla ma la ni bkur sti dang /_/rnyed pa dang ni rim gro dang /_/gus pa chen pos rab bsten nas/_/sdig kun rnam dag bdag nyid 'gyur/_/dpa' bos don yod rdo rje can/_/bsnyen sogs rim pa sngon 'gro bas/_/cho ga rab tu rdzogs byas nas/_/dkyil 'khor
[\[238a.3\]]bzhengs te bdag 'jug go/_/yang na chu yi nang zhugs dang /_/yang na mig btsums gyur pa'am/_/yang na sku gzugs la bltas te/_/rgyal ba'i tshogs la rnam gtad nas/_/stong phrag lngar ni sangs rgyas kyi/_/snying po rab tu bzlas par bya/_/dkar po'i brgyad dang bco lnga la/_/_
[\[238a.4\]]dag pa'i bdag nyid byas nas kyang /_/rgya chen mchod pa sngon 'gro bas/_/bzlas brjod brtan pa byas nas ni/_/sdig pa thams cad rnam dag par/_/rgyal ba dam pas gsungs pas na/_/the tshom dang ni bral 'gyur bas/_/sngags pas rtag tu spyad par bya/_/mtshan mo mi nyal rnal 'byor
[\[238a.5\]]gyis/_/mkha' la rgyal ba'i tshogs dmigs te/_/phung po gsum pa'i mdo sde dag_/gal te cho ga bzhin sbyad na/_/kha na ma tho sbom po yang /_/zla ba gsum gyis rnam dag par/_/thub pas gsungs par shes byas te/_/dad pa yis ni kun du spyad/_/sangs rgyas kun gyi sku gcig po/_/_
[\[238a.6\]]pad dkar zla ba'i dbus gnas shing /_/rdo rje dril bu rgyan spras pa'i/_/rdo rje sems dpa' legs dmigs shing /_/yi ge brgya pa cho ga bzhin/_/nyi shu rtsa ni re re bzlas/_/ltung sogs byin gyis brlabs gyur pa/_/'phel pa ru ni mi 'gyur zhes/_/grub pa mchog rnams kyis bshad pas/_/_
[\[238a.7\]]thun mtshams su ni spyad par bya/_/'bum phrag tu ni bzlas gyur na/_/rnam par dag pa'i bdag nyid 'gyur/_/rang gi lha yi rnal 'byor gyis/_/dag pa'i bla ma brten byas te/_/sku dang gsung thugs rgyal ba yi/_/rdo rje bzlas pa nyer gnas na/_/rnam dag lam gyi rang bzhin 'gyur/_/sems
[\[238b\]]
[\[238b.1\]]ngal sos nas rang gi lus/_/bdag po'i rang bzhin gnas byas te/_/'khor lo drug gam bzhi gnyis gcig_/char bya rkyang pa'i gnas nyid las/_/bde sogs rnam par yang dag gnas/_/dag pa la dmigs dag par 'gyur/_/rdo rje 'khor lo rin chen dang /_/ral gri phra ba'i bdag nyid
[\[238b.2\]]bsam/_/sems brtan tshul la gnas byas na/_/sdug bsngal bskyed rtsa kun las grol/_/mdor na lus ngag spyod pa kun/_/rab tu bsgrim dang ldan pa yis/_/gnyen po'i sdom pa la sems shing /_/mchod sogs rnal 'byor tshul ldan na/_/nyes pa kun dang rnam bral zhing /_/dpa' bos lam
[\[238b.3\]]ni rdzogs par byed/_/rtag tu bag med par gnas na/_/nyes pa chung ngu phra mo yang /_/sbrul gyi mche bas btab bzhin du/_/lus ngag sems ni nyams par byed/_/de yi dbang gis sdug bsngal dang /_/'tshe ba dag ni 'byung 'gyur zhing /_/lam las nyams pa nyid du 'gyur/_/de bas na rdo rje slob
[\[238b.4\]]dpon nas brtsams te rim gyis lci ba rnams shes par bya zhing dri ma las ldang bar bya'o/_/las kyi dkyil 'khor gcig tu zhugs pa la sogs pa'i nyes pa phra ba'i rnams kyang rnal 'byor pas yal bar dor bar mi bya'o/_/gzhan du drang srong chen po bi shwa mi tra dang /_rig sngags 'chang gi slob dpon
[\[238b.5\]]gzhon nu'i sde dang /_rgyal ba'i zhabs dang /_rin chen ldan dang /_bram ze bzang po'i bshes gnyen la sogs pa rnams chos thams cad rang bzhin gyis rnam par dag pa ni log par rtog pa dgag pa las blang bar bya ba ma yin te/_sangs rgyas ni bsod nams kyis nye bar bsgrub pas
[\[238b.6\]]so/_/lam bskyed pa'i rim pas tha mal pa'i dngos po spangs te/_gzugs kyi skus sems can rnams kyi don byed pa ni yang dag par rdzogs pa'i sangs rgyas nyid du 'gyur bas lha'i rnam pa dang spyod pa phyin ci ma log par bsgrub par bya'o zhes zer ba dang /_gzhan yang bram
[\[238b.7\]]ze stong nyid blo dang /_kha che'i mkhan po rab snang byed dang /_A nan+da badzra dang /_dge bsnyen sid+d+hi ka ra dang /_mkhas pa chen po dpal gyi seng ge dang /_snang mdzad rdo rje dang /_dge slong theg dpal dang /_legs sbyin bzang po dang /_dpal sham thabs sngon po can
[\[239a\]]
[\[239a.1\]]dang /_dge slong ma dga' mo la sogs pa rnams bskyed pa'i rim pa dang /_spyod pa'i tshul gsungs pa ni chad par smra ba dgag pa dang /_rten 'brel gyis rten 'brel gyi 'bras bu grub pa dang /_zab mo'i don gyis 'jigs pa'i 'jig rten pa rnams re zhig gzung
[\[239a.2\]]ba'i thabs su gsungs pa las yang dag par rdzogs pa'i sangs rgyas nyid ni gnyis su med pa'i ye shes bsam gyis mi khyab pa ste/_de ni mi mthun pa'i rgyu las skyes pa ma yin pas 'dir stong pa nyid mtshan ma ma mthong ba bsam gyis mi khyab cing /_spros pa rnam par chad pa ni rnal
[\[239a.3\]]'byor pas mi bsam pa'i tshul gyis brten na 'bras bu'i mchog dang ldan no zhes zer ba ni re zhig phyogs tsam mtshon pas bzhugs pa ste/_yang dag par rdzogs pa'i sangs rgyas kyi lam nges par rnyed pa ma yin pas de'i phyogs su rnam par lta ba dang bral bas gnas par bya
[\[239a.4\]]ste/_lta ba'i tshul spros pa dang bral ba rtogs pa dang /_rdzogs pa'i rim pa'i ting nge 'dzin la rim gyis 'jug pa dang /_dam tshig rnams nye bar bsten pa dang /_rim gyis 'jug pas spyod pa'i tshul shes pa rnams ni theg pa mchog la nges pa bskyed pa ste/_rdo rje 'dzin pa'i
[\[239a.5\]]lam gyis de nyid mngon du rtogs nas 'dod pa'i don dang ldan par 'gyur bas/_lam gyi rim pa dang sbyar te tshul gnyis dang ldan pa 'di nye bar gzung bar bya'o/_/rdo rje theg pa la rab tu zhugs te dngos po la mngon par zhen pa dang /_rten cing 'brel par 'byung ba'i lam khyad du
[\[239a.6\]]bsang nas dge ba la mi sbyor bar gnas pa dang /_dus dang dgos pa la sogs pa la mi ltos par rang bzhin dang bcas pa las 'da' bar byed pa dang /_gzhan ma dad pa bzlog par mi nus pas yul gyi spyod pa dang 'gal bar byed pa dang /_rang dbang med pa dang /_don chen
[\[239a.7\]]po gtso bor byas pa las ma gtogs par rang gi rnal 'byor dang spyod pa'i tshul 'dor ba ni tshul ma yin pas gnas te/_de de bzhin gshegs pa'i bka' las 'das shing ltung ba dang lhan cig pa zhes bya bar 'gyur bas 'bras bu las nyams pa'i bdag nyid yin te/_'bad pa'i
[\[239b\]]
[\[239b.1\]]dam tshig las ma nyams pa'i tshul gsum gyis 'gro bar bya'o/_/dag pa'i cho ga rnam par phye ba ste gsum pa'o//_//sdig pa thams cad rnam dag cing /_/rgya cher 'bras la nyer sbyor ba/_/rnal 'byor spyod pa'i mchog rim dag_/nya sogs brgyad la rab tu spyad/_/_
[\[239b.2\]]grags sogs bsam pa dor nas su/_/dben pa'am sum rim khang pa ru/_/bgegs bsal shis pa rab brjod nas/_/'byor ba thams cad yongs su brtag_/de nas las kyi rdo rje yis/_/ba yi rnam lngas legs byugs te/_/dam tshig che dang ldan byas nas/_/shing
[\[239b.3\]]shun la sogs dri bzang dang /_/tsan+dan sogs pas chag chag gdab/_/sa ni le tser byas nas kyang /_/kha dog sna tshogs pa yi ras/_/pad+ma'i ri mo dang ldan pa/_/thams cad kyi ni gdan du sbyin/_/dbus su dpal ldan na ra li/_/pags pa ma nyams pa yi gdan/_/_
[\[239b.4\]]shar dang me la khyi yi ste/_/lho ru rta nyid dpa' bos gsungs/_/nub tu glang chen pags pa ste/_/byang du ba lang nyid yin no/_/yang na thams cad mi yi bsngags/_/de lta bu yi stan dang ni/_/shing dang nya phyis dag dang ni/_/na ri ke la sa yi snod/_/mi yi thod pa dag bsham mo/_/thun mong snod ni thod
[\[239b.5\]]pa ste/_/yang na thams cad la yang shing /_/rgyan dang cha lugs 'chang ba yi/_/dbyug sngon po ni sgo la dgod/_/phyi dang nang dang thams cad du/_/las kun byed pa thab sbyor te/_/rnal 'byor ma yi cho ga la/_/sgron ma la sogs nye bar dgod/_/dri yi chus ni khrus bya ste/_/las
[\[239b.6\]]kyi rdo rjes yongs bskul nas/_/dbang gi thu bo gang yin nas/_/rim gyis sgo drung 'ongs nas kyang /_/rnal 'byor ma dang bdag thang sogs/_/dbyug sngon po la gsol btab nas/_/'du ba'i khang par legs 'ongs te/_/slob dpon la ni phyag byas pa/_/bsgo ba thos nas gral la
[\[239b.7\]]'khod/_/dpa' bo dpa' mo rnams rdzogs nas/_/re re yi yang mdun nyid du/_/dkyil 'khor rdzogs par dbul bar bya/_/de nas las kyi rdo rje yis/_/rab dang bas ni phyag byas nas/_/kun nas gsol ba gdab par bya/_/sems can don du sems dge bas/_/rnal 'byor
[\[240a\]]
[\[240a.1\]]rnal 'byor ma rnams kun/_/tshul bzhin cho ga ldan pa yis/_/rnal 'byor la ni nyer gnas mdzod/_/de rjes rdo rje slob dpon gyis/_/chags dang de bzhin sdang ba dang /_/khengs pa med pa'i sems kyis su/_mgon po rdzogs sangs rgyas kun dang /_/rnal
[\[240a.2\]]'byor ma rnams rab mnyes kyis/_/kun la dga' dang ldan par mdzod/_/de ltar rjes su gnang thob nas/_/dam tshig thams cad dran byas te/_/yi ge brgya pa mngon brjod cing /_/rnam kun dag pa'i bdag nyid bya/_/dpa' bos bsrung bas brtan byas te/_/rang gi cho ga yongs rdzogs
[\[240a.3\]]par/_/g.yeng ba med pa'i sems kyis su/_/de nas rab tu bzlas byas te/_/lha rnams cho ga bzhin du mchod/_/de ltar bya ba brtan byas nas/_/tshogs kyi longs spyod thams cad ni/_/las kyi rdo rjes 'dus byas te/_/'bar 'bud sogs kyis byin gyis brlab/_/phud
[\[240a.4\]]du 'ong ba legs dmigs te/_/bla ma mchog rnams rab tu mchod/_/de nas dkyil 'khor dbang po sogs/_/re re nas ni mchod par bya/_/bla med rgyud kun las byung ba'i/_/rigs ni sum cu rtsa drug lha/_/bdag po'i ming ni mngon byas te/_/'khor dang bcas zhes brjod nas
[\[240a.5\]]mchod/_/'jig rten gsum na rab gnas pa'i/_/sngon du grub pa thams cad la/_/me tog ro yi mthar thug pa/_/shis pa'i don du mchod par bya/_/de nas zhing skyong la sogs pa'i/_/chen po rab tu mchod byas la/_/rnal 'byor rnal 'byor ma rnams ni/_/dang por me tog
[\[240a.6\]]sngon 'gro bas/_/sngon mchod de nas gzugs la sogs/_/rang rang gi ni sngags brjod nas/_/go rims bzhin du dbul bar bya/_/dur khrod rgyan dang ldan pa yis/_/brda skad ces ni mngon brjod do/_/dpa' mo rnams kyi longs spyod phyir/_/skyes pa'i thod pa cha gcig par/_/_
[\[240a.7\]]ma da na ni rab tu brtag_/dpa' bo rnams kyi longs spyod phyir/_/g.yas pa rtse gsum phyag rgya yis/_/sha chen po ni legs bzung ste/_/g.yas g.yon steng 'og tu byas nas/_/tshig 'dis dam tshig rab tu brtag_/gzigs shig mdzes pa dam pa'i chos/_/'di la the tshom mi bya ste/_/bram
[\[240b\]]
[\[240b.1\]]ze khyi dang gdol pa rnams/_/rang bzhin gcig tu rtogs la zo/_/sku gsung thugs kyi yi ge las/_/so so ru ni mngon brjod nas/_/a la la ho mthar swA hA/_/dpa' bo bsam gtan brtan 'dzin cing /_/pad+ma'i skor ba sngon 'gro bas/_/g.yas g.yon steng 'og byas nas
[\[240b.2\]]ni/_/tshig 'di yis ni blang bar bya/_/'dod chags dri ma bral ba yis/_/rin thang med pa legs 'ongs chos/_/gzung dang 'dzin pa rnam spangs pa/_/de kho na la phyag 'tshal lo/_/'bru gsum po ni mngon brjod cing /_/gtso bos gnang ba byin nas ni/_/dpa' bo rnal 'byor
[\[240b.3\]]ma rnams kyi/_/rang gi longs spyod gang yin pa/_/so sor rab tu spyad byas nas/_/de nas kun la thun mong ngo /_/chang ni dpa' mos ma spyad par/_/dpa' bo la ni skal med de/_/sha la de bzhin dpa' bos so/_/go rims bzhin du spyang bya zhing /_/ro yi longs spyod mthar phyin
[\[240b.4\]]nas/_/chags bral 'jig rten chos dor te/_/'dod pa'i bstan bcos las byung ltar/_/gnyis ka'i longs spyod la rab gnas/_/phan tshun dam tshig gtam smra zhing /_/dga' ba'i sems kyis 'ongs pa dang /_/dor na rtsa ba nyams 'gyur bas/_/'bad pas dam tshig legs dran
[\[240b.5\]]bya/_/longs spyod gsum po nyid med par/_/tshogs kyi bya bar 'gyur ma yin/_/bla mas rjes su gnang min par/_/glu dang gar sogs mi bya'o/_/ji ltar mchod dang longs spyod dag_/tshim pa ru ni ma byas par/_/bre mo'i gtam dang 'du 'dzi'i sems/_/rnam pa kun du mi bya
[\[240b.6\]]ste/_/byas na dmyal sogs 'bras thob 'gyur/_/'tshod tshe bshung dang ngu 'bod de/_/sred pas yi dwags nges par 'gyur/_/rang gi bsam gtan bral 'gyur na/_/dud 'gro'i gnas su ltung phyir dang /_/bsam pa rab tu brtan pa yis/_/sku gsung thugs kyi rdo rje dang /_/sa
[\[240b.7\]]gsum po ni rab tu mchod/_/ji srid gtor ma ma btang bar/_/'khor lo'i phyi rol 'gro mi bya/_/gang du dpa' bo rnal 'byor ma/_/tshim pa ru ni mi nus na/_/de dag snyan gsan dbab mi bya/_/gang du tshim par ma gyur pa/_/des ni bsod nams rab zad byed/_/de bas kun
[\[241a\]]
[\[241a.1\]]du rnal 'byor pa/_/zas sogs kyis ni tshim par bya/_/ser sna med cing dga' ba yis/_/gtor ma rab tu sbyin byas la/_/'dod pa'i las ni rab tu bsgo/_/yi ge brgya pas brtan byas nas/_/rab tu dang ba'i sems kyis ni/_/'dod pa'i yon tan thams cad ni/_/_
[\[241a.2\]]legs par gsol ba gdab par bya/_/bzod par gsol ba sngon 'gro bas/_/thams cad kyang ni gshegs su gsol/_/bsod nams yongs su bsngos byas te/_/dga' bas rab tu gnas par bya/_/tshogs kyi cho ga'i rnam par phye ba ste bzhi pa'o//_//_
[\[241a.3\]]dkyil 'khor gyi ni las rnams la/_/sa gzhi bgegs bral yid 'ong bar/_/khru gang tshad du sa bcad de/_/'thas shing srog chags med par bya/_/dag byed lnga ni legs bskol bas/_/snyoms par zhugs te rab tu mnye/_/sor ni nyi shu bzhi ldan par/_/dkar dang ser dang de
[\[241a.4\]]bzhin dmar/_/sngo dang ljang gu rdul med pas/_/nyer byugs de la rin chen nam/_/'bru mar me tog skyon bral bas/_/ri dang gling dang nyi zlar bcas/_/zhing ni rab tu dag byas nas/_/'khor lo rin chen rta glang po/_/dmag mi khyim gyi bdag po dang /_/bud med rin chen rang gi
[\[241a.5\]]lus/_/rang gi yon tan kun ldan par/_/rnam bkod mgon po la rab dbul/_/dag pa'i sa la bdag nyid dang /_/rin chen bdun ni bkod pa 'am/_/dag pa'i zhing ni bco lnga dang /_/lus ngag yid dang 'dod pa'i tshogs/_/lnga ni rab tu dbul ba dang /_/rdo rje pad+ma rA ga dang /_/margad
[\[241a.6\]]dang ni karke ta/_/chu shel spug dang bai DUr+ya/_/dbang sngon po dang ldan par dbul/_/dung dang dung chen pad+ma dang /_/pad+ma che dang bum pa dang /_/gter dang 'dod pa'i ba nyid dang /_/dpag bsam shing chen rab rgyas pa/_/dpa' bos mgon po la rab 'bul/_/ri dang nyi zla gling bzhi po/_/_
[\[241a.7\]]badzra re khe hUM brjod nas/_/dag pa'i sems kyis dbul bar bya/_/sman dang rin chen ma gtogs par/_/lan mang du ni dgod mi bya/_/mu yi sngags ni sngon brjod pas/_/gtsang ma'i gnas su dor bar bya/_/dpa' mo mchog gi sems dmigs nas/_/rang gi lha yi bsam
[\[241b\]]
[\[241b.1\]]gtan gyis/_/sa ni skyon dang bral gyur pa/_/brkos te rab tu spyad par bya/_/rin chen dri yi chur bcas pas/_/gong bu dag ni sngon byas nas/_/sngags 'dis byin gyis brlab par bya/_/na mo b+ha ga ba te bai ro tsa na pra b+hA rA dzA ya/_ar+ha te samyak+saM bud+d+ha ya/_tad+ya thA/_oM sU k+Sh+me sU k+Sh+me sa me sa
[\[241b.2\]]ma/_shAn+te dA n+te a sa mA ro pe/_a nA la m+be/_ta ra m+be ya sho ba ti ma hA te dza ni rA ku le/_nirba Ne sarba ta thA ga ta hr-i da ya/_a d+hi Sh+ThA na a d+hi Sh+Thi te swA hA/_nyi shu rtsa gcig mngon brjod pas/_/sku yi de nyid rab dran bya/_/de nas dum bu ci rigs par/_/chos gang rgyus 'byung
[\[241b.3\]]sogs brjod nas/_/rgyas ni rab tu gdab par bya/_/de nas mgon po rnam snang dpal/_/gangs chen mtshor ni rab dmigs nas/_/mchod de me tog rab tu dor/_/'gro ba gzung phyir gsol btab nas/_/rgya cher yongs su bsngo bar bya/_/chos gang rgyus 'byung la sogs
[\[241b.4\]]pa/_/thams cad du ni bsngags par bya/_/des ni 'gro ba'i 'tsho byed cing /_/sdig kun rnam dag byed pa dang /_/las dang yang dag grub ster ba'i/_/las la dga' dang ldan pa yi/_/sngags pas rtag tu 'bad par bya/_/gang du yid 'jug bgegs spangs pa/_/dkar
[\[241b.5\]]zhing snum pa'i sa gzhi la/_/bslang dang mchod pa sogs byas te/_/zlum po khru gang tshad byas la/_/sor ni bcu gnyis tshad du brko/_/sor gnyis bskyed de bzhi yis yang /_/legs byas shin tu dkar bar byug_/phyi nas pad+ma'i phreng byas te/_/dbus su pad dbus pad dkar
[\[241b.6\]]nyid/_/steng du rdo rje'am pad dkar phreng /_/yid du 'ong ba bri bar bya/_/sgo dang rta babs dang ldan par/_/re gas yongs su bskor bar bya/_/ku shas g.yas skor nyid byas nas/_/tsan+dan sgron shing n+ya gro d+ha/_/thang shing la sogs 'o ma can/_/thab kyi dbyibs bzhin cung zad
[\[241b.7\]]dma'/_/yam shing sor ni bcu gnyis la/_/lo ma me tog dang ldan zhing /_/tsan+dan dkar po chus btags te/_/dkar po'i snod du legs par gzhag_/mchod yon zhal bsil la sogs dang /_/til dang yungs kar 'bras chan zho/_/zan dang 'o ma ku sha dang /_/dUr ba 'bras dang
[\[242a\]]
[\[242a.1\]]nas dang gro/_/so ba dang ni ma sha sogs/_/dngul sogs snod du legs par gzhag_/bram ze'am dge 'dun khyim las skyes/_/me ni rlung yab kyis sbar zhing /_/rig byed yi ge sngon 'gro bas/_/dz+wa la dz+wa la hUM zhes brjod/_/thab ni khang pa nyid byas
[\[242a.2\]]nas/_/de dbus raM las bskyed pa yis/_/las kyi lha ni bsam par bya/_/mdog dkar zhal gcig phyag bzhi pa/_/pad dkar rab tu rgyas pa dang /_/chu shel phreng ba legs 'dzin cing /_/spyi blugs dang ni dung bsnams te/_/ra skyes pad dkar gdan la bzhugs/_/gos
[\[242a.3\]]dkar shel sogs rgyan dkar dang /_/gos dkar zhi bas gzigs pa po/_/legs dmigs sngags 'dis spyan drang bya/_/oM tshur spyon tshur spyon 'byung po che/_/lha yi drang srong bram ze mchog_/sreg blugs zhal zas bzhes slad du/_/chen po 'bar ba'i gdan la bzhugs/_/_
[\[242a.4\]]badzra d+ha ra Adz+nyA pa ya ti swA hA/_las kyi chu yis bsangs nas kyang /_/dgug sogs las kyi ro mnyam bya/_/sku yi de nyid sngon 'gro bas/_/mchod yon zhal bsil la sogs kun/_/swA hA dang ni rab ldan pas/_/ma lus pa ni dbul bar bya/_/thab 'dra'i gdan la legs
[\[242a.5\]]gnas te/_/byang gi phyogs su mngon phyogs pas/_/lag gnyis rdo rje khu tshur gyis/_/gzar bu legs par bzung nas su/_/zhi ba'i sems ni sngon 'gro bas/_/yam shing mar nas brtsams nas kyang /_/rdzas rnams thams cad rab tu dbul/_/oM ag+na ye swA hA/_
[\[242a.6\]]til ni grangs mthar tshang bar bya/_/dang bas me ni 'bar byas nas/_/de nas rang gi lha rnams ni/_/rang rang gi ni cho ga ltar/_/bskyed dang spyan drang sogs spyad nas/_/mchod de yam shing mar la sogs/_/snying po zhi ba'i las rab bskul/_/dgang blugs bdun ni kun
[\[242a.7\]]du dbul/_/me yi lha la las kyi sngags/_/oM sarba pA paM da ha na badzrA ya sarba pA paM shAn+tiM ku ru swA hA/_lha ni gshegs gsol la sogs pa/_/spyad byas me yi lha rab mchod/_/las dang dngos grub rnams bslangs nas/_/gshegs su gsol byas rab tu bsdu/_/yang
[\[242b\]]
[\[242b.1\]]na dpal ldan rdo rje sems/_/sangs rgyas kun gyi sku gcig pu/_/pad dkar zla ba'i dkyil 'khor la/_/rdo rje skyil krung gis gnas te/_/sku ni drang po'i bdag nyid la/_/sum cu rtsa gnyis mtshan mnga' zhing /_/dpe byad bzang po brgyad cur ldan/_/dung dang kun+da 'dra ba dang /_/dang po
[\[242b.2\]]rdo rje dril 'dzin zhing /_/cod pan sogs pas rnam par mdzes/_/'od dkar zla ba la brten cing /_/sems can rnams la rab brtse'i bdag_/bskyed de spyan drang mchod sogs bya/_/yi ge drug ni mngon brjod nas/_/mgon po'i las la de nas bskul/_/mthar ni las rnams thams cad
[\[242b.3\]]spyad/_/yi ge brgya ni rab brjod nas/_/don rnams gsol zhing nye bar spyad/_/de ltar sngags dang mchod pa rnams/_/zung du ma thim pa nyid gces/_/gzar bu la sogs mi 'byor na/_/g.yas pa'i mthe bes mtha' mnan te/_/g.yon gyi sor mo lnga gzhibs nas/_/mchod
[\[242b.4\]]sbyin rab spyad de nas ni/_/ci bde bar yang gsungs pa nyid/_/yang na thab khung la sogs pa/_/bri ba la sogs bde bar spyad/_/mar dang til dang yam shing rnams/_/med par sbyin sreg las rnams ni/_/zhi sogs dag pa nyid mi 'gyur/_/de bas mkhas pa tshul shes pas/_/cho ga
[\[242b.5\]]thams cad spyad par rigs/_/thams cad du ni sems dge bas/_/spyod bcu rab gnas bdag nyid bya/_/sems dge rab tu bsgrubs pa yis/_/las rnams thams cad don chen du/_/'gyur bar gsungs pa shes byas na/_/byang chub sems ni sngon 'gro bas/_/nyin dang mtshan mo nam
[\[242b.6\]]du yang /_/dus 'das don med mi bya ste/_/sbyang dang tshogs ni 'phel bar bya/_/sa gzhi yid 'ong bdag can du/_/sems dge me tog sil mas bkang /_/gdan la sogs pas rab brgyan te/_/sku gzugs gsung rab mchod rten dang /_/rdo rje dril bu rig pa sogs/_/yid du
[\[242b.7\]]'ong ba legs par dgod/_/de la phyag sogs gus byas te/_/mchod yon zhal bsil me tog sogs/_/mar me dri dang bza' ba dang /_/sgra dang gar dang glu dbyangs rnams/_/rgya cher rab tu dbul bar bya/_/de ltar dge ba rnams brten nas/_/yang dag yid du 'ong ba rnams/_/'byor ram
[\[243a\]]
[\[243a.1\]]yang na sprul pa yis/_/nam mkha' gang bar byas nas kyang /_/yon tan ldan la thams cad du/_/tshad med sems kyis dbul bar bya/_/de ltar dge la rnam brten nas/_/dpag med 'gro ba'i don gyi phyir/_/tshad med bsam gyis mi khyab pa'i/_/'bras bu yongs su bsngo
[\[243a.2\]]bar bya/_/sbyin pa dang ni yon gnas dang /_/bdag dang rdzas dang 'bras bu dang /_/rang ngam gzhan nam gnyi ga'am/_/rgyu med par yang skye min pas/_/rang bzhin gyis ni mi dmigs shing /_/snang ba med pa'i bdag nyid las/_/sems ni brtan par rab tu bzhag_/de las langs nas
[\[243a.3\]]sems dpa' mchog_/gos pa med cing dri ma bral/_/'khor ba dag pa'i chos brjod bya/_/de ltar gnas pa'i mi mchog ste/_/tshangs dang dbang phyug dbang po dang /_/khyab 'jug dang ni gzhon nu dang /_/dga' byed nor sbyin la sogs pa/_/dregs pa chen po dang ldan pa'i/_/_
[\[243a.4\]]'jig rten skyong ba thams cad kyang /_/brtse dang ldan pas bsrung ba dang /_/don sgrub rtag tu phyi bzhin 'brang /_/man ngag shin tu rnyed dka' bas/_/de yi lag na nye bar gnas/_/sa steng grags pa dang ldan zhing /_/dgos pa thams cad yid bzhin du/_/skye bo mang pos rab tu
[\[243a.5\]]bsgrub/_/dbul ba dang ni sdug bsngal dang /_/nad dang bkren pa nye zad byed/_/dag byed sgrub po'i pho nya dag_/'bad pa med par mdun du gnas/_/de yi spyod pa mi nyams shing /_/rnam gsum grol ba'i bdag nyid 'gyur/_/de ni skye bos mthong gyur na/_/sdig pa thams cad rab zhi zhing /_/_
[\[243a.6\]]thar pa'i lam la 'jug par 'gyur/_/las kun 'bras bu dang ldan zhing /_/mtho ris mi yul sa 'og tu/_/spyod cing sems can rjes 'dzin byed/_/bcu gsum sa la rdo rje 'dzin/_/rgyal mchog de ni chags shing gnas/_/'khor ba'i rgya mtsho srid pa'i dba' rlabs drag po dang ldan zhing /_/_
[\[243a.7\]]nyon mongs sbrul dang chu srin sogs ni gdug pa'i 'tshe bar ldan/_/tshe 'di mi rtag dbang med rnam rtog rlung gis g.yos mthong nas/_/dpal 'byung 'chi med dam pa'i chos la 'bad pas nyer gnas kyis/_/dri med lung las bshad mthong mgon pos rjes bzung bas/_/kun bzang spyod
[\[243b\]]
[\[243b.1\]]la snang ba rab skyes dga' dang ldan/_/log par ltung la nyer phyogs 'gro la rnam brtse bas/_/snying po rgyan gyur cho ga rgyud kun tshul 'di byas/_/dad pas nyer bsgrubs skyon bral dge ba rnam rgyas pas/_/'gro bas lam rtogs dri med 'bras la nyer gnas shog_/dad pas spyod pa'i tshul
[\[243b.2\]]byas la/_/don dang sgra yig 'khrul gyur pa/_/bla ma mkha' 'gro grub kun gyis/_/nyer brtses bdag la bzod par mdzod/_/gsang ba thams cad kyi spyi'i cho ga'i snying po rgyan zhes bya ba slob dpon 'jam dpal grags pas mdzad pa rdzogs so//_//bal po'i mkhan po ka na ka shrI dang /_
[\[243b.3\]]lo tsA ba chos kyi shes rab kyis bsgyur ba'o/_/slad kyi rgya gar gyi paN+Di ta ha s+ya badzra dang /_lo tsA ba dge slong nyi ma rdo rjes bsgyur cing zhus te gtan la phab pa'o//[ {D2491}]@##/_/rgya gar skad du/_ga Na tsakra bi d+hi nA ma/_bod skad du/_tshogs kyi 'khor lo'i cho ga zhes bya ba/_dpal
[\[243b.4\]]rdo rje sems dpa' la phyag 'tshal lo/_/yang dag bde bas ma lus gang /_/dngos grub ster mdzad brtse ba can/_/rnam grol chos sku'i bdag nyid de/_/rdo rje sems dpa' la phyag 'tshal/_/dpal ldan gsang ba'i rgyud las ni/_/gsung sogs shin tu sbas pa nyid/_/gsal bar mdor
[\[243b.5\]]bsdus mdzes par ni/_/tshogs kyi 'khor lo'i cho ga bshad/_/sngags pas khyad par mtshan mo'i dus/_/zhag re 'ang ni ji snyed par/_/zla re dang ni lo re la/_/'khor lo las 'das nyams par 'gyur/_/nye bar 'tshe med dur khrod dgon/_/rdzing bu'i 'gram dang skyed mos tshal/_/mtsho
[\[243b.6\]]ngogs chu klung ri sul dang /_/rang gi khyim sogs 'bras bur bcas/_/yang dag brgyad pa thob gyur pa/_/dpal ldan chog shes snying rje ldan/_/'jig rten chos la mi chags shing /_/sred dang sgyu sogs rnam par spangs/_/snyan par smra zhing 'dzum pa'i bzhin/_/bzod can brtan la
[\[243b.7\]]brtson 'grus ldan/_/tshogs kyi 'khor lo'i dbang phyug tu/_/dpal ldan rdo rje sems dpa' gsungs/_/'khor lo pa yang de nyid kyi/_/slob ma sred sogs rnam par spangs/_/dbang bskur thob cing blo ldan bzod/_/brtson dang dran pa la sogs ldan/_/dam tshig spyad bya spyod pa rnams/_/_
[\[244a\]]
[\[244a.1\]]rgan pa'i rim pa bzhin du 'dod/_/dbang ma thob pas mi rig par/_/sgrub pos 'khor lo de bya'o/_/me tog gdugs sogs mar me ldan/_/sna tshogs ston mo btung bas brgyan/_/mal stan yon tan bcas pa yis/_/'phags pa'i skye bo ci sogs pa'o/_/_
[\[244a.2\]]de nas tshogs kyi dbang phyug gdan/_/ro 'am stag lpags dur khrod ras/_/rgyan ni rang gi rigs las so/_/phyi rol dam pa'i phyag rgyas 'khyud/_/rang gi slob mas yongs su bskor/_/des kyang rang rigs dag la 'khyud/_/ci nus bsam gtan dag gis bya/_/bla ma'i cho ga shes shing
[\[244a.3\]]dran/_/brtson 'grus bzod dang ldan pa dang /_/bla ma la gus blo mthun pa/_/las kyi rdo rjer de rab bsngags/_/dbang bskur yang ni gdung can dang /_/thob dang sgyu can dag dang ni/_/dbang ma thob par 'khor lo gang /_/ring po nas kyang bsten mi bya/_/bla mas bde chen bsgom byas nas/_/_
[\[244a.4\]]'byung po kun la gtor ma sbyin/_/stobs la sogs pas sbyang byas la/_/me tog gis ni rang lus mchod/_/snod ni re re kun la sbyin/_/bla ma la ni snod gnyis dbul/_/de bzhin bza' btung nyis 'gyur ro/_/de nas rang zhal hom khung du/_/rnam rig pa la'i mchod yon bya/_/_
[\[244a.5\]]lag pa dgang gzar blugs gzar gyis/_/yid kyis me la stobs sogs bsregs/_/nang gi bdag nyid sbyin sreg gis/_/rang 'dod lha ni tshim par bya/_/glu sogs kyis ni mnyes bya zhing /_/yang dang yang du brda tshig smra/_/bdud rtsi lnga dang sgron ma lnga/_/rig ma mig bzang brgyad la
[\[244a.6\]]ni/_/cho ga bzhin du brten zhes bya/_/ko la la sogs ci shes bya/_/he ru ka yi gzugs kyi gar/_/dran pa rjed med rnal 'byor bya/_/sgom la chags pa'i sems kyis ni/_/rtag tu sems kyis goms par bya/_/rdo rje chos dang sangs rgyas kyi/_/rnal 'byor pa dang ma tshogs kun/_/_
[\[244a.7\]]glu dang gar la goms bya zhing /_/mchog tu glu dang gar bya'o/_/'di nyid tshogs kyi bsrung ba ste/_/bdag nyid kyis kyang de bzhin bsrung /_/'di yis 'jig rten dbang du byed/_/sngags kyi bzlas pa 'di nyid yin/_/rgyun du glu ni len pa dang /_/gang du rtag tu gar byed pa/_/tshogs kyi dbang
[\[244b\]]
[\[244b.1\]]phyug mdun bya'o/_/de nas dri ni mtshon par bya/_/sgrog pa'i dri ni dang po ste/_/bya rgod spos ni gnyis pa yin/_/de nas ga bur tsan+dan dri/_/glu dbyangs su ni mtshon bya ba/_/sgra ni ngang pa bung ba'i sgra/_/dri yi mthar ni thos pa dang /_/ce spyang dag gi sgra yang ni/_/phyi rol skyed mos tshal du
[\[244b.2\]]mtshon/_/gang gi bdag gis mi rnyed pa 'am/_/snod ma yin pas 'jigs pa gang /_/bdud rtsi lnga dang sha lnga sogs/_/bsam gtan gyis ni yongs su brtag_/'khor lo'i dbang phyug byin brlabs pa/_/snod skyon rjes su gzung bar bya/_/'dud dang bcas pas snod de ni/_/ha
[\[244b.3\]]cang myur min bul ba min/_/bgegs sogs brnyas pa spang ba'i phyir/_/pad+ma'i phyag rgyas smra bar bya/_/hub sgra med cing ma yengs pas/_/cung zad 'thungs nas legs bkang ste/_/phyag 'tshal ba yi khyad par gyis/_/gong gi phyag rgyas dbul bar bya/_/sgrub pa po yis yang
[\[244b.4\]]dang yang /_/de dag kun la phyag bya'o/_/snod ni sa la bzhag pa'am/_/gzhan la byin par gyur pa na/_/lag nas bo na chad pas bcad/_/rang gis thams cad mi btung ngo /_/bza' dang btung ba rang gis ni/_/shin tu ltogs kyang blang mi bya/_/rtsod pa la sogs gang byed pa/_/de
[\[244b.5\]]nas de ni gdon par bya/_/gal te gdon par mi nus na/_/de tshe sdig pa la brtags nas/_/rang nyid gzhan du 'gro ba 'am/_/mi smra ba la brten par bya/_/las kyi rdo rjes btung sogs la/_/rang gis blangs kyang nyes pa med/_/spyod lam shugs kyis phyir 'gro na/_/de ni dgag par mi
[\[244b.6\]]bya'o/_/mngon pa'i nga rgyal zhe sdang gis/_/gzhan snod dam pa ma yin pa'i/_/tshig gis smad dang rtsod pa'i gtam/_/mi dga' ba yang spang bar bya/_/bkag pa rnams ni spyod gyur na/_/rtsa ba'i ltung dang sbom po ni/_/myur du gso ba'i cho ga bya/_/de ni sdang ba'i cho gar grags/_/rdo
[\[244b.7\]]rje slob dpon tshim gyur pas/_/bar du gtor ma sbyin par bya/_/glu gar la sogs rgyun du ni/_/de yi bka' yis gnang bar bya/_/tshogs kyi 'dus pas byas pa ni/_/lag pa rkang sogs bag ldan bya/_/shin tu bag med rgyu yi phyir/_/btung ba mang po spyad mi bya/_/ma dag
[\[245a\]]
[\[245a.1\]]gis ni g.yeng bar 'gyur/_/g.yengs pas rnal 'byor 'khrugs 'gyur zhing /_/rnal 'byor nyams pas dngos grub med/_/bdud kyi las ni bzlog par dka'/_/gang yang sems ni bsrung nus pas/_/rang ngam gzhan yang mchod par bya/_/gzugs sogs
[\[245a.2\]]sna tshogs dag pa yis/_/de yis 'dir ni dngos grub 'gyur/_/skad cig tsam yang gzhan gzugs kyis/_/ma rig gdug can gyi ni sems/_/'grub 'dod dngos grub don gnyer bas/_/'bad pas mkhas pa gnas min bya/_/ji snyed lus kyi g.yo 'gul dang /_/ngag
[\[245a.3\]]gi brjod pa ji snyed pa/_/de snyed sngags dang phyag rgya ste/_/he ru ka dpal go 'phang gnas/_/gang gi dug gi dum bu yis/_/skye bo rnams ni 'chi 'gyur ba/_/dug gi de nyid shes pa yis/_/dug gis dug ni 'joms par byed/_/kha cig brel bar gzhan yod pas/_/yun ring 'dug
[\[245a.4\]]par mi nus na/_/de yis phyag 'tshal mkhyen gsol na/_/bzod gsol nas ni 'gro bar bya/_/'di dang gzhan gyi rgyud gsungs pa'i/_/bya ba rnams ni brda la bya/_/gang phyir myur du byas pa yis/_/rnal 'byor pa yi dga' nyams byed/_/de ltar cho gas 'khor lo cher/_/rang gi
[\[245a.5\]]slob ma dbang bskur phyir/_/bsgom pa la sogs stobs nyid kyis/_/tshe 'di nyid la dngos grub ster/_/sgom pa la sogs de bzhin 'dir/_/yang ni bka' gsal byed pas kyang /_/gal te ltung ba med gyur na/_/skye ba bcu drug dag la 'grub/_/bla mas tha ma'i gtor mi sbyin/_/_
[\[245a.6\]]de bzhin phyi rol lhag gtor nang /_/sgrub pa yis phyag 'tshal zhing /_/smon lam dag ni gdab par bya/_/ma lus rtog pa las 'das pa/_/srid zhi mnyam sbyor rtag mi 'gyur/_/dpe med pa yi ros dgyes pa'i/_/rnal 'byor tshogs la phyag 'tshal lo/_/rdo rje yan lag ma sbyar
[\[245a.7\]]bas/_/gting rtog phung po yongs bcom 'gyur/_/bdag gi dge ba 'di yis ni/_/thabs 'di myur ba nyid ston shog_/dngos po kun gyis phyag byas nas/_/dpal ldan tshogs kyi 'khor lo yi/_/rim pa 'di ni bsdus nas kyang /_/ci bde bar ni gnas par bya/_/'di ni
[\[245b\]]
[\[245b.1\]]bla ma'i rim thob pa'i/_/bdag nyid dran par bya ba'i phyir/_/cho ga cung zad brjod pa la/_/mkhas pa rnams ni bzod par mdzod/_/dngos grub kun gyi gter gyur yon tan sngon 'gro tshogs 'khor gyi/_/cho ga gsal por bris pa'i bsod nams dri med gang thob des/_/myur du
[\[245b.2\]]dpal ldan rdo rje 'chang yul skal bzang la chags shing /_/srid pa las grol zhi ba'i phyag rgya chen po thob par shog_/ma hA paN+Di ta a b+h+ya ka ra gup+tas mdzad pa'i tshogs kyi 'khor lo'i cho ga rdzogs so//_//ma hA paN+Di ta shrI rat+na rak+Shi ta'i zhal snga nas so//_//_
[\[245b.3\]{D2492}]@##/_/rgya gar skad du/_ga Na tsakra bi d+hiH/_bod skad du/_tshogs kyi 'khor lo'i cho ga_/'phags pa spyan ras gzigs dbang phyug la phyag 'tshal lo/_/tshogs rnams bsag par bya ba dang /_/bgegs rnams zhi bar bya ba'i phyir/_/bsod nams mthar thug tshogs
[\[245b.4\]]'khor lo/_/lung dang man ngag ji bzhin bri/_/de la re zhig dang po gzhung mthun pa'i tshogs kyi khang pa tsan+dan la sogs pa dri zhim pos bskor ba yid du 'ong ba'i gnas su las thams cad pa'i skyes bu lha'i nga rgyal dang ldan pas chag chag gdab pa dang /_/maN+Dal bya ba dang /_/me tog dgram pa dang /_
[\[245b.5\]]mchod pa bsham pa dang /_phyogs skyong gi gtor ma rgya chen po la sogs pa bsham mo/_/de nas slob dpon spyan drangs la gnas ji ltar rigs pa dang bcas par bzhugs su gsol nas/_las thams cad pa'i bum pa rgyan chas dang ldan pa byin gyis brlab bo/_/mchod pa'i bum pa
[\[245b.6\]]yang ci rigs par bsham mo/_/de nas rnal 'byor pa 'du bar 'os pa kun bkug la de dag gis gsol ba gdab po/_/khro bo sngon po mdzes pa ste/_/khyod ni bzang po yid du 'ong /_/nor bu rin chen ces bcings pa'i/_/dbyug pa phyag na bsnams pa ste/_/bdag ni 'khor ba las
[\[245b.7\]]bsgral phyir/_/dpa' bos gnang gis gtong du gsol/_/rnal 'byor ma yi tshogs dbus su/_/bzang po sgo ni phye ste thong /_/zhes gsol ba btab nas nang du bkug ste/_las kyi bum pa'i chus gtor zhing skyor chu blud do/_/de nas gral rim pa bzhin du bkod la rdo rje slob dpon la
[\[246a\]]
[\[246a.1\]]me tog phul/_gsol ba gdab/_rnal 'byor pa kun la yang me tog gtor la bskul bar bya'o/_/de nas slob dpon gyis lhag pa'i lhar bsgoms la mos pa tsam gyis lce lag byin gyis brlab po/_/rdo rje dang dril bu yang hUM gis byin gyis brlabs la mngon
[\[246a.2\]]par rtogs pa brjod/_hUM thog ma med pa'i sems dpa' ni/_/rdo rje sems dpa' de bzhin gshegs/_/kun du bzang po kun bdag nyid/_/rdo rje snyems pa bdag po'i gtso/_/oM ma hA badzra hUM/_dril bu yang /_AHsrid pa rang bzhin gyis dag phyir/_/ngo bo nyid kyis gdod nas
[\[246a.3\]]dag_/rang bzhin dag pa'i sems dpa' yis/_/srid pa dam pa mchog tu byed/_/oM badzra g+haN+De a/_de nas mchod pa'i khyad par thams cad 'bru gsum gyi byin gyis brlab bo/_/de nas snying ga'i sa bon gyi 'od zer gyis bla ma dang bcas pa'i lha rnams nam mkha' la bltas la/_
[\[246a.4\]]yon chab dang /_zhal bsil dang /_zhabs bkru dbul zhing /_me tog nas sgra snyan gyi bar du rim pas mchod do/_/de nas de kho na lnga'am/_gzhung gang yin pas bstod pa bya/_yan lag bdun pa mdo rgyas bsdus gang yang rung ba bya'o/_/yi ge brgya pas bzod gsol byas
[\[246a.5\]]gshegs su gsol lo/_/de nas shU n+ya tA'i sngags kyis stong pa nyid du bsgoms la/_yi ge hUM gi snang ba las ra ba dang dra ba dang sa gzhir bsgoms la/_de nas 'byung ba rim brtsegs ri rab rin po che'i rang bzhin bsgoms la/_de'i steng du sna tshogs pad+ma'i lte ba la sna tshogs rdo rje
[\[246a.6\]]bsams te/_de'i lte ba la b+hUM las gzhal yas khang gdan dang bcas par bskyed nas/_der gang yin pa'i lha'i dkyil 'khor bskyed la ye shes kyi lha spyan drangs te mchod nas dbyer med par bstim mo/_/de nas chang la srung ba dang byin gyis brlab pa gzhung bzhin byas te/_yi ge ha
[\[246a.7\]]dmar pos kha dog sbyangs la/_ho dkar pos dri ngan bsal te hrIHmthing gas nus pa bcom nas bdud rtsi'i rang bzhin du gyur par bsams la/_de nyid kyi 'od zer gyis ye shes kyi bdud rtsi bkug ste bstim mo/_/de nas rtsa ba'i dkyil 'khor gyi lha la so so'i ming nas brjod cing mchod de/_/de nas
[\[246b\]]
[\[246b.1\]]bdud rtsi dang bcas pa'i srin lag gis maN+Dal gru gsum bris la der bdud rtsi gtor bas zla ba'i gdan phyogs mtshams su gyur par bsam mo/_/der ye shes 'khor lo mos pa tsam gyis bsams la bdud rtsis mchod/_de nas bdag nyid la mchod de 'di ltar mtheb srin gyis lce
[\[246b.2\]]rtse dang smin ma'i dbus dang spyi bor gtor ro/_/de nas de dag mi dmigs par bsams la gtso bo'i dkyil 'khor la yon chab la sogs pa'i khyad par gyis mchod de bstod pa byas te gshegs su mi gsol lo/_/de nas zhing skyong rnams la gtor ma rgya chen po btang ste yi ge 'bru gsum gyis sbyang ba
[\[246b.3\]]dang spar ba dang /_rtogs par byas la maN+Dal thig btab pa'i le'u tse dgu par byas te dbus ma la ye shes kyi 'khor lo bsam/_phyogs mtshams la zhing skyong brgyad/_ma mo sum cu gnyis dang bcas pa spyan drangs la mchod do/_/oM shing gcig dang ni dur khrod dang /_/ri bo dang ni ri sul
[\[246b.4\]]phug_/grong dang bzhi mdo nyid dang ni/_/khyad par du ni khang stong dang /_/rigs ngan khyim dang thang dang ni/_/khyad par du ni chu la gnas/_/nag po drag po drag chen po/_/lha sbyin mnyam du bsten pa dang /_/nag po gtsigs dang mi sdug pa/_/dga' las 'das pa'i log 'dren rnams/_/_
[\[246b.5\]]rgan byed mo dang drag mo dang /_/mi sdug ma dang dbu ma dang /_/rgyal ma rnam par rgyal ma dang /_/mi thub gzhan gyis mi thub ma/_/nag mo bzang mo nag chen mo/_/nag sbom ma dang rnal 'byor ma/_/dbang mo dang ni zla ba mo/_/rab tu sdang dang 'phyang ba mo/_/'phrog byed ma dang dmar
[\[246b.6\]]ser ma/_/'jigs byed grong nas rnal 'byor ma/_/drag mo gzugs dang gzugs chen mo/_/mche ba gtsigs dang thod chen ma/_/thod phreng phreng can kha T+wAM ma/_/sbrul chen ral gri dgra sta can/_/rdo rje de bzhin gzhu can ma/_/de bzhin gshegs pa mkha' chen po/_/las
[\[246b.7\]]kun rjes su sgrub byed ma/_/de bzhin rdo rje dbang phyug gtso/_/de bzhin gshegs pa'i sku chen de/_/rdul med rnal 'byor 'byin pa'o/_/rdo rje dbang mo bka' 'di yis/_/thams cad ma lus 'dir 'dus shig_/oM kak+ka D+hA na ba ban+d+ha na/_khakh+kha d+ha na/_sarba du Sh+TAM ha na ha na/_g+hA
[\[247a\]]
[\[247a.1\]]ta ya g+hA ta ya/_a mu ka hUM dzaHzhes pas bkug la pad+ma'i gdan la gnas par bsams la/_mchod pa lngar byin gyis brlabs la de nyid dbul te/_so so'i lce hUM las rdo rjer byin gyis brlabs pa'i rdo rje'i sbu gu'i 'od kyis bdud rtsi mchod par bsams la chos
[\[247a.2\]]bshad de/_chos rnams gzugs brnyan lta bu ste/_/zhes bya ba la sogs pa brjod do/_/de nas smon lam gdab ste/_sems can thams cad sdig med cing /_/sems can thams cad bde gyur cig_/gang gis lam nas 'gro ba yis/_/sangs rgyas nyid dang phrad par
[\[247a.3\]]shog_/ma rgal ba rnams bsgral bar bya/_/ma grol ba rnams bdag gis dgrol/_/de ltar nyid du rjes brtse bas/_/rnal 'byor bstan bcos gnas la dgod/_/ces pas bsngo ba byas la gshegs su mi gsol lo/_/de nas rnal 'byor pa pho mo kun lha'i dkyil 'khor du bltas
[\[247a.4\]]la dang por dris mchod/_de nas me tog dang bdug pa dang /_mar mes tshul bzhin du mchod/_de nas bdud rtsi dang bcas pa'i chang gis mchod de/_de nas lag pa g.yas par chang bzung la g.yon pa rtse gsum par byas te tshig 'dis chang sbyin te/_ltos shig mdzes pa dam tshig
[\[247a.5\]]chos/_/de la the tshom yod ma yin/_/bram ze khyi dang gdol pa gsum/_/rang bzhin gcig tu rtogs pas bza'/_/zhes brjod la drang ngo /_/len pa pos brjod pa/_'dod chags dri ma dang bral ba'i/_/rin thang med las legs 'ong chos/_/gzung dang 'dzin med rnam par
[\[247a.6\]]spangs/_/de kho na nyid bdag phyag 'tshal/_/zhes brjod la pad kor dang bcas pas blang ngo /_/de nas 'og ma rnams drang ba la 'di skad brjod de/_sbyor ba'i dngos grub don du ni/_/sbyor kun de nyid de bzhin du/_/rnal 'byor pa yis kun du spyad/_/ji ltar bde ba spyad par bya/_
[\[247a.7\]]zhes brjod la drang ngo /_/de'i 'og tu sha dang mar la sogs pas mchod do/_/de nas bshos so sor drangs la de dag kun gyi phud bsdus la slob dpon la dbul/_slob dpon gyis phud de cha gnyis su bgos la/_cha gcig byin gyis brlabs/_g.yon phyogs su bzhag ste dkyil 'khor
[\[247b\]]
[\[247b.1\]]gyi lha la dbul/_cha gcig g.yas su bzhag la byin gyis brlabs te phyogs skyong gi gtor mar dbul te/_oM a kA ro mu khaM zhes pa'i sngags kyis mchod la/_de nas ci bder rol zhing spyad do/_/skabs der bkra shis kyi glu blang ngo /_/de nas dkyil 'khor gyi lha dang phyogs skyong
[\[247b.2\]]la gnang ba nod pa dang bzod gsol byas la gshegs su gsol lo/_/de nas ye shes kyi lha la yi ge brgya pas bzod gsol byas la badzra muHzhes pas gshegs su gsol lo/_/dam tshig gi lha la oM At+ma tiSh+Tha hUM zhes brjod la bdag gi snying gar bsdu'o/_/oM sarba du Sh+Ta
[\[247b.3\]]gr-ih+Na gats+tsha hUM zhes pas phyi rol gyi lha gshegs su gsol lo/_/de nas lhag ma bsdus te khyim gyi lhag ma ni khyim de nyid kyi mi ma yin pa la bsngo'o/_/rnal 'byor pa rnams kyi lhag ma ni phyi rol gyi sha za la sogs pa'i mi ma yin pa rnams la sbyin te phyi'i sgor bskyal lo/_/lhag ma
[\[247b.4\]]de lta bu bza' ba'i skal ba med pa la yang slob dpon gyi kha nas bdud rtsi byin no/_/de nas yon bdag la bkra shis dang smon lam gdab po/_/de nas gtor skyel log pa dang tshogs kyi khang pa'i sgor me long dang bud dkrol dang /_chu chan gyi zho dang zan gyis mchod do/_/de nas nang du phyin
[\[247b.5\]]la rnal 'byor pa pho mo rnams la yang mchod par bya'o/_/ma 'ongs skye bo gang dag tshogs rnams bsag par 'dod pa dang /_/bslab pa'i lam la nges par zhugs pa'i sgrub pa po dag gi_/dri med lung dang bla ma'i gdams ngag ltar/_/ma nor bzung ste bdag dang gzhan la phan
[\[247b.6\]]pa'i phyir du bris pa yin/_/tshogs kyi 'khor lo'i mchod pa'i cho ga slob dpon nag po pas mdzad pa rdzogs so//_//rgya gar gyi mkhan po kr-iSh+Na pa de nyid dang /_bod kyi lo tsA ba 'gos lhas btsas kyis bsgyur cing zhus te gtan la phab pa'o//_//_
[\[247b.7\]{D2493}]@##/_/rgya gar skad du/_ga Na tsakra bi d+hiH/_bod skad du/_tshogs kyi 'khor lo'i cho ga_/dpal rdo rje sems dpa' la phyag 'tshal lo/_/shin tu dad pa chen po yis/_/rdo rje 'dzin la phyag 'tshal nas/_/mdor bsdus tshogs kyi 'khor lo ni/_/yang dad par ni brtsam par
[\[248a\]]
[\[248a.1\]]bya/_/dngos grub thams cad 'grub byed pa'o/_/rtag tu bya 'am zla bar ni/_/yang na lo re na ni bya/_/longs spyod mchog dang ldan pas ni/_/tshogs kyi 'khor lo mchod par bya/_/rang gi slob ma dag dang ldan/_/de yang dam tshig sdom la gnas/_/yon
[\[248a.2\]]tan rnams kyis brgyan pa dang /_/sna tshogs pad+ma'i steng du ni/_/bde ba chen po dang ldan nas/_/de ltar dam tshig dbus gnas la/_/rang gi ting 'dzin rdzogs byas nas/_/dang po 'byung po'i gtor ma btang /_/de nas rim bzhin bzhugs su gsol/_/de yang shes rab dang ldan
[\[248a.3\]]par/_/med na ting nge 'dzin gyis bsam/_/me tog spos dang mar me dang /_/dri chab phreng dang na bza' dang /_/ji ltar 'dod pa bzhin du ni/_/bza' ba btung ba lha bshos rnams/_/de dag gis ni mchod par bya/_/de ltar phyi yi mchod byas nas/_/nang gi mchod pa dag ni bya/_/pad+ma lta
[\[248a.4\]]bur rang gi kha/_/hom khung nyid du bsam byas la/_/dgang gzar bkang ba blugs par bya/_/lag pa blugs gzar dag gis kyang /_/mchod rdzas yang dag dbul bar bya/_/de ltar hom gyis mchod byas nas/_/rang gi dga' ba'i rtsed mo yis/_/yi dam lha ni mnyes par bya/_/tshogs
[\[248a.5\]]kyis mchod la dam tshig spyad/_/sems ni brtan par shes rab spyod/_/btung ba'i snod ni mang gyur na/_/kun la re re sbyin par bya/_/bla ma la ni nges par gnyis/_/yang dag par ni dbul bar bya/_/bza' ba gang zhim bla ma la'o/_/bla ma la dad brtson 'grus ldan/_/sems bzang
[\[248a.6\]]bzod dang ldan pa yis/_/las rnams kun ni bya ba yin/_/sngags pa rang gis byin brlabs nas/_/gzhan dag la ni sbyin par bya/_/de yis pad+ma'i phyag rgya yis/_/gus par byas te blang bar bya/_/ma dad pas ni blang mi bya/_/skom yang kun ni btung mi bya/_/bkres skom
[\[248a.7\]]yod kyang rang gis ni/_/blang ba ru ni mi bya'o/_/bdud rtsi bzhin du btung bar bya/_/sa la bor bar mi bya zhing /_/slar ni skyogs ni sbyin par bya/_/gnang ba byin nas sa la gzhag_/gtor ba gzhan la sbyin mi bya/_/sa la 'jog pa chad pas bcad/_/rtsod byed slob dpon la
[\[248b\]]
[\[248b.1\]]smod dang /_/nga rgyal dang ni ldan pa ni/_/tshogs kyi nang du gzhag mi bya/_/bla ma dag gis bza' btung la/_/gnang med len par byed gyur pa/_/chad pas bcad dam yang na dbyung /_/de nyid mi nyan par 'gyur na/_/rang gi gnas nas gzhan du 'gro/_/yang na nyal la 'dug
[\[248b.2\]]par bya/_/gang zhig dngos grub 'dod pa yis/_/'thab mo la sogs sems kyis kyang /_/nges pa ru ni bsam mi bya/_/byas gyur phyis ni mi bya ba'i/_/sdom pa yang dag par ni blang /_/ra ni ro bar gyur na ni/_/nan tan gyis ni lus ngag bsdam/_/las kyi rdo rje dag gis ni/_/rang
[\[248b.3\]]gis blangs te bza' bar bya/_/de ni skyon ni med par bstan/_/gar la sogs pa'i rol mo rnams/_/gnang ba med par mi bya'o/_/gang la gnang ba byin pa yis/_/tshogs kyi dkyil 'khor dbus su ni/_/de yi skad cig nyid la bya/_/de ltar gang gis ma byas pa/_/de bzhin gshegs
[\[248b.4\]]pa'i bka' bcag go/_/phyi rol du ni 'byung ba'i tshe/_/lus ngag yid gsum bsdam byas te/_/bla ma la ni phyag byas la/_/phyi rol du ni 'byung bar bya/_/spyod yul du ni bab gyur na/_/sdug bsngal gyis ni gzung mi bya/_/bya ba thams cad bsngal la ni/_/dga' ba dang ni bcas
[\[248b.5\]]par bya/_/sems kyi dran pa med gyur na/_/lha yi ting 'dzin dang mi ldan/_/ting nge 'dzin dang mi ldan na/_/lha yi dngos grub thob mi 'gyur/_/ting nge 'dzin la g.yengs gyur na/_/skyon de gong ma nyid dang mtshungs/_/rtse gcig sems kyis dngos grub 'thob/_/de ru 'dug par mi
[\[248b.6\]]nus na/_/phyag byas la ni 'gro bar bya/_/lhag ma thams cad bsdus nas ni/_/phyi rol du ni gtor ma gtang /_/rdzogs nas mgu ba la sogs sbyin/_/phyag byas nas ni bzod par gsol/_/tshogs kyi 'khor lo'i cho ga byas pa yi/_/dge ba'i rtsa ba bdag gis gang thob pa/_/_
[\[248b.7\]]khams gsum sems can rnams ni yang dag par/_/dngos grub chen po yang dag thob gyur cig_/paN+Di ta bzang po sbyin pas tshogs kyi 'khor lo mdzad pa rdzogs so//_//rgya gar gyi mkhan po shAkya shrI b+ha dra dang /_bod kyi lo tsA ba dge slong kun dga' rgyal mtshan dpal bzang pos bsgyur
[\[249a\]]
[\[249a.1\]]ba'o//[ {D2494}]@##/_/rgya gar skad du/_ga Na tsakra bi d+hi tsin+ta ma Ni nA ma/_bod skad du/_tshogs kyi 'khor lo'i cho ga yid bzhin nor bu zhes bya ba/_'phags ma sgrol ma la phyag 'tshal lo/_/mchog dang thun mong kun gyi gzhi/_/lam dang dngos grub
[\[249a.2\]]mthar phyin pa/_/rgyud las gsungs pa'i cho ga bzhin/_/de 'dir bsdus te brjod par bya/_/dam tshig nyams pa'i skyon sel cing /_/mi mthun phyogs rnams 'joms byed pa/_/'dod pa'i don kun sgrub pa nyid/_/lhag pa'i lha yang tshim par 'gyur/_/phyag rgya chen po'i dngos grub ni/_/myur du lung bstan thob
[\[249a.3\]]par byed/_/tshogs kyi 'khor lo'i cho ga yi/_/rim 'dis 'dod pa'i 'bras bu 'byin/_/ji ltar yang dag sbyor ba las/_/rab tu bshad kyis lha mo nyon/_/'dod pa'i don kun grub byed cing /_/dge ba'i tshogs la 'dud pa gang /_/zos pas dngos grub 'gyur ba nyid/_/de bzhin rdo
[\[249a.4\]]rje phreng ba las/_/de nas gzhan yang bshad kyis nyon/_/tshogs kyi 'khor lo'i rim pa 'di/_/gang zhig mchod pa bzhin du spyad/_/rang gzhan dngos grub nye ba nyid/_/'dir ni mgron dang dus dang ni/_/gnas dang rdzas dang bya ba'o/_/mchog tu gyur pa'i cho ga 'dis/_/gang
[\[249a.5\]]zhig dngos grub mngon du 'gyur/_/de la tshogs kyi 'khor lo'i sgra/_/don ni dgos pa'i sgo nas te/_/mgron gyi rang bzhin bshad par bya/_/dpal ldan rdo rje phreng ba las/_/rnal 'byor chen po'i ting nge 'dzin/_/mnyam zhing gcig tu gyur byas nas/_/brda dang phyag rgya'i sbyor
[\[249a.6\]]ba shes/_/dam tshig ldan pa 'jug pa'o/_/de la mang du 'dus pa'i tshogs/_/'khor lo lha yi rim pa nyid/_/thun mong dus su bshad pa nyid/_/khyad par 'di yis shes par bya/_/thams cad du ni dam tshig gcig_/rtog pa thams cad yongs su spangs/_/bla ma la gus ting
[\[249a.7\]]'dzin gnas/_/sbyin sogs yon tan rgyan spras pa'i/_/thabs 'dis tshogs kyi 'khor lo la/_/bgegs med par ni rab tu 'jug_/gzhan du skyon dang bcas par 'gyur/_/thabs dang shes rab phan tshun du/_/yid 'phrog bya dang bya min mkhas/_/lo ni nyi shu lnga lon las/_/_
[\[249b\]]
[\[249b.1\]]lhag pa yongs su spang bar bya/_/yongs shes thabs ni thams cad la/_/shes rab gcig gis bya ba min/_/'dir ni sgrub pa gcig pa yi/_/bla mas slob ma rjes su gzung /_/ji skad sdom pa 'byung ba las/_/gang zhig dkyil 'khor dge bar 'gyur/_/slob dpon sngon du
[\[249b.2\]]phyogs byas nas/_/slob dpon yon tan ma bsdams na/_/'jig rten pa yis dpyas par 'gyur/_/slob dpon med par gyur pa na/_/gzhan yang bla ma mtshan nyid ldan/_/'khor lo'i dbang phyug byas pa nyid/_/gus pa gcig pa'i tshul gyis spyad/_/de yang rdo rje phreng ba las/_/_
[\[249b.3\]]zhi la sogs pa'i phrin las dang /_/sngags kyi sbyor ba'i cho ga shes/_/bya ba nyi shu'i dbye bas ni/_/bla ma'i cho ga bya ba nyid/_/sbyin dang tshul khrims bzod pa dang /_/brtson 'grus bsam gtan pha rol 'gro/_/nyin mtshan rtag par dge la spro/_/shes rab rno zhing bzo gnas
[\[249b.4\]]mkhas/_/gnyis med yon tan gyis lci ba/_/'di ni dpal ldan bla ma'o/_/nang du gsang ba 'dus la sogs/_/phyi ru nyan thos spyod pa can/_/man ngag rim pa'i khyad par gyis/_/ji ltar rigs pa'i spyod pa la/_/slob ma rjes 'dzin ston pa dngos/_/de bzhin dkyil 'khor la
[\[249b.5\]]sogs dang /_/mdo dang las kyi tshogs rnams dang /_/don dam pa yi bya ba mkhas/_/snang ba gsum la sogs pa la/_/rang gis goms 'gyur gzhan la ston/_/rnal 'byor rim pa'i slob dpon te/_/yid 'phrog sdud pa slob dpon no/_/de nyid bcu ni yongs su shes/_/dkyil
[\[249b.6\]]'khor 'dri ba'i las la mkhas/_/slob ma rjes 'dzin nus pa dang /_/gsang ba'i dbang gi mthar son pa/_/shes rab snying rje mtshungs par ldan/_/rgyud kyi rim pa'i sbyor ba mkhas/_/zab mo'i spyod pa rab ldan pa/_/'di ni rdo rje sems dpa' dngos/_/ji skad phyag na rdo rje yis/_/_
[\[249b.7\]]'khor lo sdom la 'brel pa las/_/thun mong bsod nams bsag pa'i rgyu/_/ye shes dngos grub sgrub pa'i thabs/_/dge bsnyen pha ma la sogs pa/_/slob dpon dag la rab tu phyogs/_/gsang sngags theg pa'i cho ga 'dir/_/slob dpon rnam pa gsum yin la/_/_
[\[250a\]]
[\[250a.1\]]khyim pa dge tshul dge slong ste/_/tha ma 'bring dang mchog yin no/_/sbyin bdag blo gros mi 'phel phyir/_/thun mong spang bya'i slob dpon ni/_/snying rje med cing khro ba dang /_/khengs shing chags la mi brtan pa/_/bslab pas ma bsdams 'dod pa che/_/rang la bstod
[\[250a.2\]]pa mi bya'o/_/khyad par khyim pa'i slob dpon ni/_/bud med bcas shing dkor zas dang /_/zhing las g.yog dang tshong pa dang /_/rmongs pa rnyed phyir chos smra ba/_/'di ni tshogs kyi slob dpon min/_/'dir ni tshul khrims yon tan ldan/_/rnal 'byor dkyil 'khor la sogs pa'i/_/yon
[\[250a.3\]]bdag zil gnon bkur ba'i gnas/_/'di nyid 'khor lo'i dbang phyug 'gyur/_/'dis ni dkyil 'khor gtso bo dag_/ma byas yon bdag bsod nams nyams/_/dkyil 'khor 'khor lo 'di nyid du/_/dam tshig sdom pa ma gcig na/_/'khor lo'i dbang phyug de yis ni/_/rnal
[\[250a.4\]]'byor bsdu bar mi bya'o/_/gzhan gyi rgyud kyi bslab byar mngon/_/gnas khang gzhan du mchod par bya'o/_/'di nyid lung dang bcas pa'i phyir/_/bya ba don dang bcas par 'gyur/_/kha cig rnal 'byor rnal 'byor ma/_/sgom rim gzhan du gyur pa na/_/rnal 'byor lhag pa'i lha
[\[250a.5\]]la mchod/_/de yi rjes su rim pa 'dis/_/skad cig byed pa'i rnal 'byor gyis/_/bsgrub bya de yi lha mchod pa/_/'di nyid yang dag mtshan nyid yin/_/tha dad so so'i rgyud dag gis/_/bslab pas grol bar 'dod pa la/_/brda yi rim pa so so yi/_/phan tshun dam tshig sbyor mi shes/_/_
[\[250a.6\]]'khor lo'i cho ga nyams pa nyid/_/de rnams mgron gyi rnam gzhag go_/de nas lha yi nga rgyal gyis/_/gong du gsungs pa'i rnal 'byor la/_/maN+Dal sngon du 'gro ba yis/_/sngags kyis mchod la gsol ba gdab/_/rnal 'byor kun spyod la sogs pa'i/_/'khor lo sdom pa'i rgyud kyis ni/_/nag po'i phyogs dang
[\[250a.7\]]dkar phyogs kyi/_/bcu pa la ni de rab mchod/_/yi dwags zla phyed bcu bzhi dang /_/de bzhin du ni brgyad pa la/_/dpal ldan dgyes mdzad rdo rje mchod/_/dus kyi 'khor lo gnyis la/_/gsang ba 'dus pa zla re bzhin/_/lnga brgyad bcu dang bcu bzhi dang /_/de bzhin bco lnga nag
[\[250b\]]
[\[250b.1\]]phyogs la'ang /_lnga ste dus ni bcu ru 'gyur/_/de dag dus kyi khyad par ro/_/'dir ni rtag tu phun tshogs sam/_/ji ltar 'dod cing ji ltar nus/_/grub par nus na nyin re'am/_/lo zla kun du bya ba'o/_/gnas ni dben par gsang ba yi/_/'khor lo rab tu bskor bar bya/_/phyag
[\[250b.2\]]rgya chen po thig le las/_/thams cad 'jigs pa spangs pa yi/_/skye bos dben zhing yid 'phrog pa/_/grong ngam ldum ra nags tshal dang /_/dur khrod ri yi phug tu'o/_/dang po yid 'jug byi dor bya/_/dkyil 'khor rnam par me tog dgram/_/rdo rje phreng ba'i rgyud las ni/_/me
[\[250b.3\]]tog sna tshogs bkram pa yi/_/gzhal yas khang gis rnam par spras/_/de dag gnas kyi rnam bzhag go/_/gang zhig dam tshig med par ni/_/bu la sogs pa'ang mi gzhug go/_/ji skad sdom pa 'byung ba las/_/yongs su grub pa'i gnas dag dang /_/gdan la 'jug par bya ba
[\[250b.4\]]ni/_/rgan dang gzhon pa'i dbye bas der/_/slob dpon rjes su 'jug par bya/_/snod dang mi ldan nga rgyal che/_/bla ma'i skyon rtog shes rgyud rtsub/_/gong ma'i dbang gis ma smin pa/_/rang gi bu dang chung ma dang /_/de bzhin bran dang bran mor bcas/_/dngos grub 'dod phyir sgrub pa
[\[250b.5\]]pos/_/dam tshig 'di dag gzhug mi bya/_/de ltar 'di dag gzhug pa na/_/rmongs dang dngos grub ring bar 'gyur/_/dam tshig bral gyur sdug bsngal zhing /_/de bzhin lus ngag yid kyis myong /_/gnas nas 'thon dang phun tshogs nyams/_/sna tshogs sdug bsngal myong ba nyid/_/_
[\[250b.6\]]sgrub pos 'di bzhin mchod pa'i yul/_/pha rol rnal 'byor dngos grub nyams/_/dam tshig med pa'i 'khor lo ni/_/nam yang bskor bar mi bya'o/_/mched yul rnam par bzhag pa ni/_/tshul dang mthun pa'i gnas dag tu/_/snyan gsan phab pa'i rnal 'byor pa/_/slob dpon
[\[250b.7\]]rjes su 'jug par bya'o/_/phyi ru rnal 'byor khrus byas nas/_/sgo dag skyong ba'i slob dpon la/_/tshigs bcad 'di yis 'jug par bya/_/khro bo sngon po mdzes pa ste/_/khyod ni dam tshig yid du 'ong /_/nor bu rin chen spras pa yi/_/dbyug pa phyag na bsnams pa nyid/_/bdag
[\[251a\]]
[\[251a.1\]]ni 'khor ba las bsgral phyir/_/rnal 'byor tshogs kyi dbus dag tu/_/bzang po'i sgo ni phye nas su/_/dpa' bos gnang gis gtong du gsol/_/nang du stan la rgan rim gyis/_/dkyil 'khor 'khor lo'i rim pa 'am/_/yang na gral gyi rim pa'o/_/de nas
[\[251a.2\]]slob dpon yon bdag gis/_/ri rab steng du skad cig la/_/gnas pa'i gzhal yas khang dkyil du/_/lhag pa'i lha yi gzugs su blta/_/dam tshig sems dpa'i rang bzhin la/_/ye shes sems dpa' gzhug par bya/_/ar+g+ha dang ni zhal bsil dang /_/bsang chu sngon du 'gro
[\[251a.3\]]ba yis/_/me tog phreng ba spos la sogs/_/thun mong gi ni mchod pa dbul/_/yon gyi bdag pos bstod pa bya/_/dpal ldan rdo rje mkha' 'gro ni/_/mkha' 'gro ma yi 'khor los sgyur/_/ye shes lnga dang sku gsum nyid/_/'gro ba skyob la phyag 'tshal bstod/_/ji snyed rdo rje mkha'
[\[251a.4\]]'gro ma/_/kun du rtog pa'i 'ching gcod cing /_/'jig rten bya ba rab 'jug ma/_/de snyed rnams la phyag 'tshal lo/_/yod med rtog pa las grol zhing /_/'khor 'das rnam pa gnyis med pa/_/dpe med bde bas gang gyur pa'i/_/'khor lo'i dpa' bo la sogs bstod/_/'dis ni
[\[251a.5\]]mngon par brkyang phyag 'tshal/_/slob dpon rgyud kyi dbye bas der/_/ting nge 'dzin gyi rim pas ni/_/rang gi lha yi gzugs su 'gyur/_/ji lha'i rdzogs pa'i rim pa bsgom/_/yon bdag yi dam gzhan yin na/_/sngon la rang gi yi dam ste/_/rjes la skad cig nyid la ni/_/yon bdag
[\[251a.6\]]'dod lha'i rnal 'byor bsgom/_/rgyud las gsungs pa'i mtshan nyid can/_/las kyi rdo rje'i bya ba ni/_/ji skad bde mchog 'byung ba las/_/gtsang zhing zhi la blo gros ldan/_/rmongs dang ser sna rnam par spang /_/thams cad dang ni mthun par blta/_/las kyi rdo rjer der rtog go/_/de bzhin
[\[251a.7\]]rdo rje phreng ba las/_/khyod ni rang byung rdo rje sems/_/mtshungs med las kyi rdo rje nyid/_/de nas sna tshogs ston mo dang /_/sha dang chang ni mnyam por sbyor/_/longs spyod yid 'phrog bde ba can/_/dpal ldan rdo rje sems dpa' mnyes/_/a mra dang ni pa nas/_/mi dim na rI ke la
[\[251b\]]
[\[251b.1\]]sogs/_/'bras bu rnam pa sna tshogs pa/_/tshogs kyi dkyil du dbul ba ni/_/yang dag sbyor ba'i rgyud las gsungs/_/'phags pa phyag na rdo rjes gsungs/_/ji ltar tshogs pa'i rnal 'byor la/_/bdud rtsi ri lu'i chu yis bsang /_/sngon du gtor ma sbyin par bya/_/phyag rgya chen
[\[251b.2\]]po'i thig le las/_/thog mar gtor ma chen po ni/_/sna tshogs pa yi bza' ba dang /_/btung ba dang ni ldan pa nyid/_/thog ma bar dang tha ma ni/_/lhag pa lha yi rnal 'byor gyis/_/gtor ma dbul bar bya ba ni/_/mdun du dri bzang sogs pas byug_/dri yis thig les dkyil 'khor
[\[251b.3\]]la/_/rang gi lha yi 'khor lo ni/_/cho ga bzhin du bskyed la mchod/_/dam tshig sems dpa' mkha' nyid las/_/ye shes sems dpa' dgug par bya/_/de yi rtsibs bcur khro bo bcu/_/srung ba'i 'khor lo'i lte ba la/_/sgrub pa po yi lha nyid de/_/srung ba'i 'khor lo'i phyi rol
[\[251b.4\]]du/_/'khor dang bcas pa'i phyogs skyong dang /_/zhing skyong dur khrod la sogs pa/_/ji ltar mngon rtogs sngags kyis ni/_/skad cig gis ni rang gi lha/_/dkyil 'khor 'khor lo'i gzugs su blta/_/yum dang bcas pa nyid du bsgom/_/dam tshig la ni gzhug par bya/_/_
[\[251b.5\]]ji ltar cho ga la sogs pa/_/gtor ma bdud rtsir byin brlabs te/_/rang rang sngags kyis dbul bar bya/_/khyad par so so'i mngon rtogs ni/_/gzhung mangs 'jigs pas ma bris shing /_/yongs su grags pa cung zad bkod/_/de nas g.yon pa'i ming med dang /_/rgan po'i sor
[\[251b.6\]]mo gnyis sbyar nas/_/shes rab khu ba byin gyis brlab/_/de yi mdun du chos 'byung bri/_/shes rab thabs kyi khu bas gtor/_/lhag pa lha yi dkyil 'khor ni/_/gzugs brnyan bzhin du gsal bar blta/_/srung bas byin gyis brlabs pa'i gnas/_/ting 'dzin byed pa rgyun mi
[\[251b.7\]]bcad/_/de nas las kyi rdo rje yis/_/slob dpon la ni snod gnyis dbul/_/gzhan pa rnams la re re'o/_/mchod rdzas bla ma nyis 'gyur ro/_/de nas gzhan rnams mnyam por shes/_/'ga' zhig tshim par ma gyur na'ang /_/rang gis blang bar mi bya ste/_/las kyi rdo rje
[\[252a\]]
[\[252a.1\]]las blangs na/_/ltung ba nyid du mi 'gyur ro/_/gang zhig lag nas lhung ba dag_/dngos po gzhan gyis dgab par bya/_/'dren pas ha cang gang ba min/_/len pas ha cang stong pa min/_/phan tshun gcig la gcig min bzhin/_/_
[\[252a.2\]]'dod ces ngag gis smra ba min/_/'dren pas pad kor phyag rgya ste/_/g.yon pas steng du bskyod par bya/_/len pas kyang ni de bzhin no/_/phyag 'tshal nas ni dbul bya zhing /_/'dren pas de bzhin shes par bya/_/g.yas pa'i lha nga sar btsugs te/_/thog mar thabs dang
[\[252a.3\]]shes rab la/_/gzigs shig mdzes pa dam pa'i chos/_/'di la the tshom bya mi rung /_/bram ze khyi dang gdol pa yang /_/rang bzhin gcig tu dgongs te rol/_/tshigs bcad 'dis ni sbyin par bya'o/_/yang ni len pa po yis ni/_/bde gshegs chos la rin thang med/_/'dod
[\[252a.4\]]chags la sogs dri ma bral/_/gzung 'dzin rnam par spangs pa yis/_/de kho na nyid la skyabs mchi'o/_/tshigs bcad 'dis ni len par bya'o/_/bla ma'i bka' drin gnang ba yi/_/snod ni sa la gzhag mi bya/_/gnang ba thob gyur gzhag par bya'o/_/de las gzhan du chad par
[\[252a.5\]]'gyur/_/slob dpon rjes gnang ma byin par/_/rnal 'byor bza' btung don gzhan min/_/slob dpon thog mar rang gi ni/_/phyag rgya mchod la de nas rol/_/btung ba dga' ba bskyed pa tsam/_/de bas lhag dang chad pa min/_/bde ba bskyed phyir btung ba ste/_/myos pa'i
[\[252a.6\]]phyir ni ma yin no/_/rnal 'byor lha yi nga rgyal dang /_/dus rnams kun du bya ba nyid/_/rdo rje phreng ba'i rgyud las ni/_/tshogs kyi 'khor lor 'dus pas na/_/gtam gyi rnyed pa la sogs pa/_/de bzhin g.yeng ba spang bar bya/_/mchil ma 'dor la sogs pa dang /_/smang ra 'thog dang dgod
[\[252a.7\]]pa dang /_/rkang lag brkyang bar mi bya'o/_/yang yang ldang dang 'dug pa dang /_/mgrin pa bsgyur sogs rtag tu spang /_/gang zhig dgos pa'i dbye ba la/_/brda skad phyag rgya bgo bar bya/_/'dus pa'i dkyil 'khor dbang phyug gis/_/gnang ba byin par ma gyur par/_/gzhan du glu dang
[\[252b\]]
[\[252b.1\]]gar dang ni/_/de bzhin rol mo 'khrol la sogs/_/zab mo'i skad sogs 'dri ba min/_/gnang ba thob nas ci bder 'gyur/_/gang zhig bza' dang btung ba la/_/thams cad bdud rtsir sbyar byas la/_/de nas rang gi lte bar ni/_/gang zhig dgos pa'i dbye ba yis/_/lha yi 'khor lo
[\[252b.2\]]gnas par bsam/_/rang gi lag pa g.yas dang g.yon/_/blugs gzar dgang gzar rang gzugs nyid/_/lte ba'i lha la mchod pa'i tshul/_/longs spyod tshogs kyis mchod par bya/_/de bzhin gzugs la sogs pa'i yul/_/mig la sogs pa'i dbang po nyid/_/ji
[\[252b.3\]]ltar lha yi gzugs kyis ni/_/rnam par dag pa'i ro gcig pa'i/_/phan tshun shes pa nyid kyis so/_/de yang rdo rje phreng ba las/_/lte ba pad+ma'i dbus su ni/_/dpa' bo dbang phyug dran pa nyid/_/gang zhig phan tshun gcig la gcig_/rnam par dag par mi shes na/_/de
[\[252b.4\]]la 'khor lo'i 'bras bu med/_/thams cad dngos grub 'bras nyams 'gyur/_/gang du rim pa 'di yis ni/_/phyi dang nang gi bdag nyid kun/_/ro gcig par ni spyad byas nas/_/de ni 'grub par 'gyur ba nyid/_/yang dag tshogs 'khor 'bras bu 'byin/_/myos byed bde ba
[\[252b.5\]]bskyed pa'i tshe/_/glu dang gar ni byed 'dod na/_/gnang ba thob nas rdo rje yi/_/glu gar rnal 'byor pa yis bya/_/de yang brtag gnyis rgyal po las/_/glu ni rnam dag sngags su gnas/_/gar ni sdom pa byed pa nyid/_/de yi phyir ni glu dang gar/_/rnal 'byor pa yis rgyun du bya/_/_
[\[252b.6\]]dga' ba rdo rje bsdams pa yis/_/rkang pa rdo rje rtse gcig dang /_/rnal 'byor mnyam par gzhag pa yis/_/bde ba bskyed phyir gar nyid de/_/thar pa'i rgyur ni brjod par bya'o/_/rgyud las gsungs pa'i rim pa ste/_/gzhan du gnang ba ma yin no/_/de bzhin rdo rje phreng ba las/_/_
[\[252b.7\]]dga' ba bskyed nas gnang ba yis/_/glu dang gar ni bya ba nyid/_/gang zhig rdo rje bsdams la sogs/_/de bzhin lha ni mnyes pa nyid/_/rgyud las gsungs pa rdo rje'i glu/_/kol+la i reT+Thi A bo lA/_mum+mu Ni re ka k+ko lA/_g+ha Ne kr-i pi Ta ho bAdzra i/_ka ru Ne ki a i
[\[253a\]]
[\[253a.1\]]Na ro lA/_ta hiM ba la khAdz+dza i/_gA D+heM ma a NA pidz+dza a i/_ha le kwa ye kA liny+dza ra pa Ni a i/_dun+du ra bAdz+dzi a i/_tsa u sa ma kats+tshu rI si h+la/_kap+pu ra lA i a i/_mA la a n+d+ha Na sA liny+dza/_ta hiM b+ha ru khA i a i/_phreM kha Na kha Ta ka ren+te/_shu d+d+ha a
[\[253a.2\]]shud+d+ha Na mu Ni a i/_ni raM su aM ge ts+tsha DA wi/_ta hiM dza sa rA wa pa Ni a i/_ma la a dze kun+du ru pA Ta i DeN+Di ma ta hiM Na bIdz+dza a i/_grub thob bla mas gsungs pa'i dbyangs/_/stong pa snying rje dbyer med par/_/don ston rdo rje'i glu nyid do/_/gzhan du rtogs pas phan tshun
[\[253a.3\]]du/_/sbrel ba rdo rje'i glu ma yin/_/rdo rje rkang pa'i gar la sogs/_/gzhan du grags phyir 'dir ma spros/_/'dir ni cho ga ji bzhin du/_/glu gar la sogs rim pa ni/_/byin gyis brlab par 'gyur ba nyid/_/de la thun mong byin rlabs rtags/_/de yang brtag gnyis rgyal po
[\[253a.4\]]las/_/gsungs pa rim bzhin shes byas te/_/'khor lo'i dbang phyug mdun du ni/_/gang zhig gus pas glu dang gar/_/byas pas dri yi mtshan nyid ni/_/thog mar sgog pa'i dri nyid de/_/de nas yang ni bya rgod dri/_/ga pur ma la ya yi dri/_/byin rlabs glu yi mtshan nyid do/_/ngang pa dang ni bung
[\[253a.5\]]ba'i sgra/_/thos pas glu yi khyad par nyid/_/ba lang tshe yi sgra nyid ni/_/phyi rol nye ba'i mtshan nyid do/_/khyad par byin gyis brlabs pa'i rtags/_/de yang rdo rje phreng ba las/_/gal te thun mong rnal 'byor ma/_/'dus pa'i tshogs su 'ongs pa na/_/g.yon pa'i ts+tsho ma'i brda yis ni/_/_
[\[253a.6\]]bde ba'i phyag rgya bya ba nyid/_/de la sgrub pa po yis ni/_/gtam 'dri rnam rtog byar mi rung /_/cung zad dri bar 'dod na yang /_/gang zhig rdo rje slob dpon nam/_/yang na las kyi rdo rje yis/_/brda dang phyag rgya 'dri bar 'gyur/_/sna tshogs gzugs kyi rnal 'byor ma/_/yang
[\[253a.7\]]dang yang du 'gro zhing 'ong /_/de la the tshom za ba dang /_/ya mtshan 'jigs par byed don sogs/_/sgrub pa po yis mi bya ste/_/byas na dngos grub nyams pa nyid/_/de nas dkyil 'khor sbud pa na/_/lhag ma'i gtor ma sbyin par bya/_/de yang rdo rje phreng ba las/_/lhag ma'i
[\[253b\]]
[\[253b.1\]]gtor ma'i sbyor ba yis/_/dngos grub rnal 'byor chen por 'gyur/_/oM k+Shi uts+tshi N+De k+She tra pA lA ya swA hA/_/sngags 'di brjod cing kha phrus gdab/_/yang na slob dpon sngon 'gro bas/_/gang zhig ma mthong gyur pa na/_/rtags kyi sbyor ba'i mtshan nyid ni/_/rnal 'byor gyis
[\[253b.2\]]ni shes par bya/_/gang zhig byad zlum kha dog dmar/_/bzhin bzang smin ma ring ba ni/_/'od dpag med kyi rigs shes bya/_/de la rus sbal phyag rgya bstan/_/cung zad sbom zhing mig dkyus ring /_/dkar ser mdog can yid 'phrog ma/_/sna tshogs gos ni 'dzin pa ste/_/ri
[\[253b.3\]]mo gsum 'greng dpral bar mtshan/_/gang du gnas pa'i sa dag tu/_/grong pa'i shi sogs gtam smra ba/_/'di nyid rin 'byung rnal 'byor ma/_/dpal ldan mkha' 'gro zhes byar blta/_/rtse gsum pa yi phyag rgya bstan/_/g.yon brkyang ba yi gar stabs kyis/_/de yi
[\[253b.4\]]mdun du blta bar bya'o/_/lag tu g.yon pas byin nas ni/_/phyag rgya rab tu ston par byed/_/kha dog gnag cing gos nag 'dzin/_/skra li dpral ba gzhu yi dbyibs/_/mtshan ma'i rnam par rtog par ston/_/sems 'gro ba yi mar rab grags/_/g.yon bskum dge ba'i
[\[253b.5\]]gar gyis ni/_/phyag rgya rab tu bstan par bya/_/mi bskyod pa yi rigs su shes/_/g.yon pa'i stangs kyi lan yang 'debs/_/lus sbom gsus pa cung zad 'phyang /_/mig yangs rdzi ma mang ba la/_/byin pa sbom zhing mdzes pa ni/_/sa 'og grub pa shes pa ste/_/rnam snang
[\[253b.6\]]rigs su shes pas na/_/de la dung gi phyag rgya bstan/_/mig skam ba spu thams cad langs/_/lus skem lag pa ring ba la/_/mkha' 'gro zhes sgra rab tu sgrogs/_/'di nyid don grub rigs su shes/_/de la rab blta mtha' ma bskor/_/lag pa g.yon gyi dbye ba
[\[253b.7\]]yi/_/ba dan phyag rgya bstan par bya/_/ji ltar 'di dag la mkhas pas/_/rab tu 'bad bas shes par bya/_/dri ba'am phyag rgya byed pa na/_/de yi don gyis mchod par brjod/_/gang zhig 'di rnams thams cad la/_/dpa' bo rkyang pa'i bya ba ni/_/dpa' bo'i ston mo zhes
[\[254a\]]
[\[254a.1\]]su brjod/_/tshogs kyi dbang phyug de lta min/_/de bzhin dpa' mo rkyang pa la/_/dpa' mo'i dbang phyug ston mo nyid/_/de ltar 'khor lo'i dbang phyug la/_/shes rab thabs dang bcas pa nyid/_/gzhan yang gang zhig stobs dang ni/_/myos byed khu ba rkyang pas
[\[254a.2\]]ni/_/'phags pa phyag na rdo rje'i zhabs/_/stobs dang myos byed khu bar ni/_/mi ldan yon tan bsod nams nyams/_/gtso bo tshogs kyi dbang phyug gis/_/khyad par shes rab g.yon du bzhag_/'dir ni ji ltar 'byor pa dang /_/ji ltar nus pa'i rim pa yis/_/lnga yi
[\[254a.3\]]bdag nyid dkyil 'khor sogs/_/rnam par dag pa'i cho gas mchod/_/thams cad rang gi rnal 'byor gyis/_/'dir ni dge bar 'dod pas na/_/rnam dag lha yi rnal 'byor gyis/_/slob mas tshogs kyi rnal 'byor goms/_/nang gi dbang phyug gyur pa ste/_/rgyun par
[\[254a.4\]]shin tu goms pas na/_/gang tshe cho ga 'di yis ni/_/rim pa 'di ni rnam par spyad/_/de tshe rtag tu goms pas na/_/spros bcas spros med rnam par gzhag_/de nas sgrub pa po yis ni/_/zhal bsil phyag phyis go la dbul/_/yon tan sogs pas mnyes par bya/_/_
[\[254a.5\]]rang gi lha yi 'khor lo nyid/_/dang po thar par 'gyur ba ste/_/de nas bsod nams bsngo bar bya/_/bzod par gsol la tshogs kyi ni/_/'khor lo gshegs par bya ba nyid/_/bdag nyid dbang phyug gyur pas na/_/gzhan la phyag ni bya mi dgos/_/cho ga'i rim pa 'di
[\[254a.6\]]yis ni/_/ji ltar rigs par 'bad gyur na/_/de yi bsod nams mtha' ma ni/_/tshad gzung nus pa ma yin no/_/de ltar phyag na rdo rje yis/_/gsungs pa'i rjes su 'brang bar 'gyur/_/tshogs kyi 'khor lo'i cho ga yid bzhin nor bu zhes bya ba paN+Di ta rat+na rak+Shi tas
[\[254a.7\]]mdzad pa rdzogs so//_//rgya gar shar phyogs kyi paN+Di ta rat+na rak+Shi ta pa'i zhal snga nas bod kyi lo tsA ba shAkya'i dge slong rdo rje 'dzin pa grub pa dpal bzang pos bsgyur ba'o//[ {D2495}]@##/_/rgya gar skad du/_ga Na tsakra bi d+hi prA ka sa nA ma/_bod skad du/_
[\[254b\]]
[\[254b.1\]]tshogs kyi 'khor lo'i cho ga rim par phye ba zhes bya ba/_rje btsun ma 'phags ma sgrol ma la phyag 'tshal lo/_/dpal ldan bde chen rgyal po yi/_/rdo rje sems dpa' phyag 'tshal nas/_/dngos grub dgos pa kun sgrub pa'i/_/tshogs kyi 'khor lo'i rim bshad bya/_/de la tshogs
[\[254b.2\]]kyi 'khor lo brgya rtsa 'am 'bum la sogs pa byed par 'dod pas 'byor pa dang bstun pa'i rim pa ni gsum ste/_rgyal po lta bu'i dang /_'bangs lta bu'i dang /_rnal 'byor pa'i rim pa lta bus bya ba'o/_/dang po ni 'byor pa dang ldan pas rgyud gang dang rtog bsre mthun pa'i rnal
[\[254b.3\]]'byor pho mo lha grangs dang mnyam pa rang gi slob dpon sngon du 'gro ba'i blo can rnams kyis de'i cho ga dang /_brda dang phyag rgya la sogs pa tha ma snyoms 'jug gi bar du bya ba ni gcig ste/_rim par phye ba dang po'o/_/gnyis pa ni ji ltar tshogs pa'i 'byor pa dang /_ji ltar rigs pa'i rnal
[\[254b.4\]]'byor pho mo rnams rdo rje slob dpon sngon du 'gro bar bya ste/_cho ga ni rgyud kyi dbye ba las shes te/_de lta bu'i bya ba gcig tu 'dod de rim par phye ba gnyis pa'o/_/gsum pa ni 'byor pa dang ldan pas rgyud du ma'i rnal 'byor pa rang gi rig byed la mkhas pa'i tshogs la spro ba
[\[254b.5\]]dang bsdu ba'i rim pas bya ste/_de ltar rnal 'byor pa'i grangs ji snyed pa de snyed tshogs kyi 'khor lo'i dbye ba shes par bya ste/_'di ni rim par phye ba gsum pa'o/_/de thams cad la gnas dang rdzas dang /_rnal 'byor pa dang /_cho ga dang /_yon bdag la bar chad med par
[\[254b.6\]]bya'o/_/grangs du ma bya bar 'dod pas tshul 'dis ni yongs su shes par bya'o/_/tshogs kyi 'khor lo'i cho ga rim par phye ba zhes bya ba A tsAr+ya he ru ka badzras mdzad pa rdzogs so//_//paN+Di ta rat+na rak+Shi ta'i zhal snga nas lo tsA ba grub pa dpal bzang pos bsgyur ba'o//_//_
[\[254b.7\]{D2496}#]@##/_/rgya gar skad du/_kA ya bA ka tsit+ta su pra tiSh+Tha nA ma/_bod skad du/_sku dang gsung dang thugs rab tu gnas pa zhes bya ba/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa la phyag 'tshal lo/_/sku gsung thugs
[\[255a\]]
[\[255a.1\]]rten bla ma la/_/gus pas phyag 'tshal rten gsum la/_/rgyud dang bla ma'i gsung [#]brten nas/_/sgrib sbyong rab gnas bri bar bya/_/slob dpon de nyid bcu shes shing /_/mtshan nyid kun dang yang dag ldan/_/phyag rgya sngags dang cho ga shes/_/las rnams
[\[255a.2\]]kun la mkhas pa ste/_/dam sdom byang chub sems 'byongs pas/_/bsnyen pa rnam gsum rdzogs byas la/_/de dang 'dra ba'i grogs bcas kyis/_/dus zla gza' skar tshes grangs ni/_/nyi ma'i khyim ni bcu gnyis te/_/dgun dpyid ra 'bring ro hi ta'i/_/dus su nyi ma log nas ni/_/_
[\[255a.3\]]byang 'gro zla drug nyin mo 'phel/_/de drug zhi ba rab gnas shis/_/dbyar ston ra 'bring zla drug lhor/_/nag 'phel drag nyi der mi brtsam[#]/_/phur bu lag dang pa ba sangs/_/zla ba bzang ldan gza' de [#]shis/_/nyi spen dmag dpon nor 'joms ngan/_/chu smad snar ma gro bzhin dang /_
[\[255a.4\]]lag dang snon snubs rgyal chu stod/_/khrums smad skye dgu 'phel ba dang /_/rab tu gnas pa'i mchog tu byed/_/yid 'dod dngos grub me bzhi ste/_/snrubs dang gro bzhin de bzhin te/_/lag gis skal bzang [#]snar mas rgyal/_/mgo yis nye bar zhi bar byed/_/chu stod kyis [#]ni bu
[\[255a.5\]]dag gson/_/khrums smad rtag par dngos grub ster/_/rgyal gyis tshe ring brtan [#]par 'gyur/_/snon gyis mchog tu bde bar byed/_/lha mtshams kyis ni mchog ster 'gyur/_/gza' dang skar ma de dag kyang /_/dar gud [#]mi rigs las dang sbyar/_/tshes gcig gsum lnga drug
[\[255a.6\]]bdun bcu/_/drug po nor 'joms spang gzhan shis/_/gza' skar tshes grangs mthun 'dzom na/_/mar gyi ngo la'ang bya bar shis/_/gnam stong bcu bzhi kun du spang /_/zla ba gza' dang skar ma dang /_/nyi ma dus 'dzom skad cig la/_ji skad gsungs pa bzhin byas na/_/_
[\[255a.7\]]bsam pa thams cad yongs rdzogs shing /_/rab tu gnas pa mchog 'gyur te/_/'khor los sgyur rgyal dbang phyug ni/_/thob 'gyur 'di la the tshom med/_/slob dpon mtshan ma thob pa na/_/gza' dang rgyu skar brtsi [#]mi dgos/_/bgegs dang log par 'dren pa'ang med/_/_
[\[255b\]]
[\[255b.1\]]gza' rnams thams cad rjes mthun zhing /_/bgegs dang rgyu skar lha rnams nyid/_/de drug bka' sgrub kun gnas shing /_/gzugs brnyan mchod rten la sogs kyi[#]/_/dngos grub dag ni ster bar mdzad/_/yid kyis cung zad gang bsams pa/_/skye dang skye bar 'grub par
[\[255b.2\]]'gyur/_/yang thog mchod rten la sogs gnas/_/khyim dang lha yi gnas rnams su/_/sangs rgyas la sogs rab gnas bya/_/brdungs lugs 'bur [#]bris sogs rten ni/_/rang rang mtshan nyid ldan pa ste/_/zhi khro la sogs rang tshul mthun/_/tshad kyis [#]tshad la phab cing
[\[255b.3\]]bzang /_/de 'dra rab tu gnas par 'gyur/_/bzlog pa skyon 'gyur de phyir gzab/_/rab gnas dgos dang mi dgos gnyis/_/dam pa'i don du dpyad pa na/_/gang zhig gang gis gang du brlab/_/gdod ma nas zhi skye med la/_/ji 'dra ji ltar rab tu gnas/_/chos rnams thams
[\[255b.4\]]cad 'od gsal la du/_/rtog [#]dang ldan pa'i mchod gnas la/_/rab tu gnas pa mi dgos te/_/yang na stong nyid ma rtogs kyang /_/mchod rten glegs bam sku gzugs sogs/_/sangs rgyas rnam 'phrul byin rlabs [#]las/_/byung ba min na mi 'byung bar/_/rtogs te shin
[\[255b.5\]]tu dad ldan na/_/rab tu gnas pa mi dgos so/_/dang po'i las can ma 'byongs la/_/'jig rten tha snyad kun rdzob tu/_/'gro bas de nyid mi shes la/_/ston pas rab tu gnas pa bshad/_/dbye ba sgra don skyon yon las/_/bya ba'i thabs dang rnam pa drug_/don dam
[\[255b.6\]]spros med rab gnas dang /_/kun rdzob sku gsung thugs gsum ste/_/yon tan phrin [#]las zhor la 'byung /_/dam tshig sems dpa' sbyangs bskyed [#]la/_/ye shes sems dpa' yun ring du/_/gnas pa'i phyir ni [#]rab tu gnas/_/gang du sku gzugs rdzogs pa la/_/byin
[\[255b.7\]]ma brlabs par ring gnas na/_/de la bkra mi shis 'gyur zhing /_/de srid mchod par [#]de mi 'os/_/dper na skyes bu la la zhig_/rig [#]pa'i mtshan nyid spangs pa na/_/'jig rten kun gyis [#]mchod mi byed/_/de bzhin byin ma brlabs sku la/_/gang zhig phyag 'tshal mchod
[\[256a\]]
[\[256a.1\]]byed pa/_/dam tshig bral zhing sngags dman te/_/sbyin sreg thal ba 'bras med mtshungs/_/'jam dpal rtsa ba'i rgyud chen las/_/skye bo tshul khrims 'chal 'di la/_/bde 'gro mtho ris yod min la/_/bde ba mchog tu'ang mi 'gyur na/_/rgyal
[\[256a.2\]]bas gsungs pa'i sngags rnams ni/_/'grub par 'gyur ba smos ci dgos/_/ta la'i mgo bcad sngo min ltar/_/de bzhin sngags sgrub rmongs pa dang /_/tshul khrims nyams shing sdig las byed/_/rtag tu bud med chags pa la[#]/_/'di ni rab tu bsten [#]ma yin/_/mi dge bshes gnyen bsten
[\[256a.3\]]pas ni/_/sngags kyi rgyal po ga la 'grub/_/yon tan yang ni rtsa rgyud las/_/'jig rten sngags rnams ji snyed dang /_/de slob bse ru byang chub sems/_/bdag nyid chen pos gsungs pa yin/_/cho ga gzhung dang mthun par ni/_/rab tu gnas pa byas nas kyang /_/_
[\[256a.4\]]ri mo 'di ni mdun bzhag [#]na/_/sngags rnams ma lus 'grub par 'gyur/_/de bzhin mchod dang phyag 'tshal dang /_/mthong dang reg pa tsam gyis kyang /_/sdig pa'i rnyog pa kun las grol/_/ras ris la sogs mthu chen la/_/don du gnyer dang bskul bas ni/_/myur
[\[256a.5\]]du skye ba don yod thob/_/rjes su yi rang de bzhin no/_/rten 'di mthong ba'i skye bo yis/_/[#]bsod nams thob pa don yod pa/_/bskal pa bye ba rnams su yang /_/brjod par yang ni mi nus so/_/las ni yon bdag bsod nams spel/_/sngags pas dge ba rnyed par byed/_/de
[\[256a.6\]]bzhin slob dpon sngags gnas pas/_/chos ldan mchod pa byed pa gang /_/de yis skye bar mchod par 'gyur/_/bya thabs cho ga dag las [#]bya/_/cho ga dman gnas bkra mi shis/_/'dir sdug pha rol 'jigs pa che/_/dngos grub 'dod pas cho gar 'bad/_/_
[\[256a.7\]]cho ga'i tshul legs bsod nams ni/_/mthong dang mi mthong rnams su skye/_/sku gzugs sngags kyi mtshan nyid kyis/_/rten la byin rlabs [#]'jug par 'gyur/_/gang zag blo rigs tha dad pas/_/yon mchod 'byor chog tshogs pa yis/_/rab gnas rgyas pa spros bcas bya//_
[\[256b\]]
[\[256b.1\]]'bring pos cho ga tshad [#]tsam dang /_/bsdus pa ting 'dzin thun gcig la/_/rdul tshon la sogs mi dgos bya/_/rgyas pa mtshan ldan bla ma la/_/slob mas lan gsum gsol btab nas/_/bka' bsgo slob mas rdzas bsogs te/_/yid 'ong [#]gnas su bsnyen gsum bskyal/_
[\[256b.2\]]sa yi cho ga gzhung bzhin bya/_/lha bum sbyin sreg sa yi lha/_/sta gon spyi dang mthun par bya/_/'di skabs slob ma sta gon ni/_/gang byed gzhung dang mthun gnas yin/_/de yang sngags grogs slob dpon 'dra/_/yon bdag sta gon gnas pa ni/_/rgyas pa bkra shis cho ga
[\[256b.3\]]'di/_/brtsams nas yongs su rdzogs kyi bar/_/yon mchod la sogs mi rnams kun/_/lus ngag yid spyod bzang ltas bya/_/ngan pa'i [#]phyogs kun thag ring spang /_/bzang ngan gang byung mi rabs bdun/_/'byung bas ngan na 'bar sogs bzlog_/nang par dkyil
[\[256b.4\]]'khor rdzas tshang [#]bsham/_/shar lhor rab gnas dbang stegs ni/_/dpangs khru rgya ni rten [#]dang sbyar/_/ba yi [#]lngas byugs pad 'khor ser/_/nyi nub dpon slob khrus byas brgyan/_/bgegs bskrad chad lhag bskang byas te/_/bum pa'i bsnyen sgrub [#]gzhung ltar bya/_/_
[\[256b.5\]]de yang srung ba'i [#]'khor lo nas/_/mchod bstod bsgom bzlas bar du ni/_/mtshan ma byung gi bar du bya/_/de rjes rang 'jug dbang yang blang /_/de rjes snyan gsan gsol ba gdab/_/phyir phyin gtor ma rgya chen gtang /_/bgegs la bka' bsgo bden bdar bya/_/nang
[\[256b.6\]]zhugs nye reg [#]'thor 'thung byas/_/sngon du yon bdag dbang rgyas bskur/_/de nas rab gnas sta gon te/_/rten gsar rnams ni der drangs la/_/dkyil 'khor mkhar 'degs bdag khror bsgyur/_/bgegs la bka' bsgo stang stabs bya/_/khro bo'i bstod bzlas ra
[\[256b.7\]]dra sogs/_/srung [#]'khor rgyas par bsgom par bya/_/gong nas rten gsar bzhugs pa na/_/na bza' car g.yogs [#]zhal phyir bstan/_/dkyil 'khor bris nas sta [#]gon te/_/ma bris rab gnas dbang nus med/_/slob dpon brtan ma thob nus med/_/dkyil
[\[257a\]]
[\[257a.1\]]'khor bris chog dgos med 'gyur/_/des na rgyud dang bla ma ni/_/dam pa'i snyan brgyud gdams ngag dgos/_/sta gon bgegs ni bskrad pa'i gnad[#]/_/dngos gzhi byin rlabs [#]sbar ba'i gnad[#]/_/rjes ni bstan pa dar rgyas gsum/_/sta gon nub mo
[\[257a.2\]]phyag rgya dgrol/_/dkyil 'khor shar sogs ku sha'i steng /_/seng ge'i nyal stabs chos nyid nyal/_/skya rengs [#]shar dus chos nyid las/_/langs te khrus byas brgyan lhar bskyed/_/rten gsar tha mal dril [#]sbyang phyir/_/shing bu gru gsum me sbar la/_/kham phor
[\[257a.3\]]steng du bag zan gyi/_/kong bu gsum la mar me sbar/_/'bras kyi chang bu gsum la ni/_/rdo rje gtsug tor gnod sbyin gyis/_/sku la phyi bkru lan gsum bya/_/'bras med bag phyes bya bar 'os/_/sngags gnyis zlos shing yungs kar brab/_/mi gtsang dor bsam sla
[\[257a.4\]]ngar blugs/_/de rjes chu mes [#]de ltar bya/_/yang na g.yam [#]steng chu me dang /_/zho zan bsres dang yungs kar la/_/oM sarba pA paM da ha na badzrA ya swA hA/_zhes bzlas [#]mer bsregs bzhi mdor dor/_/'dag chal sug pa nye shing pa/_/shu ti sran phye ba yi lnga/_/til
[\[257a.5\]]mar gyis ni sngags bcas bkru/_/bag chags sbyang phyir chu brgyad khrus/_/rdul g.yab me long bstan byas te/_/chab gtsang chu gtsang sman chab dang /_/spu [#]chab 'o ma 'bru sna lnga/_/rin chen mchod yon khrus byas la/_/shing bal ras kyis sku phyis la/_/dbang stegs
[\[257a.6\]]steng du bzhugs [#]gsol la/_/mar dang dri lnga ga pur dang /_/tsan+dan dzA [#]ti gur gum dang /_/gla rtsi byugs te stong par sbyang /_/stong pa'i sngags gsum rim bzhin brjod/_/de nas lhar bskyed dngos de'am/_/dkyil 'khor gang bris yi dam lha/_/gtso 'khor bcas pa'am gtso
[\[257a.7\]]rkyang ni/_/mngon par byang chub lngas bskyed la/_/rab gnas dbang bskur mnga' gsol gsum/_/rab gnas ye shes sems dpa' yi/_/spyan drang chos brgyad snyan [#]gsan dbab/_/spyan drangs bzhugs gsol khrus mchod yon/_/phyag 'tshal sum bsres sku gsung
[\[257b\]]
[\[257b.1\]]thugs/_/byin gyis brlab [#]pa'i bar du bya/_/de la mchod pa'i rim pa ni/_/rin chen maN+Dal thun mong lnga/_/rgyan dang gzhal yas gdugs rgyal mtshan/_/ba dan 'phan dang bla re dang /_/me tog phreng ba rol mos bskor/_/na bza' nam mkha' mdzod zhal zas/_/_
[\[257b.2\]]gling bzhi [#]maN+Dal dbul bar bya/_/rang rang sngags dang rten 'brel gyi[#]/_/snying po brgya dang rtsa brgyad bzlas/_/de nas rdo rje sems dpa' yi/_/yi ge brgya pa brgya rtsa brgyad/_/bzlas pas brtan par byed pa yin/_/de dag spyi yi rab gnas te/_/khyad par sku gsung thugs
[\[257b.3\]]rnams la/_/rang rang cho ga gzhung bsrangs [#]la/_/mchod rten la sogs thugs rten la/_/khyad par chos bzhi byin gyis brlab[#]/_/rdo ring them skas chu srin gyi/_/rgyal mtshan la sogs dbul ba'o/_/byin brlabs sa gzhi chos kyi dbyings/_/seng khri mi 'jigs bzhir
[\[257b.4\]]byin brlab[#]/_/rmang ni dge bcu khri 'phang ni/_/dang po dran pa nyer gzhag bzhi/_/gnyis pa yang dag spong ba bzhi/_/gsum pa rdzu 'phrul rkang pa bzhi/_/bzhi pa snang ba'i dbang po lnga/_/bum rten stobs lngar byin gyis brlab[#]/_/bum pa byang chub yan lag
[\[257b.5\]]bdun/_/kha khyer [#]'phags lam yan lag brgyad/_/de dag rgyu chos byin brlab ste/_/'bras bu'i chos su 'di ltar brlab[#]/_/srog shing mkhyen bcu bre legs ni/_/ye shes bzhi dang rnam thar bzhi/_/'khor lo bcu gsum sa bcu dang /_/dran pa nyer gzhag
[\[257b.6\]]gsum du brlab/_/char khabs [#]gdugs ni thugs rje'i skyabs/_/tog ni chos dbyings ngo bo nyid/_/phyi ni sku gsum nang gzhal yas/_/rdo ring rin chen them skas [#]dang /_/chu srin rgyal mtshan dar dpyangs dang /_/rin chen phreng ba nyi zla dbul/_/bya ru thabs dang shes rab
[\[257b.7\]]yin/_/[#]mchod rten sku bsdus rab gnas bya/_/rang rang rab gnas legs par bya/_/sku gzugs khyad par chos brgyad de/_/spyan dbye dbu skra sprul sku'i gzhar[#]/_/longs sku'i dung gi so mang sa [#]bshad/_/shangs dbyes spu 'thog [#]tshems rtsa bru/_/ljags bzhar snyan spabs [# ]
[\[258a\]]
[\[258a.1\]]bru zhing bsal/_/na bza' sprul pa'i sku la ni/_/smad gsum chu tshags par 'khar gsil[#]/_/longs sku zhi la dar gyi ste/_/khro bo'i [#]stag lpags dar [#]sngon gyi/_/stod g.yogs rgyan ni sprul thod sogs/_/sprul sku rgyan med longs zhi la/_/bris
[\[258a.2\]]bkod dbul bsam [#]cho gas dbul/_/dngos su dbul du yod na rab/_/gsung rab zhal bsro'i khyad par dgu/_/don gsung skye 'gag med par brlab/_/tshig gsung yig 'bru [#]gsung rab ni/_/yan lag tshad med bzhi bcur brlab/_/khri dbul glegs shing glegs [# ]
[\[258a.3\]]thag dbul/_/na bza' zhal khebs [#]rgya rim bdun/_/pha rol phyin pa yum chen mo/_/mdo sde 'dul ba byang chub che/_/rgyud sde rdo rje chos sogs te/_/cho ga yi [#]dam la sogs pa/_/ngo shes bye brag mi shes spyi/_/yang na bden gnyis yi ger bsam/_/dri lnga yis
[\[258a.4\]]ni de nas byug_/sa bon lnga yi gtor bya'i don/_/skye med rtog [#]pa gsal ba yis/_/chos sku la ni chos sku thim/_/gnyis su med bsams [#]me tog dbul/_/thugs kyi [#]mchod pa dri yis byug_/de nas spyir ni dbang bcu gcig_/bum pa dbu rgyan cod pan
[\[258a.5\]]dang /_/phyag rgya ming dbang las bzhi'i dbang /_/chos kyi [#]rgyal po gsang ba'i dbang /_/thabs shes gdugs dang phreng dbang bskur/_/rjes la mnga' gsol rten kun la/_/rdzas brgyad sna bdun dbul ba dang /_/bkra shis byin cher gsol ba ni/_/'brang rgyas
[\[258a.6\]]la sogs bkra shis rdzas/_/mang la 'jig rten dge ba dang /_/mdzad pa bcu gnyis dkon mchog gsum/_/rigs lnga la sogs mang po ni/_/bklag [#]dang gyer bas zhal bsro bya/_/gong du cod pan dbang bskur ram/_/yang na sngags 'dis bcing [#]byas te/_/_
[\[258a.7\]]oM hUM oM dzr-I [#]khaM/_sku yi sum 'gyur khri la ni/_/mdun du ma nub mi yor bzhugs/_/de ltar ma byas skyon mang [#]'byung /_/de nas slob dpon yon bdag gnyis/_/me tog gtor te gdan khri nas/_/bzung [#]la bzhugs par lan gsum gsol/_/de nas
[\[258b\]]
[\[258b.1\]]mtshan brgya rtsa brgyad sogs/_/bstod pa rgyas bsdus skabs dang sbyar/_/de yi yon tan la dad pas/_/me tog spos dang de bzhin dri/_/mar me lha bshos na bza' sogs/_/sngags ldan rgyas bsdus skabs dang sbyar/_/de nas yon bdag mdun [#]bzhag
[\[258b.2\]]la/_/me tog dri yi [#]mnga' gsol ba/_/rten 'brel snying po zlos bzhin du/_/lha la dbul ba [#]bzhin byas la/_/gzengs [#]bstod mchod pa'i rjes gnang sbyin/_/gsang ba'i bdag po bcom ldan 'das/_/phyag na rdo rje 'khor bcas la/_/gtor ma phul la gsol
[\[258b.3\]]ba gdab/_/spyi yi chos skyong phyogs skyong bcu/_/rnam [#]sras mgon po gzhi [#]bdag la/_/gtor sbyin phrin las bka' bsgo bya/_/phyi rjes bzo [#]bo grogs byed sogs/_/'di skad brjod de mchod par bya/_/kye gson dga' bas 'di nyid du/_/ji ltar gsungs pa'i
[\[258b.4\]]mchod pa rnams/_/bdag la mthun pa'i nus pa med/_/de phyir khyed ni bzod par gsol/_/de dag gang dag brtul zhugs can/_/dge slong dge bsnyen dge bsnyen ma/_/mchog tu gus pas mchod byas la/_/ji ltar 'os pa'i yon yang dbul[#]/_/rab tu byung ba'i
[\[258b.5\]]gnas brtan dang /_/khyim pa'i gtso bo la sogs la/_/gnyer gtang [#]bka' bsgo 'di skad brjod/_/snyigs ma lnga yi dus 'di yi/_/mchog gi sku dang mnyam pa yi/_/sprul pa'i sku ni 'di yin gyis/_/khyod kyis ma nyams srung mchod kyis/_/sngags kyi bza' bca'
[\[258b.6\]]yon bdag la/_/skabs 'dir sbyin te 'di skad brjod/_/sngags kyi [#]gtsang sbra'i bza' bca' dag_/gzugs brnyan bdag po khyod la sbyin/_/bde gshegs lhag ma 'di dag ni/_/zos na sdig pa byang bar 'gyur/_/gal te lhag nyid dge 'dod na/_/bla ma gus pas dge bya zhing /_/_
[\[258b.7\]]de ltar rnam pa thams cad du/_/bla ma yang dag mnyes byas te/_/yon gyi dam pa dbul ba ni/_/rta dang glang po shing rta nor/_/longs spyod yo byad dbul 'di brjod/_/bla ma yongs su mnyes pa yis/_/las dang dngos grub thams cad 'thob/_/de bas dngos po
[\[259a\]]
[\[259a.1\]]thams cad kyis/_/bla ma mnyes par byed par shog_/de nas mtshan mo gtang rag ste/_/gnyen dang rigs rgyud 'khor rnams kyi[#]/_/bzang ba'i glu gar rol mo ste/_/dung la sogs pa'i rol mo dbul/_/lho phyogs rgyas pa'i thab byas la/_/_
[\[259a.2\]]'o ma can gyi bud shing brtsig_/'bru dang mngar gsum mar 'o mas/_/dang po mjug tu me lha mchod/_/bar du dkyil 'khor rab gnas lha/_/stong ngam lnga brgya sogs sngags 'dis/_/oM badzra A yu She puSh+TaM ku ru swA hA/_sdig zhi tshe dpal rgyas par 'phel/_/gtang
[\[259a.3\]]rag lhag chad bskang ba yi/_/mchod bstod bzod gsol skabs sbyar bya/_/rten gsar ye shes mi gshegs te/_/tsA ru'i ston mo rgyas par bya/_/dkyil 'khor lha gshegs dam tshig bsdu[#]/_/rdul tshon a kAr sngags bsdus te/_/chu sogs dor la ba'i lngas
[\[259a.4\]]byug_/de nas 'gro rnams dad bya'i phyir/_/shing rta khri sogs mtho bar bteg_/mchod pa rol mo dang bcas pas/_/grong khyer rnams su bskor bar bya/_/spros mi dga' la bsdus pa ni/_/bsnyen pas cho ga sta gon dang /_/dkyil 'khor bri sgrub rten gsar la/_/bgegs
[\[259a.5\]]bskrad yi ge brgyas brtan par/_/gong bzhin byin dbye la sogs pa/_/nub gcig la ni kun rdzogs bya/_/mnga' gsol rgyas par ma grub kyang /_/'di la nyes par mi 'gyur ro/_/shin tu bsdus pa'i rab gnas ni/_/brtan pa thob pa'i slob dpon gyis/_/gza'
[\[259a.6\]]skar tshes grangs mi brtsi ste/_/rdul tshon mi brten [#]thun gcig la/_/dkyil 'khor bsgoms te brgya rtsa bsnyen/_/bgegs bskrad bkru sogs gong ltar bya/_/bskyed de spyan drangs [#]sku gsung thugs/_/byin gyis brlab [#]dang dbang bskur ba/_/snying ga'i sa bon 'od kyis
[\[259a.7\]]ni/_/'og min rigs lnga'i thugs ka nas/_/bkra shis lha mo bum [#]rol bcas/_/dbang bskur rigs bdag [#]rgyas btab bsam/_/rten 'brel snying po brgya rtsa res/_/dri dang me tog gtor byugs te/_/rang rang lha la chos skur thim/_/bsams la rdo rjes [#]mchod
[\[259b\]]
[\[259b.1\]]bstod bya/_/rjes sogs spyi dang mthun par bya/_/lha khang rab gnas 'dir ma bshad/_/da ni phyag mtshan byin dbab ste/_/swa b+hA'i sngags kyis stong ngang las/_/dkar rigs lha khang mchod rten gnas/_/khang khyim b+hUM[#]las 'khor rnam snang /_/gsung rigs dmar
[\[259b.2\]]dang po [#]ti cod[#]/_/gaN+DI [#]cha lang dril bu sogs/_/dzr-IM [#]las pad+ma snang mtha' yas/_/nag sngo rdo rje [#]phur phreng [#]thugs/_/hUM las rdo rje [#]mi bskyod pa bskyed[#]/_/ser po bang mdzod yon tan rigs/_/aM las rin chen rin 'byung bskyed/_/las rigs ljang gu rgya gram gri/_/khaM
[\[259b.3\]]las ral gris don yod grub/_/chos skyong rnams la'ang [#]rang rang gis/_/'jig rten 'bag la rigs gsum gyis/_/rigs kyi 'bag la rang rang lhas/_/ngo mi shes kun de 'drar re'am/_/rigs bstun gong gis shes par bya/_/srog [#]chags gtso bo'i sprul skus
[\[259b.4\]]bya/_/srung [#]'khor kun dga' ra bkad sa/_/gzhal yas khang ngam a mo li/_/chu mig khron sogs mA ma kI/_/bza' shing ra dang ldum ra sogs/_/shing gi lha mo 'od 'chang mas/_/phyugs lhas par+Na sha ba ri/_/'bru dang bang mdzod dzam+b+ha la/_/yon
[\[259b.5\]]bdag dkyil 'khor mthong na lha/_/ma mthong ni [#]ni sprul skus bya/_/bla ma'i sku 'bag thugs dam ste/_/mi shes rang gi yi dam las/_/sngags la ma zhugs sprul pa'i sku/_/kun la dgug gzhug gong bzhin bya/_/phrin las rgyas pa'i cho ga ste/_/rab gnas rim
[\[259b.6\]]gsum 'khor bcas 'di/_/bdag gis rang bzor ma byas te[#]/_/gtso cher klu sgrub lugs gtsor bzhag_/rdo rje 'chang nas gnyis brgyud pa'i/_/lung dang 'dra [#]ba'i nA [#]ro dang /_/byang chub sems las thob pa yi/_/sgeg pa rdo rje skal ldan mchog_/de gsum snyan
[\[259b.7\]]nas snyan brgyud pa'i/_/man ngag bla ma mnyes pas thob/_/rgyud dang bstan bcos legs brten nas/_/rang nyid dran pa gso ba dang /_/gzhan yang bdag 'dra gti mug la/_/phan phyir gzhan gyis bskul nas bris[#]/_/ma rtogs nongs pa bzod [#]par gsol/_/brtsams
[\[260a\]]
[\[260a.1\]]pa'i dge ba cung [#]zad des/_/sems can bde chen sku thob shog_/sku dang gsung dang thugs rab tu gnas pa zhes bya ba dpal mar me mdzad ye shes kyis mdzad pa rdzogs so//_//rgya gar gyi mkhan po dI paM ka ra dang /_/_
[\[260a.2\]]lo tsA ba rgya brtson seng ges bi kra ma [#]shI lar bsgyur cing zhus te gtan la phab pa'o//[ {D2497}]@##/_/rgya gar skad du/_ts+tsha trA di pra tiSh+ThA dzIr+N+No d+hA ra bi d+hiH_bod skad du/_gdugs la sogs pa rab tu gnas pa dang rnying pa 'byin pa'i cho ga_/dpal rdo rje
[\[260a.3\]]sems dpa' la phyag 'tshal lo/_/de nas gser las grub pa la sogs pa'i gdugs a yig las skyes pa'i yu ba a ba d+hU tI'i rang bzhin can/_haM yig las skyes pa rtsa sum cu rtsa gnyis kyis nges par bcings pa'i rtsibs sum cu rtsa gnyis pa/_sangs rgyas
[\[260a.4\]]kyi ye shes bdud rtsi'i rang bzhin gyi chos kyi dbyings mtshon par byed cing /_nyon mongs pa'i tsha gdung thams cad 'phrog par byed pa'i dam tshig sems dpa' rnam par bsams nas/_de dang mtshungs pa'i ye shes sems dpa' rang gi snying ga'i sa bon gyi 'od zer gyis
[\[260a.5\]]bkug ste der gzhug par bya zhing bum pa'i chus dbang bskur te yang dag par mchod nas/_oM na maHsarba bud+d+ha bo d+hi satwA nAM AHts+tsha trA ba li swA hA/_'dis lan brgya rtsa brgyad bsngags par bya ste gdugs rab tu gnas pa'o/_/de bzhin du oM yig las skyes pa ches
[\[260a.6\]]bzang po'i gser gyis spras pa'i yu ba can bkra shis pa'i rang bzhin ston ka'i zla ba'i 'od ltar dkar ba'i rnga yab rnam par bsams nas/_de dang mtshungs pa'i ye shes sems dpa' rang gi snying ga'i sa bon gyi 'od zer gyis bkug ste dam tshig sems dpa' la gzhug
[\[260a.7\]]par bya zhing /_bum pa'i chus dbang bskur te mchod pa byas nas/_oM tsu ru tsA ma ri swA hA/_zhes pa'i sngags kyis lan brgya rtsa brgyad du lhag par gnas par bya ste rnga yab rab tu gnas pa'o/_/de bzhin du siM yig las skyes pa'i seng ge dang /_a yig
[\[260b\]]
[\[260b.1\]]las skyes pa'i gzhan gyis mi thub pa dang /_kaM yig las skyes pa'i rin po che'i bum pa dang /_ma yig las skyes pa'i nya dang rma bya dang ri dwags dang chu srin la sogs pa dang /_gaM yig las skyes pa'i mkha' lding dang /_paM yig las skyes pa'i pad+ma dang /_a
[\[260b.2\]]yig las skyes pa'i me long dang /_aM yig las skyes pa'i sna tshogs rdo rje dang /_khyu mchog dang /_hUM yig las skyes pa'i rdo rje dang /_traM yig las skyes pa'i rin po che dang /_haM yig las skyes pa'i ngang pa la sogs pas mtshan par gyur pa'i dam tshig sems
[\[260b.3\]]dpa' rnam par bsams nas de dang mtshungs pa'i ye shes sems dpa' rang gi snying ga'i sa bon gyi 'od zer gyis bkug ste dam tshig sems dpa' la gzhug par bya zhing /_bum pa'i chus dbang bskur te yang dag par mchod nas/_oM AHbadzra d+hA dza ba ti dza yot+ta ri
[\[260b.4\]]swA hA/_zhes pa 'dis lan brgya rtsa brgyad du lhag par gnas par bya ste rgyal mtshan rab tu gnas pa'o/_/de bzhin du paM yig las skyes pa 'od gsal zhing rab tu gdung ba skyed par byed pa'i dam tshig sems dpa'i gzugs rnam par bsams nas/_de dang mtshungs
[\[260b.5\]]pa'i ye shes sems dpa' rang gi snying ga'i sa bon gyi 'od zer gyis bkug ste dam tshig sems dpa' la gzhug par bya zhing /_bum pa'i chus dbang bskur te yang dag par mchod nas/_oM AHbadzra ke tu badzra pa tA ke d+hi tiSh+Tha paM swA hA/_zhes pa 'di lan brgya rtsa brgyad du
[\[260b.6\]]bzlas par bya ste ba dan rab tu gnas pa'o/_/de nas dkyil 'khor pa'i lha dang gnas kyi bdag po dang 'jig rten skyong ba dang sa'i bdag po dang glags lta ba'i skye bo dang bzo bo dang slob dpon dang chos smra ba la sogs pa rnams la bdag nyid ji lta ba bzhin mchod pa byas nas sngar
[\[260b.7\]]bshad pa'i cho gas gtor ma chen po sbyin par bya'o/_/grong dang grong khyer dang gtsug lag khang la sogs pa gang du mchod rten dang /_sku gzugs dang /_rgyal mtshan la sogs pa rnying pa dang gas pa dang tshig pa dang zhig pa la sogs par lha rnams gnas par gyur na gnas der sems
[\[261a\]]
[\[261a.1\]]can rnams la nor nyams pa dang 'thab rtsod dang mu ge dang skye bo rnams zad par 'gyur ba la sogs pa'i skyon rnams 'byung bas rnying pa 'byin pa'i cho ga bya'o/_/de la slob dpon ting nge 'dzin gsum gyi rnal 'byor dang ldan pas chu dang me tog dang bdug pa dang mar me
[\[261a.2\]]dang zhal zas la sogs pas yang dag par mchod de/_'dis gsol ba gdab par bya'o/_/bcom ldan che ge rdo rje mchog_/rig sngags rgyal po khyod phyag 'tshal/_/sems can rnams la phan phyir dang /_/khyed rnams la yang mchod pa'i phyir/_/mgon po rnying pa
[\[261a.3\]]'byin pa yi/_/cho ga bzang po bya bar 'dod/_/ye shes bdud rtsi'i rang bzhin gyi/_/bum pa 'dir ni gzhug par gsol/_/zhes so/_/de nas yud tsam de la nges par brtags te de'i thugs kar de'i sa bon bltas te lag pa g.yon pas bgrang phreng bzung nas/_de la bcings
[\[261a.4\]]pa'i srad bu lnga dang rdo rje dang bcas pa lag pa g.yas pas bzung ste/_rang rang gi sngags lan brgya rtsa brgyad du yongs su bzla zhing hoHyig gnyis dang spel ba'i sa bon rnam par gzhug par bya'o/_/de nas sngar bshad pa'i cho gas sbyin sreg byas nas thag pa rnams kyis bcings te khyu
[\[261a.5\]]mchog gi 'khrul 'khor la sogs pa rnams kyis bskyod par bya'o/_/de nas bum pa des phyogs dben par bzhag ste me tog la sogs pa rnams kyis yang dag par mchod par bya'o/_/mchod rten la sogs pa rdo'i rang bzhin gang yin pa dang /_grum pa dang zhig pa de ni chu mang po
[\[261a.6\]]yod pa'i chu klung du gzhug par bya'o/_/sa'i rang bzhin gyi mchod rten la sogs pa gang dang gang 'du bya bar mi bzod pa rnams ni de nyid du gzhug par bya'o/_/gang dang gang shing las byas pa'i rnying pa dang zhig pa de dang de ni mar gyis bsgos te ras kyis dkris nas sbyin sreg gi mes
[\[261a.7\]]bsreg par bya'o/_/gang zhig zangs la sogs pa las byas pa de ni bzhu nas sngar gyi tshad las mi dman par bya'o/_/mchod rten la sogs pa de dag grub nas mchod yon la sogs pa'i mchod pa sngon du 'gro bas sngar bum par bzhag pa'i ye shes kyi bdud rtsi'i rang bzhin gyi ye
[\[261b\]]
[\[261b.1\]]shes sems dpa' phyung nas mchod rten la sogs pa'i dam tshig sems dpa' la gzhug par bya zhing de la bum pa'i chus dbang bskur ro/_/de nas rang rang gi sngags kyis lan brgya rtsa brgyad du byin gyis brlabs te/_sngar bshad pa'i rim pas me'i mchod pa dang rab tu
[\[261b.2\]]gnas pa yang bya'o/_/rnying pa 'byin pa'i cho ga'o/_/gdugs la sogs pa rab tu gnas pa dang rnying pa 'byin pa'i cho ga 'di'i rgya dpe gnyal gyi phyogs nas rnyed do/_/bstan pa rin po che la phul du byung ba'i gces spras su mdzad pa mtshungs med chos kyi rje rin po che zhwa dmar cod pan 'dzin
[\[261b.3\]]pa bzhi pa'i zhal snga nas bsgyur cig ces bka' stsal pa bzhin zha lu lo tsA ba dge slong chos skyong bzang pos dpal sne'u gdong rtser bsgyur ba'o//[ {D2498}]@##//sa dang shing dang rdo'i cho ga bzhugs/_@#/_/dpal rdo rje sems dpa' la phyag 'tshal lo/_/lha yi rnal 'byor dang ldan pas/_/sa gzhi mchod
[\[261b.4\]]pa mchog bsgrubs te/_/lha las ldang bar byas nas ni/_/de nas sa gzhi sbyar bar bya/_/de la slob dpon gyis rang gi 'dod pa'i lha'i rnal 'byor byas te mtshan mo'i dus su gzhon nu ma gcig gdong shar du phyogs pa la mchod pa byas te bstod nas/_kye bcom ldan
[\[261b.5\]]'das ma dge ba dang mi dge ba smros shig ces brjod de/_a/_ka/_pa/_ta/_tsa/_sa/_ha/_ba/_dza rnams tshig gi thog mar byung ba'i de'i brjod pa ma 'khrul par rjes su dpag par bya'o/_/de mig dgu pa'i sa rnams la der gal te byang du a yig thog mar gyur pa de'i tshe nges
[\[261b.6\]]par shar gyi phyogs su rkang pas lhag pa'i khru gang gi 'og na srog chags gnyis kyi zug rngu'o/_/de ma phyung na rigs rgyud dang rang gi chung ma 'chi ba dang me'i 'jigs pa'i skyon 'byung ngo /_/ka dang por brjod na byang du me'i zug rngu ste rgyal rigs kyi rus pa rkang pa gnyis kyis lhag
[\[261b.7\]]pa'i khru gang gi 'og na yod do/_/de gal te ma phyung na de'i tshe nad sna tshogs dang /_me'i 'jigs pa dang don nyams pa rgyal pos gzir ba rab tu 'byung bar 'gyur ro/_/pa dang por brjod na byang dang lho'i phyogs su rkang pas dman pa'i khru gnyis kyi 'og na rje'u rigs kyi rus pa'i dum
[\[262a\]]
[\[262a.1\]]bu'o/_/de ma phyung na phyi dang nang du tsha gdung dang don nyams par 'gyur ro/_/ta dang po dang phyi mar brjod na srin po'i phyogs na dmangs rigs kyi rus pa'i dum bu mtho gnyis kyi 'og na'o/_/de gal te ma phyung na de'i tshe nad sna tshogs kyis gzir ba dang me'i
[\[262a.2\]]'jigs pa dang khyim gyi bdag po 'chi'o/_/tsa dang por brjod na chu'i phyogs su bram ze'i rus pa'i zug rngu rkang pas lhag pa'i khru gnyis kyi 'og na'o/_/de ma phyung na khyim mes 'jig par 'gyur ro/_/sa dang po dang phyi mar yod na rlung gi phyogs su sa'i bdag po'i rgyud kyi rus
[\[262a.3\]]pa'i zug rngu 'byung ste phyed dang bcas pa'i mtho gnyis kyi 'og nas so/_/de ma phyung na mdza' ba yun thung ba nyid dang mya ngan du 'gyur ro/_/ha dang por brjod na byang gi phyogs su rkang pa gsum gyis lhag pa'i khru gnyis kyi 'og na rje'u rigs kyi skye bo'i rus pa'i zug rngu ste 'dis ni skyes pa
[\[262a.4\]]dang bud med rnams tshe thung ba nyid du 'gyur ro/_/ba yig dang po dang phyi mar yod na dbang ldan du mtho gsum na dmangs rigs kyi rus pa'o/_/yang na byi la'i rus pa dang lcags dang sol ba yod do/_/de ma phyung bar bzhag na rgyud kyi nor nyams par 'gyur ro/_/dza dang po dang phyi mar
[\[262a.5\]]brjod na de'i dbus na bram ze'i rus pa'i zug rngu ste de ma phyung na rgyal po'i chad pas gzir ba dang nor zad pa'i skyon 'byung bar 'gyur ro/_/de'i phyir thams cad du nyes pa du ma 'byung ba'i phyir zug rngu rnams dbyung bar bya'o/_/de nas gzhon nu ma mchod de mdun du yungs kar dkar po dang
[\[262a.6\]]nim pa'i lo ma la sogs pa g.yas pa'i khu tshur gyis g.yas su bskor zhing g.yon pa'i khu tshur gyis g.yon du bskor nas me la lan gsum du dor bar bya'o/_/sngags ni 'di yin te/_oM sarba pA pa da ha na badzra sarba pA baM da ha swA hA/_de nas arka'i ras bal gyis mar
[\[262a.7\]]me'i sdong bu byas te/_til nag po'i snum gyis mar me spar te zug rngu brtag par bya'o/_/de la phyogs gang du mar me'i rtse mo rgyug pa der nges par zug rngu yod do zhes rtogs par bya'o/_/gang du mar me rdul gyis bskor ba der zug rngur 'gyur ro/_/de nas gtor ma dang mchod
[\[262b\]]
[\[262b.1\]]pa la sogs pa byas nas me tog dang bcas pa'i 'bras yos sa la gtor bar bya'o//_//shing gi las zhes gsungs pa de brjod par bya'o/_/nags kyi 'khrul 'khor de 'dren pa/_/mkhas pas yang dag blangs nas ni/_/shing gi mgo bor legs bzhag
[\[262b.2\]]ste/_/bdud rtsi'i me la sbyin sreg bya/_/de la tshes dang gza' dang rgyu skar bzang po la mchod rten bzhengs pa dang gtsug lag khang la sogs pa'i mchod sdong dang /_sgo dang /_ka ba la sogs pa shing gi rtse mo'i mthar thug pa rnams kyi chu dang zheng dag phya mkhan dang thig
[\[262b.3\]]skud 'dzin pa la sogs pa rnams kyis yang dag par brtags te/_shing bzo ba'i 'khor rnams tshogs pa dang mchod sbyin byed pa'i slob dpon dag dang lhan cig nags su 'khrul 'khor gyis 'gro bar bya'o/_/nags tshal dang nye bar slebs pa'i dus su bdag nyid
[\[262b.4\]]las thams cad pa'i gzugs su brtags shing bsams te/_rkang pa g.yas mdun du byas nas shar dang byang gi phyogs su gdong phyogs pa'i slob dpon nags tshal gyi phyogs su rab tu zhugs te/_lo nyis brgya ma lon pa'i shing rnams ni nye bar mi blang ngo /_/de la shing
[\[262b.5\]]rnams ni dwi ke sha ra dang /_mA lU ra dang /_tit+ta sA ra dang /_lha'i shing dang /_sing lding dang /_gam+bA ri dang /_sbrang rtsi can dang /_mya ngan med dang /_ba ku la dang /_rnam par rgyal byed dang /_sa'i tsan+dan dang /_tsam+ba ka dang /_tsan+dan dang /_kid+shu
[\[262b.6\]]ka dang /_pa lA sha dang /_pits+tshi la dang /_tsa la da la dang /_sha ra sA la dang /_tA la dang /_gran+thi la dang /_ardzu na dang /_dzam+bu dang /_b+haN+Di la dang /_ro hi NI la sogs pa shing bzang po du ma gang dang gang du skyes pa'i shing de dag legs par brtags te
[\[262b.7\]]mtshan mo'i dus su las thams cad pa'i rnal 'byor dang ldan pa'i slob dpon spro ba dang ldan pas shing bzo ba grogs dang bcas pa legs par bsrung ba byas te/_nyer spyod lngas bla ma dang sangs rgyas dang byang chub sems dpa' dang phyogs kyi bdag po dang /_nags kyi shing
[\[263a\]]
[\[263a.1\]]gi lha la sogs pa rnams yang dag par mchod de/_phyogs kyi gtor ma yang byin nas shing bzo ba grogs dang bcas pa bza' ba dang /_bca' ba dang /_zas dang /_skom dang /_tAm+bU la la sogs pa rnams kyis yang dag par mgu bar byas
[\[263a.2\]]nas/_'dod pa'i lha la bcom ldan che ge zhes bya ba la sogs pa'i tshigs su bcad pa rnams kyis gsol ba btab pas thugs mnyes te/_shing bzo ba grogs dang bcas pa dang lhan cig 'dod pa'i lha'i rnal 'byor dang zhi ba'i yid kyis nyal bar bya'o/_/de la rmi lam bzang po nges par mthong
[\[263a.3\]]na legs par grub par 'gyur ro/_/rmi lam ngan pa thams cad zhi ba'i sngags bzla bar bya'o/_/de nas snga bar mchod pa thams cad dang yang dag par ldan pa'i slob dpon rnam par snang mdzad chen po'i rnal 'byor dang ldan pas der gnas pa'i shing gi lha mo'i gzugs kyi shing
[\[263a.4\]]gi rgyal po yang dag par mchod par bya'o/_/de la shing gi lha mo de rnams dang zhing skyong de rnams kyang 'di yin te/_lha'i shing dang /_dwi ke sha ra dang /_tsam+pa ka dang /_mya ngan med pa'i shing rnams la shing gi lha mo gsang ba ma'o/_/zhing skyong stobs po che'o/_/ne
[\[263a.5\]]mI dang /_shA la dang /_sha ra la'i shing rnams kyi ni 'jig rten gyi ma'o/_/zhing skyong ri bo chen po'o/_/a ru ra'i shing dang /_ba Ta dang /_ra shing rnams kyi ni rna ba nyed ma'o/_/zhing skyong shin tu stobs so/_/tsu ta'i shing la ni am+bi kA'o/_/zhing skyong stobs can
[\[263a.6\]]no/_/ta la'i shing la bde byed ma'o/_/zhing skyong skra gyen brdzes so/_/kan+da pa'i shing la bzhin bzang ma'o/_/zhing skyong dril bu chen po'o/_/ka rany+dza la ni ka rany+dzar gnas ma'o/_/zhing skyong gtum pa'i dril bu'o/_/sbrang rtsi'i shing la dbang bskur ma'o/_/zhing
[\[263a.7\]]skyong skyes pa'i dbang phyug go/_/gser shing la gtum mo'o/_/zhing skyong su dza ne tA'o/_/shri go ra'i shing la dpal chen mo'o/_/zhing skyong me'i kha'o/_/de nas las dang rjes su mthun par shing gi lha mo rnams dang zhing skyong rnams kyi yang rnam pa bsgoms nas rang
[\[263b\]]
[\[263b.1\]]rang gi sngags kyis mchod par bya'o/_/de la/_oM na maHswA hA/_zhing skyong gi'o/_/oM eM gu h+ya kA yi na maHswA hA/_de bzhin du oM maM ma hA me ra we na maHswA hA/_oM lAM lo ka mA tri kA yai na maHswA hA/_oM aHa ti ba lA ya na maHswA hA/_oM kAM kar+N+Na mo Ti kA yai na
[\[263b.2\]]maHswA hA/_oM baHba lA ya na maHswA hA/_oM aM aM bi kA yai na maHswA hA/_oM UM UM r+d+ha ke shA ya na maHswA hA/_oM shaM shaM ka ri kA yai na maHswA hA/_oM g+haM ma hA g+ha N+TA ya na maHswA hA/_oM suM su mu khA yai na maHswA hA/_oM tsaM tsaN+Da g+haN+DA ya na maHswA hA/_oM kaM ka
[\[263b.3\]]raM dza bA si n+yai na maHswA hA/_oM puM puM se shwa rA ya na maHswA hA/_oM shaM shai kA yai na maHswA hA/_oM suM su dza ne te na maHswA hA/_oM tsaM tsaN+DA l+yai na maHswA hA/_oM baM bah+ni mu khA ya na maHswA hA/_oM lAM ma hA la k+Sh+m+yai na maHswA hA/_gtsug lag khang gi rgyu yi phyir/_/bdag ni
[\[263b.4\]]ljon shing gcad par 'dod/_/da ni khyed rnams shing gzhan la/_/gnas te bdag la bzod par mdzod/_/ces bya ba'i tshigs bcad lan gsum du brjod de/_/shing la gnas pa'i lha la gsol te/_de nas me tog la sogs pas legs par mchod de/_shing
[\[263b.5\]]gzhan la gnas par bsam par bya'o/_/de nas bsrung ba'i ched du rma bya chen mo bklag par bya'o/_/de nas las thams cad pa'i gzugs can gyi shing bzo ba gser dang ras dang tA m+bU la la sogs pa rnams kyis yongs su mgu bar byas te/_dgra sta sbrang rtsis byugs
[\[263b.6\]]te dge ba'i sems kyis shing bzo ba lag pa g.yas pa gyen du phyogs pa dang /_kha byang shar du bltas te nyi ma la bltas nas shing gcad par bya'o/_/der yang dge ba dang mi dge ba'i mtshan ma blta bar bya ste mi dge ba'i mtshan ma byung na spang bar bya zhing /_dge ba'i mtshan ma
[\[263b.7\]]byung na gzung bar bya'o/_/gal te shing byang phyogs su lhung bar gyur na de'i tshe mchod sbyin byed pa la nor dang las kyi dngos grub tu 'gyur ro/_/dbang ldan gyi phyogs su lhung na rig pa dang ye shes kun du 'gro bar 'gyur ro/_/gal te dbang po'i phyogs su shing lhung na de'i tshe
[\[264a\]]
[\[264a.1\]]dpal dang 'byor pa dang rgyas par 'gyur ro/_/gal te shing gzhan rnam par nyid pa'i bar du lhung bar gyur pa de'i tshe dge ba dang bde ba nyid du 'gyur ro/_/gal te shing gzhan ma bcom par lhung na mchod sbyin byed pa la 'jigs pa chen por
[\[264a.2\]]'gyur ro/_/me dang bden bral dang gshin rje dang chu dang rlung gi phyogs rnams su lhung na grangs bzhin du me'i 'jigs pa dang nad dang 'chi ba dang chu dang rlung gi 'jigs pa 'byung bar 'gyur ro/_/bskyod pa na sgra mi gsal ba ring du grag cing lhung na mchod sbyin byed pa po la
[\[264a.3\]]sdug bsngal gyi mtshan mar 'gyur ro/_/gcod pa'i dus su gal te rnga mo dang rta dang ce spyang dang bong bu dang sbrul dang phag dang bya rog la sogs pa gdug pa'i 'dab chags mthong bar gyur na de'i tshe nges par gsad pa dang bcing ba dang bgegs du ma 'byung bar 'gyur ro/_/gal
[\[264a.4\]]te shing las khrag 'dzag na de'i tshe mchod sbyin byed pa 'chi bar 'gyur ro/_/zho dang mar dang sbrang rtsi dang 'o ma 'dzag na gsad pa dang bcing ba la sogs pa'i 'jigs pa 'byung bar 'gyur ro/_/'on kyang shing rnams la rang bzhin pa'i mngar ba dang tsha ba dang kha ba dang bska
[\[264a.5\]]ba'i bcud 'byung ba de la ni nyes pa med do/_/sbal pa le brgan gyi mdog can byung na des ni nad 'byung ba rjes su dpag par bya'o/_/de bzhin du shing gi khong nas byi ba mdog ser skya byung na des chom rkun gyi 'jigs pa dang swA sha'i nad 'byung bar rjes su dpag par bya'o/_/_
[\[264a.6\]]shing gi bar nas rtsangs pa mdog ser po byung na des ni nor nyams par rjes su dpag par bya'o/_/de'i khong nas khyim gyi rtsangs pa phug ron gyi mdog can byung na des mchod sbyin byed pa dbul por 'gyur bar rjes su dpag par bya'o/_/kha dog dmar po'i na kU ka lA
[\[264a.7\]]sha byung na des ni nad 'byung bar rjes su dpag par bya'o/_/khong nas sbrul sngo bsangs byung na des kyang nor zad pa nyid do/_/kha trU'i mdog can gyi chu byung na des ni chu'i 'jigs pa nyid rjes su dpag par bya'o/_/gdugs dang /_rgyal mtshan dang /_g.yung drung dang /_
[\[264b\]]
[\[264b.1\]]dpal be'u dang /_bum pa dang /_rnga yab dang /_'khor lo dang /_pad+ma dang /_dga' ba 'khyil pa dang /_sdong ris dang ku sha rnams ni mtshan ma bzang po ste de lta bu la sogs pa dge ba dang mi dge ba'i mtshan ma rnams yongs su shes par byas nas shing gcad par
[\[264b.2\]]bya'o/_/de nas shing de dag yang dag par rnam par phye nas rtsa ba dang sked pa dang rtse mo'i mtshams rnams phye ste cha gcig gis lhag pa'i cha bcu'i tshad du bya ste/_shing rnams ji lta bar nags kyi 'khrul 'khor yang de bzhin te mchod rten dang bim+pa la sogs pa'i phyir du nags kyi
[\[264b.3\]]'khrul 'khor de rnams kyis drang bar bya'o//_//rdo ba yang shis pa rnams gzung bar bya zhing mi shis pa rnams spang bar bya'o/_/de la ri'i ljongs dang ngam grog dang chu 'gram la sogs par gnas pa'i rdo ba mkhregs pa dang sra ba dang dri zhim pa dang shin
[\[264b.4\]]tu reg na mnyen pa dang dri nga ba med cing 'jam pa dang snum pas ni tshe dang ldan no/_/'di la shis pa gnyis te dkar po dang ser po dang dmar po dang ljang gu dag dang /_rdo ba nag po la gal te ri mo dkar po phra mo dang thig le dang ldan pa de'i tshe blon dang ldan pa dang /_bza'
[\[264b.5\]]mi'i rgyud dang rigs dang rgyal srid dang nor dang 'bangs rnams la shis so/_/steng dang byang dang dbang ldan dang shar gyi phyogs su gdong phyogs pas ni grangs bzhin du mkha' spyod kyi dngos grub dang skye bo dang nor dang rigs rgyud 'phel lo/_/thar pa dang mngon par
[\[264b.6\]]'dod pa'i dngos grub sbyin pa'i rdo ba rnams gzung bar bya'o/_/shin tu 'jam pa'i gzong gis bsnun pa na bye ma dang bcas pa dang /_/rtsub pa dang bral ba dang gog sgra can gyi rdo ba rgan po 'di dag yongs su spang ngo /_/de ltar shis pa dang mi shis pa'i rdo ba rnams shes
[\[264b.7\]]par byas nas shis pa'i rdo ba rnams pa yi rnam lngas byugs te dri bzang po'i chus khrus byas nas dri la sogs pa rnams kyis rgyas pa'i sems kyis mngon par mchod de shing gi skabs su bshad pa'i las rnams thams cad 'dir yang bya'o/_/de nas grong khyer du 'jug pa'i
[\[265a\]]
[\[265a.1\]]dus su shing rnams dang /_rdo ba rnams rgyal po'i skyes bu rnams kyis rgyas pa'i sems kyis drang bar bya zhing snga ma bzhin du mar me dang sil snyan sna tshogs kyi sgra dang ca co dang bcas te shin tu gus pa dang bcas pas zhugs te/_rgya che zhing mnyam pa'i
[\[265a.2\]]sar bkod de pad+ma'i dbus su gzhag par bya'o/_/gtsug lag khang sogs bzhengs pa la nye bar mkho ba'i sa brtag pa dang shing dang rdo ba'i cho ga 'di sngags kyi gzhung lugs che ba zhig gis dum bur mngon no/_/'di'i rgya dpe gnyal gyi phyogs nas rnyed de lha dang bcas pa'i
[\[265a.3\]]skye dgu mtha' dag gi gtsug gi nor bus zhabs rten gyi pad+ma la phyag byas pa'i 'dren pa dam pa chos kyi rje rin po che zhwa dmar cod pan 'dzin pa bzhi pa'i zhal snga nas bsgyur cig ces gsung ba bzhin du zha lu lo tsA bas dpal sne'u gdong rtser bsgyur ba'o//_//_
[\[265a.4\]{D2499}]@##/_/rgya gar skad du/_hi ra N+ya mA lA nA ma da sha kr-i yA bi d+hiH/_bod skad du/_dbyig gi phreng ba zhes bya ba cho ga'i bya ba bcu pa/_bla ma dang dpal rdo rje sems dpa' la phyag 'tshal lo/_/gang zhig dpal ldan sa bcu'i pha rol dri med ye shes don gyi bya ba
[\[265a.5\]]dbang byed cing /_/de kho na nyid rnam pa'i gzungs mchog yon tan tshogs kyi rim pas byang chub yang dag thob/_/rnam pa kun gyi mchog ni rab sbyin pa dam pa'i mtshan nyid bzhi yis brgyan par gyur pa yi/_/ma lus chos dang nor dang thar dang dpal gyi ched du rdo rje 'dzin pas
[\[265a.6\]]khyed la srungs/_/rtsod pa'i dus kyi skye bo 'di dag phal cher tshe thung sred pa'i sems ldan rnam dpyod dang /_/'byor bral dad dang bzod pa shes rab bsod nams stobs dang bral phyir brtse ba bya bar 'os/_/de dag dus kun rgyu dang 'bras bu mang po nyid kyis bya ba gzhan la rab
[\[265a.7\]]'jug pas/_/thams cad mkhyen pas ras ris la sogs gzugs brnyan bya ba'i thabs ni rnam bcu rab gsungs nyid/_/bya ba'i cho ga bcu yis dman pa'i rab gnas ni/_/ku sha'i 'bras bu bzhin du bzhin du grub pa'i bdag mi 'gyur/_/de phyir kun las drangs te
[\[265b\]]
[\[265b.1\]]mdo ru bsdus pa ni/_/bsod nams 'phel ba'i rgyu ru rnam par bri bar bya/_/de la dang por skye gnas sbyang /_/de nas mtshams mtha' nye bar sbyar/_/skye dang ming dang nye bar dri/_/gtsug phud bya ba nyid dang yang /_/brtul zhugs brtan dang kun tu spyod/_/lag pa
[\[265b.2\]]'dzin dang me yi las/_/de ltar mdor bstan cho ga bcu/_/rgyas par bshad pa'ang 'di lta ste/_/bram ze rgyal rigs rje'u rigs dmangs rigs skye dgu yi/_/bu mo dkar dang ser dang dmar nag mdangs ldan ma/_/de dag rnams kyis tshul bzhin bkal ba'i srad
[\[265b.3\]]bu bzang /_/zhi dang rgyas dang dbang dang mngon par spyod rnams la'o/_/yuk+t+yA sid+d+haM hasta sU R+Yo t+tha muk+taM saM grwang+gA d+hI ra mu l+ya kra yad+bA/_A rak+TaM bA puSh+pa ba t+yA ra dzo b+hi ran+taH/_sha y+YA lab+d+ha sat+ka r+p+pa TA di/_'jug ngogs chu dang 'o ma dri chab sogs ldan pa'i/_/chag
[\[265b.4\]]chag gis ni bsam gtan khang pa legs sbyang zhing /_/lha yi brtul zhugs byi bar 'dod pas de tshe brgyad pa la/_/bas mtha'i gnas mal thal ba chang dang chu yis kyang /_/slob dpon dpal ldan rdo rje sems dpar bsgom byas te/_/sangs rgyas dkyil 'khor
[\[265b.5\]]dang ni rgan rabs mchod par bya/_/bya ba kun la 'jig rten skyong sogs lha rnams ni/_/dang por gtor ma la sogs sbyin pas kun tshim bya/_/bza' dang btung ba mchog dang gar dang glu rnams dang /_/thob mar yon la sogs pa byin pas mgu ba yi/_/_
[\[265b.6\]]bzo bo las kyi rdo rje'i rang bzhin nyid bsams te/_/lag par rdo rje chu skyes nyi zlas mtshan pa dag_/byin nas myur du las 'grub bya phyir rab tu 'bad/_/lus ni dag cing skam la rung zhing brtan pa yi/_/gos la sogs pa'ang stong dang snying rje'i rang bzhin
[\[265b.7\]]te/_/de ltar rang bzhin med pa'i ngo bor yang dag bsam/_/sna tshogs rin chen dri dang me tog chur bsres pa'i/_/mchod yon byin nas bkra shis bstod pa'i sgra dang bcas/_/ye shes rnam pa lnga yi srad bus ji lta bzhin/_/'khor lo'i tshul bzhin thig gdab pa ni bsgrub par bya/_/ras ris kyi'o/_/_
[\[266a\]]
[\[266a.1\]]glegs bam chos kyi mdzod ni gro ga sogs la'ang rung /_/shes rab ye shes rnam pa d+hIHskyes bdud rtsi dang /_/smyu gu hUM las rdo rje'i rtse mo rnam dag pas/_/gsung gi rdo rje'i bdag nyid yi ge'i phreng spro byed/_/glegs bam gyi'o/_/sa shing lcags kyi khams dang rdo ba si thol/_/shes rab
[\[266a.2\]]dag pa'i zla ba nya 'dra snying gar te/_/gang gang lha yi snying po'i sngags de sngags pa yis/_/khams la de ni lan brgyad dag tu bzlas par bya/_/mchod rten dang sku gzugs la sogs pa'i'o/_/de bzhin gshegs pa'i rang bzhin gang /_/'gro ba 'di yi rang bzhin de/_/de bzhin gshegs pa rang
[\[266a.3\]]bzhin med/_/'gro ba 'di yi rang bzhin med/_/dngos po dag par byed pa'o/_/mkha' khyab rdzogs sangs rgyas kun dang /_/byang chub sems dpa' kun 'gro rnams/_/'dir ni sangs rgyas gnas mdzad la/_/yang dag nye bar mdzad par 'os/_/nye bar byed pa'o zhes pa dang po skye gnas
[\[266a.4\]]sbyang ba'i bya ba'o//_//de nas bar snang zla ba nya ba'i dkyil 'khor la/_/shin tu dmar ba'i ho yig rnam par spel zhing 'bar/_/sku gsum sa bon dang mnyam sa bon bzang po can/_/dkyil 'khor pa ni bdag por bcas pas rnam par gzigs/_/ji ltar rdzogs pa'i sangs rgyas kun/_/dga'
[\[266a.5\]]ldan du ni bzhugs pa las/_/lha mo sgyu 'phrul lhums zhugs ltar/_/de bzhin 'dir ni bzhugs su gsol/_/ma lus phyogs na bzhugs pa yi/_/sangs rgyas bdag la dgongs su gsol/_/'jam pa'i rdo rje slob dpon che/_/lhar ni bdag gis brtag par bgyi/_/slob ma rnams la
[\[266a.6\]]brtse ba dang /_/sems can rnams kyi don gyi phyir/_/sa bon gyur pa'i ye shes che/_/byin gyis brlab par mdzad par 'os/_/zhes gsol ba btab nas slar yang mchod de lha'i thugs ka'i chu skyes kyi nang gi zla ba gang ba la gnas pa'i rang gi sa bon gyi 'od zer rab tu 'phros pa'i lcags
[\[266a.7\]]kyus dgug pa dang gzhug pa dang bcing bar bya ste/_oM badzrAM ku sha bI dza maN+Dal mA kaR+Sha ya dzaH/_oM badzra pA sha bI dza maN+DalaM pra be+e sha ya hUM/_oM badzra s+pho Ta bI dza maN+DalaM ban+d+ha ya baM/_oM badzrA be sha bI dza maN+DalaM to Sha ya hoH/_zhes pa ni dgug pa la sogs pa'i sngags so/_/bya ba kun la
[\[266b\]]
[\[266b.1\]]ting 'dzin gsum bsgoms nas/_/snying po mngon par bzla zhing 'di bsgrub bya/_/yi ge brgya pas bskangs shing brtan byas te/_/phyi dang gsang bar bcas pa'i mchod gtor sbyin/_/oM AHbadzra puSh+pe hUM/_me tog go/_/oM AHbadzra d+hU pe hUM/_bdug pa'o/_/oM AHbadzra dI pe hUM/_mar me'o/_/_
[\[266b.2\]]oM AHbadzra gan+d+he hUM/_dri chab bo/_/oM AHbadzra nai bi d+ye hUM/_zhal zas so/_/oM badzra satwa sa ma ya/_ma nu pA la ya/_badzra satwa tI no pa tiSh+Tha/_dr-i D+ho me b+ha ba/_su to Sh+yo me b+ha wa/_su po Sh+yo me b+ha ba/_a nu rak+to me b+ha ba/_sar+b+ba sid+d+hi m+me pra yats+tsha/_sar+b+ba karma su tsa me tsit+taM shre yaHku ru hUM/_ha ha ha
[\[266b.3\]]ha hoHb+ha ga bAn sar+b+ba ta thA ga ta badzra mA me muny+tsa badzrI b+ha ba ma hA sa ma ya satwa AH/_zhes pa yi ge brgya pa'i sngags so/_/dpung bzangs kyi rgyud las gsungs pa'i tshigs bcad kyi gtor ma dang /_rang gi brtag pa'i rgyud las gsungs pa'i sngags kyi phreng bas dkyil 'khor pa dang bcas
[\[266b.4\]]pa'i 'jig rten skyong ba la sbyin te/_'dir ni mangs kyis dogs pas bdag gis ma bris so zhes pa gnyis pa mtshams kyi mtha' nye bar sbyor ba'i bya ba'o//_//mchod yon gyi snod mchog shel dang in+d+ra nI la dang rdo rje ljang gu dang puSh+pa rna ga rnams kyis gang ba'i gser dang nor bu
[\[266b.5\]]dang zangs dang rdo ba la sogs pa dang dung chos 'bras yos dang me tog ku sum+b+ha'i 'bras bu dang til dang dri dang me tog dang 'o ma dang chu rnams kyis yongs su bkang ba'o/_/oM big+h+nAn+ta kr-ita hUM/_bsang gtor gyi dung chos byin gyis brlab pa'o/_/oM sarba ta thA ga ta pA dAr+g+haM pra tIts+tsha swA hA/_
[\[266b.6\]]mchod yon gyi snod byin gyis brlab pa'o/_/oM AHhUM/_zhabs bsil dang zhal gyi dung chos byin gyis brlab pa'o zhes pa mchod yon dang nye ba'i byed pa'o/_/dwi raSh+Ta mA traM ka ru No pa mo da raM dwi mA tra lasboSh+Tha mu khaM sa mA ya taM/_ta da r+d+ha mA nA ya ta muny+tsa kan+d+ha raM tri b+hA ga bi stA ra su rU pa kaN+Tha kaM/_
[\[266b.7\]]kha gdugs dkar po ltar mdzes pa'i bum pa bsgrub par bya ste las thams cad pa la'o/_/ma tshos pa dang nag nog dang gas pa la sogs pa spangs pa/_legs par sbyangs shing dag pa'i lus can bdug pas legs par bdugs pas/_tri ne t+ya tsA mI ka ra tsi tra tsih+ni taM/_'jug
[\[267a\]]
[\[267a.1\]]ngogs bzang po'i chu gtsang mas bkang ba rgyal mtshan dang ba dan dang gos dang me tog gis brgyan te/_ku shas rab 'khyil par bcas pa'i gdan la gzhag go/_/a shwat+tha dang tsU ta dang ba Ta dang brka Ti dang mchod sbyin shing ste de rnams kyi lcug ma lnga dang shing shun
[\[267a.2\]]rnams so/_/ba byung rnams ni ba lang gi lci ba dang chu dang 'o ma dang zho dang mar rnams so/_/siM hI dang sA ha dang br-i ha ti kA dang gi ri kar+Ni kA rnams dang /_gro dang til dang sran ma dang nas rnams dang /_mu tig dang byi ru dang mu men dang gser dang dngul te lnga dang /_ga bur dang gur gum dang
[\[267a.3\]]tsan+dan dang gla rtsi dang sih+la rnams dang /_srad bu ser po dang ljang gu dang dmar po dang nag po rnams so/_/dbang ldan dang zla ba dang chu lha dang dbang po'i bu rnams kyi dkar po'o/_/tshangs pa dang dbang po dang sa dang nor sbyin rnams kyi mdog ser po'o/_/nyi ma dang sbyin sreg mkhan gyi dmar po'o/_/rlung
[\[267a.4\]]lha dang lha min dag gi ljang gu dang nag po'o/_/lha min dgra dang gshin rje dag gi sna tshogs pa'o zhes pa bum pa la sogs pa'i yo byad do/_/zhi ba'i sbyin sreg las bshad pa'i cho gas bdud rnams sbyangs te/_bum pa dang rdul tshon gyis bris pa dang sku gzugs la sogs pa rnams la
[\[267a.5\]]dgug pa dang gzhug pa dang bcing ba dang mnyes pa rnams byas te lhag par gnas pa'i cho gas slar yang sngags pas mchod de ba byung dang dri bzangs zangs kyi snod du sbyar ba dUr ba'i myu gu las byas pa'i pir gyis byugs te/_sku gzugs gser las byas pa la sogs pa ni legs par bzhag
[\[267a.6\]]nas dri bzangs dang til mar gyis sbyang ngo /_/rang+gA rka sbyar ba las byas pa'i snod du legs par bzhag pa sat+paN+Di balka la bi le pa na mang+ga yaSh+TeH_dri dang /_skyu ru ra dang /_dri bzang po'i khyad par gyi phye ma bum pa'i cha'i nang du bcug pas dri ma bsal te/_rin po
[\[267a.7\]]che'i 'od can 'od kyis rnam par bkra ba'i me long gi ngos la glegs bam rnams kyi gzugs brnyan gyi gzugs la ste/_bkra shis brjod pa'i snyan pa'i glu 'don zhing rnam rgyal bum pa la sogs pa rnams kyis rim gyis khrus byas te khrus kyi cho ga'o/_/lus rdzogs pa'i sku gzugs
[\[267b\]]
[\[267b.1\]]la sogs pa rnams ni byis pa skyes pa'i cho ga ji lta ba bzhin khrus la sogs pas lus yang dag par sbyangs te/_yan lag dgu sa bon rnams kyis yongs su sbyang bar bya'o/_/dpal sku rdo rje la sogs pa'i ngo bo smin mtshams dang mgrin pa dang snying gar nyi ma'i gzugs dang /_mig
[\[267b.2\]]dang rna ba dang sna dang lce dang skra mtshams dang lte ba'i bar du zla ba nya ba la yan lag dgu'i sa bon rnams ni 'di lta ste/_oM AHhUM/_k+ShiM/_dzraM/_khaM/_gaM_/_k+ShaM/_saM/_mig g.yas su ma yig las byung ba'i nyi ma dang /_mig g.yon du Ta yig las byung ba'i zla ba legs par bsams te/_gser
[\[267b.3\]]gyi thur ma dang mar me dang mig sman dang me long gi ngos dang rdo rje'i rtse mo rnams kyis so/_/mngar gsum gyis byugs pa'i thur mas/_thur ldan sman pa'i rgyal po yis/_ji ltar 'jig rten rab rib bzhin/_/bu khyod kyi ni mi shes pa'i/_/ling tog bdag gis bsal bar bgyi/_/oM tsak+ShaH_
[\[267b.4\]]tsak+ShuHsa man+ta tsak+Shu sh+tsak+Shu rbi sho d+ha ne swA hA/_mig sman gyis byugs pa'i thur mas/_oM di bya tsak+Shu She hUM swA hA/_me long gi ngos kyis/_oM d+harma tsak+Shu She hUM swA hA/_sgron mes/_oM pradz+nyA tsak+Shu She aHswA hA/_rdo rje'i rtse mos/_oM bud+d+ha tsak+Shu She hUM swA hA/_zhes pa mig sbyin pa'i cho ga'o/_/a
[\[267b.5\]]shwat+tha'i 'dab mar bcug pa'i sbrang rtsi mar dang ka ra dang ldan pa 'di la myad du gzhug cing 'o ma'i rgyun sbyin zhing gos ser po'i stod g.yogs la sogs pa'o/_/oM AHsarba ta thA ga ta ma d+hu pa prA sa ne hUM phaT niHswA hA/_mngar gsum myang ba'i sngags so/_/oM sar+b+ba de ba tA tsin+tA mr-i ta d+hA re
[\[267b.6\]]swA hA/_'o ma myang ba'o/_/oM AHsa mA d+h+ya ng+ga dr-i D+ha ka ba tsA bar Ni hUM swA hA/_stod g.yogs kyi'o/_/oM AHbadzra bA sa se hUM swA hA/_ras yug gur gum la sogs pas bkra bar brgyan pa'i'o zhes pa gsum pa skye ba'i bya ba'o//_//rang gi snying ga'i zla ba gang ba las ming gi phreng ba'i 'od zer
[\[267b.7\]]gyi tshogs rnams phyung ste spros pa bdag nyid kyi lag pas bzung ba'i rdo rje'i rtse la bkod nas sku gzugs kyi spyi bor bzhag ste snying bo brgya rtsa brgyad bzlas par bya'o zhes pa bzhi pa ming gi bya ba'o//_//lha'i thugs kar sngags bkod cing bzhag nas sngags pas snying gar thal mo sbyar
[\[268a\]]
[\[268a.1\]]te rgyal ba'i tshogs la gsol ba gdab par bya'o/_/oM bde ba chen po chags pa che/_/'gro ba kun la sgrub mdzad pa/_/sems can kun gyi yid khyab cing /_/sems can kun gyi snying la gnas/_/sems can kun gyi yab nyid de/_/dam tshig gi ni 'dod pa mchog_/_
[\[268a.2\]]bden pa de yis mgon khyod kyis/_/bdag gi 'dod pa yongs rdzogs shog_/chos kyi dbyings kyi byin rlabs dang /_/dam tshig rjes su dran pas kyang /_/thugs brtses sems can kun gyi don/_/thams cad grub par mdzad du gsol/_/oM ma hA su kha badzra dzaHhUM dzaHhUM baM hoHsa ma ya hoHzhes pa
[\[268a.3\]]gsol ba'i sngags so/_/rnam bkra sku mnga' thub pa'i skyes mchog sras dang bcas rnams la/_/a mra chu shing 'bras mngar brka Ti dang tin+ta lI/_/dA li tin+du ka dang ha ru Sha dang so dag byed/_/nA rang+ga dang tA la mngar 'dzam bI dza pU ra bzang /_/a mra ta ka 'bras gsum tsher ldan rgun 'bru la
[\[268a.4\]]sogs pa/_/chu dang skar ma nyi ma sa dang lo 'dab tshogs pa las/_/dus dang rjes mthun 'bras bu cho ga bzhin du nam bskyed pa'i/_/'bras bu mchog gi bza' bca' rnams kyang kun nas dbul bar bgyi/_/sngags kyang /_oM AHsa mA d+hi pha le sarba mu ni pu tra prI Na ne aM hUM swA hA
[\[268a.5\]]zhes pa 'bras bu gsol ba'i cho ga'o/_/don chen bzhed pa de rnams mtha' dag ni sku khrus dang /_/bsang gtor mchod yon zhabs bsil zhal bsil la sogs mchod pa dang /_/rgya nag gos la sogs pas yongs brgyan na bza' dbul bgyi zhing /_/rdo ba dngul dang nor bu gser las
[\[268a.6\]]byas pa'i snod sogs su/_/'bras chan bza' ba zho dang ka ra'o ma'i thug pa dang /_/tshod ma dam pa rab mchog rnam pa mang po dag dang bcas/_/gro yi phye mas tshul bzhin sprul pa'i la du la sogs pa/_/cho ga bzhin du yongs su sbyangs ba'i zhal zas yang dag bzhes su gsol/_/_
[\[268a.7\]]oM na maHsa man+ta bud+d+hA nAM o dzo ba lan+te dzo ba lan+da de swA hA/_oM AHhUM gis 'di dag lan bdun mngon par bsngags te/_oM di byan+ne sa mA d+hi d+h+yA na pr-I Na ne swA hA zhes pa 'dis dbul bar bya'o zhes pa zhal zas gsol ba'i cho ga'o zhes pa lnga pa nye bar 'dren pa'i bya ba'o//_//hUM zhes
[\[268b\]]
[\[268b.1\]]rdo rje can gyi gzugs su sprul par byas te spu gri'i so ni ches rno bas/_/skye ba la sogs sgrib pa gegs gyur 'khyog cing nag pa de rnams yang dag bzhar byas te/_/ye shes rnam pa'i rang bzhin dag tu bsgoms te spyi bor gtsug phud dbyibs ni bya ba yin/_/rna bar chos kyi gegs gyur sdig
[\[268b.2\]]pa'i sgrib g.yogs yang dag zhugs la khab rtse sbyin par bya/_/sna tshogs rin chen rnam bkra gser gyi cod pan dang ni rna ba'i gong rgyan mchog tu 'bar/_/zha nye sogs byas rna rgyan dam pa rdo rjes brten pa dang ni tA la can dag dang /_/mu tig do shal rnam 'phyang mgul rgyan dang ni gdu bu
[\[268b.3\]]dpung rgyan seng ge gdong dag dang /_/'og pag dam pa bcings las spros pa'i dril chung g.yo ba'i sgra ldan dang ni zhabs gdub dbul/_/oM sarbA ba ra Na ba man ts+tshed ya dz+nyA na tsU laM kalpa ya hUM swA hA/_gtsug phud byed pa'o/_/oM sarba d+har+m+ma bya d+hi ka ra NaM saM be+e d+ha ya hUM swA hA/_rna ba 'bugs
[\[268b.4\]]pa'o/_/'di de sangs rgyas thams cad kyi/_/khams gsum pa yis phyag byas pa/_/rigs lnga las byung cod pan te/_/khyed cag mchod pa'i don du'o/_/oM sarba ta thA ga ta mu kuTA b+hi Sha ka shri ye hUM swA hA/_cod pan no/_/oM bo d+h+yang+gA b+ha ra Na bi b+hu kha Ne hUM swA hA/_rgyan no/_/zhes pa
[\[268b.5\]]drug pa gtsug phud byed pa'i bya ba'o//_//rang gi snying ga'i zla ba'i gzugs la lha'i mtshan ma dam pa rdo rje dang 'khor lo dang rin po che dang pad+ma dang ral gri la sogs pa'i gzugs 'phro bar bsams te 'jig rten gyi khams su spros ba sngar nye bar son pa de'i lag tu tshigs su
[\[268b.6\]]bcad pa 'di dag gis sbyin no/_/'di de sangs rgyas thams cad kyi/_/ye shes dam pa'i mtshan nyid de/_/dngos po med pa'i chos rnams la/_/mtshan ma bsgom par rab tu bsgrags/_/ye shes gang dang gang gis ni/_/sangs rgyas nyid du nyer 'gro ba/_/sems can don sogs bya ba
[\[268b.7\]]kun/_/khyod kyis sa steng rtag tu bya/_/zhes pa bdun pa brtul zhugs brtan pa'i bya ba'o//_//slob dpon bya ba mtha' dag la ni shin tu mkhas pas dri yi dkyil 'khor dam pa dag_/byas nas steng du me tog rab tu bkram ste cho ga bzhin du mchod pa mchog ni bsgrub par bya/_/_
[\[269a\]]
[\[269a.1\]]rig pa la sogs kyang ni rgyu ste gzhan gyi sems ni gcig tsam gsal ba ma yin nyid/_/brtan pa dang ni g.yo ba'i 'gro ba 'di kun rang gi sems las byung bar bsam par bya/_/slob dpon gyis smra'o/_/dus gsum gshegs pa'i sangs rgyas kun/_/byang chub
[\[269a.2\]]sems las byung bar mnyam/_/byang chub sems dpa' sems dpa' che/_/bse ru nyan thos skye bo rnams/_/rang bzhin med cing dmigs pa med/_/mnyam nyid ye shes de bzhin nyid/_/byang chub sems zhes bya bar brjod/_/de ltar lhag par mos par bya'o/_/zhes pa brgyad
[\[269a.3\]]pa mnyam par 'jug pa'i bya ba'o//_//rang gi snying gar chu skyes zla ba'i dkyil 'khor la/_/rang gi mtshan ma sa bon yi ge'i 'od kyis sprul/_/brtse ldan sgrub po blo ni rab tu 'phel ched du/_/sku gzugs lus la rigs dang rjes mthun bu mo dag_/lugs ma sogs la
[\[269a.4\]]sku gzugs kyi ni g.yon ngos su/_/legs sbyangs nor bu bzhin du rnam par bsams te spro/_/bag ma'i tshul ni rnam pa brgyad dang ldan zhing mdzes/_/gsang sngags rig pas lag pa 'dzin pa bsgrub par bya/_/rigs lnga'i cha shas kyi lus mdzes pa la spyi bo dang snying ga dang lte ba
[\[269a.5\]]dang gsang ba dang byin pa'i mthar thug par oM hUM swA AHhA zhes pa'i sngags kyis de'i lus la spyi bor zla ba la/_hUM dzA ta shar da lam+bu dza mAHkA ra pi kA ra kar+N+Ni ka pha lan+ta ny+tsa/_las dang chos dang dam tshig dang phyag rgya chen po rnams kyis lus mngon par sbyangs te/_yang dag par
[\[269a.6\]]mchod cing brtan par byas nas gos dmar po'i stod g.yogs dang rgyan chen po dang bcas pa dpal chos kyi dbyings kyi rang bzhin gyi lha mo sku gzugs dang gcig nyid du bya'o/_/'di de sangs rgyas thams cad kyi/_/ye shes snang gsal 'od byed ma/_/lag pas lag pa
[\[269a.7\]]bzung nas su/_/sangs rgyas phrin las rab tu sgyur/_/bden pa gang gis ye shes mchog_/shes rab thabs bdag dkyil 'khor gyi/_/bden pa de yis mgon khyod kyis/_/bdag gi 'dod pa yongs rdzogs mdzod/_/oM hUM hrIM badzrAM b+ha ba dr-i D+ha tiSh+Tha b+h+rUM khaM hUM oM su pra
[\[269b\]]
[\[269b.1\]]tiSh+Tha badzre swA hA/_ye d+harmA he tu pra b+ha bA he tun+te ShAn+ta thA ga to h+ya ba bta/_te ShAny+tsa yo ni ro d+ha e baM bA dI ma hA shra ma NaH_de ltar rab tu gnas pa byas nas/_nam mkha'i khams dang mnyam pa nyid du rjes song rab gnas ni/_/de bzhin gshegs dang chos kyi glegs bam
[\[269b.2\]]rdo rje dril bu rnams/_/de ltar dam pa'i don du min mod 'on kyang 'jig rten du/_/'jig rten phan pa bzhed pa'i mgon pos rab tu gnas pa'ang mdzad/_/gang 'di sku gzugs rab gnas pa/_/sa dang chu dang me rlung las/_/bskal ba bye ba brgya ru yang /_/lha rnams kun
[\[269b.3\]]gyis srung du gsol/_/zhes pa brtan par byed pa'o zhes pa dgu pa lag pa 'dzin pa'i bya ba'o//_//rab gnas byas pa'i lha rnams ni/_/me yi las kyis bskang ba nyid/_/brtag pa'i rgyud las gsungs pa yi/_/cho gas bdag nyid chen pos bsgrub/_/'di ltar
[\[269b.4\]]sangs rgyas kyis gsungs pa/_/me ni lha yi zhal nyid de/_/sbyin sreg de nyid rnam par gnas/_/sbyin sreg gis ni lha rnams tshim/_/tshim pas dngos grub sbyin par byed/_/las rnams kun gyi dngos grub ni/_/sbyin sreg med par 'byung mi 'gyur/_/gsang sngags
[\[269b.5\]]thams cad rab sgrub phyir/_/sbyin sreg las ni brtsam par bya/_/me yi gnas ni rnam shes nas/_/sbyin sreg rab tu brtag par bya/_/de yi 'du byed ma bskyed na/_/las ni 'bras bu med par 'gyur/_/zhi dang rgyas dang dbang dang dgug_/dbye dang bskrad pa la
[\[269b.6\]]sogs la/_/sbyin sreg las kyi rjes 'brangs pas/_/ji skad bshad pa thams cad bya/_/zhes so/_/chos kyi dbyings ni yongs gyur pa/_/shes rab pha rol byin las byung /_/de bzhin gshegs kun ye shes te/_/'bar ba'i phung po lta bu'i me/_/sa yi dbyibs kyis
[\[269b.7\]]'dzin par byed/_/thab kyis skye ba 'phel bar byed/_/shing gis lhag par dpa' bar byed/_/ku shas thams cad srung bar byed/_/don grub dkar pos zhi bar byed/_/'bras kyis rgyas par byed par 'dod/_/mar gyis phun sum tshogs kun byed/_/yam shing gzi
[\[270a\]]
[\[270a.1\]]brjid rnam 'phel byed/_/til gyis sdig pa 'phrog cing dge_/so bas dpal dang nor 'gugs byed/_/sran mas stobs ni chen por byed/_/nas kyis rdzu 'phrul shugs rab sbyin/_/dUr bas tshe ni 'phel bar byed/_/gro yis nad ni nyams par byed/_/_
[\[270a.2\]]sbrang rtsi 'o mas shes rab sbyin/_/zho zan bde ba kun sbyin byed/_/me yis 'dod don dngos grub sbyin/_/rang 'dod lha yis grol ba ster/_/lhag ma las dang rjes mthun par/_/zhi sogs las byed shes par bya/_/dgang gzar shes rab blugs gzar thabs/_/de
[\[270a.3\]]dag gnyis med bsgom pa'o/_/de las nges par 'thon pa'i mar/_/ye shes chen po'i bdud rtsir 'dod/_/de yis rgyu dang mi rgyur bcas/_/bdag nyid lha rnams tshim par byed/_/gang zhig de ltar sbyin sreg byed/_/skal bzang dngos grub phun sum tshogs/_/gsum
[\[270a.4\]]dang bdun dang nyer gcig sogs/_/ji srid 'bum dang bye ba brgya/_/rang 'dod dngos grub rjes 'brangs pas/_/rgyud kyi dngos sogs yang dag 'dod/_/sreg blugs thams cad zhal la bsam/_/zas dang zhal bsil sogs phyag tu/_/yam shing ku sha sogs
[\[270a.5\]]'od la/_/bdug spos thams cad 'bar ba la/_/me tog la sogs kun dbu la/_/thugs kar dri la sogs pa kun/_/bsang gtor sku ni thams cad la/_/de bzhin zhabs bsil zhabs dag la/_/gos dang mchod phyir thogs la sogs/_/rgyan la sogs
[\[270a.6\]]pa sku la'o/_/mar me mchod yon zhal zas kyi/_/mchod pa rim bzhin mdun du dbul/_/zhes pa sbyin sreg gi man ngag go/_/chos kyi yi ge las byung shin tu zlum pa'i thab dbus su/_/re pha las byung gtsug phud gsum pa oM yig chu skyes gnas/_/'bar ba'i
[\[270a.7\]]nang du chu yi dkyil 'khor la gnas shin tu dkar/_/dag byed me ni bdud rtsi 'dzag pa'i 'od zer phreng ba can/_/zhi ba spyan gsum ral ba'i tshogs ni yongs su bcings gyur cing /_/mchod phyir thogs dang dkar po'i gos kyis lus ni rnam par brgyan/_/g.yas kyi
[\[270b\]]
[\[270b.1\]]phyag gnyis mi 'jigs pa dang phreng bas yongs su brgyan/_/g.yon par dbyu gu yal ga gsum pa dang ni spyi blugs 'dzin/_/oM pA pa kA g+na ye swA hA/_bram ze dag las bslangs dang nor bu'i 'od las byung ba'i me/_/n+ya gro d+ha dang pi p+pa la dang pA la sha dang chu skyes shing /_/_
[\[270b.2\]]'bras chan 'bras yos nas dang 'o ma til dang khur ba dang /_/yungs kar tsan+dan me tog dang ni ku sha'i rtse dang dU rba'o/_/kha shar du lta ba dang nye bar spyod pa thams cad dkar po dang thab zlum po'o zhes pa zhi ba'i las kyi me'i las so//_//'bar ba'i nang dus yi dkyil
[\[270b.3\]]'khor la gnas pa'i/_/dbang chen zhes bya'i me ni shin tu ser ba nyid/_/gos dang rgyan ni kha dog ser po yang dag 'dzin/_/dbyu gu bgrang phreng spyi blugs mchog sbyin spyan gsum pa/_/phun tshogs mchog dang nad med shin tu rgyas byed pa/_/dpal ldan lus chen ral
[\[270b.4\]]ba bzang po rab tu bcings/_/lus ni dag byed mchod phyir thogs dang ldan gyur cing /_/sems can rnams la byams pa'i sems ldan bzhin rgyas pa'o/_/oM ma hen+d+rA g+na ye swA hA/_rgyal po rgyal rigs shing gtsubs pa dang rin po che/_/tshong pa'i me dang dge 'dun
[\[270b.5\]]tshong bang chen po'i me/_/ba Ta tsam+ba ka sogs ya dz+nyAM ga sa mI/_/parka Ti dang ko la a mra bi la 'bras tA la skyes/_/gser 'od dzA me tog brgya pa kar+Ni ka_/zho zan bu ram dbu pa nas zan til 'khur khaN+Da rnams/_/thab khung gru bzhi dang kha byang du bya ba dang /_nye bar
[\[270b.6\]]spyod pa rnams kyang ser po'o zhes pa rgyas pa'i me'i las so//_//'bar ba'i shing rta'i dbus su 'dod pa zhes bya'i me rnon po/_/nyin byed gzhon nu dang mtshungs lha yi lus ni rgyan dmar ldan/_/dang po'i phyag zung rtse mos dbyu gu shing dang lcags kyu ste/_/de las
[\[270b.7\]]cig shos phyag zung zhags pa dang ni spyi blugs 'dzin/_/dmar zhing mnyen la phra ba'i spyan gsum mdzes shing rjes su chags/_/spyi bor ral ba'i tshogs kyi cod pan bsgyings pa 'dzin byed cing /_/brtan zhing rol pa'i 'jug pas bde ba kun du myong byed la/_/srid gsum
[\[271a\]]
[\[271a.1\]]skye bo rnams ni cho ga bzhin du dbang byed pa'o/_/oM kA mA g+na ye srA hA/_tshos byed gar mkhan rje'u rigs smad 'tshong ri mo mkhan gyi me/_/de bzhin dbang byed las kyi rgyun la legs bsngags yam shing ni/_/tsam+pA si gru sid+d+ha la gu tsa dang bku la dang bri yang+ku/_/sha ra la
[\[271a.2\]]dang d+ha ba dri zhim sbA du kA dang ShA ya rak+ta dang /_/sa mi seng ldeng pA la sha dang a mra bai kad+ka ta mya ngan med/_/'dab ma g.yo dang ba Ta snang byed kA sh+la rI dang tsher ma sgur po dang /_/rgya shug sbrang shing ka rA la dang ki n+du nA rang+ga dang rgun 'brum shing /_/pad+ma ut+pal dang arka a sho ka dang klu shing
[\[271a.3\]]ge sar dang /_/me tog dmar po dang ni dzA ti mA la tI dang mA d+ha bI nyid dang /_/dmar po'i til dang 'bras kyi sa bon gu gul dang pa shu ba la dzA ta dang /_/dbang gi rgyud dang brtag pa las ni gsungs pa yi/_/mngar gsum gyis ni byugs pa'i rdzas rnams thams cad do/_/thab ni
[\[271a.4\]]zur gsum pa lcags kyu'i rnam pa dang nub dang rlung du kha phyogs pa dang nyer spyod rnams dmar po'o zhes pa dbang gi me'i las so//_//'bar ba'i phreng ba'i dkyil 'khor dbus/_/hUM khros me yi 'od zer tshogs/_/dud ka khros shing 'jigs rung gzugs/_/mche ba
[\[271a.5\]]drag gtsigs sgra ngan can/_/mdog nag rgyan gyis sku brgyan zhing /_/'jigs rung 'od zer tshogs rab gsal/_/skra tshogs dmar ser gyen du brdzes/_/spyan gsum sdang mig khro gnyer can/_/g.yas pa ral gri dbyug pa g.yo/_/g.yon ni zhags pa spyi blugs 'dzin/_/_
[\[271a.6\]]mi sdug gnyis med dpa' zhing gtum/_/lhag ma thams cad sngon bzhin no/_/khar ba lcags rus rdo ba tha ma'i mal/_/las byung srad bu mdog ngan khyim gyi me/_/phag gi khyim dang b+ha dan+ti dang ta raM ga_/gaN+Da ka dang ring po mgrin rus ga laN+Da/_/ko Ta ra dang tsher ma can dang
[\[271a.7\]]tik+ta shing /_/bya rog 'ug pa pi ci lhi ka'i gshog pa dang /_/tik+ta lung tang dang ni 'dab mchog ga se kaM_/_rtog las yang dag gsungs pa'i bsreg bya mtha' yas rnams/_/thab ni zur gsum pa'am zla ba phyed pa lta bu'o/_/oM kro d+hAg+na ye dza hi tro Ta ya hUM phaT swA hA/_nye
[\[271b\]]
[\[271b.1\]]bar spyod pa thams cad nag po'o zhes pa mngon spyod kyi me'i las so//_//thun mtshams sprin dmar dang ni skya rengs dmar 'dra'i me/_/dga' zhing rjes su chags pa rab rgyas rang bzhin can/_/sgeg pa'i rgyan dang na bza' dang ni lhab lhub mdzes/_/yan lag mchog
[\[271b.2\]]ni ral pa'i dpal ldan rgya chen lus/_/mchod phyir thogs kyis lus kyi phyed ni mdzes pa ste/_/g.yas pa'i phyag gis lcags kyu dang ni sngags phreng dang /_/g.yon pas kr-i t+yA sa ka dang ni spyi blugs 'dzin/_/ri dwags e ne ya yi pags pa lus la yang dag gnas/_/_
[\[271b.3\]]a sho ka dang kang ke li dang nas dang arka'i me tog rnams so/_/thabs ni lcags kyu'i rnam pa'o/_/oM lo hi tA g+na ye swA hA/_nyer spyod thams cad dang phyag rgya thams cad dmar po'o zhes pa dgug pa'i me'i las so//_//bdud rtsi'i mig can me chen po/_/skra dang
[\[271b.4\]]ba spu dmar ser can/_/mgrin pa mtho zhing gzi brjid che/_/sems can rjes su 'dzin byed pa/_/skra grol phyag bzhi lcags kyu dang /_/dbyu gu zhags pa spyi blugs ldan/_/tshangs pa'i srad bu rus phreng can/_/rab gtum spyan gsum 'bar ba'o/_/arka si dz+hu'i me
[\[271b.5\]]tog sogs/_/rtog pa las gsungs sreg rdzas rnams/_/las kyi rab tu dbye ba las/_/thab ni ral gri'am rta babs dbyibs/_/oM a mr-i tA g+na ye swA hA/_'chi ba dang sdig pa dang nad rab tu zhi ba'i me'i las so//_//dza Tha ra dang gnyis med me
[\[271b.6\]]ni shin tu rno/_/rnam pa sna tshogs mdog can lus ni mdzes shing 'bar/_/rnam pa sna tshogs gos dang rgyan gyis yan lag brgyan/_/mdung dang mda' dang lcags kyu dang ni spyi blugs 'dzin/_/'bras dang yungs kar la sogs pa rnams so/_/thab ni rin po che'i
[\[271b.7\]]rnam pa'o/_/oM ma hA dza Tha rAg+na ye swA hA/_nor thams cad dang dpal 'gugs pa'i me'i las so//_//zad byed ces bya drag po'i me lha ni/_/lus la rab tu gsal ba'i gzi brjid bcings shing 'bar/_/phyag na mda' dang ral gri dbyug pa spyi blugs ldan/_/_
[\[272a\]]
[\[272a.1\]]mi rus phreng can dbu skra ser skya gyen brdzes pa'o/_/'bras bu yod med shing dang si dzu'i me tog sogs/_/thab ni gru gsum mo/_/oM k+Sha yaM ka ro grA g+na ye swA hA/_rengs pa dang mi snang ba dang bka' bzhin byed pa'i me'i las so//_//_
[\[272a.2\]]rgyal ba'i sku mchog dag pas yan lag lnga/_/rnam par bkra zhing dka' thub ldan pa'i me chen po/_/ri dwags nag po'i pags pa'i na bza' nyid dag dang /_/ral pa rnam bsgyings zhi ba'i rgyan ni nges par 'dzin/_/mchog sbyin bgrang phreng dbyu gu ril ba rnam par 'dzin/_/sna
[\[272a.3\]]tshogs gos can mtha' yas gzi brjid yang dag ldan/_/tshangs skud dang bcas srad bu brel bas pad+mar gnas/_/thab ni nam mkha'i dkyil 'khor gyi rnam pa'o/_/oM ma hA tA pa sAg+na ye swA hA/_rig pa 'dzin pa nyid dang mkha' la spyod pa'i mngon par shes pa'i ye shes
[\[272a.4\]]kyi me'i las so//_//ro zan me ni 'jig rten 'dzin pa rab tu gtum/_/cung zad dmar zhing sngo ba lus kun shing lta bu/_/ral gri spyi blugs sngags phreng dang ni dbyug gsum can/_/ral pa dmar ser 'phyang zhing mig ni gyen bcings pa'o/_/thab ni mdung gi rnam
[\[272a.5\]]pa'o/_/oM kra bya dAg+na ye swA hA/_gsod pa dang gnod pa dang nad byed pa'i me'i las so//_//shin tu rtsub cing dmar nag thal ba d+hU sa ra/_/snying po'i lus can rlung zhes bya ba'i me ru 'dod/_/mig gsum ral can lus dang mgo bo rus pa'i bdag_/ri
[\[272a.6\]]dwags pags pa'i gos can rlung 'dra'i ri dwags zhon/_/ma rak+ta thal 'bar bas btsos pa'i gos 'dzin zhing /_/mchod sbyin gsum gyi srad bu rgyan ldan mgrin pa mtho/_/lag par yal ga gsum dbyug bgrang phreng ga Ne tI kA dang /_/g.yo bas ba dan 'phyar zhing
[\[272a.7\]]ril ba spyi blugs 'dzin/_/ba dan gyi rnam pa'i thab bo/_/oM ma ru tA g+na ye swA hA/_'ded pa dang skrod par byed pa'i me'i las so//_//rab tu rmongs byed ces bya shin tu zhi ba'i las/_/shin tu khebs pa'i lus can skye bo rmongs byed pa/_/rnam dag
[\[272b\]]
[\[272b.1\]]zhing yangs shing mdzes pa'i mig ldan zhing //ral pa rab bcings rin chen 'bar ba'i cod pan can/_/rnam par bkra ba'i gos dang rgyan ni nye bar thogs/_/sgeg cing rol pa dpal ldan pad+ma'i go 'phang son/_/shin tu dmar zhing rab bzhad ga Ne tri kA dang /_/mchog kun
[\[272b.2\]]rab sbyin dbyu gu gsum dang spyi blugs 'dzin/_/thab ni zur gsum pad+ma'i dbyibs can no/_/oM pra mo dAg+na ye swA hA/_dpal gyi rig sngags chags par byed pa rgyal srid 'dod pa'i me'i las so//_//gang zhig thab ni rnam bcu rab byed rtogs pa yis/_/sems
[\[272b.3\]]can bsam pa rab 'byams dngos grub legs sgrub phyir/_/dpal ldan khro rgyal dpa' bo gnyis med rnam rgyal ba'i/_/rgyud las rgyal ba stobs bcu mnga' bas yang dag gsungs/_/dpal ldan 'dus pa'i yul sogs rnams las phyag rgya sngags/_/las kyi
[\[272b.4\]]rab sbyor dang ni cho ga nges pa ste/_/dpal ldan sdom pa 'byung ba che mchog sngags rgyal las/_/rdzas dang me dang sbyin sreg yul gyi de nyid gsungs/_/dpal ldan pad+ma 'byung ba'i rgyud rgyal rgyas chen las/_/pad+ma 'dra sogs thab kyi dag pa'i mtshan ma'i cha/_/rgyas pa
[\[272b.5\]]la sogs las la nor rgyal gzugs dngos grub/_/khyab bdag 'jig rten dbang pos rnam mang dngos grub phyir/_/dpal ldan pad+ma gar dang rta mgrin kha n+ya bA da dang /_/sgrol ma 'byung dang mi g.yo tshogs bdag rtog pa'i rgyal po las/_/sna tshogs cho ga dge dang
[\[272b.6\]]mi dge'i sgrub pa mtha' dag gi_/dngos grub rgyu ru sbyin sreg las ni yang dag bsngags mdzad cing /_/zhi ba la sogs las rnams kun la 'bras bu nyer spyod dang /_/rdzas la sogs pa'i bye brag cho ga rgya cher rab tu bstan/_/de yi lam tsam 'dir ni rmongs pa'i skye
[\[272b.7\]]bos rtogs bya'i phyir/_/me yi bya ba'i cho ga'i khyad par rab tu bstan pa yin/_/gsad las thab ni sor brgyad de/_/rgyas pa la ni tshad bcu'o/_/dbang la bcu gnyis grangs yin te/_/zhi bar bcu bzhi'i bdag nyid do/_/bu sogs rigs 'phel ba la ni/_/sor
[\[273a\]]
[\[273a.1\]]mo bcu drug tshad yin no/_/glang po rta phyugs ma he sogs/_/'phel la sor ni bco brgyad do/_/yul du 'chi dang nad la sogs/_/zhi phyir sor ni nyi shu'o/_/nor 'bru rgyal srid phun tshogs dag_/'phel la sor mo nyi shu gnyis/_/dngos
[\[273a.2\]]grub blo dang lus ldan ma/_/dgug la sor mo nyi shu bzhi/_/bsdus pa'i thab ni mdor bstan yin/_/rgyas par khru yi grangs kyis so/_/thab kyi phyed dam sum cha ni/_/brabs su rgyal ba mchog gis bzhed/_/mchu dang kha khyer mu khyud rnams/_/thams cad kyi ni brgyad
[\[273a.3\]]cha'o/_/zabs kyi phyed tshad de'i pad+ma/_/de yi sum chas lte ba'o/_/de dbus lte ba'i tshad dang ni/_/sbyar ba'i mtshan ma kun gyis mtshan/_/gru bzhi rin chen pad+ma'i dbyibs/_/thab tu ku sha'i gdan la me/_/las thams cad pa'i ye shes me/_/yi ge gsum zhu'i chu la ni/_/_
[\[273a.4\]]pad+mar raM gi sa bon skyes/_/sku mdog dmar ser mdzes shing 'jam/_/g.yon na dbyu gu gsum spyi blugs/_/g.yas na bgrang phreng mchog sbyin 'dzin/_/spyan gsum ral pa'i len bu can/_/mgo bo thub pas gsal gyur cing /_/nyi mar bzang po'i stegs kyis 'dug_/_
[\[273a.5\]]cod pan rdo rje sems dpas mtshan/_/mchod phyir thogs ni dam pas brgyan/_/lha rdzas gos ni kun du gsal/_/skye bo dga' byed zhi ba'i gzugs/_/'dod don dngos grub kun stsol ba/_/de yi lto bar lha rnams kun/_/dkyil 'khor mchog tu rmad byung ba/_/_
[\[273a.6\]]ro ma re pha rdo rje mchog_/gru gsum dra ba legs par dbul/_/rdo rje lcags kyu sogs sbyor bas/_/sngags dang phyag rgya yang dag ldan/_/de nyid gsum ni rna ba ru/_/bkab ste ye shes me dgug bya/_/n+ya gro d+ha dang a shwat+tha/_/kang+ke li dang tsu ta dang /_/mchod sbyin lus las
[\[273a.7\]]byung ba yi/_/lcug ma sar pa dang ku sha_/thab kyi dbus su legs 'du sha_/'o ma sbrang rtsi bska ba yi/_/shing dang mA d+hA ya ldan pa/_/dge 'dun rgyal rigs rgyal po sogs/_/mchod sbyin thab las skyes pa'i me'o/_/zhes pa sbyin sreg gi me'o/_/oM ku sha 'di ni bzang zhing
[\[273b\]]
[\[273b.1\]]dge/_/tshangs pa lha yi dag byed yin/_/sangs rgyas chos dang dge 'dun mnyes/_/sa las skyes pa'i snying po mchog_/bgegs kun zhi bar mdzad du gsol swA hA/_/ku sha'i 'dab ma dgram pa'i sngags so/_/oM tshur byon tshur byon 'byung po che/_/lha yi drang
[\[273b.2\]]srong gnyis skyes mchog_/sreg blugs zhal zas bzhes slad du/_/'dir ni yang dag bsnyen par mdzod swA hA/_/ye shes kyi me nye bar byed pa'i sngags so/_/oM AHbig+h+nA n+ta kr-ita sarba pA pa big+h+na mA rA na b+ha smin ku ru hUM phaT/_yungs kar lnga 'dor ba'i'o/_/oM AH_
[\[273b.3\]]big+h+na n+ta kr-ita sarba kle sho pa kle sh+'a g+niMsh+'a g+niM ku ru hUM phaT/_chu 'dor ba'i'o/_/oM AH big+h+nAn+ta kr-i ta sarbA ba ra Ni ma mA pa na ya hUM/_kham phor dkar po 'dor ba'i'o/_/oM AHbig+h+nA n+ta kr-i ta sarba bu N+ya dz+nyA na sam+b+ha rAn D+ho ka ya hUM swA hA/_zan 'dor ba'i'o/_oM sarba ta thA ga ta kA
[\[273b.4\]]ya bi sho d+ha ne hUM swA hA/_dri lnga la sogs pa'i khrus kyi'o/_/oM dz+wa la dz+wa la b+h+yo hUM/_gsar du me sbar ba'i'o/_/oM ag+na ye swA hA/_mar gyi'o/_/oM kA mAg+na ye a dI pyA dI bya A bi shA bi shA ya hA sh-i ye ha bya ka bya bA ha na ya swA hA/_me'i dgang blugs kyi'o/_/oM bo d+hi br-i k+ShA
[\[273b.5\]]ya swA hA/_a shwat+tha'i'o/_/oM badzra yadz+nyA ya swA hA/_u du m+bA ra'i'o/_/oM badzra la tA ya swA hA/_p+la k+Sha'i'o/_/oM badzra ku be rA ya swA hA/_ba Ta'i'o/_/oM badzra sa ha kA rA ya swA hA/_a mra'i'o/_/oM badzra rkA ya swA hA/_arka'i'o/_/oM badzra so mA
[\[273b.6\]]ya swA hA/_pa lA sha'i'o/_/oM badzrAd+gA rA ya swA hA/_seng ldeng gi'o/_/oM badzra bu d+hA ya swA hA/_a pa mArga'i'o/_/oM badzra sha nai sh+tsarA ya swA hA/_yam shing gi'o/_/oM a pra ti ha ta badzrA ya swA hA/_ku sha'i'o/_/oM badzrA yu She swA hA/_dU rba dang kun+da'i'o/_/_
[\[273b.7\]]oM badzra bI dzA ya swA hA/_so ba'i'o/_/oM badzra be gA ya swA hA/_nas kyi'o/_/oM badzra g+ha sma rA ya swA hA/_gro'i'o/_/oM ma hA ba lA ya swA hA/_/sran ma'i'o/_/oM sarba pA pa da ha na badzrA ya swA hA/_til gyi'o/_/oM badzra puSh+Ta ye swA hA/_'bras ma grugs pa'i'o/_/_
[\[274a\]]
[\[274a.1\]]oM sarbAr+tha sid+d+hi ye swA hA/_yungs kar gyi'o/_/oM sarba sam+ba de swA hA/_zho dang bu ram gyi'o/_/oM AHbadzra A daR+sha na pha khA ya oM swA hA/_ko la'i 'bru la sogs pa'i'o/_/oM AHbadzra bA se se hUM swA hA/_gos kyi'o/_/oM AHbadzra ta m+bU lA ya swA hA/_so
[\[274a.2\]]rtsi'i'o/_/me la sreg blugs sngags dang ni/_/spel ba rab tu sbyar bar bya/_/rang gi 'dod lha'i sngags kyis ni/_/dgang blugs legs par spyad par bya/_/zhes pa bsreg bya'i sngags so/_/de nas sngags pa mnyam gzhag pas/_/kha dog dri dang sgra'i rnam pas/_
[\[274a.3\]]de bzhin bzang ngan me yi ni/_/mtshan ma nye bar brtag par bya/_/zla ba chu shel nor bu 'dra/_/ba mo spyi blugs lta bu dang /_/puSh+pa rA ga dang 'dra bas/_/sems can sdig pa nyams par byed/_/kun+da zla ba ltar snum dang /_/gzugs mdzes baiDU R+Ya lta bu/_/du ba med cing dri med
[\[274a.4\]]pa'i/_/me yis nad med rigs 'phel byed/_/ban+d+hu king+shu a sho ka_/ya ba'i me tog 'dra ba dang /_/'dam bu chu gsher gser lta bus/_/rgyal srid dbang phyug sogs dbang byed/_/tsam+ba ut+pal au shIr/_/mA la tI dang pad+ma mtshungs/_/ga pur kha che a ka ru/_/_
[\[274a.5\]]tsan+dan gla rtsi'i dri ldan pas/_/dri'o/_/pi wang gling bu rdza rdza sogs/_/dung dang cha lang sgra bzang dang /_/sil snyan zab mo nges sgrogs pa'i/_/me yis kun la bde ba ster/_/sgra'o/_/dpal be'u gdugs dang dung 'dra dang /_/rtse gsum bum pa lta bu dang /_/rgyal mtshan rnga
[\[274a.6\]]yab rdo rje mchog_/bkra shis dang ni glang po'i dbyibs/_/dga' ba la sogs g.yas su 'khyil/_/gcig tu bsdus pas don chen sbyin/_/rtse mo gcig tu 'bar ba'i me/_/phun sum tshogs pa thams cad byed/_/g.yo med rtse mo gnyis pa 'bring /_/rtse mo bzhi pas
[\[274a.7\]]legs rgyas sbyin/_/'di ni dge bar rig bya ste/_/de bzhin de las bzlog mi dge/_/sreg blugs sbyin sreg cho ga nyid kyis tsA ru rab bsgrub ste/_/'o thug khaN+Da bu ram dbu ba 'bras dang ldan/_/bdud rtsi lnga dang so sor ldan las legs grub zas/_/gser sogs
[\[274b\]]
[\[274b.1\]]snod du bzhag pa so sor dbul bar bya/_/oM AM dz-IaM khaM hUM oM AHhUM/_oM di byA n+ne sa mA d+hi d+h+yA na prI Na ne swA hA/_zhes pa 'dis sbyangs te dbul bar bya'o/_/de bzhin gshegs pa'i lhag ma 'di/_/zos pas sdig pa nyams par byed/_/ces brjod nas mchod sbyin byed pa
[\[274b.2\]]rnams la tsA ru'i lhag ma sbyin du gzhug par bya'o/_/dgang blugs dang rnam pa mang po'i gos dang 'bras bu la sogs pas me dang bde bar gshegs pa dang mdo dang 'jig rten skyong ba dang bcas pa rnams yang dag par mnyes par byas nas/_gtor ma'i cho ga dang nye bar spyod pas rdul tshon
[\[274b.3\]]gyi dkyil 'khor la sogs pa la gnas pa thams cad kyang yang dag par mchod de/_ma rnyed yongs su ma shes dang /_/gang gzhan nus pa ma mchis pas/_/ma tshang bgyis pa de kun la/_/bdag la brtse bas bzod mdzad 'os/_/shes rab ye shes dri med pas/_/slob dpon
[\[274b.4\]]dang ni rgyal po dang /_/sbyin pa byed pa'i skye bo la'ang /_/dus kun zhi dang bde legs mdzod/_/rang 'dod rjes 'brangs smon lam gyi/_/khyad par dag kyang gdab bya zhing /_/dge 'dun tshogs kun mchod ston gyis/_/spro bar byas te gshegs su gsol/_/bya ba bcu ni yang
[\[274b.5\]]dag bsdus pa rab bsgrubs pa'i/_/dge ba rnam dag ye shes bcu yis sbyangs pa las/_/skye dgu'i yid kyi ma rig mun pa mthar byes te/_/myur du pha rol phyin mchog sa ni rab bgrod shog_/me'i bya ba bcu pa'o zhes pa dbyig gi phreng ba zhes bya ba cho ga'i bya ba bcu pa rdzogs so//_//_
[\[274b.6\]]gzhung 'di lha dang bcas pa'i skye dgu'i 'dren pa dam pa chos kyi rje sprul sku rin po che'i zhal snga nas kyi bka' lung bzhin/_lo tsA ba dge slong chos skyong bzang pos sa skyong ba mkhyen pa'i spyan ldan dpon chen kun dga' bsod nams rin chen dbang gi rgyal po'i bdag rkyen las dpal e
[\[274b.7\]]waM chos 'khor du bsgyur ma dpe ma 'byor ba'o//[{D2500}]@##/_/rgya gar skad du/_kA ma shA s+t+ra nA ma/_bod skad du/_'dod pa'i bstan bcos zhes bya ba/_thams cad mkhyen pa la phyag 'tshal lo/_/gsal dang yan lag bde stangs dang /_/rigs dang rdzas dang sngags rnams
[\[275a\]]
[\[275a.1\]]ni/_/sngags pas shes nas 'jig rten 'dir/_/bde ba'i mchog ni bsgrub par bya/_/bde ba'i khyad par bskyed pa'i phyir/_/drang srong swA ra ya nas gsungs/_/'dod pa'i bstan bcos 'bum sde las/_/klu sgrub kyis ni stong phrag gcig_/bsdus
[\[275a.2\]]te de las bdag gis kyang /_/bde ba bsgrub phyir 'di gsung ngo /_/'bad pas rol byed ma rnams kyi/_/mkhas pas bde ba bskyed par bya/_/yang na shes pa tsam gyis ni/_/rol byad ma yi rigs shes 'gyur/_/'dod pa bsten pa'i dus su ni/_/bud med rnams ni mgu
[\[275a.3\]]bar 'gyur/_/bud med rigs ni rnam bzhi ste/_/skyes pa rnams kyang de bzhin no/_/pad+ma can dang dung can ma/_/glang chen ma dang sna tshogs ma/_/ri bong dang ni khyu mchog dang /_/rta dang de bzhin dgo ba dang /_/pad+ma'i gdong can skal bzang ma/_/'dod pa'i gzugs
[\[275a.4\]]can bud med mchog_/khams gsum kun du grags pa yi/_/pad+ma can gyi mtshan nyid do/_/gdong pa ring zhing gzugs bzang ma/_/skal ldan kun gyi yid du 'ong /_/ngang pa'i 'gros can blo bzang ma/_/'di ni dung can ma zhes bya/_/tsho zhing cung zad mche ba can/_/_
[\[275a.5\]]yan lag ma nyams mdzes ldan mchog_/mdog ldan skal bzang gsang ba thub/_/de ni glang chen ma ru grags/_/skyung ka'i dbyangs can yan lag gnag_/sna tshogs gzugs can snyan par smra/_/byams ldan sems ni ma dkrugs mchog_/de ni sna tshogs ma
[\[275a.6\]]zhes bya/_/pags pa stong zhing 'jam pa dang /_/gser gyi me tog dang mtshungs rtags/_/yan lag bkra zhing kha dog gnag_/gang gi rtags ni de ri bong /_/gdong ba ring zhing skad bzang mchog_/rol byed ma rnams mgu bar byed/_/pags pa dmar
[\[275a.7\]]ldan rtsed mo mdzes/_/de yi rtags ldan khyu mchog yin/_/shin tu ring zhing sbom pa ni/_/dpag med yon tan ster ba'o/_/mgrin sngon dang ni mtshungs pa ste/_/'bras can ltar ni bshad pa yin/_/thung zhing sbom pa glang nya yin/_/brtan zhing rol
[\[275b\]]
[\[275b.1\]]byed ma yid 'ong /_/rtags kyi tha snyad de yis ni/_/ri dwags dgo ba zhes su brjod/_/'dod pa'i bstan bcos mtha' dag las/_/rtags kyi mtshan nyid 'di bzhi bstan/_/lhan cig skyes pa pad kan can/_/ring ba rlung can mkhris pa can/_/rked pa zlum zhing bzang mo
[\[275b.2\]]ste/_/pad+ma'i 'dab ma dang mtshungs mig_/yongs su rdzogs shing 'dod pa rdzogs/_/skye gnas mdzes pa lhan cig skyes/_/bud med mdog dkar pad+ma can/_/yid 'byung las byung ring bar bshad/_/tshe zhing gsang ba rgyas pa ni/_/grang ba'i reg ldan bad kan
[\[275b.3\]]can/_/mgo yi sha rgyas bzang mo ste/_/kha yi 'gram gnyis shin tu dog_/skra li mgo bo lhag par che/_/gang gi mtshan ma de rlung can/_/sbal ba'i rgyab 'dra mgrin pa sra/_/dro ba'i reg pa yang dag ldan/_/mdog ser zla mtshan myur ba ni/_/mtshan ma de yod
[\[275b.4\]]mkhris pa can/_/dus kyi sor ni ri bong ste/_/de bzhin rgu ba khyu mchog bcad/_/rta ni lo yi zla ba'i tshad/_/bzang po'i tshad ni dgo ba'o/_/rigs kyi sbyor ba 'di yis ni/_/mkhas pa rnams kyis shes par bya/_/bud med ngag gi rigs dag dang /_/mtshon pas
[\[275b.5\]]the tshom med par shes/_/pad+ma can ni nor sbyin mo/_/dung ma dri za mo ru bshad/_/glang chen sha za ma yin te/_/sna tshogs ma ni sring mor bshad/_/ri bong pad+ma can gyi bdag_/khyu mchog dung ma de bzhin te/_/rta ni glang chen ma yi bdag_/sna tshogs ma ni nga go
[\[275b.6\]]ba'o/_/nor sbyin mo ni nor gyis mgu/_/dri zhim spos sogs dri za mo/_/bza' dang bcas pa sha za mgu/_/dpa' ba gnyis kyis srin mo mgu/_/rigs mi mthun pa mthun bya'i phyir/_/rdzas kyi sbyor ba bshad par bya/_/lan brgya bkrus pa'i mar gyis ni/_/_
[\[275b.7\]]rtags ni 'bad pas bsku bar bya/_/me la cung zad bsros gyur na/_/'dod pa'i dus su sbom par 'gyur/_/rtsa ba bcu pa'i bcud kyis len/_/bzhos thog 'o ma bsres te btung /_/'dod pa'i nus pa med pa rnams/_/bzlog dka'i 'dod pa skye bar 'byung /_/_
[\[276a\]]
[\[276a.1\]]sbal pa'i yan lag lnga blangs nas/_/chu skyes dmar po'i ze'u 'bru bsres/_/phye ma b+ha ga'i nang du ni/_/zhag gsum bcug pas chung bar 'gyur/_/gang du zla ba gnas par ni/_/der ni 'dod pa rtag tu gnas/_/gcig tu gyur pas mnyam pa'i
[\[276a.2\]]bde/_/longs spyod grol bar mkhas pas bskyed/_/yul dang rigs kyi bye brag ni/_/shes nas las kyi tshogs rnams sbyar/_/so dang sen mo gnas rnams ni/_/tshes kyi sbyor bas shes par bya/_/tshes gcig la ni spyi bo ste/_/gnyis pa la ni rna bar bshad/_/gsum
[\[276a.3\]]pa la ni sna ru ste/_/de bzhin bzhi pa gdong yin te/_/lnga pa la ni mgrin par gnas/_/drug pa la ni dpung par ro/_/bdun pa la ni snying gar gnas/_/brgyad pa de bzhin snying gar bstan/_/dgu pa lte bar blta bar bya/_/bcu pa skye rags 'khor bar gnas/_/_
[\[276a.4\]]bcu gcig pa ni gsang bar brtag_/bcu gnyis pa ni brla dag gnas/_/bcu gsum pa ni pus mo ste/_/bcu bzhi pa ni byin pa gnyis/_/gnam stong la ni rkang bol du'o/_/yar ngo'i zla ba gnas la ni/_/rim bzhin du ni bzlog par bya/_/'phel
[\[276a.5\]]dang 'grib pa'i tshul du ni/_/mkhas pas shes nas spel bar bya/_/smin drug dang ni smal po mgo_/kha dang rta chung de bzhin te/_/bre dang phul dag tshes la ni/_/mkhas pas rtag tu spang bar bya/_/dus min la ni mi brtsam ste/_/rol byed ma dang phrad mi
[\[276a.6\]]bya/_/gal te chags pas 'jug gyur na/_/the tshom med par 'chi bar 'gyur/_/mnyam pa'i bde ba dus su ni/_/rol mo sna tshogs bsten par bya/_/bud med mchog rnams mgu bya'i phyir/_/dang po thun gnyis bsten par bya/_/so dang sen mos gdab
[\[276a.7\]]pa ni/_/bde ba'i dus su bsten par bya/_/bde bas myos pa'i dus su ni/_/sen mo la sogs khyad par gdab/_/nyi ma zla ba 'pho dus dang /_/zla ba zhag gi mtshams de bzhir/_/'chi bas 'dod pa spyad mi bya/_/bud med zla mtshan dus su ni/_/sa
[\[276b\]]
[\[276b.1\]]bon len pas spang bar bsngags/_/skal ldan ma yi b+ha ga las/_/mkhas pas me tog blang byas nas/_/bzhos thog 'o mar bsres byas nas/_/bud med mo gsham rnams la ni/_/byin pas bu bzang skye bar 'gyur/_/gzhan gyis mi thub dkar
[\[276b.2\]]po'i rtsi/_/skud pa dkar pos dkri bar bya/_/bud med rked par bcing byas na/_/bde bar bu ni btsa' bar 'gyur/_/'dod pa'i bstan bcos rgyas pa las/_/bcing thabs bzhi po bshad par bya/_/pad+ma'i bcing thabs nyis log dang /_/brla bsdams dang ni
[\[276b.3\]]reg pa'o/_/b+ha ga la ni 'o byas nas/_/skye gnas lag pas rtse bar bya/_/'bad pas ling+ga bcug byas nas/_/dal bas brgyab pa brtsam par bya/_/rkang pa byin pas gnas byas nas/_/mgul nas rtag tu 'khyud par bya/_/sen mo yan
[\[276b.4\]]lag 'dri byas nas/_/myur ba'i brgyab pa brtsam par bya/_/'di ni pad+ma'i bcing thabs te/_/pad+ma can dang lhan cig brtsam/_/'di ni pad+ma can dgyes pas/_/lhan cig skyes pa'i yon tan te/_/rkang pa gcig gis mnan byas nas/_/rkang pa gcig
[\[276b.5\]]bcings khyad par du/_/'bad pas rtag tu chud byas na/_/'jam pa'i brgyab pa brtsam par bya/_/byin pa yis ni phye bas na/_/rang gi byin pa'i nang du 'jug_/de nas phrag par dgal bar bya/_/slar yang mgul nas gzung bar bya/_/rtags ni 'bad
[\[276b.6\]]pas 'jug byas nas/_/yang dang yang du brgyab par bya/_/rang gi yon tan 'byung 'gyur na/_/'o mas lan gsum bkru byas nas/_/de bzhin b+ha ga bkru bar bya/_/dung can ma yi nu ma bzung /_/snga ma'i 'dug stangs slar bcings nas/_/bsrub cing
[\[276b.7\]]sngags 'di brjod par bya/_/oM tsa la tsa la swA hA/_/stong bzlas pas ni dngos grub ste/_/yon tan bslab rnams skye bar 'gyur/_/de ni gnyid log 'dug stangs te/_/dung can ma dang lhan cig bshad/_/brla gnyis kyis ni brla bsdams te/_/nu ma
[\[277a\]]
[\[277a.1\]]lag pas gzung bar bya/_/byin khung gru mos phye byas nas/_/'bad pas rtags ni 'jug par bya/_/de ni glang mo dag gis ni/_/rol byed ma yi byin pa phye/_/ma mchu tsum pa byas nas su/_/de yi 'og tu brgyab par bya/_/'di ni bsdams pa'i 'dug stangs
[\[277a.2\]]te/_/glang chen ma la sbyar byas nas/_/yon tan rgyun rnams ster bar 'gyur/_/yan lag phan tshun 'khyud byas nas/_/rol byed ma yi nu drag 'jib/_/rang gi brla steng gzhag byas nas/_/rtags ni 'bad pas 'jug par bya/_/sa la bsdad par byas nas ni/_/de
[\[277a.3\]]'og mgrin pa g.yas pas 'khyud/_/lag pa g.yon pa gtso bos gzung /_/yang dang yang du brgyab par bya/_/sna tshogs ma dang lhan cig tu/_/reg pa'i 'dug stangs tsog pur bshad/_/sna tshogs ma ni tsum pa nas/_/mgrin par 'khyud pas yon tan ster/_/de dang chang
[\[277a.4\]]ni btung bar bya/_/bcud kyis len kyang khyad par du/_/yang dang yang du ngal so zhing /_/so rtsi dag kyang bza' bar bya/_/tshig ni snyan par smra bar bya/_/'bad pas rigs kyi sgra ni brjod/_/dus shes pa yi mkhas pas ni/_/sna tshogs gos ni bgo bar bya/_/pad+ma'i dri can
[\[277a.5\]]pad+ma can/_/dung ma mar gyi dri yis brtag_/glang chen ma ni rdul dris so/_/'o ma'i dri yis sna tshogs brtag_/nu ma btsir bar bya ba dang /_/mkhas pas mang du tsum pa na/_/mgrin par 'khyud cing ma mchu myang /_/de ltar las rnams byas nas ni/_/de nas glu dang gar rnams kyis/_/_
[\[277a.6\]]rol byed ma rnams mgu bar bya/_/'dod chags khyad par sbyar ba yis/_/'khor ba'i sdug bsngal skye mi 'gyur/_/'dod ldan gang zag rnams kyis ni/_/ser sna zhe sdang spang bar bya/_/dul zhing ngo tsha shes pa dang /_/rol byed ma yi rtse zla rnams/_/'bad de kun du gsang bar bya/_/'jam
[\[277a.7\]]pas 'dul te drag pos min/_/slob dpon klu sgrub kyis mdzad pa'i/_/'dod pa'i bstan bcos rgyas pa las/_/bsdus te gzugs bzang bdag gis ni/_/'gro la phan phyir snying por bsdus/_/'dod pa'i bstan bcos mdor bsdus pa slob dpon gzugs bzang gis mdzad pa rdzogs so//_//_